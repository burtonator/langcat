https://fur.wikipedia.org/wiki/Lenghe_inglese

L'inglês o anglês (non natîf English) e je une lenghe gjermaniche ocidentâl che
e je la lenghe dominante tal Ream Unît, tai Stâts Unîts e intun grum di nazions
dal Commonwealth come Australie, Canade, Malte, Gnove Zelande e altris ex
coloniis inglesis.

L'inglês e je al dì di vuê une des lenghis plui feveladis e scritis in dut al
mont, cun cirche 380 milions di fevelants. Dome il cinês e l'Hindi e an plui
fevelants, e il spagnûl al è scuasit a la pari. L'inglês e je ancje la lenghe
plui fevelade di chês gjermanichis, e al ven doprât come lingua franca in tancj
paîs, par vie de influence militâr, economiche e culturâl prime dal Imperi
inglês e daspò, soredut tal XX secul, dai USA. La difusion de lenghe e je stade
judade ancje dal cine, de musiche, de sience e tai ultins timps di Internet, par
cui aromai e je plui studiade come seconde lenghe, ancje se lis altris lenghis
coloniâls come il spagnûl e il francês a mantegnin une cierte impuartance in
cualchi part dal mont. Vuê si scugne cognossi l'inglês intune une vore di cjamps
lavoratîfs.

L'inglês al è dividût in tancj dialets diferents, di cui i plui cognossûts a son
l'inglês american e l'inglês britanic, cun l'ultin che al è ancjemò considerât
la variant standard di imparâ.

Tal pont di viste dal vocabolari, al è interessant viodi come, ancje se lis
peraulis base a son gjermanichis, la influence dal latin e dal francês e je
stade grande: lis peraulis di origjin francês a son il 28%, chês di origjin
latine il 28%, chês di divignince gjermaniche dome il 25%.



https://fur.wikipedia.org/wiki/Vichipedie

La Vichipedie e je une enciclopedie libare, basade su Internet che e dopre il
software wiki. Il contignût al è zontât di utents volontariis e il progjet al è
sponsorizât de fondazion Wikimedia. E à edizions in plui di 200 lenghis di dut
il mont e inclût sei argoments classics par une enciclopedie, sei elements che a
son plui leâts a lunaris, sei argoments di atualitât. Il so fin al è di creâ e
distribuî une enciclopedie libare in plui lenghis che si pues; il sît de
Vichipedie al è un dai plui visitâts te rêt Internet, cun cirche 60 milions di
contats ogni dì.

Dut il contignût de Vichipedie al è dât fûr cule licence GNU Free Documentation
License (GFDL), che e lasse la pussibilitât di tornâlu a distribuî, creâ
progjets derivâts e ancje doprâlu par ûs comerciâl, a pat di segnalâ i siei
autôrs e garantî che il gnûf contignût al sei ancjemò disponibil sot de stsse
GFDL.

La Vichipedie e dopre il software libar Mediawiki suntun cluster di servidôrs
logâts in Floride e in trê altris puescj ator pal mont: 202 machinis in Floride,
3 dongje Parîs, 11 a Amsterdam e 23 tes instalazions coreanis di Yahoo!.
MediaWiki e je la fase III dal program. Al inizi, la Vichipedie e doprave
UseModWiki creât di Clifford Adams (fase I). Tai prins timps pai leams si
scugnive doprâ la convenzion CamelCase; po chest probleme al è stât risolt e al
è stât pussibil doprâ lis doplis parentesis. Intal Zenâr dal 2002 si è passâts a
un motôr wiki in PHP suntune base di dâts MySQL; chest program, fase II, al è
stât scrit apueste pe Vichipedie di Magnus Manske. Plui tart a son stâts
implementâts un grum di mioraments par stâ daûr ae difusion e al ûs simpri plui
grant dal progjet. Finalmentri, il software al fo tornât a scrivi di Lee Daniel
Crocker. Instalade tal Lui dal 2002, cheste fase III dal program e je stade
clamade MediaWiki. E je dade fûr sot de licence GNU GPL e al ven doprât di ducj
i progjets de fondazion Wikimedia.

La edizion furlane di Wikipedia, clamade Vichipedie par adatâsi ae lenghe e ae
grafie furlane, e je nassude ai 25 di Zenâr dal 2005 e ai 14 di Lui dal 2006 a
sin rivâts a vê 1000 vôs; ai 22 di Avrîl 2007, cu la vôs Laurenzi si à rivât a
cuote 2000 vôs, cuntun increment notevul. Al moment il numar di vôs inte
Vichipedie al è di 3 174.



https://fur.wikipedia.org/wiki/Lenghe_furlane

Il furlan ( (talian) friulano, (todesc) friaulisch/friulanisch/furlanisch,
(inglês) Friulian, (sloven) furlanščina) e je une lenghe romanze de famee des
lenghis retichis, che e je fevelade soredut intal Friûl, ma ancje vie pal mont.
Cualchi volte al ven clamât Ladin orientâl, parcè che al à diviers ponts in
comun cul ladin, ma si è svilupât in un altri mût cul passâ dal timp, sot de
influence des lenghis ator dal Friûl (talian, todesc, sloven, dialets venits).

La trasformazion dal latin al furlan si madurìs probabilmentri tal periodi che
al va dal VI al X secul, in maniere compagne a la formazion des altris lenghis
romanzis.

Il prin document che al fevele di un latin une vore diferent doprât a Aquilee al
è adiriture dal IV secul. Tal Liber de viris illustribus di Sant Gjerolam (libri
dai oms innomenâts) si conte, pe prime volte inte penisule taliane, che il
vescul di Aquilee Fortunazian al veve scrit une predicje sui vanzelis doprant il
rustico locâl, ven a stâi che par jessi sigûr di fâsi capì al veve scugnût
scrivi in un latin une vore diferent di chel classic. Lis primis formis di
furlan veri e propit a nassin probabilmentri ator dal an 1000. Un anonim cronist
in viaç pal Friûl tal XIII secul al conte che:

Par vê i prins esemplis di leterature o vin di spietâ fin tal Tresinte, cuant
che e scomence la poetiche dal "Piruç myo doç inculurit" e altris oparis di
gjenar amorôs. In te sô opere "De vulgari eloquentia I, 11" Dante Alighieri,
descrivint lis varis lenghis de Italie al puarte come esempli dal furlan la
espression ‘Ce fastu?’. Intal XVI secul, il poete Ermes di Colorêt e altris a
crearin lavôrs dulà che ancje la vite di ogni dì no ven trascurade. Il XIX secul
al è un periodi che al viôt la creazion di une vore di poesie e prose; i autôrs
plui famôs a son Pieri Çorut (il sô capolavôr e je "Plovisine") e Catarine
Percude, che e à mostrât il mont rurâl dal Friûl di chê volte. De fin dal 1800
al è ancje il prin vocabolari furlan, mitût dongje dal abât Jacopo Pirona.

Intal XX secul il furlan al sameave destinât a sparî in pôc timp; invezit, lis
personis che fevelin furlan a son diminuidis une vore, ma la lenghe e je ancjemò
vive e ven doprade in tantis areis. Un grant lavôr al è stât fat di Graziadio
Isaia Ascoli, un famôs linguist che al à judât la difese de lenghe; si scugne
ancje ricuardâ la figure di Pier Paolo Pasolini, che al à scrit un grum di
poesiis par furlan e al à dât une man su la cuistion de forme standard dal
furlan.

Il furlan, secont lis ultimis stimis, al è fevelât di plui o mancul 1.000.000
personis intal Friûl storic, e in particulâr intes pronvinciis di Gurize,
Pordenon, Udin e tal mandament di Puart in Provincie di Vignesie. Ca sot e je la
liste complete dai comuns:

Il furlan al ven fevelât ancje in une vore di paîs, che a son stâts mete di
emigrazion fin ai agns ’60; lis comunitâts plui grandis di emigrants furlans si
lis cjate in Australie, Argjentine, Belgjo, Brasîl, Canade, France, Gjermanie,
Stâts Unîts di Americhe, Sudafriche e Svuizare. In tancj puescj e je ancjemò
impuartant l’azion dai Fogolârs furlans, che a cirin di mantignî un contat cul
Friûl e cu la sô lenghe. Àltris a mantègnin stu contàt cul voltà i clàsics in
furlàn: [1].



https://fur.wikipedia.org/wiki/Internet

Internet (pr. Ìn-ter-net, dal latin inter, fra, e l'inglês net, rêt), in curt
ancje Net al è un sisteme mondiâl viert a ducj di rêts conetudis di ordenadôrs
che a comunichin tra di lôr par mieç dal standard Internet Protocol (IP). E je
componude di tantis rêts comerciâls, academichis, domestichis e governativis
plui piçulis. Internet al traspuarte diviersis informazions e servizis, come la
pueste eletroniche, lis chats, lis pagjinis web e altris documents dal World
Wide Web.

Al contrari dal pensîr comun, Internet e il World Wide Web no son sinonims: se
Internet e je une colezion di rêts inter conetudis, leadis di fîi in ram, fibris
otichis, e vie indevant, il Web e je une colezion di documents inter conetûts,
colegâts di leams ipertestuâi e URLs.

Internet al è nassût intai agns Sessante pes esigjencis militârs dai Stâts
Unîts: si jere tal plen de Vuere frede e si veve bisugne di une rêt che no fos
centrâl, ma cun plui ponts di acès e che podès lâ indevant ancje se un dai siei
elements al fos stât eliminât. Cheste prime rêt e cjapave il non di ARPANET e
funzionave dome jentri dai Stâts Unîts; ae fin dai agns Setante si slargjà ancje
a cualchi paîs european, e tal 1980, cu la definizion dal Transmission Control
Protocol (TCP) e dal Internet Protocol (IP), lis basis ancjemò vuê de rêt, si
fevele di Internet. Il World Wide Web, ch'al rapresente ce ch'o doprin
principalmentri vuê in Internet, al nas uficialmentri tal 1992, cuant che il
ricercjadôr dal CERN Tim Berners-Lee al definì il protocol HTTP (HyperText
Transfer Protocol). Subit daspò di cheste date e vignì fûr il prin sgarfadôr
(browser), Mosaic .



https://fur.wikipedia.org/wiki/Gjermanie

La Gjermanie e je un stât de Europe centrâl che e je stade un dai fondadôrs de
Union Europeane. Vuê al è al stât plui popolât e indi un dai plui impuartants de
Union, soredut tal ambit economic. E confine a ovest cun France, Lussemburc,
Olande e Belgjiche, a sud cun Svuizare e Austrie, a est cun Polonie e Republiche
Ceche e a nord cun Danimarcje.

La Gjermanie si slargje dal Mâr dal Nord e dal Mâr Baltic fin tes Alps, dulà che
si cjate la cime plui alte (Zugspitze, 2.962 metris). A Jevât il confin al è
segnât de confluence dai flums Oder e Neisse, mintri che a Bonât il limit
nazionâl al è la valade dal Ren.

La zone setentrionâl e centrâl dal paîs si cjate la bassure gjermaniche, che si
slargje viers Jevât inte planure Sarmatiche. La part centri-orientâl a si cjatin
rilêfs di altece no superiôr a 1.600 metris, clamâts Mittelgebirge.

Il flum plui lunc al è il Ren, che con i sôs 1.320 km (la risultive e i prins
chilometris a son logadis in Svuizare) al travierse la intiere nazion di Sud a
Nord.

La Gjermanie, tal sens di stât nazionâl e je nassude intal 1871, cuant che i
paîs de Confederazion todescje si unirin intal Imperi Gjermanic, terminât cun la
fin de Prime Vuere Mondiâl e cul Tratât di Versailles dal 1919.

La Republiche di Weimar e fo fondade subit daspò de vuere come tentatîf di
stabilî un paîs liberâl e democratic; intal 1923, purpûr, si combinà une
iperinflazion e un grant declini economic, che consintì la montade al podè di
Adolf Hitler cirche dîs agns plui tart.

Intal 1949 il paîs e fo dividût in dôs nazions, la Republiche Federâl Todescje a
Bonât e la Republiche Democratiche Todescje a Jevât, cheste ultime inte zone di
ocupazion russe. A sô volte, la citât di Berlin e fo dividude a mitât, cun la
bande ocidentâl che deventà di pertinence de Republiche Federâl e la bande
orientâl de Republiche Democratiche.

Cun la fin de Vuere Frede e l'abatiment dal Mûr di Berlin, la riunificazion dal
paîs e fo acelerade: intal 3 di Otubar dal 1990, difat, il teritori de
Republiche Democratiche e fo anetût inte Republiche Federâl.

La popolazion di marilenghe todescje e je cirche l'85% dal totâl. Il grup forest
plui grant al è chê turc (di plui di 2 milions di personis), seguît dai grups
talian, serbian, grec, polac e crauat.

La nazion e je dividude in 16 stâts federâts (tod. Länder); Berlin e Amburc a
son citâts-stât, mintri che il Breme (stât) e comprent ancje la citât di
Bremerhaven.



https://fur.wikipedia.org/wiki/Spagne

La Spagne e je un stât de Europe ocidentâl che al fâs part de Union Europeane
dal 1 di Zenâr dal 1986. E confine a Ovest col Portugal e a Nord cun le France.
E je une monarchie parlamentâr, e il cjâf di stât al è il re Juan Carlos I.

La Spagne e ocupe cirche l'84 par cent de penisule iberiche, e si slargje dai
Pireneis a Est fin tal Ocean Atlantic a Ovest. E je bagnade ancje dal Mar di
Cantabrie (Nord) e dal Mar Mediterani e dal Mar des Balearis a (Sud-Est). Te
ponte plui a Sud de penisule si cjate il Stret di Gjibiltere, che separe Spagne
e Maroc, e che tal pont plui stret al è un braç di mâr di dome 13 chilometris.

Lis isulis plui impuartantis a son lis Balearis, tal Mâr Mediterani, e lis
Canariis, tal Atlantic a cirche 100 km de cueste de Afriche.

La Spagne e je dividude in 17 regjons autonomis, dividudis a lôr volte in 50
provinciis; in plui, a esistin dôs citâts autonomis, Ceuta e Melilla.

La storie moderne de Spagne e scomençà tal 1492, cuant che la fin de Reconcuiste
e consintì di zontâ scuasit dutis lis regjons che vuê a fasin part dal paîs, cu
la ecezion de Navarre, unide al paîs dome tal 1512.



https://fur.wikipedia.org/wiki/Islam

L'Islam, (إسلام, di pronunciâ "Islàm") che in arap al vûl disi "sotanance" o
"dedizion" a Allah, al è dongje da l’ebraisim e dal cristianisim, une des trê
grandis religjons monoteistichis. E je ultime par ordin cronologjic ma seconde
par numar di fedêi daûr dal cristianisim. I soi fedêi si clamin musulmans (arap
muslim, chel che al seguìs l'Islam) oben maometans.

L’Islam al è nassût cu la predicazion di Maomet (in arap Muhammad) tal VII secul
d.d.C.

L'Islam al continue la tradizion dal Ebraisim e dal Cristianisim e Maomet al
sarès l'ultin dai grancj profetis dopo Adam, Abram, Mosè e Jesus.

Il libri sacri pai musulmans al è il Coran, dal arap Qur'an che al significhe
"recitazion" o "leture ad alte vôs", e dulà che al ven contât che l'arcagnul
Gabriel al rivelà a Maomet la potence di Diu (par arap Allah). Dongje dal Coran
e je la racuelte dai insegnaments e de vite di Maomet che e je scrite te Sunna.

La osservance dai insegnaments di chescj libris e fasarà sì che l'om, tal judizi
finâl, al vignedi mandât in paradîs o tal infier.

Cuasi il 90% dai musulmans a son Sunnits, cirche il 10% (in particolâr in
Persie, e cuntune fuarte presince in Iraq, in Liban e intal Bahrain) a son
Siits.



https://fur.wikipedia.org/wiki/Seconde_vuere_mondi%C3%A2l

Par Seconde Vuere Mondiâl si intint il conflit scomençât cu la invasion de
Polonie par opare de Gjermanie naziste tal 1939 e concludût il 8 di Mai dal 1945
in Europe e il 15 di Avost dal stes an tai Stâts Unîts e tal Gjapon.

La Seconde Vuere Mondiâl e fo il plui grant conflit armât de storie dal mont; al
si davuelzè intune vore di nazions (plui di ogni altre vuere), cu la introduzion
di gnovis armis, come la bombe atomiche.

E fo ancje il conflit dulà che a pierderin la vite il maiôr numar di civîi:
scuasit undis milions di personis a forin vitimis dal Olocaust, milions di
cinesis e coreans a pierderin la vite par vie dai massacris dai gjaponesis. Un
grant numar di vitimis a forin çoncjadis pai bombardaments de citâts europeanis,
sei de Gjermanie, sei dai aleâts. In dut, la vuere e contà cirche 50 milions di
vitimis (il 2 par cent de popolazion mondiâl dal timp.

Il risentiment dai todescs cuintri il tratament subît dopo la fin de prime vuere
mondiâl, e lis consecuentis dificoltâts economichis, a permeterin a Adolf Hitler
e al so moviment estremist nazionalist (NSDAP) di cjoli il podê in Gjermanie e
assumi il control totâl de Nazion. Cence considerâ lis obligazions impuestis dal
Tratât di Versailles dal 1919, al ricostruì l'esercit todesc. Al metè trupis te
zone di confin cu la France, al otignì la unificazion di Gjermanie e Austrie
(Anschluss), anetint ancje tocs di Cecoslovachie.

Tal 1922 Benito Mussolini e il Partît Fassist a vevin cjolt il podê in Italie e
tal mai 1939 a tiesserin famôs Pat di Açâl cu la Gjermanie.

L'Imperi gjaponês al invadè la Cine tal setembar dal 1931, doprant la messe in
sene dal sabotaç feroviari di Mukden come casus belli par la invasion de
Manciurie. Ancje se il guvier gjaponês al si oponè a la azion, l'esercit al fo
in grât di agjî in maniere indipendente e al instaurà un guvier purcjinel,
creant un stât par cont so: il Manchukuo.

La Gjermanie e stipulà un tratât cu la Union Sovietiche e tal 1939 e avanzà
pretesis teritoriâls su un toc de Polonie (il famôs Coridôr di Danziche). La
Polonie a refudà lis pretesis e la Gjermanie, il 1 di Setembar 1939, la invadè
cuntun pretest (Incident di Gleiwitz). Il 3 di Setembar, Ream Unît e France, tal
principi mal rassegnadis a murî par Danziche, a declararin vuere ae Gjermanie.



https://fur.wikipedia.org/wiki/Pa%C3%AEs_Bas

I Paîs Bas (clamâts ancje Neerlande) a son un stât de Europe che al fâs part de
Union Europeane dal 25 di Març dal 1957. Il stât al confine a Bonât cun la
Belgjiche e a Jevât cun la Gjermanie. Dispès e si fevele dai Paîs Bas come
Olande; in veretât la Olande e je dome une regjon dal paîs.

La capitâl e je Amsterdam, ma il guvier, il parlament e la residence dal sovran
a si cjatin dutis a L'Agâr (Den Haag), dulà che a an la sede ancje la Cort
Internazionâl di Justizie e il Tribunâl Penâl Internazionâl.

La carateristiche principâl de gjeografie olandese e je la planure: cirche il
50% de superficie al si cjate a mancul di un metri parsore dal nivel dal mâr.
Une cjadene di dunis e dighis dilunc des cuestis e des rivis dai flums principâi
a impedissin che chestis zonis a vegnin inagadis, intant che un sisteme di
pompis e gjave la aghe di ploie di soreplui.

La lote par gjavâ il teritori al mâr e ai flums e je un dai temis ricorents de
storie e de gjeografie olandese. Difat, une buine part dal teritori e je
costituide di polders, terens discjolets al mâr o a lagunis e palûts costîrs.

Il pont plui elevât dai Paîs Bas al è il Vaalserberg (321 m s.n.m.), tal Sud-Est
estrem dal paîs.

Il podê esecutîf al è afidât al guvier, vuidât dal prin ministri. Dal 14 di
Otubar dal 2010 il prin ministri al è Mark Rutte.



https://fur.wikipedia.org/wiki/Liste_di_St%C3%A2ts_dal_mont

Cheste e je une liste par ordin alfabetic dai stâts dal mont. Ca a son includûts
i 191 stâts che a son membris de Nazions Unidis plui Taiwan, la Citât dal
Vatican e la Autoritât Palestinês (che e à dome un ricognossiment parziâl).

Par une liste di teritoris dipendents di altris stâts o ocupâts militarmentri
cjale invezit: Elenc dai teritoris dipendents

Afganistan - Albanie - Algjerie - Andorra - Angole - Antigue e Barbude - Arabie
Saudide - Argjentine - Armenie - Australie - Austrie - Azerbaigjian

Bahamas - Barein - Bangladesj - Barbados - Belgjiche o Belgje - Belize - Benin -
Birmanie - Butan - Bielorussie o Russie Blancje - Bolivie - Bosgne-Erzegovine -
Bozvane - Brasîl - Brunei - Bulgarie - Burkina Faso - Burundi

Cambogje - Camerun - Canadà - Cjâf Vert - Cechie - Centrafriche - Çat - Cine -
Chenie - Cîl - Cipri - Colombie - Comore - Republiche dal Congo - Republiche
Democratiche dal Congo (ex Zaire) - Coree dal Nort - Coree dal Sud - Cosachistan
- Chirghizistan - Cueste d'Avori - Cueste Riche - Cravuazie - Cube

Gabon - Gambie - Georgie - Gjermanie - Gane - Gjamaiche - Gjapon - Zibuti -
Gjordanie - Gnove Zelande - Grecie - Grenade

Il Salvador - Indie - Indonesie - Iran - Irac - Irlande - Islande - Israêl -
Italie - Isulis Marshall

Laos - Lesoto - Letonie - Liban - Liberie - Libie - Liechtenstein - Lituanie -
Lussemburc

Macedonie - Madagascar - Malawi - Malaysia - Maldive - Mali - Malte - Maroc -
Mauritanie - Maurizius - Messic - Micronesie, Stâts Federâts di - Moldavie -
Muini, Principât di - Mongolie - Montenegro - Mozambîc

Paîs Bas - Pachistan - Palau - Panamà - Papue Gnove Vuinee - Paravuai - Perù -
Polonie - Portugal

Sant Cristoful e Nevi - Sante Lucie - Sant Vincent e Grenadine - Salomone -
Samoe - Sant Marin - Sant Tomâs e Princip - Seisjel - Senegal - Serbie - Siere
Leon - Singapôr - Sirie - Slovachie - Slovenie - Somalie - Spagne - Sri Lanke -
-Stâts Unîts di Americhe - Repubbliche Sudafricane - Sudan - Suriname - Svezie -
Svuizare - Swaziland

Tagichistan - Tailandie - Taiwan - Tanzanie - Timor Est - Togo - Tonga -
Trinitât e Tobago - Tunisie - Turchie - Turcmenistan - Tuvalu

Vanuatu - Citât dal Vatican - Venezuele - Vietnam - Vuatemale - Vuinee -
Vuinee-Bissau - Vuinee Ecuatoriâl - Vuiane



https://fur.wikipedia.org/wiki/Timp_coorden%C3%A2t_univers%C3%A2l

Il Timp coordenât universâl (dispès in sigle UTC), cognossût ancje come timp
civîl, al è il fûs orari di riferiment par ducj i fûs oraris dal mont. Al è stât
metût dongje par sostituî il Timp medi di Greenwich (GMT), e al è ancjemò clamât
GMT ogni tant. UTC no je une abreviazion, ma dome une variant di Timp Universâl,
in curt UT, plui une C insomp, seguint il model des altris variantis dal Timp
Universâl.

Rispiet al GMT, al è stât sielzût un non neutrâl, cence riferiments a un puest
precîs, e in plui al è calcolât cun orlois atomics, invezit che cui moviments
des stelis.

A cause dai ralentaments de rotazion de Tiere, il GMT al ritarde simpri rispiet
al "timp atomic" UTC. Chest ultin al è tignût jentri 0,9 seconts, zontant o
gjavant seconts ae fin di ogni mês se covente. I seconts di gambiâ a son
calcolâts dal Servizi Internazionâl de Rotazion de Tiere, che al base i siei
conts su lis misurazions de rotazion de Tiere

Pes sôs carateristichis, il timp UTC al pues jessi determinât cun massime
precision nome daspò di chel moment, parcè che la misurazion uficiâl e je basade
su l'osservazion des diferencis tra i variis orlois atomics atôr pal mont. Chest
compit al spete al International Bureau of Weights and Measures (BIPM), ma il
timp UTC pues jessi calcolât cuntune buine aprossimazion ancje se si à dome un
grup isolât di grups di orlois atomics.



https://fur.wikipedia.org/wiki/Matematiche

La peraule matematiche e derive dal grêc antîc μάθημα (máthema), che al indiche
la capacitât di imparâ de esperience. Cul timp, il concet di matematiche si è
specializât e cumò si riferìs a la sience ca studie numars, cuantitâts, figuris
gjeometrichis, struturis e li lôr proprietâts. I matematics (i studiôs de
matematiche) a esplorin ducj chescj cjamps cun la intenzion di dimostrâ gnovis
teoriis e proprietâts: i lôr struments a son la deduzion logjiche e il rigôr te
definizions e intai procediments.

In cheste ete storiche al à vivût ancje il matematic plui fecont di ducj i
timps: Leonhard Euler (1707-1783), che al à puartât contribûts in ducj i cjamps
de algjebre, de gjeometrie, de analisi, de mecaniche, de astronomie... a esistin
siei teoremis sui poliedris, sui numars prins e famose e je la espression de
costante numeriche e (cognossude come numar di Euler o ancje come numar di
Napier) e = ∑ n = 0 + ∞ 1 n ! = lim n → + ∞ ( 1 0 ! + 1 1 ! + 1 2 ! + ⋯ + 1 n !
) {\displaystyle e=\sum _{n=0}^{+\infty }{\frac {1}{n!}}=\lim _{n\rightarrow
+\infty }\left({\frac {1}{0!}}+{\frac {1}{1!}}+{\frac {1}{2!}}+\dots +{\frac
{1}{n!}}\right)} .

Ae fin dal XIX secul, lis ecuazions diferenziâls a son aplicadis a problemis
simpri plui complicâts e si sint la necessitât di une definizion di integrâl
plui gjenerâl di chê dade di Cauchy e Bernhard Riemann (1826-1866): al sarà
Henri Lebesgue (1875-1941) a cjatâ la soluzion al probleme. Par ce che al
rivuarde la matematiche aplicade, un grant sburt al ven dât des gnovis teoriis
de fisiche, par esempli la relativitât speciâl e gjenerâl di Albert Einstein
(1879-1955) e chê dai cjamps eletromagnetics di James Clerk Maxwell (1831-1879):
esemplis a son il calcul vetoriâl e chel tensoriâl.

Dissipline che e studie lis struturis discretis, ven a stâi lis proprietâts dai
insiemis finîts o numerabii. Tra i argoments corelâts in cualchi maniere cun la
matematiche discrete cjatìn il calcul cumbinatori, la teorie dai insiemis, dai
grâfs, dai reticui, dai algoritmis e la algjebre di Boole. In gjenerâl, si à
simpri a ce fâ cun insiemis che a àn elements isolâts e i dâts dai problemis
discrets a son leâts a la idee di contâ, al contrari di chei dai problemis
continuis che a derivin invezit dal misurâ.



https://fur.wikipedia.org/wiki/Turisim

Il turisim al è un moviment migratori temporani di personis che a van a visitâ
dai lûcs par divertiment, pe lôr cognossince o pe istruzion.

Daûr la definizion de Organizazion Mondiâl dal Turisim (World Tourism
Organization) des Nazions Unidis, un turist al è une persone che e va almancul a
otante chilometris di cjase par divertîsi o par cognossi.

Par turisim si intint ancje il setôr economic che al vent i servizis turistics.
Ven a stâi dute la ativitât di ospitalitât (albercs, vilaçs turistics, camping e
v.i.), di traspuart e di organizazion dai viaçs.

La nassite dal turisim si dîs che e sedi stade te etât di mieç cun i
pelegrinagjos religjôs viers Rome, Santiago de Compostela, Gjerusalem e la Meche
e la costruzion, su lis stradis viers chescj lûcs, di locandis, santuaris,
ospedâi e v.i. par i pelegrins.

In etâts plui dongje a no si pues ricuardâ il Gran Tour che i zovins de
borghesie de alte Europe, par solit inglês, a fasevin viers la France, la Spagne
e la Italie. Famôs al è stât par esempli il viaç in Italie di Goethe.

Tal secul stât il turisim al è diventât simpri plui impuartant, in France a son
nassûts i campings e la stesse peraule turist e ven dal francês touriste (lâ
atôr).



https://fur.wikipedia.org/wiki/Economie

La economie e je une sience sociâl che e studie l'insiemit dai fenomens
economics, ven a stâi la ativitât economiche des comunitâts umanis cu la
produzion, la distribuzion e il consum di bens e di servizis.

I studis di economie a doprin in lunc e in larc sei modei matematics e
statistics, sei modei empirics par elaborâ lis lôr teoriis, par descrivi lis
realtâts economichis e proviodi il lôr davuelziment.

Problemis centrâi de economie a son cemût rivâ a dâ un valôr just a lis robis e
cemût distribuî lis risorsis che a son disponibilis fra diviers mûts alternatîfs
di doprâlis.

Il pensîr economic moderni al nâs tal periodi che al va de fin dal feudalesim a
l'inizi de rivoluzion industriâl.

In prin al è il pensîr dai marcjatiliscj a lâ di mode. Par lôr la ricjece e nas
dal cumierç e no de produzion. Un stât al à di difindi il cumierç e al à di meti
adun plui metai preziôs che al pues.

Une evoluzion indenant si à cui fisiocratics francês e in particolâr cun Quesnay
e la sô Tableau Economique. Al nas la idee di soreplui che al ven fûr de
produzion e no dal cumierç. Il limit dai fisiocratics al è chel di no vê une
teorie dal valôr par cui la uniche ativitât che e fâs des cuantitâts in soreplui
e je la agriculture.

La economie moderne e ven tradizionalmentri fate nassi durant la rivoluzion
industriâl cu la opare dal prin economist de scuele classiche ven a stâi Adam
Smith e cu la sô opare “The Wealth of Nations” (La ricjece des nazions).

Fra i altris economiscj classics a si puedin ricuardâ David Ricardo, John Stuart
Mill, Leon Walras e Karl Marx.

Tal secul stât, dopo la grande crisi dal 1929, e je stade fondamentâl la figure
di John Maynard Keynes e des sôs teoriis su cemût che il stât al pues sburtâ la
economie doprant la spese publiche.

Dai agns ’70 si son davuelzudis lis teoriis monedaristis di Milton Friedman e de
scuele di Chicago, che a àn vût tal president american Reagan un sostenidôr.

Dopo la fin de vuere frede e dal comunisim rus si son difondudis lis teoriis
neoliberistis che a vegnin dopradis une vore te etât de globalizazion dal dì di
vuê.



https://fur.wikipedia.org/wiki/Lenghe_latine

La lenghe latine e je di origjin indo-europeane al inizi dal prin mileni p.d.C
al jere fevelât dome a Rome e in cualchi citât atôr; al deventà une vore
impuartant graziis ae espansion dal Imperi Roman, par cui e cjapà pît in scuasit
dute la Europe ocidentâl, netant vie lis lenghis celtichis o di altris origjinis
za presintis. Daspò de colade dal Imperi e fo la base di dutis lis lenghis
romanzis, come il spagnûl, il francês e ancje il furlan, ma influençant ancje
lis lenghis gjermanichis, in particolâr l'inglês, soredut par il lessic
sientific.

Al dì di vuê il latin e je ancjemò la lenghe uficiâl de Citât dal Vatican; la
glesie catoliche e je di fat simpri stade un sostenidôr dal latin, tant che
fintremai il Concili Vatican II (1962-1965) dutis lis liturgjiis e jerin in
cheste lenghe; inmò, al è studiât tai liceus talians, ma par judâ a capî il
talian che par fevelâlu.

Une peculiaritât dal latin, che no je presinte intes lenghis romanzis (fûr che
in rumen), e je chê de declinazion: il latin al à sîs câs par esprimi la funzion
jentri di une frase:



https://fur.wikipedia.org/wiki/Agriculture

La agriculture e je une tecniche e une pratiche cul fin di trasformâ elements
primaris (aghe, tiere, ossigjen, energjie, etc.) in gjenars alimentârs.
Cualchidun la definìs ancje come sience dal sfrutament des risorsis naturâls
organichis.

La storie de agriculture e je une vore vecje, e za tal 10000 prime di Crist a
son olmis di selezion des plantis e piçulis coltivazions; lis areis di nassude a
forin chês plui avanzadis in chel timp, la Mesopotamie e l'Egjit. Pe agriculture
dai timps modernis a an vût une grande impuartance lis inovazions de Etât di
Mieç (come la rotazion des culturis) e la discuvierte de Americhe, che puartà in
Europe un grum di gnovis specis che cumò a son pandudis par dut (pomodoros,
patatis, blave). E je stade ae base dal disvilup dai popui e dai imperis, e
ancje se al dì di vuê e je pôc considerade intes economiis ocidentâls, si scugne
notâ che, secont une stime dal 2002, il 42% de popolazion mondiâl e je ocupade
in chest setôr (che però al prodûs dome il 4% di dutis lis ricjecis).

La agriculture moderne e je simpri plui fondade su la imission di energjie
esterne tal sisteme, par mieç di fito farmacs, mecanizazion, fertilizants,
inzegnerie gjenetiche, tecnologjie, base de cussì clamade agriculture intensive;
chest al è dovût al continui aument des richiestis di produzion, la necessitât
di tignî bas i presits, la riduzion dai terens dedicâts ae coltivazion a cause
de urbanizazion e cussì indevant. La agriculture cui sistemis tradizionâi e sta
però tornant di mode cul non di agriculture biologjiche.

Cul non di agriculture si definìs tecnichementri ancje l'arlevament di animâi,
ancje se, in particolâr in Italie, agriculture e arlevament a son stâts par tant
timp doi monts in contrast.

Il setôr agricul al è une vore impuartant in Friûl, soredut te planure e te zone
prealpine.



https://fur.wikipedia.org/wiki/Union_Europeane

La Union Europeane (UE in curt) e je une organizazion sorenazionâl che al dì di
vuê e cjape dentri 27 stâts. L'an de nassude de Union al è il 1992, cuant che al
fo fat bon il Tratât di Maastricht, che al cjape il non de citât olandese dulà
che al è stât firmât. Prime di cheste date a si cjatin putropis organizazions,
come la Comunitât Europeane e prime ancjemò la Comunitât Economiche Europeane,
nassude uficialmentri ai 1 di Zenâr 1958.

Lis ativitâts de Union Europeane a cuvierzin dutis lis areis, de salût ae
protezion dal ambient, de difese ae economie, ma lis sôs competencis a gambiin
une vore: par esempli pe agriculture, la Union e à une politiche comun, ma par
la difese spes lis opinions dai stâts a son diviersis e chest al causione
problemis.

A chestis a van zontadis chês economichis, come la Bancje Centrâl Europeane, e
lis agjenziis che a àn di puartâ indevant politichis par setôrs specifics.

La Union Europeane e à 27 paîs membris, une superficie di 4.326.253 km² e cirche
495 milions di citadins tal 2006. Se e fos un stât unic, al sarès il setim par
dimension e il tierç daûr a Indie e Cine pe popolazion.

Inte Union Europeane a esistin 23 lenghis uficiâls, e ducj i documents
presentâts dai citadins aes istituzions Europeanis a puedin jessi scrits in une
des lenghis uficiâls. Inte Comission Europeane, purpûr, dome 3 (inglês, francês
e todesc) a son dopradis come lenghis di lavôr.



https://fur.wikipedia.org/wiki/Famee

Une famee e je fate di un grup di personis che a vivin insiemi o di plui grups
di personis che a àn une dissendence da un stes von, da une union legâl o da une
adozion.

Te declarazion universâl dai dirits dal om si dîs che “la famee e je la unitât
naturâl e fondamentâl de societât e e à di jessi protezude dal Stât e de
societât”

In prin a jere une dominance dal om su la femine, il matrimoni al jere dispès un
contrat fra lis fameis di provignince e il rapuart al jere monogamic (ma in
diviersis societâts l'om al podeve vê des concubinis),

E esisteve la possibilitât di finì il matrimoni cun cualchi forme di divorzi o
di repudi de femine.

Pai Grêcs e pai Romans a fasevin part de famee ancje i parincj, i servidôrs e i
sclâfs di cjase. Lis invasions dai Barbars a àn puartât a une definizion di
famee plui grande dentri de tribù (clan).

Cu la etât di mieç te famee Europeane si è fate sintì la influence de religjon
cristiane. No jerin permetudis formis di poligamie ni si podeve divorziâ.

Tal secul XX une schirie di cambiaments a àn mudât la famee tradizionâl. La
secolarizazion de societât e la impuartance minôr de Glesie, la possibilitât di
divorziâ, il fat che lis fameis a sedin simpri plui piçulis, il fat che lis
feminis a rivin a fâ valê simpri di plui i lôr dirits a son dai elements che a
àn vût la lôr impuartance.

A zornade di vuê dongje la famee tradizionâl a si cjatin un numar rilevant di
personis ca vivin insiemi cence jessisi sposadis. I politics a discutin se dâ
cualchi forme di tutele juridiche ancje a chestis fameis di fat o se no fâlu
ritignint just difindi dome la famee tradizionâl.



https://fur.wikipedia.org/wiki/Asie

La Asie e je il plui grant e il plui popolât dai continents, comprendint la part
plui estese de cussì clamade Eurasie. E confine a Nord cul ocean Artic, a Est
cul ocean Pacific, a Sud cul ocean Indian e a Ovest cul mâr Ros, l'istmi di Suez
(che la divît de Afriche, il mâr Mediterani, il mâr di Marmara e il mâr Neri; a
est separin la Asie de Europe i strets dai Dardanei e dal Bosfar, lis cjadenis
dal Caucas e dai monts dal Ural e il mâr Caspi. Al estrem Nord-Est e je separade
de Americhe dal stret di Bering.

Il litorâl asiatic al è un grum accidentât, cuntune vore di mârs internis (mâr
arap, mâr de Cine meridionâl, mâr di Gjave, mâr de Cine orientâl, mâr Groga, mâr
dal Gjapon, mâr di Ochotsk, mâr di Bering, mâr di Kara, mâr di Barenc, e v.i.);
golfs (golf Persic, golf dal Oman, golf dal Bengala, golf dal Siam, golf dal
Tonchin, golf di Anadir, e v.i.); penisulis (Anatolie, Arabie, Indie, Malacca,
Indocine, Coree, Kamčatka, Taimir, Kola, e v.i.), e isulis dongje des cuestis,
sicu Cipri, lis Maldivis, Sri Lanka, il grant arcipelac de Insulindie (che al
inclût lis Filipinis, Borneo, Sumatra, Gjave e Cèlebes, par citâ chês plui
grandis e cognossudis), Taiwan, lis isulis dal Gjapon, Sachalin, la Tiere dal
Nord, Gnove Zemble, e v.i.).

Pes monts, la Asie al è un continent che e 'nd à un grum, soredut inte zone de
cjadene dal Himalaya, dulà che si cjatin lis cimis plui altis de Tiere, fra
chestis l'Everest, il K2 e l'Annapurna, ducj alts plui di 8.000 metris. Dongje
chest si puedin cjatâ ancje grandis planis in Siberie e deserts come chei dal
Gobi o chel de Arabie. Intal continent a son ancje putrops flums impuartants,
come l'Obi, il Enisej e il Lena intal bacin dal Artic; l'Amur, il flum Groc, il
Yangtze e il Mekong intal bacin dal Pacific; il Brahmaputra, l'Irrawaddy, il
Gangje e l'Indo intal bacin dal ocean Indian; il Tigri e l'Eufrat inte Asie
ocidentâl, l'Amu Daria e il Sir Daria intal bacin dal Aral. In Asie a son ancje
grancj lâcs, come il mâr Caspi, il plui grant dal mont, il mâr di Aral, il mâr
Muart, cun nivei record di salinitât o il lâc Baikal, il plui profont.



https://fur.wikipedia.org/wiki/Fri%C3%BBl

Il Friûl al è une regjon storiche inte bande plui a est des Alps, posizionât
inte Italie nort-orientâl e Slovenie ocidentâl. Al dì di vuê e je comprendude te
regjons talians Friûl-Vignesie Julie, Venit e te regjon slovene dal Litorâl
(Goriška).

Il Friûl al à une culture principâl, chê taliane e furlane, ma a son presintis
ancje chês slovene, venite e todescje; a si fevelin furlan, venit, sloven e
todesc. Tant che regjon di confin tai secui passâts e je stade ocupâde di tancj
altris popui europeans.

Al è delimitât a nort e nort-ovest des Alps Cjargnelis, a est e nort-est des
Alps Juliis, a sud-est dai prins cuei dal Cjars e da la fôs dal Timau, a sud dal
Mâr Adriatic e a ovest dae Livence. Si che duncje al cunfine a nort cun la
Carintie, a est cul Crain, a sud-est cun l'Istrie (che di gjeografie e tache cul
Cjars) a ovest cul Venit e a nort-ovest cul Cjadovri.

Chest teritori al è cumò dividût tra lis provinciis talianis di Udin (escludude
la Val Cjanâl, carintiane), Gurize, Pordenon, Vignesie (ex Mandament di Puart),
Trevîs (comun di Midune) Belun (comun di Sapade) e ta la provincie storiche
slovene dal Gurizan (Goriška).

In struc si pô dî che i cunfins storics-gjeografics dal Friûl coincidedin cun la
sume di chei, ben documentâts dilunc dai secui, dal domini di tiere da
Republiche di Vignesie clamât Patrie dal Friûl e cun chei da Contee di Guriza e
Gardiscja, che in pratiche ricalcavin chei temporâi dal Patriarcjât di Aquileia
daspò dal 1420, an da la sô division fra vinizians e austriacs.

La preistorie e je leade plui o mancul a chê de alte Italie, invezit cirche tal
400 a.C. si à il prin acjadiment che al segnarà la storie de tiere: la vignude
dai Celts o Gjai Cjargnei. Si trate di popui des monts che nol è ben ciert di
dulà che a fossin vignûts. De lôr organizazion politiche e civîl al si sa pôc,
ma nus àn lassât cualchi testemoneance: bronzins, cualchi monede cjatade in Plan
da Vincule (Cjargne), l'ipogjeu celtic di Cividât, i sufìs dai paîs in -acco e
-icco e diviersis peraulis come bâr (di barros) broili (di brogilus) grave (di
grava) e altris. I Celts a ocuparin lis zonis montuosis dal Friûl, in mût
particolâr la Cjargne, che di lôr e cjape il non (Plinio il Vieli clame il
teritori abitât dai Gjai Cjargnei Carnorum Regio). Cuant che al vignive il frêt
Unviêr, i Gjai Cjargnei a levin jù te pedemontane cun lis lôr bestiis. La prime
date storiche de vignude dai Cjargnei e si à tal 186 a.C. cuant che cirche
50.000 di lôr fra oms, feminis e fruts, vignûts jù in planure a fondarin insomp
un cuel une vile clamade Akilejia

Tal 181 a.C. i romans, che a si devin pinsîrs pe grande espansion di chest
popul, cuntun grant esercit a sdrumarin la vile, e a ributarin i cjargnei tra
lis monts, fondant te Basse une lôr citât che clamarin par l'apont Aquilee. A
Aquilee a cjaparin pît dutis lis ativitâts agriculis e artesanâls e la int dal
lûc e jentrà a fâ part dal sisteme ministratîf roman. Al nassè il puart di Grau
comunicant cun Aquilee e culì e forin metûts la dogane, i magazens, la centrâl
di smistament de produzion (soredut vin, vueli, pomis) pal forest e pal
dulintor. Si faserin sù grandis stradis di comunicazion viers il centri Italie,
il Noric e la Carniule. Lis tieris a forin dividudis cun la centuriazion e dadis
in proprietât aes fameis dai soldâts di Rome. Simpri in chest periodi, a
vegnivin fondâts e po rinfuarçâts Julium Carnicum (ven a stâi Zui) e Forum Julii
(ven a stâi Cividât) come basis militârs. In epoche imperiâl Aquilee e deventarà
metropoli e capitâl de X regio Venetia et Histria.

Tal 452, cuant che l'imperi roman al jere in plene crisi, al vignì de Panonie
Atile che cui siei barbars al fiscà Aquilee che e pierdè gran part da la sô
impuartance. Dopo altris invasions di bande di plui popui, tal 489 al rivà
Teodorì cul sô esercit di Ostrogots che a restarin in Friûl (e in Italie) par
cincuante agns. Tal 568, passant par il pas dal Predil, a rivarin i Langobarts
vuidâts di Alboino, che a faserin di Cividât cjâflûc dal Ducât dal Friûl; il
patriarcje Paulin I al fuì a Grau puartant cun se i tesaurs de glesie
aquileiese. Dopo la conversion dai langobarts al cristianesim e la pâs cun
Paulin I la sede dal patriarcjât e fo spostade prime a Cormons e po a Cividât;
in chest periodi la citadine logade lunc il Nadison e deventà il plui grant
centri dal Friûl, soplantant definitivamentri Aquilee. Grau, però, e restà sot
de influence dai Bizantins e dal pape di Rome. Vuê i langobarts a vegnin
considerâts di tant di lôr i prins furlans, par il fat che il lôr teritori al
comprendeve i cuatri municipis furlans e la la lôr linie di difese e jere plui o
mancul chê segne i confins dal Friûl atuâl. Clamât dal pape di Rome, che al
viodeve in chest popul une minace par il sô podê temporâl, tal 776 a rivarin te
penisule italiche i Francs di Carli, che a terminarin i doi secui di dominazion
langobarde e si fermarin te nestre regjon par cent agns. Tra il 899 e il 952 i
Ongjars cun lis lôr invasions a dispopolarin il Friûl, mentri planc a plan e
scomençà a cjapâ pît la sovranitât religjose e politiche dai patriarcjis.

Ai 3 di Avrîl dal 1077 l'imperadôr Indrì IV al concedè in ministrazion
feudatarie il Friûl al patriarcje di Aquilee Sigeart; e nassè il Principat
ecclesiastic di Aquilee , un libar feud in cui il rapuart vasallatic beneficiari
al ere direttamentri regolat cun l' Imperator. Il Principat Patriarcjâl al fo
governât prime di vescui ghibelins, todescs, e po di vescui vuelfs, talians e al
durà par 343 agns fin al 1420, cuant che la Republiche di Vignesie e invadè il
Friûl cussì di fasi un teritori cussinet tra Vignesie e l'Imperi. A governâ il
Friûl al jere la figure dal lutignint venit, che al cjapà possès tal Cjistiel di
Udin, lassant al patriarcje dome il podê religjôs e la rendite des vilis di
Aquilee, Sant Denêl e Sant Vît. Intant, tal 1500, al murì cence fiolance l'ultin
cont di Gurize, Lenart, e cussì la contee di Gurize e Gardiscje e fo invadude
dai austriacs; di chest moment il Friûl al restarà dividût in doi: ae çampe dal
Judri sot la jurisdizion di Vignesie, di chê altre bande sot chê dai Asburcs.
Dopo la concuiste di Vignesie e si difondarà il non di Patrie dal Friûl .

Lis concuistis napoleonichis a segnarin la fin de Serenisime; daspò di vê batût
la Austrie Napoleon al ocupà il Friûl, ma dopo dome sîs mês lu cedè une altre
volte ai Asburcs cul tratât di Cjampfuarmit. Tal 1805 però la Piçule Patrie e
passà di gnûf ai francês, che a puartarin diviersis riformis socialis. Cuant che
Napoleon al fo batût, il Friûl Ocidentâl e Centrâl al passà a fâ part dal
Lombart-Venit, chel Orientâl al restà sot il domini diret da la Austrie.

Ancje in Friûl, tant che in ducj i teritoris talians ancjemò in man dai
austriacs, a nasserin moviments irredentiscj che a puartarin diviersis voltis a
riviei cuintri i parons austriacs. Tal 1848 a sucet une insuresion vuidade da
Cavedalis , Duodo e Antonio Caimo Dragoni president dal Comitat provisori; la
difese e fo sigurade des fortecis di Osôf e Palme, cheste comandade da Zucchi .
Tal 1864 al è il tentatîf di insurezion vuidât di Antonio Andreuzzi un miedi
garibaldin. Cul 1866, dopo la tierce vuere di indipendence, il Friûl Ocidentâl e
Centrâl al jentrà a fâ part dal Ream di Italie, intant che il Friûl Orientâl al
restà part da Austrie-Ongjarie fin al 1918. Dopo il 1866 e scomence a svilupâsi
la economie dal Friûl, che e jere une zone depresse e spopolade za de colade di
Rome. Durant il fassism e ven creade la citât di Torviscose, ae vanguardie pe
chimiche e e ven fate le bonifiche integrâl de Basse .



https://fur.wikipedia.org/wiki/Udin

Udin e je la capitâl dal Friûl. E je logade intal Friûl centrâl, intune posizion
strategjiche: e je une citât di plui di 99.000 abitants e po, ancje un centri di
atrazion pai paîs ator ator. E je ancje cjâf lûc de omonime provincie, la plui
grant par dimensions inte regjon Friûl-Vignesie Julie.

Nassude probabilmentri come insediament celtic, e fo slargjâde intal periodi di
Rome. Tal indomàn dal crac dal Imperi, al restà dome un piçul centri
sigurementri une vore mancul impuartant di Aquilee e Cividât.

Il prin document scrit che al fevele di Udin — in che volte clamade "Utinum" —
al é dal 983. Tal 1223 la creazion di un marcjât aumentà la impuartance di Udin
che e deventà la citât plui grande e plui impuartant dal Friûl, fin a deventâ
sede dal Patriarcjât di Aquilee in gracie dal imperadôr Oton II. Intal 1420 e
passà cul Friûl a le Republiche di Vignesie indulà che e restarà fin tal 1797
(famee storiche ascrite al patriziât Vignesian di riferiment tal periodi a je
che dai Savorgnan, che il lôr blason al je, ancjemò vuê, steme stes de citât),
an dal Tratât di Cjampfuarmit, cuant che e pasà sot de influence francese.

Cu la colade di Napoleon e la seguitive Restaurazion dal Congrès di Viene, intal
1813 e fasè part dal Ream Lombart-Venit, regjon dal Imperi Asburgjic. Il 1866 e
je la date di anession al Ream di Italie. Tal mieç dal 1915 e dal 1917 Udin e fo
capitâl de vuere. Podaspò de rote di Cjaurêt e fo ocupade dai Austro-Todescs par
jessi liberade il 2 di Novembar dal 1918.

Ancje vie pal secont conflit mondiâl la citât di Udin e fo un impuartant lûc di
vuere. Daspò dal 8 di Setembar dal 1943 la citât e fo ocupade dai soldâts
todescs dal Tierç Reich e la liberazion e acjadè dome tal Avrîl dal 1945. Pai
sacrificis e pe ande de popolazion, Udin e fo decorade cu la Crôs al Merit di
Vuere pal prin conflit e cu la Medaie d'Aur al Valôr Militâr par la seconde
vuere.

Il Teatri Gnûf Zuan di Udin al è il plui grant teatri de citât; al è stât screât
il 18 di Otubar 1997, e al à 1.230 puescj. Al è un progjet dal inzegnîr Giuliano
Parmegiani e dal architet Lorenzo Giacomuzzi Moore.



https://fur.wikipedia.org/wiki/Mitologjie

La mitologjie e je la dissipline che si ocupe de racuelte, dal studi e de
interpretazion dai mîts – storiis che une particolâr culture e crôt che a sedin
veris e che doprin events o personaçs sorenaturâi par esplicâ la nature dal
univiers e de umanitât. Cul tiermin mitologjie si pues ancje intindi il cuarp di
mîts di une particolâr culture o religjon (come inte mitologjie greghe, egjizie
o vichinghe).

Intal fevelâ comun, un mît e je ancje une robe che tancj i crodin, ma che no je
vere. Inte mitologjie però, no si dopre cheste definizion.

I mîts a son in gjenar contis tramandadis tradizionalmentri e che vuelin esplicâ
robis come i inizis dal mont, grancj fenomens naturâi, convenzions naturâls che
no si rivin a esplicâ facilmentri; no simpri e je daûr il fin di sclarî alc. Par
definizion, i mîts a son sacris e dispès a si davuelzin in graciis di intervents
di fuarcis sorenaturâls o dius. Al pues jessi ancje une coincidence cui
argoments des liendis, plui fuarte cuant che i argoments a son mancul leâts ae
realtât.



https://fur.wikipedia.org/wiki/Svuizare

La Svuizare (par todesc Schweiz, par francês Suisse, par talian Svizzera e par
romanç Svizra) al è un stât de Europe centrâl. E cunfine a nord cu la Gjermanie,
a est cul Liechtenstein e la Austrie, a sud cun la Italie e a ovest cu la
France.

Il non ufiziâl al è par latin Confoederatio Helvetica, di dulà che al ven la
sigle CH; par talian al devente Confederazione Svizzera, par todesc
Schweizerische Eidgenossenschaft, par francês Confédération Helvétique, par
romanç Cunfederaziun Svizra. La Svuizare e je une republiche federâl, dividude
in cjantons; la capitâl e je Berna, capitâl ancje dal omonim cjanton.

La lenghe plui doprade al ê il todesc (65% de int), secont al ê il francês
(24%), po al ven il talian (10%) e il romanç cul 1%. Lis primis trê a son
lenghis uficiâls de Cunfederazion Elvetiche. Il romanç e je la cuarte lenghe
nazionâl de Sviçare dal 1938 e daspò dal 1996 ancje lenghe uficiâl parziâl, al
ven a stâi ch'e je une lenghe ch'e je uficiâl nome pai rapuarts cui Romançs e no
cun ducj. Di un pôc di timp la int e sta acetant la sostituzion des dôs lenghis
scritis principâls romancis (il surmiran e in vallader) cul romanç grison (RG -
rumantsch grischun) la lenghe unifiade (lingua unifitgada) valide par dut il
Cjanton Grison, unic cjanton trilengâl e unic cjanton dulà ch'al ven fevelât il
romanç.



https://fur.wikipedia.org/wiki/Ebraisim

L'Ebraisim e je la religjon dal popul ebraic, cun plui di 15 milions di crodints
(dâts dal 2006). Secont il sô pinsîr, daspò de creazion dal mont, Diu al à
stabilît un pat cul popul ebraic e ur à rivelât i siei comandaments cun lis
taulis da la Torah (Leç). Lis pratichis religjosis ebraichis a son leadis al
studi e a la osservance di chei comandaments.

I Ebreus a considerin come libris sacris cualchidun jenfri chei dal Vieri
Testament dai cristians: lôr a àn tignût bon dome i libris che a son scrits par
intîr par ebraic; par chest ta chel cristian (catolic) a son libris - come par
esempli "Judite", in part tramandât par grec - che tal ebraic a no son.

I valôrs dal Ebraisim a son in part i fondaments di altris religjons: par chest
il Cristianisim (e no dome par il Vieri Testament) al è in part leât ai Ebreus;
e a àn similitudinis cui Ebreus altris religjons, come l'Islam e il
Samaritanisim.

A diference di altris religjons e civiltâts antighis, l'ebraisim a si fonde su
la storie e no su la mitologjie.

A seguirin lis liendis di Moisès, dai svariâts predis e re come Saul, Davide,
Salomon e atris.

Cu la distruzion di Jerusalem e dal sô templi templi intal 70 d.C. e finì la
adorazion al templi e di li indenant l'ebraisim a si spandè in ogni ambient
culturâl.

A àn po dopo un pilastri centrâl, il Talmud, che al è il coment scrit cun
spiegazions de Leç. Al è dividût in dôs parts principâls: Mishnah e Gemara



https://fur.wikipedia.org/wiki/Sport

Il Sport al è une batarie di ativâts, in gjenar fisichis, fatis par fins
ricreatîfs: par competi, par divertisi, par miorâsi o par altris motîfs. Ancje
dome cjalâ un event sportîf al è une robe che al pues puartâ gjoldiment. Lis
divisions principâls a son in sport a scuadris, o sport individuâl, e in sport
agonistic o diletantistic. E je une des ativitâts plui vieris praticadis dai
oms.

Le peraule al ven dal inglês sport, che al ven a sô volte dal francês deport,
che al vûl dî divertiment, distrazion.

Leât ae idee di sport al è il concet di sportivitât, dispès identificât cu la
frase di Pierre De Coubertin l'impuartant al è partecipâ. Cheste idee e riunìs i
ideâls di cortesie, onestât, moderazion cuant sei se si piert sei se si vinç.

Spes sport e politiche a son stâts plui leâts di ce che a dovaressin jessi: i
esemplis pi famôs a son tal periodi dal apartheid in Sud Afriche e lis
Olimpiadis organizadis tal 1936 a Berlin par celebrâ la Gjermanie
nazionalsocialiste.

Spes al è dificil distingui tra sport e art: il patinaç sul glaç al riunìs
elements di ducj e dôs lis areis; ancje une vore di sports origjinaris dal Asie
no son separabai des parts tradizionâls e artistichis.



https://fur.wikipedia.org/wiki/Ordenad%C3%B4r

Un ordenadôr (clamât ancje computer) al è un dispositîf fisic basât su la idee
de Machine di Turing. Un ordenadôr al è doprât par calcui e operazions che si
puedin dâ in tiermins numerics o logjics; al è formât di components che son
bogns di fâ robis facilis, ma che metûts dongje a puedin fâ operazions plui
complicadis.

Al di di vuê si cjatin tancj gjenars di ordenadôrs, di chei che a controlin i
assensôrs a chei (servidôrs) che nus lassin navigâ su la rêt di Internet.

La peraule e je stade cugnade intai agns '60, par identificâ une famee di
machinis un pôc plui piçulis des mainframes e indreçadis a aziendis di mediis
dimensions. Al dì di vuê si preferìs clamâju stazions di lavôr o workstation.

A son i prins computers par ûs personâl, di cost avonde ridot e vendudis intai
agns '70. A jerin destinadis a utents cuntune buine cognossince di informatiche,
parvie de dificile utilizazion.

A son i sucessôrs dai microcomputer, prime de rivade dai personal computer.
L'home computer plui vendût al è stât il Commodore 64.

Al è un microcomputer di nivel economic destinât al ûs di une sole persone. Al à
une potence di calcul superiôr al home computer, che e si confâs par un ûs
didatic o di lavôr.

I elements fondamentâi a son la CPU (o microprocessôr) e la memorie, che e pues
jessi temporanie (RAM) o permanente (ROM, PROM, EPROM, EEPROM). Inte memorie
permanente a son memorizadis lis informazions par eseguî il prin program cuant
che si invie l'ordenadôr.

Par relazionâ cul difûr, l'ordenadôr al à bisugne di interfacis par colegâ
periferichis: lis interfacis plui comuns a son chês par zontâ tastieris, visôrs
o stampantis.

La schede mari e je il component principâl dal ordenadôr: si trate di un circuit
stampât dulà che e passin dutis lis informazions di elaborâ. La schede e je
proviste di logaments par zontâ i components principâi (CPU, RAM e EEPROM) e di
sfesis di espansion; e je ancje proviodude di interfacis par leâ lis
periferichis.

La CPU e je il cûr dal sisteme, dulà che a son eseguidis dutis lis operazions di
calcul: e je clamade ancje il processôr o microprocessôr. Il processôr al è
formât da une unitât centrâl clamade core, formade da milions di transistors.

Par permeti al ordenadôr di lei e di scrivi informazions, fâ i calcui e par
comunicâ cun dutis lis periferichis dal sisteme, i dâts e i controi a àn di
jessi trasferîts par vie des bus di sisteme. I bus a son di trê cualitâts:

Lis periferichis a puedin jessi leadis par vie des sfesis di espansion o par vie
des interfacis.



https://fur.wikipedia.org/wiki/HTML

HTML al è l'acronim di HyperText Markup Language, lengaç pal marcament
iper-testuâl. Al è un lengaç che al serf a preparâ testis par presentâju intune
forme ipertestuâl, il formât standard des pagjinis web.

L'HTML al è stât svilupât atôr ae fin des agns 80 di Tim Berners-Lee al CERN di
Gjinevre, e a seguiti de espansion di Internet al è deventât un dai lengaçs plui
doprâts tal mont. L'HTML al è di domini public, e la sintasse e je stabilide dal
World Wide Web Consortium (W3C). La ultime version rilassade e je la 4.01, dal
24 di Dicembar dal 1999. Al dì di vuê no son in prevision gnovis versions, parcè
che l'HTML al à di jessi sostituît dal XHTML e dal XML .

Un document HTML al è contignût intun file, che al scugne vê estension .htm o
.html. Il file al è componût di elements, che a servissin a dâ informazions su
la formatazion dai datis al sgarfadôr. Ogni element al è viert e sierât di un
tag; il tag di sierade al è, par uns elements, opzionâl.

Vuê i documents HTML a incorporin une vore di tecnologjiis, che a ofrissin la
possibilitât di zontâ al document ipertestuâl animazions interativis o efiets
particolârs. Par chest fin a esistin lengaçs sicu CSS, JavaScript o altris
aplicazions multimediâls di animazion vetoriâl o di streaming audio.



https://fur.wikipedia.org/wiki/Antropologjie

La Antropologjie e je la sience sociâl che e studie l'om in ducj i soi aspiets,
sociâi, culturâi e fisics. Il concet di culture al è a la fonde de Antropologjie
parcè che la culture e je considerade un element fondamentâl de nature umane e
de capacitât dal om di pensâ il mont in maniere simboliche, di imparà e insegnâ
i simbui e di gambiâ il mont doprant chescj simbui. Si use dividi la
Antropologjie in:

La Antropologjie e nas come un studi sientific de storie, cuant che diviers
studiôs a àn començât a pensà di podê cjatâ te storie passade des leçs
universâls in mût di podê previodi i disvilups futûrs. Ai timps si jere tal
XIXim secul e si pensave che al fos un procès naturâl il passâ di une societât
primitive, che e jere restade indaûr, viers une societât avanzade e moderne come
che a someavin jessi chês dai pais che stavin colonizant il mont. Cheste idee e
je stade superade tal secul vincjesim rivant a une definizion plui amplie come
che di Marvin Harris: “la Antropologjie al è il studi de umanitât, dai popui
antîcs e modernis e dai lôr stîi di vite”.



https://fur.wikipedia.org/wiki/Prime_vuere_mondi%C3%A2l

La prime vuere mondiâl (cognossude ancje come la grande vuere) e fo une vuere
che si davuelzè principalmentri in Europe tra il 1914 e il 1918, provocant
milions di muarts e cambiaments grandonons pe situazion politiche mondiâl.

Lis fuarcis aleadis (Ream Unît, France, Russie e plui tart Italie e Stâts Unîts
di Americhe) e sconfizerin lis potencis centrâls (Austrie-Ongjarie, Gjermanie,
Bulgarie e Imperi Otoman).

Gran part dai combatiments de Prime Vuere Mondiâl a forin sul Front Ocidentâl,
jenfri di un sisteme di fortificazions e trinceis che a lavin dal mâr dal Nord
fintremai i confins de Svuizare. Chest sisteme in scjale plui piçule e fo
aplicât ancje sul front talian, mancul intal front orientâl, dulà che i spazis a
jerin plui grancj, cun planis e pocjis feradis. Altris combatiments a si
davuelzerin sul mâr e sot di lui, e ancje, pe prime volte te storie, par aiar.
Plui di nûf milions di soldâts a muririn insieme cun tancj altris civîi.

La vuere e causà la disintegrazion di cuatri imperis: chel Asburgjic, chel
todesc, chel rus e chel otoman. La Gjermanie e pierdè ducj lis colonis, e a
nasserin gnûfs stâts come la Cecoslovachie e la Jugoslavie, e altris a forin
tornâts a creâ (Polonie).

La grande vuere e fo une roture decisive cul vieri ordin dal mont, vignût fûr da
lis vueris napoleonichis e che al jere stât un pôc modificât des rivoluzions
nazionalistic de metât dal XIX secul.

Il motîf scatenant de vuere e fo la coparie dal Arciduche d'Austrie Francesc
Ferdinant a Sarajevo, in Bosgne, ai 28 di Jugn 1914 di bande di un iredentist
serp, Gavrilo Princip.

La grande vuere in Friûl e à vût un rûl une vore impuartant; sedi parcè che
propite te nestre tiere a combaterin talians di une bande e austro-ongjarês di
chê altre, sedi parcè chè di fat dome cun la fin dal conflit la piçule patrie e
tornà a jessi unide sot il Rean di Italie.

Cul començament de vuere, il 24 di Mai dal 1915 Udin e deventà la sede dal
comant suprem dal esercit talian

La Italie e jentrà in vuere insieme cun i Aleâts cuintri da l'Austrie-Ongjarie
ai 24 di Mai dal 1915 par liberâ lis citâts talianis di Trent, Triest e la
Vignesie Julie che ancjemò a jerin sot da l'Austrie-Ongjarie, ma che a jerin dal
pont di viste lenghistic, storic e culturâl leadis al Italie; un altri fin al
jere chel di espandi l'imperialisim talian su dut il Mediterani tacant dal
Adriatic e dai Balcans. La vuere e terminà par l'Italie ai 4 di Novembar Italie
1918, Une dì prime Triest e fo tornade a unî a la Maripatrie. Daspò di cheste
vuere il Friûl orientâl che fin ta chel moment a si cjatave "Di là dal Clap", al
fo riunît al Friûl udinês.



https://fur.wikipedia.org/wiki/Finance

La finance e je che part dai studis di economie che e viôt il mût in cui lis
impresis, i oms ugnui o i stâts a metin adun, a dan fûr e a doprin lis risorsis
finanziariis.

Ogni entitât economiche e à un insiemit di ativitâts e di passivitâts che però
podaran vê la lôr manifestazion numeriche plui indenant. La finance e à di
aministrâ lis jentradis e lis jessudis di monede, ven a stâi il moment in cui si
varà la manifestazion numeriche.

Un disecuilibri passîf des financis al fâs in mût che si vedi di indebitâsi par
vê i bêçs par podè fâ i paiaments e i debits a àn un cost di interès.

Un disecuilibri atîf al fas nassi il probleme di studiâ cemût impleâ in mût
convenient i bêçs che si àn in plui. Si varà di sielzi une alternative tignint
cont sei dal vuadagn pussibil sei dal risi che si larà incuintri.

Un altri cjamp di studi de finance al è il marcjât finanziari dulà che un al
pues investî i bêçs che al à in plui cjapant un interès, cun i soi bêçs il
sisteme al finanziarà lis ativitâts economichis.



https://fur.wikipedia.org/wiki/Eletroniche

La eletroniche e je la sience e la tecnologjie dal control dai eletrons. Cheste
peraule si dopre vuê par l'insiemit di cognossincis pratichis e teorichis
necessaris par progjetâ e realizâ aparâts in stât di elaborâ grandecis fisichis,
doprant il flus di corint eletroniche. I argagns eletronics son circuits
eletronics costituîts di components, atîfs e passîfs, leadis cun fîi o trois
condutîvs, par solit metalics, percorûts de corint eletriche.

La eletroniche e la eletrotecniche a son dôs dissiplinis a strent leadis, che si
diferenziin par la aplicazion: mintri che la eletrotecniche e à come fin
principâl di trasmeti potence eletriche e gjestî e progjetâ machinis eletrichis,
la eletroniche si ocupe massime da la elaborazion dai segnâi eletrics e daspò da
la informazion.

Par une vore di autôrs (i.e. Jakob Millman), la eletroniche si pues definî il
studi dal mot dai eletrons difûr dai metals. Seont cheste definizion, la
eletrotecniche e lis aplicazions radio classichis no jentrin intal cjamp da la
eletroniche, che al cjape dentri dome i argagns a semicondutôrs (silici,
gjermani, semicondutôrs combinâts), i cjanuls a vueit (valvolis) e la
propagazion dal cjamp eletromagnetic in mieçs dieletrics come la aiar o il veri
(fibris otichis).



https://fur.wikipedia.org/wiki/Rome

Rome e je la capitâl da la Italie e il cjâflûc de regjon Lazi, e e à scuasit 2,8
milions di abitants. Secont la tradizion e je stade fondade di Romul il 21 di
Avrîl dal 753 p.C. su siet cuei (Palatin, Esquilin, Aventin, Viminâl, Quirinâl,
Celi, Cjapitulin).

Il comun di Rome al è il plui grant (1.285 km²) e il plui popolât de Republiche
Taliane. La citât si cjate sul flum Tibar; il prin insediament al fo svilupât su
pes culinis daûr de anse dulà che e je logade l'Isule Tiberine. Rome e je
traviersade ancje da un altri flum, l'Aniene, che si bute intal Tibar inte zone
setentrionâl dal abitât.

Daûr de tradizion, Rome e je stade fondade il 21 di Avrîl dal 753 p.C. di Romul.
E je stade capitâl dal Imperi Roman, daspò sede dal Papât, capitâl dal Stât de
Glesie dal VIII secul fin tal 1871, an che e je stade anetude al Ream d'Italie,
diventant daurman la capitâl. Intal 1946 e je diventade la capitâl de Republiche
Taliane.

L'aeropuart intercontinentâl di Fiumicino (Leonart Da Vinci) al lee la citât di
Rome con lis principâls citât dal mont; il scjali di Ciampino (Pastine) al è
utilizât pai svoi charter. Al si cjate un aeropuart ancje al Urbe, doprât dome
pal turisim e come elipuart.

La citât e je servide da dôs liniis di metropolitane. Al dì di vuê a son in
costruzion une diramazion de linie B (clamade B1) e une gnove linie, C, che e
sarà operative a scomençà dal 2011.



https://fur.wikipedia.org/wiki/Austrie

La Austrie e je un stât de Europe centrâl che e fâs part de Union Europeane dal
1995. La superficie de Austrie e je di cirche 83.858 km², cun 8 milions di
abitants. La capitâl e je Viene. E confine a ovest cun Svuizare e Liechtenstein,
a sud cun Italie e Slovenie, a est cun Ongjarie e Slovachie e par finî a nord
cun Gjermanie e Republiche Ceche.

Ai timps dal Imperi Roman l'Austrie e jere part de provincie de Rezie. Daspò de
fin dal Impero e fo invadude pi voltis di popolazion che vignivin di est; dal X
al XIII Secul e fo sot dal domini de famee dai Babenberg, che a forin parâts vie
dai Asburgo, che a àn governât chest paîs, deventât al centri di un grant
imperi, fin al 1918. Dal 1867 l'Imperi al fo unît intune dople monarchie,
formant l'Imperi di Austrie-Ongjarie. Daspò de disfate inte Prime Vuere Mondiâl
e fo ocupade militarmentri dai talians e da lis trupis da l'Intese a la fin dal
1918, si proclamà daurman Deutschösterreich "Austrie todescje" aspirant di unîsi
a la Gjermanie sot il model dal principi di nazionalitât. Cul tratât di
Saint-Germain tal novembar dal 1919 i fo proibide la denominazion di "Austrie
todescje" e l'union al Reich todesc. L'esercit al fo ridot a 30.000 oms e e
pierdè il Tirôl meridionâl (Trentin e Sud Tirôl), la Val Cjanâl (tocs de
Carintie e dal Cragn), la contee di Gurize e Gardiscje (o Friûl orientâl,
l'Istrie, Triest e il distret di Postumie (toc dal Cragn) a pro da l'Italie; Un
toc dal Staiar, il Cragn e un toc de Carintie cu la Dalmazie e fo dade a la
Jugoslavie. La Republiche democratiche austriache, e durà fin tal 1933, po e fo
instaurade la ditature nazionaliste di Dolfuss, che al fo copât dai
nazional-socialiscj. Tal 1938 la Gjermanie di Hitler si anetè l'Austrie
arbitrariementri. Daspò de Seconde Vuere Mondiâl l'Austrie e Viene a forin
ocupadis e dividudis in 4 setôrs: francês, britanic, merecan e sovietic sicu la
Gjermanie e Berlin. L'Austrie e tornà a vê l'indipendence dome tal 1955, a
condizion che e restàs un paîs neutrâl. Cul crac dal Comunisim, il paîs jentrà
in pôcs agns inte Union Europeane (1995) e inte zone dal Euro (1999).

Il paîs al è scuasit dal dut montagnôs o colinâr; lis unichis planuris a son
logadis a Nord-Est, intes zonis di Linz, Viene e al confin con Slovachie e
Ongjarie.

Il mont plui alt de Austrie al è il Großglockner (3798 m), logât inte cjadene
des Taurs.

Il todesc al è le lenghe ufiziâl, fevelade da scuasit ducj i abitants. Ancje la
lenghe dai segns e je ufizialmentri ricognossude.

A esistin minorancis slovenis in Carintie e in Stirie e ongjaresis e cravuatis
(dal Burgenland) intal Burgenland. Lis lenghis di chestis minorancis a son
ricognossudis tant che lenghis ufiziâls a nivel dai rispetîfs stâts federâts
austriacs dulà che a son feveladis.

L'Austrie e je une republiche federâl, dulà che lis nûf regjons (Bundesländer) a
'nd àn une vore di autonomie.

La Austrie e je frecuentade dai turiscj soredut par sport (schi e altris sports
invernâi); lis citâts plui visitadis a son Viene (capitâl de Republiche in dì di
vuê e capitâl dal ex-imperi) e Solsburc (citât di nassince di Mozart).



https://fur.wikipedia.org/wiki/Australie

La Australie, uficialmentri Commonwealth of Australia, al è un paîs dal emisferi
meridionâl che al inclût la part plui grande dal continent plui piçul dal mont,
la Oceanie, la isule de Tasmanie e un ciert numar di altris isulis minôrs intal
Ocean Indian e Pacific. I paîs plui dongje a son la Indonesie, Timor orientâl e
Papue Gnove Guinee al nord, lis Isulis Salomon, Vanuatu e la Gnove Caledonie a
nord-est e la Gnove Zelande a sud-est.

La tiere ferme australiane e je stade abitade di plui di 42.000 agns dai
aborigjens australians. Dopo di visitis sporadichis di pescjadôrs dal nord e la
discuvierte europeane, fate di esploradôrs olandês intal 1606, la metât orientâl
de Australie e fo daspò rivendicade dai britanics intal 1770 e al inizi doprade
come colonie penâl, come part de colonie dal Gnûf Gales dal Sud, fondade ai 26
di Zenâr dal 1788. Cun la incressite de popolazion e la esplorazion di gnovis
areis, intal XIX secul a forin creadis altris cinc colonis de corone, un grum
autonomis.

Il 1 di Zenâr dal 1901, lis sîs coloniis a deventarin une federazion, e nassè
cussì il Commonwealth of Australia. Di in chê volte, la Australie e à tignût un
sisteme politic liberâl democratic stabil e e reste un Paîs dal Commonwealth. La
capitâl e je la citât di Canberra, logade intal Teritori Capitâl Australian
(ACT). La popolazion e je sui 21 milions di abitants, concentrâts intes capitâls
dai diviers stâts federâi de tiere, ven a stâi Sydney, Melbourne, Brisbane,
Perth e Adelaide.



https://fur.wikipedia.org/wiki/Archeologjie

La archeologjie al è il studi des civiltâts e des culturis dal passât midiant la
racolte, la documentazion e la catalogazion dai rests materiâi che si rivin a
cjatà.

Ancje se l’interes pal passat no je une robe recente te storie, tant al è vêr
che za i româns a vevin la abitudine a colezionâ oparis d’art grechis
“antighis”, la archeologjie moderne e nas tal secul dai lums e in prinzipi e si
interesse soredut des civiltâts dal Mediterani. Fra lis primis tapis
impuartantis de so storie ricuardin che tal 1709 si tache a sgjavâ a Ercolano,
tal 1748 a Pompei, tal 1799 e ven cjatade la Piere di Rosetta e tal 1873 e ven
scuvierte la citât di Troie. In timps plui modernis la archeologjie si interesse
a ducj i periodis passâts, storics e preistorics. Si doprin metodologjis
modernis, come che dal Cjarboni 14, par rivà a da une date ai ogjets cjatâts.

Il principâl metodi al è il scavi stratigrafic, i ogjets a vegnin cjapâts su
lavorant a strâts in maniere di vê une omogjeneitât cronologjiche in chel che si
cjate.



https://fur.wikipedia.org/wiki/Wikimedia_Commons

Wikimedia Commons (in curt ancje Commons o Wikicommons) al è un archivi di
figuris, suns e altris files multimediâi cun licence libare. Al è un progjet de
Wikimedia Foundation. I files cjamâts sù in chest archivi a puedin jessi doprâts
cence altri lavôr intai altris progjets disponibii sui servidôrs Wikimedia,
includudis dutis lis edizions de Vichipedie.

Il progjet al nas ai 7 di Setembar dal 2004. Ai 24 di Mai dal 2005 al rive al
numar significât di 100.000 files multimediâi; al fo ancje il prin progjet
Wikimedia a doprâ il software MediaWiki inte version 1.4. Il lengaç
predeterminât jentri di Commons al è l'inglês, ma i utents a puedin sielzi intes
preferencis la lenghe di doprâ pai messaçs dal sisteme (ancje par furlan) e
diviersis pagjinis, par esempli chê principâl, a son stadis voltadis in altris
lenghis.

Dal 2005 Wikimedia Commons no lasse cjamâ sù files che no vedin licencis
libaris, come chês che a limitin l'ûs comerciâl dai materiâi o che a son dadis
fûr secont dal dal fair use, un grum doprât tai Stâts Unîts. Lis unichis
licencis che si puedin sielzi al moment a son la GFDL, lis variants de Creative
Commons cence restrizions su l'ûs comerciâl e il domini public.

Dal Mai 2005 in ca a son stâts metûts plui di 10.000 riproduzions di pituris, di
chês antighis a chês modernis, pluui di 7.000 files cun pronunciis e tescj lets
in variis lenghis, regjistrazions di musiche classiche e filmâts di discors
storics.

Dal Jugn 2006 no si puedin plui cjamâ sù files in formâts cuvierts dai dirits,
come MP3; il formât conseât pai files audio al è chel libar OGG.



https://fur.wikipedia.org/wiki/Sociologjie

La sociologjie e je une sience sociâl che e studie lis societâts umanis e i
compuartaments dal om tes sôs relazions sociâls.

La sociologjie e je une sience sociâl avonde zovine jessint nassude tal 1839 cul
“Cors di filosofie positive” dal filosof francês Auguste Comte. La sô idee e
jere che di fâ un “studi positîf dal insiemit des leçs fondamentalis dai
fenomenis sociâi”.

Chest mût di pensâ al ven dal iluminisim dal secul prin dai studis di
Montesquieu, Condorcet, Turgot, Hobbes e dal pensîr dai prins economiscj
classics Adam Smith e David Ricardo.

Une grande influence sui prins sociolics e je stade la nassite de teorie de
evoluzion di Malthus e Darwin par cui si viodeve la societât umane movisi in une
direzion di evoluzion. Chest al è par esempli ae fonde de opare di Herbert
Spencer, di Tarde e di Vilfredo Pareto.

Te seconde metât dal ‘800 si fâs sintî fuarton ancje il pensîr plui sociâl di
Karl Marx.

Cui prins dal ‘900 la sociologjie e gambie direzion sore dut cu la opare di
Ferdinand Tönnies, Max Weber e Émile Durkheim e i lôr dissepui Joseph Alois
Schumpeter, Karl Mannheim, Georg Lukács, Marcel Mauss, Lucien Lévy-Bruhl.

Cul periodi des ditaturis la sociologjie in europe si ferme, in paîs come la
Russie e la Gjermanie e ven proibide e i pensadôrs plui grancj a scjampin in
Americhe.

La sociologjie merecane, deventade neopositivistiche, a comande bessole la sene
mondiâl fin almancul ai agns 70 cuant che in europe al torne a davuelzisi un
pensîr autonim che al puarte a la ricjece dai studis plui modernis.



https://fur.wikipedia.org/wiki/Sculture

La sculture e je la art dal sculpî fasint vignì fûr des formis e des figuris a
trê dimensions.

La sculture si pues fâ doprant dai materiâi dûrs come la piere, il marmul o il
len ca si sgjavin o a si intâin, opûr dai materiâi plastics di modelâ tant che
la arzile, il stuc, la plastiline e cumó ancje il polistirûl doprât par fâ lis
grandis sculturis pe publicitât o pal cine. Cun le tecniche moderne, cumó al si
puès tirâ une sculture in plui esemplârs doprant i materiâi come il silicon e il
poliester e chest, ch'al sêti par fâ i stamps o par tirâ un esemplari. Un pôc
come il pitôr cuant ch'al fâs lis incisions o lis serigrafiis.

Par disi il vêr la art moderne a dopre i plui variis materiâi par fâ lis sôs
oparis par esempli:

La categorie dai scultôrs a cjape dentri i mestris de Grecie Classiche, i grancj
dal rinassiment come Michêlagnul e Lenart da Vinci, i modernis come Henry Moore
e Felix de Weldon.

Il mosaic al à une lungje tradizion ca ven de epoche romane (i grancj mosaics de
basiliche di Aquilee) e che rive fin a la scuele di Spilimberc, la citât dai
mosaics. Une lungje tradizion, ca ven almancul de etât di mieç, e à la sculture
dal len specialmentri a fonde religjose. Te art moderne doi artiscj che van
ricuardâts par vê une nomee a nivel mondiâl a son Mirko Basandella e Sommarti.



https://fur.wikipedia.org/wiki/Jainisim

Il Jainisim e je une religjon nassude tal VI secul prime di Crist come riforme
dal Induisim. La peraule Jainisim e ven dal sanscrit Jina (vitoriôs)

E à cirche sîs milions di fedêi sore dut in Indie, cu 'nt une gruesse influence
in ducj i cjamps massim in chel culturâl.

Al è interessant notâ che Ghandi al veve des simpatiis par cheste religjon e al
doprà la no violence e il fâ ats bogns te so filosofie di vite.

Lis principalis concezions dal Jainisim a son l’ahimsa (la no violence) e il
karma.

La realtât e je fate di doi principis eternis, il Jiva (il spirit) e il Ajiva
(il no spirit, la materie).

Cualsisei contat fra chescj doi principis al origjine la soference dal spirit.
Lis buinis azions e l’assetisim a fasin in mût che un al vedi un karma plui
lizêr e te reincjarnazion dopo la muart al varà un Jiva plui alt. Se si rivarà a
vê un Jiva libar dal Ajiva al finirà il cicli des reincjarnazions e de
soference.

Il Jainisim al à patît dai periodis di persecuzions sei dai musulmans sei dai
bramins indians.



https://fur.wikipedia.org/wiki/Eletricit%C3%A2t

La eletricitât e je une propietât de materie che ven fûr de presince o dal
moviment di cjariis eletrichis. Insieme cul magnetisim, e costituìs l'interazion
fondamentâl clamade eletromagnetisim. La eletricitât e je la responsabile di un
grum di fenomens fisics, come lamps, corintis eletrichis e cjamps eletrics e e
ven doprade di industriis impuartantis come chês de eletroniche e de lûs.

Di ce che podin lei intes oparis di Talete di Mileto, ator dal 600 p.d.C., inte
antiche Grecie si saveve che se si strussave dal pêl su superficiis come par
esempli la ambre, si creave une atrazion tra i doi cuarps. La peraule
eletricitât e fo cugnade dal sienciât inglês William Gilbert, di ηλεκτρον
(elektron), che in grêc antîc al voleve dî ambre. Ma lis grandis discuviertis in
cheste cjamp vignirin fûr tra il 1700 e il 1800: tal 1752 Beniamin Franklin, cul
famôs esperiment dal acuilon, al discuvierzè la relazion tra lamps e
eletricitât. Al inizi dal 1800 invezit André-Marie Ampère e Hans Christian
Ørsted discuvierzerin la relazion tra eletricitât e magnetisim, che fo
fondamentâl par dutis lis evoluzion sucessivis.



https://fur.wikipedia.org/wiki/Gurize

Gurize (loc. Guriza, Gorizia par talian, Goríca par sloven, Görz par todesc) e
je une citât di 34.844 abitants, che e je just sul confin cu la Slovenie; di chê
altre bande dal confin si cjate la citât di Gnove Gurize, nassude intal 1947
subit daspò de fin de Seconde Vuere Mondiâl.

E je la citât plui a jevât dulà che si fevele par furlan (tes zonis di Lucinîs,
Stracis, Monsante, Plaçute e San Roc). Al è il cjâf lûc dal Friûl Orientâl; il
so non al ven dal sloven gorica (pronunzie "gorìtza") che al vûl dî cuel, cun
riferiment probabilmentri a chel dal cjastiel. Citât cun plui animis, partignint
par istorie sedi al Friûl, sedi a la Vignesie Julie, sedi a la culture slovene.

Gurize e je logade a 84 m dulà che il Lusinç, vignint de Slovenie al rive in
planure. La citât si cjate tal plan, ma propite daûr a tachin i roncs dal Cuei a
bonât e lis culinis dal Cjars a jevât; la vete plui impuartant di Gurize e je la
Mont di San Valantin (609 m).

Gurize e je nomenade pe prime volte ai 28 di Avrîl dal 1001 intun document che
parie l'imperadôr Oton III al donave la citât (quae sclavonica lingua vocatur
Goritia) al patriarcje di Aquilee e ai Eppsteins, conts dal Friûl. Cussì Gurize
e fo prime sot dal Patriarcjât di Aquilee, daspò sot dai conts de Bavarie.

Tal 1500, muart l'ultin cont, Lenart, a Lienz, la citât e passà a Massimilian I
di Asburc, ancje se Vignesie e varès volût cjapâ jê possès di Gurize, che
deventarà Italie, tal mût di dut il Friûl orientâl, dome tal 1919 daspò de prime
vuere mondiâl. De metât dal XVIII secul e fo sede arcivescuvîl, cuntune
jurisdizion une vore grande, che e rivave fintremai la citât di Como, in
Lombardie).

Dilunc de grande vuere, i talians a cjaparin Gurize une prime volte ai 8 di
Avost dal 1916, ma par vie de rote di Cjaurêt, l'esercit talian al scugnì
bandonâ la citât par ritirâsi ae diestre da la Plâf.

Te Seconde Vuere Mondiâl e fo ocupade prime de bande dai todescs (daspò dal
armistizi dai 8 di Setembar dal 1943) e po di bande dai partesans titins tal Mai
dal 1945, che a semenarin terôr par cuarante dîs.

Daspò dai tratâts di pâs ae fin de vuere, il confin talian al fo zirucât di
diviers chilometris, fin a tocjâ la citât di Gurize. Par chest, par aministrâ i
teritoris dal alt Lusinç, la Federazion Jugoslave e decidè di fondâ une gnove
citât tacade dal confin, clamade Gnove Gurize, (Nova Gorica par sloven).

Fin ai agns '50, par vie de cortine di fier, la citât e jere sot stret control
militâr, come che al sucedeve a Berlin; dome tai decenis sucessîfs il rapuart
jenfri lis dôs citâts e deventà plui seren.

Tal 2004, Gurize e je deventade la citât simbul dal slargjament de Union
Europeane.



https://fur.wikipedia.org/wiki/Bal

Il bal e je une schirie di moviments stabilîts prime o spontaniis che a van daûr
une musiche o un ritmi. Il bal al è spes dome une forme di divertiment, ma al
pues ancje vê un fuart contignût artistic (balet classic) o jessi une espression
storiche e sociâl di une popolazion (danzis folcloristichis). In ciertis
societâts umanis il bal al pues ancje vignì doprât par fins propiziatoriis,
spirituâi o religjôs.

La origjin dal bal e je une vore antighe. I antropolics a pensin che za i popui
primitîfs a compagnassin i lôr rituâi cun cualchi tip di moviment ritmic che al
fâs pensà a cualchi forme di bal elementâr. Dal rest la stesse robe si pues
cjatà a zornade di vuê in chês popolazions, par esempli de Amazonie o dal
Borneo, che a son restadis a un disvilup no moderni.

Te etât di mieç il bal al à vût un periodi di grande decjadence e al jere viodût
mâl de Glesie. Dome cul rinassiment al à tornât a vê considerazion. Cun Catarine
de Medici al è rivât de Italie te cort francese. In France al nassarà il balet
classic cu l'Académie Royale de Danse tal 1661.

Tal ‘700 a tachin a nassi i prins bai de societât borghese come la cuadriglie,
la mazurche, la polche e il valzer. Tai prins dal ‘900 si àn dai bai impensabii
prime di alore come il francês Cancan e l’argjentin Tango. Chest ultin al à
viert la strade a une schirie di bai che a rivaran de Americhe par dut il secul
come il fox-trot, il cha cha cha, il tip tap, il twist, il boogie woogie.

Il bal tradizionâl in Friûl al à vût in passât une vore di impuartance. I studis
di Gilberto Pressaco a àn mostrât come il bal al fos impuartant tai rituâi dal
Patriarcjât e chest in contrast cun la aversion pal bal de glesie romane.

La impuartance de danze sacre e je une carateristiche de Glesie di Aquilee che a
je simile a che de Glesie di Alessandrie di Egjit e che a podarès derivâ dal
comun evangjelizadôr Sant Marc.

Dal XVI secul e vê une grande difusion in dute Europe, partint dal Friûl, la
danze clamade furlana. Fra i altris an componerin cualchidune Bach, Coperin e
Ravel.



https://fur.wikipedia.org/wiki/UTC

Il Timp coordenât universâl (dispès in sigle UTC), cognossût ancje come timp
civîl, al è il fûs orari di riferiment par ducj i fûs oraris dal mont. Al è stât
metût dongje par sostituî il Timp medi di Greenwich (GMT), e al è ancjemò clamât
GMT ogni tant. UTC no je une abreviazion, ma dome une variant di Timp Universâl,
in curt UT, plui une C insomp, seguint il model des altris variantis dal Timp
Universâl.

Rispiet al GMT, al è stât sielzût un non neutrâl, cence riferiments a un puest
precîs, e in plui al è calcolât cun orlois atomics, invezit che cui moviments
des stelis.

A cause dai ralentaments de rotazion de Tiere, il GMT al ritarde simpri rispiet
al "timp atomic" UTC. Chest ultin al è tignût jentri 0,9 seconts, zontant o
gjavant seconts ae fin di ogni mês se covente. I seconts di gambiâ a son
calcolâts dal Servizi Internazionâl de Rotazion de Tiere, che al base i siei
conts su lis misurazions de rotazion de Tiere

Pes sôs carateristichis, il timp UTC al pues jessi determinât cun massime
precision nome daspò di chel moment, parcè che la misurazion uficiâl e je basade
su l'osservazion des diferencis tra i variis orlois atomics atôr pal mont. Chest
compit al spete al International Bureau of Weights and Measures (BIPM), ma il
timp UTC pues jessi calcolât cuntune buine aprossimazion ancje se si à dome un
grup isolât di grups di orlois atomics.



https://fur.wikipedia.org/wiki/Berlin

Berlin e je la citât plui grande e la capitâl de Gjermanie. E je une des trê
citât-stât de federazion todescje.

La citât e je logade su lis rivis dal flum Sprea, tal nord-est de Gjermanie; il
sô teritori al è dal dut circondât dal stât dal Brandeburc.

Il sindic de citât (Regierender Bürgermeister, "Sindic rezidôr"), la zonte
(Senat) e il consei dal comun (Abgeordnetenhaus, "Cjamare dai deputâts") a son i
organs di aministrazion de citât e ancje chei dal Land. Il sindic al è in chest
mût ancje il president dai ministris, la zonte comunâl e je ancje il Guvier e il
consei comunâl al è ancje Parlament.

Berlin e fo fondade atôr dal 1200: te origjin a jerin dôs citâts difarentis,
Berlin e Cölln, che a forin unificadis tal 1307. Al dì di vuê nol è restât tant
de urbanistiche e architeture dai secui passâts, soredut par vie des
savoltaments de storie todescje tal XX secul.

Daspò di jessi stade la residence dai re di Prussie, Berlin e fo proclamade tal
1871 la capitâl dal Imperi Gjermanic, condizion che e fo mantignude ancje tal
timp de Republiche di Weimar e sot dal regjim nazist: propite par vie di cheste
impuartance politiche e sociâl e fo stade une des citâts plui bombardadis vie
par la seconde vuere mondiâl.

Ae fin da la vuere, la citât e fo dividude in doi tocs: la bande est e deventà
la capitâl de Republiche Democratiche Todescje, mintri che la capitâl de
Republiche Federâl Todescje e fo spostade a Bonn. Vie par la Vuere Frede, Berlin
Ovest e fo une isole di ocident in là de coltrine di fier. La separazion de
citât e deventà plui visibil cuant che, il 14 di Avost dal 1961, il guvier de
Gjermanie Est a scomençà a fâ su il mûr di Berlin. Daspò de cjadude dal mûr tal
1989 e cu la riunificazion, Berlin e je tornade a jessi la capitâl de Gjermanie
unide.



https://fur.wikipedia.org/wiki/Lenghe_spagnole

Il spagnûl (español) al è une lenghe romanze ocidentâl. E je la lenghe romanze
plui fevelade tal mont, doprade come lenghe ufiziâl in Spagne, in diviersis
stâts de Americhe Centrâl e in ducj i paîs de Americhe Meridionâl, infûr dal
Brasîl, Guyane e Suriname (par une liste complete dai paîs, cjale la tabele in
bande). Al è une des lenghis uficiâls de Union Europeane e des Nazions Unidis.
La lenghe e je ancje une vore fevelade, cence jessi ufiziâl, tai Stâts Unîts di
Americhe e te zone dal Sahara Ocidentâl.

Il spagnûl al è par solit cognossût cun chest non, ancje se secont uns studiôs
la lenghe e varès di jessi clamade castilian, soredut par rapuart cun lis altris
lenghis uficiâls dopradis te stesse Spagne: il catalan (català), il basc
(euskera) e il galizian (galego). Te Spagne, difat, la lenghe uficiâl e je il
castilian, cun lis altris trê lenghis ricognossudis come co-uficiâls.

Il latin volgâr al à dât origjin al dialet de zone centrâl de penisule iberiche,
che daspò si slargjà fintremai a rivâ aes zonis meridionâls e a afermâsi, cun
lis sôs variazions fonologjichis, come lenghe uficiâl dal Imperi spagnûl.

Tal principi dal XVI secul il spagnûl al fo introdusût in Americhe, in
Micronesie e intes Filipinis: al dì di vuê al è doprât dome tal continent
american.

Cu la espansion coloniâl in Afriche, la lenghe e fo espuartade ancje in Guinee
Ecuatoriâl e tal Sahara Ocidentâl.

L'alfabet de lenghe spagnole al à 28 letaris, comprendûts i doi digrams ch e ll,
che a son considerâts come un sôl segn, e la letare ñ, che e à il stes sun dal
furlan gn.

Tal spagnûl al esist dome l'acent sierât (´), che al po sormontâ lis vocâls, con
lis regulis elencadis daurman:

In pocjis peraulis, la letare \u\ e po jessi cuvierte da une dieresi (¨), par
indicâ che la particele güe o güi e à di jessi pronunciade "gue" o "gui", come
par esempli in pedigüeño.

Lis frasis interogativis e di esclamazion a son introdusudis rispetivementri dal
pont interogatîf invertît (¿) e dal pont esclamatîf invertît (¡).

Il spagnûl fevelât in Spagne, o chel imparât tai cors di lenghe in Europe, al è
spes une vore diferent dai tancj idiomis di origjin castiliane doprâts te
Americhe Latine. In gjenerâl, lis lenghis spagnolis feveladis te Americhe latine
a àn chestis carateristichis:



https://fur.wikipedia.org/wiki/Afriche

L'Afriche e je un dai cinc continents, il tierç plui grant dal mont, cuntune
superficie di 30.300.000 km2 e une popolazion di plui di 600 milions di
abitants.

I siei limits fisics a son a nord il mâr Mediterani, a est il mâr Ros, a est e a
sud l'Ocean Indian e a ovest l'Ocean Atlantic. Al è unît cu la Asie midiant
l'istmi di Suez e separât de Europe dal stret di Gjibraltar. Fûr che te zone dal
Golf di Guinee, lis cuestis a son a vonde bassis e regolârs. L'Afriche e
comprint ancje lis isulis di Madagascar, lis Canaris, Cjâf Vert, Socotra,
Zanzibar, la isule Reunion e lis Comoris, oltri a une vore di altris isulis e
arcipelacs plui piçui.

Lis monts principâls a son il Kilimanjaro e la Mont Kenya, ducj e doi inte
Afriche orientâl e che a superin i 5.000 metris di altitudin. Di chê altre
bande, in Afriche a si cjatin doi deserts bocons, chel dal Sahara, tal nord, e
chel dal Kalahari, tal sud. I flums plui impuartants a son il Nîl (il plui lunc
dal mont), il Congo, il Niger e il Zambesi. Par ce che al rivuarde i lâcs, i
plui cognossûts a son il lâc Victoria, il lâc Malawi e il lâc Tanganica.

Lis isulis de Afriche a son piçulis, fûr che il Madagascar, che cui siei 595.230
km² e je la cuarte isule plui grande dal mont (daspò de Groenlande, Gnove Guinee
e dal Borneo). E je logade tal sud est de cueste dal continent, di cui e ven
separade dal canâl di Mozambic (larc 400 chilometris dal pont plui stret). Pe sô
struture, pe flore e pe faune, e rapresente un pont di union tra l'Afriche e la
part meridionâl de Asie. A est dal Madagascar a si cjatin lis isulis di Maurizi
e la isule Reunion; a est-nord-est dal Cjâf Vuardefûc (Cuar d'Afriche) e je
logade la isule di Socotra, sot dal control dal Yemen. A nord-est dal continent
a son i arcipelacs di Cjâf vert e des Canaris, di origjinis vulcanichis (come
ancje lis altris piçulis isulis tal Golf di Guinee.



https://fur.wikipedia.org/wiki/Lune

La Lune e je l'unic satelit naturâl de Tiere. "Lune" al é ancje il so non
uficiâl, non che al ven doprât in sens gjeneric (e cu la minuscule, lune) par
ducj i satelits naturâi che si cjatin in orbite ator di altris planets.

La muse de Lune che si cjate inte direzion opueste a chê de Tiere si clame muse
lontane. A voltis e ven clamade muse oscure, espression che achì e ven intintude
tant che alc di scognossût e platât; si riferìs ancje al blackout des
comunicazions radio, che al sucêt cuant che une sonde spazial si môf daûr de
muse lontane. Cheste interuzion des comunicazions e je causade de masse de Lune
che e bloche i segnâi radio. Il tiermin muse oscure al ven spes mal interpretât
tant che une mancjance di radiazions solârs, ma il Soreli al ilumine la muse
lontane esatamentri come chê che a cjale viers di nô.

La plui grande part de muse lontane no pues jessi viodude de Tiere, parcè che la
rotazion de Lune dulintor de Tiere e la rotazion ator ator dal so as a àn il
stes periodi. Une piçule part e pues jessi viodude in graziis de librazion, che
e rint iregolâr il moviment di rotazion de Lune.

La muse vicine de Lune e je cuvierte di plui o mancul 30.000 cratêrs (contant
chei cuntun diametri di al mancul un chilometri). Il crater lunâr plui grant, e
in efiets il plui grant cognossût dentri dal sisteme solâr, al ocupe dut il pôl
sud dal nestri satelit. Chest cratêr si cjate su la muse lontane, al à un
diametri di 2.240 chilometris, e al è font 13 chilometris.



https://fur.wikipedia.org/wiki/William_Shakespeare

William Shakespeare (23 di Avrîl 1564 - 23 di Avrîl 1616 dal calendari julian; 3
di Mai 1616 dal calendari Gregorian) al fo un dramaturc, poete e atôr inglês. Al
nassè a Stratford-upon-Avon e al è considerât il plui grant scritôr di lenghe
inglese e un dai plui grancj dramaturcs dal mont. Il so cognon si lu cjate ancje
intes formis Shakspere, Shaksper, Shaxper, e Shake-speare, par vie dal fat che
l'inglês no veve ancjemò une grafie standardizade in chê volte.

I siei gjenitôrs, John Shakespeare e Mary Arden a vevin vot fîs, che Shakespeare
al jere il tierç, e il prin mascli. John Shakespeare al jere un comerciant di
lanis, coreans e guants, in po ancje conseîr comunâl (alderman).

William al le par sîs mês inte scuele elementâr e, di cuant che al veve dîs
agns, a la scuele secondarie, dulà che i forin insegnâts i autôrs latins. Plui
tart, lis condizions economichis de so famee a declinarin e nol podè frecuentâ i
studis universitaris. Tal 1582, a disevot agns, al sposà Anne Hathaway di 26
agns, e cun jê al ve tres fiis, Susannah, Hamnet e Judith.

Tal 1587 Shakespeare al scomence a lavorâ a Londre come atôr di teatri. La sô
prime opare leterarie e fo un poeme erotic dal titul "Venus e Adonis", scrit tal
1593. Daurman e rivà la peste, par cui i teatris a scugnirin sierâ par cirche
doi agns. Al è in chê volte che il cont di Southampton, Henry Wriothesly al
deventà il so protetôr. Cuant che i teatris a tornarin a vierzi, tal 1594,
Shakespeare si associà cun la companie dal Lord Chamberlain, cusin de regjine.
Di chest moment, Shakespeare al otignarà dute une schirie di sucès, che a saran
refudâts e criticâts dai siei contemporanis di plui alt nivel culturâl, e che a
consideravin lis sôs oparis e dut il teatri un intrateniment volgâr.

Ai 20 di Otubar dal 1596 al comprà un titul nobiliâr pal pari e ai 4 di Mai 1597
une cjase a Stratford. So mari, Mary Arden, e murì ai 9 di Novembar di chel an.
Daspò vê scrit La Tampieste, Shakespeare al vivè ritirât a Stratford cun la sô
famee, volint dome integrâsi cu la piçule borghesie locâl. Tal so testament, fat
ai 25 di Març 1616, al lassà dutis lis sôs propietâts ai siei dissendents, e
cualchi robe par trê atôrs (Richard Burbage, John Heminges e Henry Condell) e pe
so femine. Al murì ai 23 di Avrîl dal 1616, a cincuantedoi agns.

Al fo soterât ai 25 di Avrîl tal presbiteri de glesie di Stratford. I siei
compagns, siet agns plui tart, i daran il miôr omaç, publicant dutis lis sôs
oparis intun libri, che al sarà la base di dutis lis edizions sucessivis e ancje
de fame imortâl dal poete inglês.



https://fur.wikipedia.org/wiki/Fotografie

La peraule fotografie e ven doprade par intindi plui robis par chest si pues
disi sedi che e je la tecniche par creà des imagjins cun la azion de lûs sedi
che e je la art grafiche che e dopre lis tecnichis fotografichis.

La peraule e ven dal grec φωτoς, (photos ven a stâi lûs) e γραφειν, (graphein
ven a stâi grafie) par cui il significât etimologjic al sarès scriture de lûs.

La fotografie e je nassude tal XIX secul de evoluzion di diviersis siencis, in
particulâr de otiche e de chimiche, e de convergjence di plui scuviertis
sientifichis.

In prin e je stade inventade la cjamare scure che e à fât fâ un gran salt
indenant a la comprension dai fenomenis otics, dopo di che a son stadis
studiadis e inventadis des sostancis fotosensibilis ven a stâi che a reagjissin
a la lûs.

Tal 1819 Niepce al à fate che che je considerade la prime fotografie doprant il
clorûr d’arint. Par dut il secul si son provadis a doprâ varis sostancis par fâ
lis fotografiis, i metodis fotografics de epoche a son stât la dagherotipie e la
calotipie.

Dome viers la fin dal secul si inventaran lis primis peliculis. Vie vie che a
son passâts i agns a si son viodudis des grandis inovazions tal cjamp de otiche
cun la costruzion di obietîfs simpri plui bogns.

L'ultin grant cambiament tal cjamp fotografic al è stât la nassite de fotografie
digjitâl.

La fotografie e à gambiât par simpri la art de piture par vie de sô capacitât di
riprodusi la realtât. Tancj pitôrs no savevin plui ce fâ, diviers di lôr si son
metûts a fâ i fotografs, altris a àn scomençât a studiâ e viodi la realtât in un
gnûf mût.

Par chest in pôcs agns a son nassûts dai moviment artistics come l’impresionisim
e dutis lis sôs evoluzions fin a rivâ a la art astrate e a la art moderne, che a
àn puartât a viodi il mont in une maniere che mai si sarès rivàs a imagjinâ te
etâts antighis.

Se la piture e à vie vie bandonât il vêr un ram de fotografie si è davuelzût in
mût di deventà jê stesse une art. Dongje chest la fotografie e je deventade
ancje une des manieris di conservâ la memorie sedi che des personis semplicis,
sedi che coletive. No par nie il mont di vuê al ven dite chel de civiltât de
imagjine.



https://fur.wikipedia.org/wiki/Creative_Commons

La Creative Commons e je une organizazion no governative che e lavore cence
finalitât di vuadagn.

La sô finalitât e je che di elaborâ e pandi des licencis di autôr che a
regoledin i dirits dal autôr di une opare e la pussibilitât di bande di altris
autôrs di doprâ e di modificâ la opare origjinarie. La necessitât di chestis
licencis e je vignude fûr intai ultins agns soredut cul disvilup de informatiche
e di Internet, cuant che si si è visâts che une interpretazion masse rigjide des
leçs sul copyright e podarès imberdeâ il disvilup dai lavôrs creatîfs.

Il fondadôr dal progjet intal 2007 al è stât il professôr di dirit de
Universitât di Stantford Lawrence Lessing, che al è un dai plui grancj esperts
de legjislazion sul dirit di autôr. Za prime si dopravin des licencis
alternativis ae "licence cun ducj i dirits riservâts", lis dôs licencis dopradis
a jerin che de Open Publication Licence (OPL) e sore dut che de GNU Free
Documentation License (GFDL).

Lis licencis Creative Commons a àn voie di dâ dute une schirie di alternativis
disint clarementri cuai che a son i dirits che l'autôr al ten par se e cuai che
a son libars.

Lis licencis creative Commons a son nassudis intai Stâts Unîts ma a son pensadis
par jessi dopradis ancje in altris legjislazions. La localizazion e je la
traduzion de licence in une altre lenghe, fasint chest si àn tal câs di fâ chês
modifichis che e tegnin cont des diferencis fra la legjislazion dal paîs
localizât e chês dai Stâts Unîts de Americhe. La ultime version des licencis
Creative Commons e je la 3.0 ma la ultime localizade pe legjislazion taliane e
je la 2.5



https://fur.wikipedia.org/wiki/Aghe

La aghe e cjape tantis formis in nature. La cognossin, cemût che o sin usâts a
viodile, come un licuit naturâl cence colôr, cence savôr e cence odôr che al
covente pe vite su la tiere. Al sô stât solit si clame glace, al sô stât
aeriforme si clame vapôr di aghe.

La aghe, diferentementri de gran part di altris sostancis, pes cualis la forme
solide a je plui penze di chê licuide, la glace a je mancul penze de aghe
licuide. La densitât de aghe e je massime a 4 °C. Chest fat al ven parcè che il
volum de aghe al aumente cul sbassâsi de temperadure, cun che che e cale la
densitât. La aghe no si po sostituîle inte gran part da lis sôs utilizazions e
no conven puartâle a une distance plui di cualchi centenâr di chilometris. Par
colpe de incressite de popolazion mondiâl la disponibilitât di aghe potabil par
persone a je daûr a calâ, il probleme des risiervis al po jessi risolt cuntune
plui buine distribuzion e cul strassâ di mancul. Par chest la aghe a je une
risorse di impuartance strategjiche in gran part dal mont. Inte filosofie
antighe, cun fûc, tiere e aiar, al è un dai cuatri elements che a componin
l'univiers. Lis religjons a sintin la aghe come un element di purificazion:
esemplis a puedin jessi il batisim cristian e i bagns rituâi dai ebreus e intal
Islam.

Te lenghe furlane la aghe e je presinte cun variis detulis: Cui che al è stât
scotât de aghe cjalde al à pôre de frede, Aghe che côr no puarte sporc, Aghe
passade no masane plui. Inte mitologje furlane e je presinte la agane, une sorte
di strie di aghe.



https://fur.wikipedia.org/wiki/Zardina%C3%A7

Lavorâ tal zardin a vûl dì viodi des rosis e des plantis ornamentâls. E je une
ativitât che i plui a fasin par hobby e cualchidun al fâs par mistîr.

Le diference ca je cun la agricolture e in particolâr cun la coltivazion des
rosis, a stâ tal fat che tai zardins no si metin grandis estension di plantis,
ma si trate di meti dongje e tirà su diviersis tips di rosis cun fin soredut
ornamentâl e a fâlu ben a vûl snait par sielzi lis plantis justis.

Il zardin, come puest par divertîsi o par polsà al nas te antichitât. Famôs a
jerin par esempli i zardins di Babilonie. Te antighe Grecie si cjatavin zardins
tes cjasis dai siôrs, a jerin ancje numerôs zardins publics di spes dongje i
templis e cun bielis statuis e fontanis.

I zardins si cjatin ancje tes cjasis dai romans dulà che si usave taià lis
plantis in mût di riprodusi sienaris de mitologjie.

Durant la etât di mieç i zardins si cjatavin dentri lis abaziis o i cjastiei.
Cul rinassiment si comencin a fâ i zardins ale taliane dulà che te progjeatazion
si dopre la gjeometrie e la prospetive par creà des viodudis spetacolaris.

Tai secui seguitîfs la art dal zardinaç si disvilupe une vore prime in France e
dopo in Inghiltere.

Vie pal mont si cjatin altri manieris di viodi i zardins. Si va da chei grancj
dai palaç dai princips persians, arabs e cinês a chei completamentri diferents
dai gjaponês che an par fonde la filosofie Zen.



https://fur.wikipedia.org/wiki/Sience

La sience (dal latin scientia) e je dal pont di viste etimologjic un insiemi di
cognossincis. Purpûr, soredut daspò de rivoluzion copernicane, cun cheste
peraule si riferìn a la ativitât di discuvierte di cognossincis. Dal XIX secul
in ca, la sience e je simpri plui stade leade al metodi sientific, ven a stâi a
un procès di discuvierte rigorôs e riprodusibil in diviersis condizions,
separant cussì lis siencis esatis e sperimentâls de filosofie, che fin chê volte
e influençave un grum la idee di sience.

Lis implicazions derivadis da lis discuviertis sientifichis a son un argoment
une vore dibatût inte filosofie, in particolâr lis consecuencis intal cjamp de
etiche. Il branc de filosofie specializât in chescj temis al è la epistemologje.

Inte grande maiorance dai câs, la matematiche e je il lengaç unificadôr pes
siencis, soredut inte descrizion dai modei, ma ancje inte fase dai esperiments e
de verifiche dai risultâts.

Articul principâl: Metodi sientific Il metodi sientific al è un mût par cjatâ
spiegazions di events riprodusibii. Doprât pe prime volte di Galileo Galilei, al
è basât su la ricorsion e la iterazion di chescj pas:



https://fur.wikipedia.org/wiki/Microsoft_Windows

Microsoft Windows al è une famee di sistemis operatîfs prodote de Microsoft a
scomençâ dal 1985 par jessi doprade tai ordenadôrs, in particolâr su chei par ûs
domestic, ma anche tai servidôrs. Tal mont, cirche il 90,7% dai ordenadôrs al
lavore cuntun sisteme operatîf Windows.

La prime version di Windows e je la 1.0 dal 1985, nassude come estension
grafiche dal MS-DOS. Fin de prime version, Windows al permetè, contrariamentri
al DOS, di eseguî plui operazions tal stes moment (multilavôr). Une version
sucessive, simpri a 16 bits, e fo la 2.0, dal 1987. Lis versions sucessivis a
son la 3.0 dal 1990, 3.1 dal 1992 e 3.11 dal 1993.

Windows 95 (1995), Windows 98 (1998) - cun la seconde edizion dal 1999 clamade
ancje Windows 98SE, Windows ME (2000).

Fin tai timps dal DOS a si fevele di alternativis al sisteme operatîf Windows,
di scuasit vincj agns il plui doprât tal mont. Tai agns '80 i plui cognossûts a
jerin OS/2 e Amiga; OS/2 al è un sisteme operatîf svilupât inizialmentri di
Microsoft e IBM, cuâl alternative a Windows. Cu la fin de colaborazion jenfri
lis dôs aziendis, il disvilup di OS/2 al è stât puartât denant de sole IBM, che
no je rivade a concuistâ une grande cuote di marcjât. Il sisteme AMIGA al nas
tal 1985 dai laboratoris Californians de Commodore, cun carateristichis
ecezionâls par chei timps: sisteme operatîf multitasking, grafiche a colôrs
(4096), il sun stereofonic, ecc. Tai agns novante al è stât fuart il dibatiment
par lis causis de muart di cheste architeture. La Commodore stesse e je falide
tal 1994 dopo di cuarante agns di ativitât tal setôr.



https://fur.wikipedia.org/wiki/Leterature_furlane

Ancje se lis primis formis poetichis a son stadis datadis al XIV secul (poesiis
anonimis come Piruç myò doç inculurît e Soneto furlan, che vegnin di Cividât e a
son dongje ai argoments e a lis ideis dal Dolce Stil Novo), la nassude di une
vere leterature furlane si pues viodi dome tal XIX secul, cuant che il Friûl,
daspò dal congrès di Viene, al passà par intîr sot dal control dal Imperi
Asburgjic. Lis causis di cheste floridure cussì ritardade a son diviersis: pe
prime robe, la lenghe de culture e de aministrazion no fo mai il furlan, ma
prime il latin e parzialmentri il todesc tal Patriarcjât di Acuilee, dopo il
talian messedât cul venit sot dal domini de Serenissime; cun di plui, in Friûl
no si formà mai une borghesie, che i plasès la leterature e metès bêçs pal so
disvilup, che varès judât ancje chel de lenghe. Tal XVI secul, par esempli, a
forin dome pocjis oparis par furlan, pi che altri ispiradis ai lavôrs di
Francesco Petrarca; di chescj periodi, a son di ricuardâ Nicolò Morlupin di
Vençon (1528-1570) e Girolamo Biancone di Tumieç. Si scugne ancje visâsi che
fintremai il Votcent a no forin lavôrs par furlan stampâts, par cui la
circolazion e jere limitade a une piçule clape di nobii.

In chest periodi, i autôrs plui impuartants a forin Eusebi Stele (Eusebio
Stella) di une famee nobil di Spilimberc (1602-1671), che al componè poemis
goliardics dedicâts soredut a lis aventuris amorosis e no; il cont Ermes di
Colorêt (1622-1692), ricuardât pal ûs de koinè udinês, che e deventarà la
variant leterarie par ecelence e je la base dal furlan standardizât dal dì di
vuê. Ermes al fo educât a la cort dai Medici a Florence, po al fo un dai
partecipants a la Vuere dai trente agns, lavorà al servizi di Vignesie e di
Liopolt I di Asburc par tornâ inte piçule patrie tal ultin toc de sô vite,
dedicantsi a la poesie, principalmentri a sogjets amorôs.

In chest secul, la leterature furlane e fo a un dai siei ponts pi bas di simpri,
probabilmentri a cause ancje dal aument de influence venite inte citât di Udin,
principâl centri. Al è di notâ soredut tal 1742 la publicazion dal prin strolic,
un gjenar tipic furlan che al varà une vore di sucès di ca in devant; al
contignive contis, piçulis poesiis, proverbis e conseis pe agriculture.

La prime metât dal secul e je une continuazion des tindencis dal periodi
precedent. L'autôr principâl, che al è ancje un dai plui impuartants in assolût,
al è Pieri Çorut (1792 – 1867); la sô poetiche e je plane, lontane dal
romanticisim che al jere tant in voghe in chel timp; la sô espression preferide
e fo chê dal strolic: al publicà inte cuasi ogni an, dal 1821 al 1867 i famôs
Strolics furlans; la opare plui cognossude e je Plovisine, componude tal 1833.
Za cuant che al jere vîf al gjoldè une grande popolaritât e un grum a forin i
siei imitadôrs. Cualchidun al provà a lâ oltri Çorut tal gjenar dai strolics,
par esempli Antoni Broili (1796 – 1876), cun risultâts interessants; inte
seconde metât dal secul un rôl impuartant e fo divuelzût de citât di Gurize. Ca
il sens de furlanetât al jere diferent, l'ambient di riferiment al jere dispès
plui la Mitteleurope che l'Italie, in graciis ae apartignince de contee di
Gurize e Gardiscje al Imperi Asburgjic; l'ûs dal furlan nol jere limitât a un
setôr particolâr, ma diviers a provarin a doprâlu ancje intes siencis aplicadis
cun bon risultâts, come che si pues viodi tal strolic Il me paîs. Strenna
popolâr pal 1855 di Federico de Comelli di Gardiscje dal Lusinç (1826 - 1892).

Un event impuartant, ancje se rivât cun notevul ritart in confront cu lis altris
lenghis europeanis al fo la publicazion dal prin vocabolari furlan, metût dongje
dal abât Jacopo Pirona insieme cul nevôt Giulio Andrea (1871), che al reste
ancje al dì di vuê une risultive primarie tal studi de lenghe; tal 1873 al vignì
fûr il studi dal linguist Graziadio Isaia Ascoli che al fo la base di ducj i
studis succesîfs sul furlan e sui rapuarts cul ladin e il reto-romanç (la cussì
clamade Questione ladina).

Par ultin, si scugne segnalâ Catarine Percude, une dai plui impuartants autôrs
inte leterature taliane di chest periodi, ma che e lassà dome pocjis voris par
furlan, dedicadis principalmentri a lis tradizions popolârs.

Al inizi dal 1900 al è lontan da lis avanguardiis che flurissin in tantis bandis
de Europe, par vie de dificile situazion politiche: lis richiestis di autonomie
pe regjon no àn sucès, e il clime al devente ancjemò piês cu la cjapade dal podê
di Benito Mussolini, che al promôf une campagne par esaltâ la italianitât dal
Friûl, frontiere orientâl de Italie. Tal 1933 il regjim al proibì ogni
publicazion inte marilenghe. Di cheste prime part dal secul a si segnalin
Vittorio Cadel di Fane (1884 - 1917), autôr di poesiis di sfont sensuâl, che a
platin un profont sens di aviliment e disperazion; Ercole Carletti (1877 - 1946)
di Udin, che al componè oparis in stîl crepuscolâr, e Celso Cescut. Un esempli
isolât di tematichis politichis e civîls lu si cjate inte opare Rimis furlanis
di Giovanni Minut, dal 1921; l'autôr, nassût a Visc tal 1895, al scugnì scjampâ
in Uruguay par vie de so oposizion al regjim fassist e murì là tal 1967.

Intal Gurizan, al è impuartant Delfo Zorzut di Cormons, autôr di un diviersis
colezions di storiis curtis (La furlane, Sturiutis furlanis); al metè dongje
ancje un grum di leiendis e tradizions popolârs, cussì di tignî vîf l'interès pe
lenghe.

La esperience plui notevule e famose dal XX secul e fo la Academiuta di lenga
furlana, inmaneade di Pieri Pauli Pasolini; ator di se, lui al riunì une clape
di scritôrs e poetis, cul fin di scuvierzi la poeticitât dal furlan e puartâ la
lenghe lontane des tindincis viers al Çorutisim, che e veve ancjemò une grande
prese sul public, ma che e jere fûr dal timp moderni, cu lis sô imagjinis
arcadichis. Oltri a Pasolini, a si segnalarin Domenico Naldini (che al jere so
cusin) e Riccardo Castellani; adore la esperience e fo fermade parcè che
Pasolini al abandonà il Friûl, e cence il leader no fo plui unic l'orientament
dal grup; lis oparis a jerin dutis tal furlan concuardiês, in polemiche cu l'ûs
dal furlan udinês come standard leterari.

Daspò de Seconde vuere mondiâl altris autôr a vignirin fûr, par esempli Franco
de Gironcoli di Gurize, che al fo studiôs dai poemis di Ermes di Colorêt e dal
vocabolari Pirona, di dulà al partì par componi, dal 1944 in ca, diviersis
piçulis poesiis, che a tratin in gjenar dal teme dal passâ dal timp. Un dûr
lavôr di racuelte, di analisi, par judâ la promozion e la standardizazion dal
furlan e fo che puartade in devant di pre Josef Marchet, autôr dal prin tentatîf
di gramatiche furlane (Lineamenti di grammatica friulana); al publicà ancje tal
1950 la racuelte "Risultive", dulà che si cjatin un grum di lavôrs di poetis che
emerzevin fûr in chel periodi, par esempli Novella Cantarutti di Spilimberc,
Dino Virgili, autôr dal romanç L'aghe dapit la cleve e Lelo Cjanton. Di marcâ -
vie pai agns '70 - il grant sucès de traduzion in marilenghe par cure de
Societât Filologjiche Furlane (1971) dal romanç talian di Carli Sgorlon «Il
vento nel vigneto» (1960), intitulade «Prime di sere».

Un fenomen gnûf al è la presince di scrits par furlan in rêt sui blogs furlans.
Un dai plui interessants al è chel di Contecurte.



https://fur.wikipedia.org/wiki/Aquilee

Aquilee (loc. Aquilea oben Niculea, in furlan antîc Olee) e je al dì di vuê un
paîs de Basse a pôcs chilometris di Çarvignan e a cirche 30 di Udin. La date di
fondazion storiche de citât romane e je il 181 p.d.C, ma recents sgjâfs
archeologjics e àn puartât ae lûs un insediament une vore plui antîc: IX secul
p.d.C.. Al storic Tito Livio al conte di un oppidum celtic disdrumât jù dal
soldâts romans che vignirin a ocupâ chest teritori.

Si sa di sigûr che ancjemò prime dai romans Aquilee (il cui non i ultins studis
etimologjics lu fasin derivâ di une nominace retiche-etrusche) a jere un centri
economic-comerciâl e ancje religjôs, par vie de sô ubicazion gjeografiche daprûf
dal mâr Adriatic e duncje tocjade dalis antighis stradis europeanis de ambre e
dal sâl. Tal timp dai Romans al è stât il centri plui impuartant de Italie
setentrionâl (al samee che e fos la cuarte citât dal empîr daspò Rome). In chê
volte e jere traviersade dal Nadison e de Tor (vuê dome dal piçul Natisse), che
e formarin il grant puart fluviâl roman larc 50 metris e lunc plui di 300 e che
colegavin Aquilee al mâr (dulà che je Grau).

Chestis aghis e vignerin a mancjà di bot e sclop te seconde metât dal IV secul:
par vie di motîfs naturâi o forsit a cause di un assedi. Dome te Etât di mieç il
puart aquileiês al vignarà a cjapâ di gnûf vigôr.

Cu lis invasions barbarichis Aquilee e piert la sô grande influence economiche e
militâr e tante int scomence a puartâsi bande la marine adriatiche come Grau o
Vignesie. Ma Aquilee e torne a nassi cule etât di mieç, cuant che l'imperadôr
Carli il Grant al scomence a regalâ al Patriarcje di Aquilee terens e dirits in
cambi di sosten politic e militâr.

Al nas cussì il Patriarcjât di Aquilee che controlave dut il Friûl ma ancje tocs
de Slovenie, dal Venit e de Istrie. Di chest e reste il ricuart inte Basiliche,
plui voltis comedade (par vie di taramots, invasions e cussì dilunc) seont il
stîl in voghe: romanic e podopo gotic. La fin de Patrie dal Friûl e fo decretade
militarmentri de Serenissime che invadè il teritori patriarcjâl tal 1421.

Tal 1751 e vignì ancje decretade la fin de Diocesi di Aquilee, burint fûr chê di
Udin pal teritori furlan sot Vignesie e chê di Gurize pes comunitâts furlanis
jenfri l'Austrie. Aquilee cul tratât di Worms dal 1508 e, fintremai, la prime
vuere mondiâl e fo simpri teritori furlan sot da l'Austrie.

Aquilee in dì di vuê a je cognossude in dut il mont pai notevui rescj
archeologjics discuvierts e pe bielece de basiliche, dulà che un intîr paviment
mosaicât tal IV secul par merit dal vescul cristian Teodorus al fâs gjoldi ducj
i visitadôrs. Chescj mosaics a rapresentin il percors religjôs dal cristian
(vite muart e resurezion) e di fat la ultime part di chest grant capolavôr fat
di simbui, personaçs e rapresentazions dut in mosaic colorât al conte dal viaç
di Jone che al ven butât a mâr, inglutît dal drâc marin e podopo rispudât fûr
sul lît.



https://fur.wikipedia.org/wiki/Ocean_Atlantic

L'Ocean Atlantic al è il secont ocean plui grant dal mont dopo dal ocean
Pacific, cuntune aree totâl di cirche 106,4 milions di chilometris cuadris. Al
cuvierç plui o mancul un cuint de superficie de Tiere. Il non al ven de
divinitât greghe Atlant. Il non si lu cjate pe prime volte intes Storiis di
Erodot ator dal 450 p.d.C. Prime che a fossin cjatâts chei altris oceans, chest
tiermin al jere un sinonim di Atlantic, parcè che i grêcs lu dopravin par indicâ
dute la aghe che e jere a Ovest de Europe, che si pensave che e fos un flum
grandonon che al coreve ator dal mont.

L'ocean Atlantic al ocupe un bacin slungjât, a forme di S che al va in lungjece
des Americhis a ovest ae Eurasie e ae Afriche a est. Component dal insiemi
clamât ocean mondiâl, al è colegât a Nord cul ocean Artic, che a voltis al è
considerât un mâr dal Atlantic]]), a Sud-Ovest cul ocean Pacific, a Sud-Est cul
ocean Indian e cul ocean Meridionâl a Sud (altris a considerin che l'Atlantic al
rivedi a Sud fin ae Antartide). L'ecuatôr al divît l'Atlantic intal Ocean
Atlantic setentrionâl e tal Ocean Atlantic meridionâl.

La profonditât mezane dal Atlantic, cui siei mârs adiacents, e je di 3.332 m;
cence di lôr e je di 3.926 m. La profonditât plui grande si cjate inte fuesse di
Puerto Rico, cun 8.605 m. La largjece e varie di 2.848 km tra Brasîl e Liberie e
4.830 km tra i Stâts Unîts e il nord de Afriche.

Lis cuestis dal Ocean Atlantic no son regoladis, e segnadis di un grum di radis,
golfs e mârs. Tra i plui impuartants, il mâr dai Caraips, il golf dal Messic, il
golf di Sant Laurinç, la rade di Hudson, la rade di Baffin, il mâr Mediterani,
il mâr Neri, il mâr dal Nord, il mâr Baltic, il mâr di Barenc, il mâr de
Norvegje-Groenlande e il mâr di Weddell. Une altre carateristiche e je chê di vê
un numar di isulis relativementri piçul. Tra lis altris, a son lis Svalbard (o
Spitsbergen), la Groenlande, la Islande, la Grande Bretagne, la Irlande,
Fernando de Noronha, lis Açoris, lis isulis Madeira, lis Canariis, chês di Cjâf
Vert, lis Bermudis, lis Indiis Ocidentâls, la isule de Sense, Sante Eline,
Tristan de Cunha, lis Falkland e chês de Gjeorgje dal Sud, oltri a chês dai
Caraips.



https://fur.wikipedia.org/wiki/Lenga%C3%A7

Il Lengaç al è chel insiemit di segnâi e simbui che cun lôr l'om e i animâi a
rivin a comunicâ fra di lôr. Carateristiche dal om e je la capacitât si doprâ il
lengaç verbâl e rivà cussì a esprimi ancje sintiments e concets astrats. Il
Lengaç al à condizionât la evoluzion dai prins oms che àn vût dai cambiaments
fisiologjics in bocje, tes cuardis vocâls e te part dal çurviel che covente par
fevelâ, che i àn permetût di miorâ la capacitât e la abilitât di emeti suns.

Il lengaç nol è dome un sisteme di simbui ma al à ancje un sisteme di regulis
par doprâju che si clame gramatiche. La sience che e studie il lengaç dal om si
clame lenghistiche. Ancje i animâi a doprin dai lengaçs par comunicâ fra di lôr.
Par cualchi gjenar di animâl plui evolût, come ciertis simiis, si à une
semantiche e une sintassi avonde complesse.

I lengaçs artificiâi a son stâts inventâts dal om par particolârs necessitâts. O
vin tant lengaçs che varessin voie di deventâ lenghis internazionâls sicu
l’esperant, che lengaçs inventâts in ambit matematic o informatic. In ducj i câs
si àn dai sistemis di simbui e des regulis di gramatiche.



https://fur.wikipedia.org/wiki/Cumier%C3%A7

La ativitât che e fâs sì che un prodot al ledi da chel che lu fâs al consumadôr
finâl si clame comercializazion. Il puest dulà che al ven fat il cumierç si
clame marcjât. A son marcjâts tal viert, buteghis, supermarcjâts e centris
comerciâi.

A secont che il cumierç al sedi fat dentri un stât o fra diferents stâts si à il
cumierç nazionâl e il cumierç internazionâl.

Il cumierç al nâs za te etât neolitiche cun scambis di manufats e minerâi
(barat) e al divente simpri plui impuartant ancje par vie dal spandisi e dal
disvilup de agriculture.

Lis comunitâts umanis a vevin cun facilitât dai bens in plui (surplus) di
scambiâsi. Jere cussì nassude la bisugne di un alc par rivà a misurâ il valôr
des robis. In prin si dopravin metai di valôr e al fin si è inventade la monede.

In etât storiche si pues dì che lis grandis potencis des variis epochis a son
stadis chês che a àn comandât il cumierç. Si pensi a chel che al jere il
Mediterani par i Fenicis, pai Grêcs, pai Romans e pai Araps. Il cumierç des
droghis e de sede cu la Cine, començât za in etât romane e che te etât di mieç
al jere comandât dai Venezians, al à puartât a la discuvierte des Americhis e a
lis grandis potencis coloniâls dai ultins secui.

Il Friûl si cjate in une particolâr posizion gjeografiche parcè che al è il pont
des Alps plui facil di passà par lâ te Europe orientâl. Te antighitât al jere
une des viis de ambre. Di sigûr cualchidune des dominazions che si son vudis tai
secui, par esempli che romane e che veneziane, a vevin come obietîf strategjic
ancje il control di chestis stradis di cumierç.



https://fur.wikipedia.org/wiki/Pedagogjie

La Pedagogjie e je la art di insegnâ. La vision tradizionâl e pensave ae
Pedagogjie come a un procès unidirezionâl, val a stâi il mût in cui si à di
impartî la educazion. A zornade di vuê si à une mentalitât plui interdissiplinâr
doprant ancje la psicologjie e la sociologjie.

Pedagogjie al vien dal grêc, paidagogos (παιδαγωγία), che al è stât il esclav
cal à acompagnât i fruts al scuele. La peraule paida o paidos si riferìs a
chics, chest al è il motîf di il cual cualchiduns a distinguin tra "pedagogjie"
(insegnâ a chics) e andragogjie (insegnâ a adults). La peraule latine par
riferîsi ae pedagogjie, educazion, e jè much plui doprade e, a menût, ambis si
dopran de forme indistinte.

La pedagogjie al esiste da che la educazion al à pasât a jessi considerade un
asunt soziâl e no suels fameâr. Di sto i prins escrits teorics a aparecin a
Grece, aes polis democratics dónde la insegnament al à facilitât il acces ae
politiche. Rome al à eredât cheste preocupazion.

Ae Ete di Mieç, la educazion al è stat une vore atade ae Glesie, puest che la
uniche educazion che si à considerât di provech al è stât la riligjiose cal
permitie logrâ la salvazion. Cun di plui, la culture al è stat ai monasteris e
daspò aes universitâts, dominadis di i teólocs. Il Renacimiento, cun la so afan
de ricuperazion dai classics e la ansie di saber e di tener culture, dio un gnov
impuls ae pedagogjie. Cun la Ilustrazion si à atât` definitivamentri ae idee di
progres, puest che cence educazion un popul nol puess adelantâ (di acui lis
campagnis de alfabetizazion).

Atualmentri, la pedagogjie al à evoluzionât une vore da il suyo origjin
etimologjic. Al dì di vuê, la pedagogjie no e jè la sience che si al ocupe des
tecnics de insegnament, sto al è compit di altre sience pedagogjiche denominade
Didatiche. La pedagogjie e jè un complès di saberes che si ocupan dal educazion
tant che un fenomin tipicamentri soziâl e specificamentri uman. Al è, di il
sedi, une sience di carater psicosoziâl cal à di ogjet il studi de educazion cul
fin di cognosserla e perfezionarla. Ancje e jè une sience di carater normatîf
porche nol si dediche a scribî il fenomin educazionâl sin a stablecer lis pautis
o normis che debemos seguî par puartâ bon tiermin chest fenomin.

Pedagogjie ancje si riferìs al coret ûs di strategjiis di insegnament (véase
teorie istruzionâl). Di esempli, il brasilegn Paulo Freire, un dai educadôres
plui significatîfs dal secul XX, si riferìs a il so métod di insegnament par
adults tant che "pedagogjie critiche".

La Scuele Catalane de Pedagogjie al ere su maxim rissò ai añs 30 dal secul XX,
intal timp de Republiche.



https://fur.wikipedia.org/wiki/Traspuart

Par traspuarts si intint il moviment di oms o marcjanziis di un puest a chel
altri. La peraule e derive di chês latinis trans (a traviers) e portare
(puartâ). Il setôr dai traspuarts al pues jessi dividût in trê bandis val a stâi
infrastruturis, veicui e gjestion. Une altre distinzion ca ven doprade e je chê
fra traspuarts publics e traspuarts privâts.

Lis infrastruturis a son lis viis di comunicazion come lis stradis, lis
feroviis, i canai, e v.i., e i ponts di partence e di rivade come lis stazions,
i puarts, i aeropuarts, lis fermadis dai autobus e v.i.. A progjetâ lis
infrastruturis e la rêt dai traspuarts e pense la inzegnerie civîl e la
inzegnerie dai traspuarts.

I veicui a son i mieç ca si doprin par movisi e par puartà la robe. Su stradis
fatis apueste (stradis asfaltadis o feroviis) si doprin lis machinis, i camions
e i trenos. Invezit i aereos o lis nâfs a son plui libars di spostasi ancje se
si doprin des rotis convenzionalis. Il progjet dai veicui al ven fat de
inzegnerie mecaniche, de inzegnerie aeronautiche, de inzegnerie feroviarie e de
inzegnerie navâl.

La gjestion e je materie de inzegnerie dai traspuarts e de inzegnerie dai
sistemis e e studie sedi lis misuris di sigurece sedi lis politichis di
finanziament e i presits di meti.



https://fur.wikipedia.org/wiki/St%C3%A2t

Il stât al è un concet che al si cjate in plui cjamps; tal specific, in chel de
gjeografie, tant che entitât juridic-politiche e in chel de chimiche, intal sens
di stât de materie. Di seguit a vegnin aprofondîts i doi significâts:

Il Stât al è un ordinament juridic politic che al à il podê suntun precîs
teritori, su la int che aì e je a stâ, cun ducj i mieçs a sô disposizion. Il
Stât al è duncje une entitât dal teritori, al à un teritori che al sta sot dal
so podê.

Si cjacare di Stât democratic, cuant che al sta su cul consens dai citadins e
Stât dal benstâ (welfare state), cuant che al cîr di vê il stes grât di benstâ
par ducj i soi citadins cence nissune distinzion, e lôr contents i dan il lôr
consens e la legjitimazion.

In fisiche e in chimiche, il stât de materie (o nome "stât") al è une forme de
materie che al mostre la situazion di un sisteme chimic fisic diferent di un
altri. Con Stât de materie si intint une classificazion daûr convenzion dal Stât
di agregazion de materie secont des proprietâts mecanichis.



https://fur.wikipedia.org/wiki/Napoleon_Bonaparte

Napoleon Bonaparte (Ajaccio, 15 di Avost 1769 - Isule di Sante Eline, 5 di Mai
1821). Gjenerâl, om politic e figure storiche di notevule rilevance.

Gjenerâl dilunc la Rivoluzion francese, al guviernà la France dal 1799: al fo
Prim Consul dal Novembar 1799 fintremai il Mai 1804 e Imperadôr dai Francês, cul
non di Napoleon I (Napoléon Ier), dal Dicembar 1804 al Avrîl 1814 e di gnûf dai
20 di Març al 22 di Jugn 1815. Al fo ancje President de Republiche Taliane
(Cisalpine) dal 1802 fin tal 1805 e Re di Italie dal 1805 al 1814, 'Mediatôr' de
Republiche Elvetiche dal 1803 al 1813 e 'Protetôr' de Confederazion dal Ren dal
1806 fintremai il 1813.

In graciis di une serie di brilantis campagnis militâts e par mieç di aleancis,
al rivà a concuistâ une grande parte de Europe continentâl, espuartant i ideâi
de Rivoluzion francese, soredut chei sul rinovament sociâl; dongje dai stâts
controlâts diretementri al rivà ancje a controlâ altris reams mandant al podê
siei parincj (Spagne, Ream di Napoli, Vestfalie e Olande). Il so domini al finì
di colp daspò de disastrose campagne di Russie (1812); sconfit dai Aleâts
europeans tal Otubar 1813, Napoleon al abdicà tal Avrîl 1814 e al fo mandât in
esili inte Isule d'Elbe.

Al rivà ancjemò a tornâ fûr tal Març 1815, cuant, sintint la delusion dal popul
francês pe gnove situazion politiche, al sbarcjà a Antibes e al tornà a Paris
"cence sbarâ un sôl colp"; tornât a concuistâ il podê (i famôs Cent dîs), al fo
sconfit une altre volte a Waterloo de Setime Coalizion, ai 18 di Jugn dal 1815.
I siei ultins agns di vite Napoleon ju passà in esili de Isule di Sante Eline,
tal Oceani atlantic, sot dal control dai Inglês. Daspò de sô colade definitive,
il Congrès di Viene al ristabilì i vieris Reams europeans che a jerin stâts
parâts jù des concuistis francesis, cun cualchi ecezion, come pe Serenissime
republiche (Restaurazion).

Napoleon al fo il prin cjâf di guvier de dinastie dai Bonaparte. Al sposà
Joséphine de Beauharnais intal 1796, e intes secondis gnossis, la Arciduchesse
Marie Luise di Austrie, ai 11 di Fevrâr 1810. I siei eredis a forin il fi
legjitim, , Napoleon Luis cognossût come il re di Rome (1811-1832), e doi fiis
ilegjitims: Carli, Cont Leone 1806 - 1881 (fi di Catherine Eléonore Denuelle de
la Plaigne 1787 - 1868) e Alessandro Giuseppe Colonna, Cont Walewski (1810 -
1868) (fi di Marie, Contesse Walewski 1789 - 1817), ministri dal forest di
Napoleon III.



https://fur.wikipedia.org/wiki/Argjentine

La Republiche Argjentine (jutori·info) al è il secont stât plui grant de
Americhe dal Sud e l'otâf dal mont. Al confine a soreli a mont cul Cile, a nord
cun la Bolivie e il Paraguay, a nord est cun il Paraguay e il Brasîl, a soreli
jevât cun l’Uruguay e cun l’ocean Atlantic. La Argjentine e je une republiche
federâl fate di provinciis.

Il non al ven de liendis che a si jerin pandudis fra i prins concuistadôrs de
esistence di arint tal bacin dal Rio de la Plata. A dì il vêr di arint nol è che
an sedi stât tant ma za 'int une mape veneziane dal 1536 si doprave il non
Argjentine. Tal 1602 al fo publicât il poeme La Argentina di Martin del Barco
Centenera. Il non al devente comun tal XVII secul.

I prins segns de presince umane in Patagonie a son di 11.000 agns p.d.C. Intal
prin secul d.C la zone andine e à un ciert nivel di civilizazion. Tal 1480
l'imperi Incas al concuiste la regjon nord ovest de Argjentine. De culturis
basadis su la patate dolce e sul yuca si cjatin intal Guaranì. Lis Pampas e la
Patagonie a son abitadis di popolazions nomadis.

Tal 1502 Amerigo Vespucci al rive su lis sôs cuestis e tal 1516 Juan Diaz de
Solis al esplore l’estuari dal Rio de la Plata. I spagnûi a costruissin dai
fuarts e la citât di Buenos Aires. Tal 1776 la colonie e devente il vice ream
dal Rio de la Plata cun dentri ancje la Bolivie, l’Uruguay e il Paraguay.

Tal 1806-1807 la colonie e resist a une invasion dai inglês. A nassin lis primis
aspirazions a la indipendence e tal 1810 e ven nomenade une jonte al puest dal
vice re. La indipendence e ven proclamade il 9 di Lui dal 1816 e il gnûf stât al
cjape il non di Provinciis Unidis dal Rio de la Plata.

Tai agns seguitîfs a vegnin diviersis vueris: cul Brasîl tal 1827, cun la
Bolivie tal 1838, cui Stâts Unîts, il Ream Unît e la France tal 1845 e dal 1865
al 1870 cun il Paraguay. A son ancje diviersis lotis internis fra cjentraliscj e
federaliscj.

I prins decenis dal XX secul a vegnin comandâts dal partît radicâl di Hipolito
Irigoyen. Tal 1930 al ven fat il colp di stât dal gjenerâl Uriburu e daspò a van
al podè une schirie di president conservadôrs. Durant la seconde vuere mondiâl
il pais al reste neutrâl fin al colp di stât militâr dal 1943 cuant che si allee
cun l’asse. Tal 1945 al romp la aleance declarant vuere a Gjermanie e Gjapon.

Dal 1946 al 1955 al è president Juan Domingo Peron fin al colp di stât di
Lonardi e Aramubu. Dopo i president Arturo Frondizi, Josè Maria Guido e Humerto
Illia un gnûf colp di stât al ven fat tal 1966 da Juan Carlos Ongania.

Peron al torne al podè dal 1973 a la sô muart tal 1974 e dopo a comande la sô
tierce femine Isabel Peron. Dal 1976 al 1982 e je une altre teribile ditature
militâr che e finìs cun la disastrose invasion des isulis Falkland/Malvinas e la
vuere cun il Ream Unît.

Tal 1983 e torne la democrazie cun lis presidenzis di Raul Alfonsin (1983-1989),
di Carlos Menem (1989-1999) e di Fernando de la Rua(1999-2001). Tal finì dal
secul a tache une dure crisi economiche argjentine che tal 2001 a puarte al
congjelament dai bêçs depositâts in bancje, a la fan par tancj di lôr e a une
grave instabilitât politiche. La situazion e miôre un poc cun la presidence di
Nestor Kichner (2003).

Il podè esecutîf al è dal president de republiche che al ven votât ogni 4 agns a
sufragji universâl diret. Il podè legjislatîf al è dal Congrès Nazionâl ven a
stâi dal Senât di 72 membris e la Cjamare dai deputâts di 257 membris.

La Argjentine e fâs part dal Sisteme economic latin-american, dal MERCOSUR, de
Organizazion dai Stâts Americans, dal Grop di Rio e dal G15.

La Argjentine e va da lis Andis a soreli a mont a lis grandis planis dal est che
a puartin al ocean Atlantic. A nord lis Andis a fasin un grant altplan (Puna de
Atacama, 3400-4000 metris). Tes Andis mezanis la profonditât e jê minôr ma i
monts a son plui alts (Aconcagua 6959 metris, Mercedario 6770 metris). A sud in
Patagonie lis Andis a son plui bassis ma plenis di nêf e glaçârs. A est a son
des andis si cjatin a nord il Chaco, un grant bassplan cuviert di praderîs, la
Pampa, sconfinade stepe dulà che l’om al coltive cereai, e la regjon patagoniche
a sud dal Rio Colorado fate di altplans che a van des Andis al ocean.

Il bacin dal Rio del Plata-Paranà al è il secont dal continent cun plui di 3
milions di chilometris cuadrâts. Al è formât dal Paranà e dal Uruguay che a
rivin dal Brasîl e dai flums che passant par il Chaco a rivin intal Rio de la
Plata. Impuartants a son ancje il Rio Colorado e i flums de Patagonie tant che
il Rio Negro, il Chubut e il Deseao). Tes andis si cjatin diviers lâcs di tip
alpin come il Nahuel, il Huapi, il Lâc Buenos Aires e il Lâc Viedma.

In Argjentine si à une clime continentâl moderade. Il paîs al è une vore lunc e
al va dal 22° al 55° di latitudin. Par cui si passe de clime subtropicâl dal
Chaco, cun estâts cjaldis e unviers clips, ae clime oceaniche frede de
Patagonie. Tes Andis si à une clime montane une vore sute tal nord e ploiôs
intal sud. Lis Andis a parin lis planis argjentinis dai aiars dal Pacific fûr
che inte basse Patagonie La ploie a cale lant di est a ovest.

In Argjentine a son scuasit dal dut sparidis lis antighis popolazions amerindis,
cualchidune a je restade dome intal Chaco. Fuartone e je stade la imigrazion
europeane ingoloside des grandis planis e dal arlevament des bestiis. Il gaucho
al è il non dal tipic mandrian e al è il simbul dal paîs. Dal 1869 al 1936 si è
passâts da 17,7 milions di abitants a 12 milions di lôr. Grandone e je la
influence de imigrazion taliane e spagnule. Alt al è il numar di imigrâts dal
Friûl a tacà dal XIX secul e che al è continuât fin ai agns ’50 dal XX secul.



https://fur.wikipedia.org/wiki/Anatomie

La anatomie (dal grêc ανατομή, anatomè = "dissezion"; formât di ανά, anà =
"traviers", e τέμνω, temno = "taiâ") e je la sience che e studie la forme e la
struture dai organisims. E fâs part ad in plen de biologjie.

La anatomie e ven ripartide in anatomie animâl (zootomie) e vegjetâl
(fitotomie).

Par une cognossince curade di ducj i detais anatomics a coventin agns di
osservazion e e je possedude dome di pôcs. Il cuarp uman al è cussì complès, che
dome un numar ristret di anatomiscj umans al parone ducj i siei detais: tancj si
specializin dome su cualchi part, tant che il cerviel, lis vissaris, e v.i.,
contentantsi di une buine cognossince gjenerâl dal rest dal cuarp. La anatomie
topografiche e à di jessi imparade di ogni aspirant anatomist midiant la
ripetude dissezion e ispezion dai cadavars. L'ûs de autopsie e de vivisezion pal
studi de anatomie, al à dât origjin al tiermin furlan "tumie", o sedi cruzi,
torment.

Dal pont di viste morfologjic, la anatomie umane e je un studi sientific che al
à tant che ogjet la scuvierte des causis che a àn puartât ae struture di cumò de
creature umane, e i covente la cognossince di altris siencis: la istologjie, la
citologjie e la fisiologjie.



https://fur.wikipedia.org/wiki/Rivoluzion_francese

La Rivoluzion Francese o ancje Prime Rivoluzion Francese (par distinzion de
Rivoluzion di Luj e de Rivoluzion francese dal 1848) fo un periodo di radicâl
sconvolgiment sociâl , politic , e culturâl , sucedût jenfri il 1789 e il 1799
che al segne il cunfin jenfri le etât moderne e le etât contemporanee de storie
francese.

Lis principâls conseguencis de Rivoluzion francese , che al fo un moment di
epocâl cambiament in te storie mondiâl , forin le abolizion de monarchie
assolude e le proclamazion de republiche , con le eliminazion des basis
economichis e sociâls dal "Ancien Régime".

La Revoluzion frencese , insieme di chê merecane , a inspirât lis rivoluzions
borghesis liberâls e democratichis dal XIX secul puartant a la fin dal
assolutism e formant un gnûf sisteme politic , in cui le borghesie devente le
classe sociâl dominante.

In te France dal XVIII secul , il podê al jere in tes mans de monarchie assolude
, rapresentade dal Re Luîs XVI. Le societât jere dividude in trê classis
socials: nobiltât , clero e tiarç stât.Il tiarç stât al costituive il 98% de
popolazion , e jere chê che pajave pui tassis , parce la tradizion de monarchie
assolude francese proviodeve consistents privilegjos par le nobiltât e il clero.
La recuelte lade a mâl , la fan , la miserie e il clime di insicurece puartin il
tiarç stât a vivi simpri piês par vie de fuarte inflazion. Lis tassis , simpri
pui elevadis no bastavin al Stât par vê bêçs avonde. Il presit dal pan si alçave
simpri di pui , puartant la int in te miserie.La situazion economiche deventave
simpri piês par vie di strassarîs di bêçs e dal cost des vueris sostignudis. I
re vignûs daspo di Luîs XIV (Luîs XV e Luîs XVI) no rivin a cjatâ une soluzion
ae crisi in cui le France jere colade.Ancje i tentatîfs di riforme dal sisteme
judiziari e fiscâl no zovin. Tal inizi dal secul , le principâl impueste direte
, pesave nome parsore a chei che no jerin privilegjâs.Par aumentâ lis jentradis
fiscâls , Luîs XVI fâs pajâ lis tassis a dutis lis classis sociâls , ma le
nobiltât e il clero continuin a pajâ di mancul.Lis gnovis tassis continuin a
pesâ nome parsore al tiarç stât , e no rivin pui a fâ front al deficit dal paîs
, fasint aumentâ il debit public de France par dut il XVIII secul.La rabie dai
citadins francês tai confronts de monarchie scomence a divignî simpri pui fuarte
, ancje par vie de presince di Marie Antoniete (femine di Luîs XVI) , masse
leade al sô paîs , tant che il popul la scomence a clamâ "le Austriache". A
complicâ ancjmo di pui le situazion al fo le nobiltât , che , restade cence il
podê sot Luîs XVI voleve tornâ daurman a la grandece dal timp passât.Le nobiltât
no veve dirit di esercitâ ativitâs economichis , pene la piardite dal titul
nobiliâr.In tal secul dulâ ancje se si jere parons de tiere , si vuadagnave pôc
, mantignî la biele vite de nobiltât , costave simpri di pui. Par cirî di
vuadagnâ , la nobiltât alore concentre lis sôs atenzions parsore di vegjos
dirits feudâi , domandant il paiament di vecjis tassis ladis fûr di usance.La
nobiltât cîr ancje di apropiasi dal sfrutament di cualchit proprietât comunâl ,
e di tiaris dulâ i contadins puars puartavin lis bestis a passonâ. Cheste
situazion jere malviodude dai contadins , che domandavin le abolizion dai dirits
feudâi par miorâ la lôr situazion sociâl. In chel periodo in France , si stave
svilupant une gnove culture: l'iluminism , basade parsore trê principis
fondamentai: nazionalism , egualitarism e contratualism (cheste jere une curint
di pinsîr basade parsore un contrat stipulât jenfri il guvier e il popul). La
filosofie dai iluminiscj rive fin a lis classis pui altis de societât (borghesie
e nobiltât liberâl). Al model di monarchie assolude , i iluminiscj pensavin a
une monarchie limitade da un parlament , e i dirits dal citadin , invezit de
obedience dal sogjet. I filosofos iluminiscj difendevin la idee , che il podê al
stave in te nazion.

In tal timp dal ream di Luîs XV e Luîs XVI , tancj minitros , jenfri i cuai Anne
Robert Jacques Turgot e Jacques Necker soredut , cirin di risanâ le situazion
economiche dal paîs.Lavorin soredut in te modifiche dal sisteme tributari , in
mût di falu deventâ compagn par ducj , ma no rivin , parcè chestis iniziativis
cjatin une fuarte oposizion de bande de nobiltât e dal clero. Il 19 fevrâr 1781
, Necker publiche il bilanç statâl: al jere un vuadagn di 503 milions di
jentrade , cuintri 629 di spesis.Il debit public alore , al jere di 318 milions
, sarès a dî , la metât des spesis.Le opinion publiche reste une vore
scandalizade , soredut par vie des spesis sostegnudis de cort reâl , in un
periodo incui , scuasit dut il popul francês , al jere in miserie: 33 milions
par fiestis e pensions par i cortigjans.

Charles Alexandre de Calonne , nomenât Ministri des Financis , scomence une
politiche di fuartis spesis par cunvinci i creditôrs , che le France veve ancjmo
une buine soliditât finanziarie.In pôc timp , al sperave in une dimostrazion di
jutori de bande de Assemblee de Notabilitât , che varès permitût di otegni bêçs
, par fâ front a lis spesis , ma sin rint cont che la sô politiche economiche no
veve possibilitât di cjatâ sostentaments e indiche la necessitât di fâ
impuartantis riformis.In particolâr , al prpon un codiç tributari compagn par
ducj , con il cuâl ducj vevin di pajâ lis tassis in maniere compagne , nobiltât
e clero comprindûs.Cuant Calonne il 22 fevrâr 1787 al propon cheste gnove
soluzion , disint che jere une necessitât , L'Assemblee de Notabilitât , formade
soredut da parons di tiaris , cheno volevin pajâ lis gnovis tassis , refude di
acetâ lis sôs soluzions.Lis financis francesis jerin in falliment , segont
François-Auguste Mignet , i beçs prestâs rivavin a 1.646 milions , e jere un
deficit anuâl 46 milions.

Luîs XVI capîs che Calonne no podeve gjestî la situazione il 1 di mai dal 1787 ,
al met al sô puest il sô principâl critic , il president de Assemblee de
Notabilitât Étienne-Charles de Loménie de Brienne , vescul di Tolose.Brienne al
cîr di fâ aprovâ lis riformis proponudis da Calonne , ma chestis cjatin di gnûf
une fuarte oposizion de bande dal Parlament di Parîs (organo judiziari con
funzions di control de legitimitât des leçs , ma cence funzions politichis).
Atris tentatîfs di monificâ il sisteme tributari puartin a une fuarte resistence
de bande dai privilegjâts , che rispuindin cun le ritirade dai prestaments di
bêçs par pôc timp.In chel moment , chests prestament di bêçs jerin come arie e
vite par lis financis dal stât , e il vignî mancul dai prestaments puarte a une
situazion di falliment nazionâl.

Si scomence a crodi , che nome i Stâts Gjenerâi (le rapresentance di dutis lis
classis sociâls in France) varès podût votâ le aplicazion des gnovis riformis.Il
18 dicembar dal 1787 , Luîs XVI promet di convocâ i Stâts Gjenerâi jenfri cinc
agns.

Tal mês di mai dal 1788 a Grenoble , lis protestis des fameis tocjadis de crisi
economiche deventin simpris pui fuartis.L'esercît al è obleât a intervignî tal
mês di zuin , ma le int scomence a tirâ planelis da in somp dai tets.Come
conseguence di chest acjadiment , il 21 di luj , une assemblee formade da
nobiltât , clero e tiarç stât ten une riunion tal cjscjel di Vizille (dongje
Grenoble) dulâ al decît di proclamâ il sciopero des tassis. Le autoritât dal re
scomence a vignî di mancul e , no rivant a tornâ a puartâ l'ordin , Luîs XVI
domande la convocazion dai Stâts Gjenerâi par il 5 di mai dal 1789 , ( prime
volte dal 1614 ). Il 25 di avost , Brienne al bandone le cariche di Ministri des
Financis. Al sô puest , al torne Necker.

Dut chest fo le causedal dibatit politic tal timp des elezions dai deputâs dai
Stâts Gjenerâi. Tal timp de campagne eletorâl , in tai "cahiers de doléances"
(regjistros dulâ le assemblee incjariade di elezi i deputâs ai Stâts Gjenerâi
scriveve critichis e laments de popolazion) vegnin scritis dutis lis
suprefazions che il tiarç stât veve sopuartât.Il dibatit al riguardave ancje le
organizazions dai Stâts Gjenerâi. Il tiarç stât domande che i sôi deputâs sedin
il dopli (robe che il tiarç stât veve za otignude in te assembleis provinciâls)
par fâ in mût che la lôr rapresentance politiche corispuindès di pui a le
situazion reâl de societât.Chest al devevte un dai argoments principâi tratâs
dai scritôrs di fassicui francês , jenfri i cuai Emmanuel Joseph Sieyès , che
publiche il fassicul "Qu'est -ce que le tiers ètat?" ("Ce isal il tiarç stât?").
Necker , che sperave di evitâ ancjmo contrasts in te societât , domande une
riunion de Assemblee de Notabilitât il 6 novembar 1788 , par discuti lis
domandis dal tiarç stât , ma le nobiltât refude ogni istance.

Cun il discors iniziâl di Luîs XVI , di Charles Luis François Paul de Barentin e
di Necker , i deputâs dal tiarç stât no sintin par nuje fevelâ des riformis
politichis tant spietadis , ma si fevelave nome di cuestions finanziaris.La
cuestion dal passaç dal voto par ordin al voto par cjâf no ven menzionade e il
tiarç stât capîs che la rapresentance dople servive a pôc , parce veve nome un
significât simbolic: le votazion si sarès disvuelte par ordin come in tal passât
e daspo vê deliberât , le votazion coletive al varès pesât come chel di un dai
doi stâts.Nobiltât e clero , pur no jessint favurevui a l'assolutism reâl ,
savevin ben che , con il voto par cjâf , varessin piardût pui podê tai confronts
dal tiarç stât rispiet a chel che varessin vuadagnât de cort reâl.Cirint di
evitâ le cuestion de rapresentance politiche e fasint attenzion nome parsore ls
problematichis finanziaris , il re e i sôi ministris sotvalutin le situazion ;
cuant Luîs XVI al dîs di si finalmenti a lis domandis dal tiarç stât , simpri
pui insistentis , di discuti parsore dal sisteme di votazion , al pareve a ducj
che il re al fôs stât obleât , puitost che al fôs stât un regâl gjenerôs che
varès convinçût le popolazion de buine volontât dal re.

Il 20 di zuign dal 1789 , il Re ordene le sierade de sale dulâ le Assemblee
tignive lis reunions , con le scuse di fâ lavôrs di manutenzion , cirint in
cheste maniere , un impediment a lis reunions.Le Assemblee Nazionâl , parsore
une propueste dal deputât Joseph-Ignace Guillotin , sposte lis sôs deliberazions
, in une sale dongje , doprade par zuiâ a balecuarde , indulâ i deputâts giurin
di no separâsi pui in nissun câs , e di tegni riunions simpri , se lis
circunstancis lu domandavin , fin cuantle Costituzion francêse no fôs stade
stabilide e afermade (giurament de balecuarde).Il 22 di zuign le Assemblee
Nazionâl ven privade ancje de sale dal zûc de balecuarde , ma lis riunions si
tegnin in te glesie di Saint-Paul-Saint -Louis , dulâ i rapresentants dal clero
si zontin a l'Assemblee Nazionâl.Il sfuarç de monarchie par ripristinâ il vecjo
ordin al serf nome a fâ gambiâ i aveniments in maniere pui rapide.Il 23 di zuign
il Re , fevelant ai rapresentants dai trê stâts , declare la sô volontât di
lassâ le distinzion dai ordins e gjavâ la costituzion dai Comunsin Assemblee
Nazionâl.Al declare ancje che se le Assemblee lu vês bandonât , lui al varès
continuât a fâ il ben dal popul ancje cence i jê.Siarant il sô discors , il Re
ordene la dispersion di ducj i deputâs , ma al ven ubidît nome de nobiltât e dal
clero.In tai trê dîs che vegnin , le Assemblee viôt il sô organic ingruessâsi
simpri di pui.Il 25 di zuign , 47 rapresentants de nobiltât , zontin le
Assemblee , jenfri di lôr al è ancje il Duche di Orléans.

Luîs XVI fâs ammission dal faliment de sô iniziative e il 2 di zuign invite in
maniere ufficiâl le nobiltât e il clero a zontâ le Assemblee Nazionâl.Il clero
acete daurman ma le nobiltât refude con indigniazion.Scomence in cheste maniere
le orare di scancelazion dal vecjo ordin e il 7 di luj , fo elèt un comitât par
le elaborazionde Costituzion.Doi dîs daspo , le Assemblee Nazionâl si proclame
Assemblee Nazionâl Costituent.Al restave simpri le possibilitât di un
cuintricolp militâr.A testemoniance di chest al fo il rivâ di un grant numar di
militârs dongje Versailles , Paris , Sèvres e Saint Denis.Cualchit deputât
spaventât , al decît di dâ lis dimissions.



https://fur.wikipedia.org/wiki/Mozilla_Firefox

Mozilla Firefox (che al vûl par inglês Volp di fouc o Bolp di fûc, dipent dalis
zonis) al è un sgarfadôr (browser) che al permet di navigâ su la rêt Internet.
Al è disponibil par plui sistemis operatîfs e al è svilupât come program a
risultive vierte de Mozilla Foundation. La version 1.0, daspò scuasit doi agns
di disvilup, e je stade publicade ai 9 di Novembar 2004. La version 1.5, daspò
un altri an di disvilup, e je stade dade fûr ai 29 di Novembar 2005. La version
plui resinte e je la 3.0.5, vignude fûr ai 16 di Dicembar 2008.

Il non origjinâl al jere Phoenix (fenîs, par inglês), simbul de gnove nassite de
cinise di Netscape. Ma chest non al dovè jessi gambiât parcè che al jere za
doprât da Phoenix Technologies, une dite che e fâs BIOS. Il non sielzût al fo
Firebird, lassât ancje daspò di bande parcè che in conflit cun la base di dâts
Firebird SQL.

Firefox, a diference de Mozilla Suite, il precedent prodot de Mozilla
Foundation, nol è un côl di programs, ma al è dome un sgarfadôr; se nus covente
un program par lei la pueste eletroniche e i grups di discussion, o puedin doprâ
Mozilla Thunderbird, inmò pes funzions di calendari al è Mozilla Sunbird. I
obietîfs principâi a son la facilitât di ûs, la stabilitât, il rispiet dai
standarts web, la sigurece, la velocitât, cence rindilu masse pesant. Al è ancje
disponibil par plui sistemis operatîfs (Microsoft Windows, GNU/Linux, Mac OS,
OS/2 e Solaris a son i principâi) e in tantis lenghis, includût dai prins dal
2005 ancje il furlan.

De publicazion de version 1.0, Firefox e à vût une grande difusion e ai 19 di
Otubar 2005 a si è rivâts a 100 milions di discjamadis, cun scuasit 50 milions
in sîs mês; ai 4 di Avost 2006 lis discjamadis a àn tocjât la cuote di 200
milions. La percentuâl di ûs di Firefox e je aromai parsore il 20% in Europe,
cun pontis di scuasit 40% in Slovenie. Chest al à un pôc spaurît la Microsoft
che e à decidût di disvilupâ une gnove version dal so sgarfadôr, Internet
Explorer, che nol vignive inzornât di un pâr di agns.

Une des carateristichis plui famosis di Firefox e je che chê di podê slargjâ lis
funzions dal program par mieç di tocs che a zontin gnovis pussibilitâts e
scurtin ciertis azions dai utents. Par esempli si pues viodi diretementri intal
sgarfadôr il timp in dut al mont, o viodi lis gnovis cjapadis dai sîts di
informazions plui cognossûts, o ancjemò vê une note se a rivin gnûfs messaçs di
pueste eletroniche inte nestre casele.



https://fur.wikipedia.org/wiki/Cjargne

La Cjargne e je une regjon storiche dal Friûl, tes Alps Orientâls; i siei
confins a son la Cjadene Cjargnele Principâl, che e segne il confin cun
l'Austrie a nord, il confin cun la provincie di Pordenon e po la confluence de
Fele tal Tiliment a sud, il cjanâl d'Aupe a jevât e il confin cul Venit a bonât,
par une superficie totâl di 1220 km2. Il cjaulûc de Cjargne al è Tumieç, che cui
siei 10.500 abitants e jè la citât plui grande e plui impuartant di cheste
regjon. Fuarts rapuarts storics a lein la Cjargne cu lis areis confinantis de
Provincie di Belun e ancje cun il Friûl culinâr.

I flums Lumiei, Dean e Bût a si butin tal Tiliment: il Lumiei a Dimpeç, il Dean
a Divilin e la Bût des bandis di Tumieç; tributaris dal Dean a son il Margò
(dongje Mieli) e la Pesarine (tra Dentramp e Luvincis); la Gladegne e il Cjarsò
a si butin te Bût, la prime tra Sudri e Çurçuvint, il segont tra Cedarcjis e
Cjadugnee.

Dal pont di viste gjeologjic a si cjatin diviers gjenars di piere intes monts:
il calcâr, la dolomie e la silice. La mont plui alte e jè il Colians (2780 m).
Lis altris cimis plui impuartantis a son:

In Cjargne i lâcs a son pôcs e avonde piçui; il plui grant e impuartant al è
chel di Cjavaç. Pò a vegnin chel di Sauris, e cualchi lagut minôr come il lâc
Avostanis sore Tamau, o i lâcs di Volaie e Bordaglie sore For di Avoltri, piçui
ma une vore interessants dal pont di viste paesagjistic.

Al è po di zontâ a chescj il comun di Sapade, al dì di vuê sot de provincie di
Belun

Il non Cjargne al ven de popolazion che pe prime volte e fo a stâ in cheste
regjon, i Gjai Cjargnei, rivâts culì dal Pas di Mont di Crôs plui o mancul tal
400 a.C. Cuant che al rivave il frêt unvier, i Cjargnei a levin jù te
pedemontane cun lis lôr bestiis. La prime date storiche da la vignude dai
Cjargnei e si à tal 186 a.C., cuant che cirche 50.000 di lôr fra oms, feminis e
fruts, vignûts jù te pedemontane dulà che passavin l'unvier, a fondarin in somp
un cuel une vile clamade Akileja. I romans, che a si davin pinsîrs par la
espansion di chest popul, cuntun grant esercit a sdrumarin la vile e a ributarin
i Cjargnei fra lis monts, fondant te Basse une lôr citât che clamarin par
l'apont Aquilee. I Cjargnei però, par cjapâ possès dai plui morbits teritoris de
planure furlane, a si alearin cui Celts da l'Istrie, cui Gepidi e cui Taurisci
par vinci i romans; alore i romans a mandarin lis legjons dal consul Marco
Emilio Scauro, che al sbaraià i Cjargnei cuntune grande bataie tal 115 p.d.C.
Cussì i romans a divenerin i parons de Cjargne, là che fondaron tal I secul a.C.
la colonie di Iulium Carnicum (al dì di vuê Zui) che e permeteve di controlâ la
vie dite Iulia Augusta che puartave tal Noric e che e deventà la localitât plui
impuartant de Cjargne. Cun la vignude da la religjon cristiane Iulium Carnicum e
fo sede di une diocesi che leve pardabon di fûr dai confins di ce che è la
Cjargne vuê. E fo fonfade la Plêf di San Pieri, che e cjape il non dal cuel di
San Pieri, là che e je logade. Il prin patriarcje che o savìn il non al fo
Ienuarius, muart tal 490; in chest periodi la regjon e subì un grum di
invasions, la plui impuartant chê dai Langobarts, calâts in Friûl tal 568. E
propite tal periodi langobart i vescui a scomençarin a bandonâ la Cjargne par
lûcs plui segûrs come Cividât e Grau, e dal 737 no forin plui nomenâts vescui pe
diocesi di San Pieri; la cure des animis e fo dade a un proposit, che al veve
lis funzions di arcidiacon de Cjargne. Pò, cun la nassite dal Patriarcjât di
Aquilee, tal 1077, la Cjargne e fo part dal Patriarcât, par passâ po sot de
Republiche di Vignesie tal 1420; i vignesians propite de Cjargne a cjapavin gran
part dal legnam che ur coventave par fâ sù lis lôr nâs. Cul Tratât di
Cjampfuarmit, tal 1797, e passà, tal mût di dut il Friûl sot dal Austrie, par
tornâ a la Italie tal 1866, dopo da la tierce vuere di indipendence. Cun la
vignude de Prime vuere mondiâl, la Cjargne e fo un teritori in prime linie. E
nassè la "Zone Cjargne", comandade dal generâl Lequio, che leve da la Peralbe
fin tramai al Rombon. Cun la rote di Cjaurêt, ai 24 di otubar dal 1917, la
Cjargne e fo invadude dai austri-todesc; la ocupazion e durarà par un an, fin ae
liberazion, avignude tal novembar dal 1918. Ancje te Seconde vuere mondiâl la
Cjargne e à vût di subî une invasion, cheste volte di bande dai cosacs, vignûts
de Russie tal 1944 clamâts di Hitler, che al veve fât dal Friûl, e de Cjargne in
mût particolâr, la Kosakenland la tiare dai cosacs. I cosacs combaterin cuintri
dai partesans cjargnei, che a vevin metût sù la Republiche libare de Cjargne,
nassude tal setembar dal 1944 e muarte tal otubar dal midiesim an. Tal mai dal
1945, cun la sconfite da la Gjermanie, i cosacs a si ritirarin, copant 22 oms in
chel di Davâr parcè che i partesans ju vevin tacâts. Cun la fin de vuere in
Cjargne e tornà la normalitât, fate però di miserie e di puaretât par il plui da
la int; a forin un grum i cjargei che tai ans daspò la vuere a scugnirin migrâ,
prime vie pal mont, po cul boom industriâl talian la migrazion e fo plui
concentrade viers la planure furlane e lis grandis citâts dal nestri paîs, in
mût particolâr Milan e Torin. Tal dicembar dal 2003 e fo mitude ai vôts la
propueste pe creazion de provincie de Cjargne, dal Glemonês e dal Tarvisian, cun
cjaf lûc Tumieç: di fat in Cjargne e je presint une fuarte fuarce
autonomistiche, par vie des resons socio-economichis che a diferenciin cheste
bande dal Friûl dal rest de provincie di Udin; il referendum dut câs al à vût
esit negatîf (46% favorevui ae gnove provincie cuintri il 54% dai contraris),
par vie de oposizions dai comuns dal Glemonês e dal Tarvisian.

Il clime de Cjargne al è garp; une vore frêt cun bondantis neveadis di unvier e
fresc di istât cun gruessis plois. Al si cjate culì, a pet de altris regjons des
Alps, un sbassament dai limits altimetrics plui o mancul di 400-500 m; par dîsi,
se tes Alps Orientâls o Centrâls la vegjetazion no cres plui sore dai 2.300
metros, in Cjargne e dismèt za a 1.900 metros.

La vegjetazion mude biel che aumente la cuote. Fin ai 400-500 m a van sù i boscs
di rôi e di cjastinârs e lis culturis de zone sub-montane. Ca di pôc a subentre
la flore montane: boscs di fajârs, peçs, pins e, ancje se no son propite flore,
a si puedin cunsiderâ ancje i foncs. Sore dai 1.500 m, la vegjetazion arboree e
si presente avonde puare, i arbui a scomencin a deventâ vie vie plui rârs, piçui
e dispueâts fin a tocjâ il limit altimetric, che in Cjargne lu si cjate a 1.700
m, e al è il plui bas di dute la regjon alpine. Sore di cheste cuote a cressin
dome sterps, baràçs, plets di cerniculars, in talian "mirtilli" e verts passons.
Di vierte, si pues viodi in chescj pascs il sclop di colôrs dai flôr di mont,
des cosulutis e des genzianis.

La Cjargne e je habitat naturâl par un grum di nemai; tra chescj si cjatin la
marmote, il cerf, il cjamoç, il stinbec, il cjavrûl, il gjal cedron, la pernîs,
l'acuile. Cualchi volte al è ancje capitât che un valigjan si sedi imbatût tal
ors. Condiplui, tal 2005 e jè stade scuvierte par opere dai ricercadôrs de
Universitât di Udin tai boscs dongje Soclêf une gnove specie di nemâl,
carateristic da l'Europe di jevât, clamât cjan-procion.

Al dì di vuê la Cjargne e à cirche 40.000 abitants, cun plui di 10.000 dome a
Tumieç. La densitât e je une vore basse, par la plui part de regjon al di sot di
50 abitants par kmq (nome i comuns plui grancj par abitants e plui piçui par
estension superin, ma di pôc, chiste suee: Tumieç, Davâr, Sudri, Darte, Vile di
Cjargne, Enemonç) e il probleme dal abandon dai paîs al è une vore fuart; dopo
dal 1866, cu la Unificazion de Italie, un grum di int e lassà la sô tiere par
emigrâ in Europe, Americhe o Australie, cirint un futûr mancul puar e cence
dutis lis dificoltâts de vite in montagne. Ancjemò vuê a son pocjis lis
industriis, ancje se chest al à judât la conservazion dal ambient.

Par cuasi dute la regjon si fevele furlan, te variant cjargnele. Propite la
Cjargne e jè definide da cualchidun il baluart dal furlan Un esempli e jè la
peraule cartufule, di origjin todescje, che te basse e ven spès sostituide cun
patate o ancje la peraule cernicule, in talian mirtillo e che ta in ta bàsse a
clamin gjenericamentri mores. Il furlan de Cjargne al è conservadôr par i suns
consonantics, ma inovadôr par chel che rivuarde lis vocâls; di fat i varis
dialets cjargnei a àn insiorât il propit sisteme vocalic cun un grum di ditoncs
primârs e secondârs. Il cjargnel centri-orientâl cui ditoncs secondaris nèif
(nêf), cròus (crôs), al si diferenzie parò di chel occidentâl nìaf crùas. A
Sapade, Sauris e Tamau invezit, di un grum di secui in cà a son fevelâts dialets
todescs puartâts casù de ints todescjis te etât di mieç. Al dì di vuè parò
chestis lenghis a son coladis in disûs, soplantadis da furlan e talian.

Par vie dal teritori montagnôs, in Cjargne l'agricolture e je pôc mitude in
vore; si coltivin soredut cartufulis, fasoi e blave. L'arlevament invezit al è
une vore presint: a vegnin alevadis vacjis, pioris e purcîts, che di lôra vegnin
salams, luaniis e speck (famôs al è chel di Sauris), mentri a nivel familiâr si
arlevin gjalinis e dindis. Lis principalis industriis a son chês c'a àn a ce fâ
cun il disfrutament dal len (seis, marangoneriis, fabrichis di mobils) e
fabrichis di ocjai, pratiche impuartade dal Cjadovri (soredut a For Disore) e di
orlois (Pesariis). In plui te basse cjargne, te zone di Damâr, e si cjate di
cualchi an une vere e proprie zone industriâl, là che àn cjatât lavôr un grum di
cjargnei. Impuartant pò al è il turism:i majôrs centris a son sigurementri For
Disore, localitât di vilegjiature estive e di sports invernâi, e Ravasclêt, dulà
c'al si cjate, tes monts Çoncolan (1.750 m) e Tamai (1.970 m), il plui grant
complès schiistic di dute la regjon. Impuartant e jè ancje Darte par vie des
nomenadis termis. Difondût aromai par dute la Cjargne al è pò un turism di
gjenar ambientalistic, graciis a la bielece dal paesaç e dai paîs: cussì si
cjatin visidadôrs tal Cjanâl Pedarç (in mût particulâr a Pesariis), a Sauris, a
Paulâr, a Tamau, su lis olmis dai alpins de grande vuere, a Dimpeç, a For
Davôtri e Comelians, dome par dî i lûcs plui frecuentâts.

Chê cjargnele e jè une cusine puare, par vie dai pôcs gjenars alimentars che la
nature e fornîs di chestis bandis; di fat in Cjargne, teritori montagnôs,
l'agricolture e jè une vore dificil, tant che une volte, fin ai prins ains '50,
i cjargnei a vignivin jù te planure par baratâ i imprescj che dilunc il frêt
unvier a fabricavin cul len cun blave e altris robis che in Cjargne no si
cjatavin. E dîs une vilote:

I plats principâi di cheste regjon duncje a son la polente, che par un grum di
ains e à permitût di sorevivi in montagne, e lis mignestris, in mût particulâr
la sope di fasui, clamade a Sudri dal disesiet, par ricuardâ l'an de invasion
austro-todescje, e la jote, une sope di broade cuete cun fasoi, lat e farine di
sorc. Cussì dîs un' altre vilote:



https://fur.wikipedia.org/wiki/Cine_(art)

Il cine al è une proiezion visuâl in moviment, par solit sonorizât. Il tiermin
al è l'apocope di cinematografie - dal grêc kinema, moviment, e graphein,
scrivi.

Come in ducj i procediments artistics, une opare cinematografiche - o film - al
è gjeneralmentri destinade a un public, intropât par solit dentri un lûc avodât
a chel fin, ancje lui dispès clamât cine par metonimie. Dai agns '80 in ca al à
ancje vût simpri plui impuartance la proiezion des oparis diretementri tes
cjasis dai spetatôrs prime cu lis videocassetis ( cul standard VHS in
particolâr), daspò cun sistemis digjitâi come l'atuâl DVD.

Al dì di vuê, il cine al è considerât une forme di art moderne, e ogni tant e
ven clamade ancje la setime art. Parvie de diviersitât dai films e de libertât
di creazion dai singui regjiscj, cheste definizion no je acetade di ducj e
altris proponin diviersis definizions. Il fat di contâ une storie cun des
imagjinis in moviment no baste a definî univocamentri il cine, parcè che a
esistin ancje films cence «storie»: in un ciert sens i documentaris, e ancjemò
plui i films di poesie o i films astrats o sperimentai a partegnin a cheste
categorie.



https://fur.wikipedia.org/wiki/Ruede

La ruede e je un ogjet circolâr che al zire atôr di un as centrâl, usât
prevalentementri par ridusi l'atrît tai traspuarts.

La ruede e je sigurementri une des invenzions plui impuartantis te storie de
umanitât. Il periodi de sô invenzion nol è sigûr: uns storics a disin che e fo
inventade te zone cognossude sicu la fertil lune cressinte (zone de Babilonie e
Sumerie), e daspò utilizade di grancj animâi par traino. Altris studiosis a
afermin che e fo inventade in Slovenie, dulà che tal 2003 e fo cjatade une ruede
di 5 100 - 5 350 agns di etât.

I Incas e altris culturis ocidentâls semein di jessisi avicinadis al concet di
ruede, che al si po cjatâ in uns zuiatui in piere, in dut câs cence un ûs
moderni. La ruede no jere stade cognossude te Afriche sub-sahariane e in
Australie prime dal contat cul rest dal mont. Probabilmentri la invenzion e je
stade pussibil dome in chês areis, come Mesopotamie e Cine, dulà che a son stâts
adomesticâts animâi di grande taie, i unics che a podevin furnî la fuarce
motorie.



https://fur.wikipedia.org/wiki/Oceanie

Oceanie e je une peraule doprade in sens stret par indicâ l'insiemit de
Polinesie, Melanesie e Micronesie, une division pôc sientifiche, tirade fûr di
Jules Dumont d'Urville intal 1831.

Intal fevelâ comun, e in gjenar in sens plui larc, cun Oceanie si intint il
continent che al inclût ancje la Australie e la Gnove Zelande.

La ripartizion tradizionâl de Oceanie, doprade ancje dal ONU par dividi il mont
in macroregjons, e divît il continent in:

La part plui grande des tieris fûr de aghe di chest continent a son in
Australie, ma si dopre il tiermin Oceanie par fevelâ di chest continent parcè
che lis aghis a son impuartantis, e a coleghin i variis tocs.

L'Oceanie al è il plui piçul dai continents e il penultin pe popolazion, prin
dome de Antartide.

L'Oceanie e je scuasi dute formade di piçulis isulis nazionâls, cun la Australie
che e je la uniche di dimension significative. Lis unichis nazions che a àn
confins su la tiere a son Papue Gnove Guinee e Timor Est, che a confinin cun
l'Indonesie.

Lis nazions de Oceanie a son rivadis a vê nivei diviers di indipendence des
vieris potencis coloniâls; o cjatin ancjemò teritoris dipendents come la Gnove
Caledonie, teritori di oltrimâr francês o lis Hawaii, stât USA.



https://fur.wikipedia.org/wiki/Milan

Milan (lombart ocidentâl Milan, orientâl Milà, talian Milano) e je la citât plui
grande de Italie dal nord, logade inte plane de Lombardie, la regjon plui
popolose e ricje dal nord. La citât e à cirche 1.347.036 abitants (2016), ma la
popolazion de intire aree urbane (La grande Milano) e je cirche di 4.280.820
personis (stime dal 2006). I siei abitants si clamin milanês, ma spes si dopre
ancje la peraule meneghin, de mascare dal carnevâl Meneghino, o ambrosians, di
Sant Ambrôs, patron de citât (fieste ai 7 di Dicembar).

Par un grum di secui, il non di Milan al è stât Mailand, che al è ancjemò vuê il
non par todesc; al ven fûr dal celtic Medelhan (ven a stâi "tal mieç de plane")
che al devente Mediolanum pai Romans.

La citât e je famose pe mode (e je sêt di diviersis ditis impuartantis dal setôr
e di sfiladis une vore seguidis), pes spesis (in particolâr in Via
Montenapoleone) e al è un grues centri finanziari, dulà che si cjate la uniche
borse taliane; a Milan e àn la sêt un bon numar di gjornâi talians.

I monuments plui famôs di Milan a son il Domo in stîl gotic, il cjiscjel
sforzesc, il teatri de Scale, la glesie di Sante Marie da lis Graziis (dulà che
si pues viodi "La ultime cene" di Lenart da Vinci).



https://fur.wikipedia.org/wiki/Lenghis

Une lenghe o ancje idiome al è un sisteme di comunicazion verbâl propi di une
comunitât umane. Ancje se dispès si doprin come sinonims, lenghe no je la stesse
robe di lengaç; cun chest ultin tiermin si riferìn ae capacitât umane gjenerâl.

La lenghe e à il fin di rapresentâ il mont doprant lis peraulis e la lôr
combinazion in frasis. Lis regulis di combinazion, la formazion di gnovis
peraulis e il lôr significât a son l'ogjet di studi de lenghistiche. Lis lenghis
naturâls, a diference di chês artificiâls o dai lengaç formâi, a presentin spes
ambiguitâts, parcè che a rifletin il mût di viodi il mont di un grup di
fevelants.

No je une definizion acetade universalmentri par decidi ce che e je un lenghe e
ce che no je (e je une variant o dialet). Par chest la tassonomie des lenghis e
je tantis voltis un motîf di conflits e polemichis. Par esempli lis relazions
tra danês e il norvegjês, tra galizian e il portughês; a voltis i conflits a àn
dome motivazions politichis, no lenghistic, par esempli tal câs dal valenzian e
dal catalan, dulà che sul sfont a son cuestions di identificazion de lenghe e di
sentiment nazionâl.

A son in totâl plui di 6000 lenghis difarentis tal mont, ma si calcole che
scuasit la metât a sparirà intal XXI secul, par mancjance di trasmission tra lis
gjenerazions e pe pression politiche di altris lenghis plui fuartis. Tal mont a
son diviersis grandis fameis di lenghis come la indoeuropee, la camitiche, la
semitiche, la dravidiche, la boscimane, la bantu e v.i. A son des lenghis che no
si rive a capì ben di dulà che son derivadis par esempli il basc, il tasmanian o
il corean.



https://fur.wikipedia.org/wiki/Jesus

Di Jesus a 'nt cjacarin principalmentri i vanzei canonics, ancje se o cjatìn
tocs in altris fonts no religjosis come par esempli Antiquitates Iudaicae di
Josef Flavi, scrits di Plini il Vieli, Seneca e altris.

Il non Jesus al corispuint al tiermin grêc "Iesoùs" che al derive dal ebraic
"Yeshùa o Yehohshùa", che al significhe: "Idiu al salve".

Crist al salte fûr dal grêc Cristòs che al volte la peraule ebraiche "Mashiach"
(Messie) che e jere assegnade intal Vecjo Testament ai sovrans elezûts dal Idiu
(par esempli Davide) e a significhe "ont", ven a stâi consacrât in non dal Idiu.

Secont i vanzeliscj al è nassût a Betlem, la citât di Davide. I siei gjenitôrs a
stavin a Nazaret, ma cuant che Jesus al è nassût a si cjatavin a Betlem par un
censiment. Altris a sostegnin invezit che al è nassût a Nazaret. La date e pues
sei ator il 6 o 7 p.d.C.

Al fo batiât a cirche trente agns, e di chel moment al scomençà une grande
ativitât di predicazion che e à durât cirche trê agns e mieç.

Pai cristians e je la figure centrâl dal cristianisim. Al è ritignût il Fi dal
Idiu che si è fat om. Al è considerât ancje la seconde persone de Trinitât.
Duncje al è sedi om che Diu, al ven a stâi Diu incjarnât.

Intai cults cristians al ven ripetût il sacrifici da la eucarestie dulà che il
pan e il vin a deventin so cuarp e so sanc. Dut chest al sucêt midiant de
transustanzazion pai catolics, o par consustanzazion pai evangjelics o
protestants luterans. Pai protestants riformâts, invezit, il rît eucaristic vie
pal cult al è nome simbolic.

Al è ancje par chest che Jesus al insegnà a preâ ai siei dissepui inte preiere
dal Pari Nestri: ..........che al vegni il to ream, che e sedi fate la to
volontât come che e je in cîl ancje su la tiere..........(Matieu 6:10)



https://fur.wikipedia.org/wiki/Wat

Il wat (simbul: W) al è la unitât di misure de potence dal Sisteme
Internazionâl.

Un wat al corispuint a 1 joule al secont (1 J/s) o, in unitâts eletrichis, 1
voltampere (1 V · A).

Il wat al cjape il non da James Watt par il sô contribût tal disvilup de machine
a vapôr: e e fo adotât par la prime volte tal 1889 al secont Congrès Britanic
dal Avanzament de Sience. Al è jentrât tal SI cun la decime prime Conference
Internazionâl des pesis e misuris, tal 1960.

Il wat, misure di potence, nol à di jessi confondût cul watore ch'al è une
misure di energjie. Cheste ultime e corispuint a 3600 joule, no aparten al SI,
parcè che conten la misure dal timp in oris, e e je par ordenari utilizade par
la tarifazion de energjie stesse.

In eletrotecniche si doprin par ordenari ancje il VA (voltampere) e il VAR
(voltampere reatîf) come unitâts di misure rispetivementri de potence aparente e
de potence reative. Chestis dôs unitâts a corispuindin al watt, ma il lôr ûs al
è justificât dal fat che a indichin grandecis che no puedin jessi somadis
diretementri.



https://fur.wikipedia.org/wiki/Slovenie

La Slovenie (par sloven Republika Slovenija) e je un stât de Europe centrâl che
e fâs part de Union Europeane dal 1 di Mai dal 2004. E confine cun l'Italie a
ovest, cun l'Austrie a nord, cul Ongjarie a nord est e cu la Cravuazie a sud e
est. A Sud-Ovest e je ancje bagnade par pôcs chilometris dal Mâr Adriatic.

L'atuâl teritori de Slovenie e fo sot dal Imperi austriac e po sot di chel di
Austrie-Ongjarie fin tal 1919, po e jentrà tal Ream S.H.S. ch'al deventà il Ream
di Jugoslavie. E fo invadude di bande da l'Italie, de Gjermanie e de Ongjarie
tal 1941. Dopo la fin de Seconde Vuere Mondiâl e jentrà inte Federazion
Socialiste Jugoslave, che e anetè a la Slovenie il Gurizan sloven e, daspò dal
1975 part de "Zone B" (Cjaudistrie, Isule d'Istrie e Piran). Cheste republiche e
deventà indipendent tal 1991.

La lenghe ufiziâl e je su dut il teritori il sloven. Dongje cheste e si à chê
taliane tai trê comuns bilengâls sul litorâl di Cjaudistrie (Koper-Capodistria),
Isole (Izola-Isola) e Piran (Piran-Pirano) e chê ongjarese tai trê comuns
bilengâls dal Prekmurje di Dobrovnik-Dobrónak, Hodoš-Hodos e Lendava-Lendva.

Il cjâf di stât sloven al è il president, ch'al è elet dai vôts dal popul ogni
cinc agns. L'esecutîf al è diret dal Prin ministri e dal concili dai ministris,
che a son elets dal parlament.

Il Parlament bicamerâl de Slovenie al è componût de Assemblee Nazionâl (Državni
zbor) e dal Concili Nazionâl (Državni svet). La assemblee nazionâl e à novante
bancs, che son in part ocupâts dai rapresentants elets diretementri dai citadins
e parzialmentri elets dai rapresentants (doi riservâts aes minorancis autoctonis
talianis e ongjaresis). Il concili nazionâl al à cuarante bancs. Il parlament al
è elet ogni cuatri agns.



https://fur.wikipedia.org/wiki/Polente

La polente e jè un aliment tradizionâl une vore presint tes taulis dal Nord de
Italie, ma si pues cjatâle in forme lizermentri diferente ancje in pais come la
Austrie, la Slovenie, la Romanie e la Serbie.

La polente al è un impast di farine zale o blancje di blave o di altris cereâi
(saròs), aghe e sâl, lassade cuei par une ore intune cjalderie di ram.

In Cjargne invezit de cjalderie di ram si doprave e si dopre ancjemò il
cjalderuç di ghise. Stant che il cjalderuç di ghise al à un spessôr plui grant
di chel di ram, la masse termiche e je plui impuartante e la temperadure medie
dal impast di aghe e farine e je vonde costante e si riscje mancul di brusâle.

I prins a mangjâ la polente a son stâts i Romans, che fasevin une polente di
spelte, pluitost dure che clamavin puls. Inte antighe Grecie, al vignive doprât
invezit il vuardi.

Tai timps di magre la polente, e nome chê, e puartave la pelagre, tai timps di
vuere, la polente e jere il mangjâ dai puars. Visâsi la polente che "e pareve
une piçule lune, in un gran cercli di vapôrs" che si mangjave a cjase di Tonio
jenfri “I promessi sposi" di Alessandro Manzoni.

La polente si lee ben sedi cul frico e ducj e doi chescj plats a son un grum
bogns ancje la zornade daspò. La polente salacor la si po taiâ a fetutis par
brustulîle su la gridele. E va ben sedi ancje cun ducj i plats che a àn il
tocjo, come il Gulasch, e il bacalà.

Par chest plat a si scugne vê farine zale di blave di buine cualitât (no chê
blancje che e à un savôr plui delicât). Ûs doi la porzion pai solits doi
afamâts:

Si puarte a bulizion un mieç litri di aghe, pôc prin che e cjapi il bol si zonte
mieze sedonute di sâl grues, e duncje si scomence a butâ a ploie la farine,
messedant cuntune scorie a man, o ancje cuntune sedon di len: al è impuartant
zontâ la farine une vore planc e ben messedant, par evitâ che a vegnin grops.
Par la cuantitât de farine, i vuelin su par ju 200 grams: dut câs a seconde de
cualitât de farine suparà plui o mancul aghe, duncje lait un poc a voli.



https://fur.wikipedia.org/wiki/Pan

Il pan al è un prodot alimentâr che al ven de lievitazion di un impast di farine
di blavis, aghe e, no simpri, cuincis. Po dopo al ven cuet intal for. Lis
recipis plui cognossudis a proviodin di doprâ dôs parts di forment e une di
aghe, sâl e levan. Chel tradizionâl al jere une part di impast vanzât di une
pastanâde di prin (levan naturâl fat di paste garbe, ferments dal
gjenar Lactobacillus soredut, clamât par solit fece mari). A 'ndi è altris
recipis o variantis a secont de cualitât de farine doprade dongje a chê di
forment o in sô sostituzion (par esempli di sorc, saròs, siale, o ancje che e
ven di liums tant che la soie), o ancjemò de sorte di cuince (lat,vueli,
spongje, saìn). Al à un puest inte nestre tradizion tant che te alimentazion
ancje te culture popolâr, par esempli cu la detule "cuistâsi il pagnut". La
peraule po deventâ sinonim dal mangjâ e di nudriment, no nome fisic. Il sâl lu
si zonte cuasi dapardut fûr che tal pan azim, tant di chel de Toscane e de
Umbrie. Par solit cumò si dopre la fece di bire (Saccharomyces cerevisiae) al
puest de fece mari par judâ a jevâ la paste plui di corse e par gramolâle di
mancul.



https://fur.wikipedia.org/wiki/Cine_furlan

Il cine furlan è je une realtât recinte che e je cressude une vore dai agns ’80
in ca.

Par fa un cine a vuelin dai bêçs e des competencis no di pôc, tant e je vere che
par solit i cines, ancje chei di grandis nazions, a son spes concentrâts in
zonis precisis dulà che si cjatin i finanziadôrs e la int di mestîr par esempli
Rome in Italie, la Californie in Americhe, Bombay in Indie e v.i.

In cheste suaze il Friûl al si è cjatât in une situazion emargjinade, cualchi
film par talian si è fat soredut leât a la storie de prime vuere mondiâl.

Il prin, une vore interessant, al è il documentari di Chino Ermacora La
Sentinella della Patria dal 1927. Fra i cines ambientâts in Friûl si ricuardin
La Grande Guerra di Monicelli (che al à vinçût il leon di aur a Vignesie intal
1959 e il film hollywoodian A Farewell to Arms (Addio alle armi inte edizion
taliane) dal 1957 dal romanç di Ernest Hemingway.

No ambientât durant la prime vuere mondiâl ma une vore significatîf al è stât
Gli ultimi di Vito Pandolfi (1962) scrit da David Maria Turoldo.

Il prin film in lenghe furlane al è stât Maria Zef di Vittorio Cottafavi dal
1981, il film ambientât in Cjargne da un romanç di Paola Drigo al è stât fat de
RAI par furlan su la onde dal sucès dal film di Ermanno Olmi L'Albero degli
zoccoli (1978) recitât in bergamasc che al veve vinçût la palme di aur al
festival di Cannes.

Maria Zef nol reste un câs isolât e tai agns seguitîfs a si fasin altris films
come Grafiz 'tun orizont (1984) e la trilogjie Cuintrileture part prime, secone
e tierce (1986) di Marcello De Stefano.

Tal 1988 il CEC di Udin al inmanee la mostre dal cine furlan. Di che volte la
produzion di cines in marilenghe e cres simpri di plui e si forme une schirie di
autôrs e di apassionâts che a imparin un pôc dal mistîr che al covente. Intal
1996 e nas il Concors par Tescj Cinematografics in Lenghe Furlane. Films tant
che Buris, libars di scugnî vignì di Massimo Garlatti-Costa e Lidrîs Cuadrade di
trê di Lorenzo Bianchini a vegni proietâts tes salis comerciâlis dal Friûl
cuntun bon sucès.

Se dal 1981 al 1987 i films furlans a son 7, dal 1988 al 1994 a 'nd è 34, dal
1995 al 2001 a 'nd è 62. La domande di prodots in lenghe furlane e esist e cuant
che a vegni mandâts pe television a àn un bon sucès di public. Di sigûr i numar
a saressin plui grancj se lis trasmissions televisivis dal servizi public a
fossin stadis fatis cun regolaritât cemût che al proviodarès la Leç 482/99.



https://fur.wikipedia.org/wiki/Rome_antighe

Cuant che si fevele di Rome Antighe ,si intint fevelâ de civiltât che a puartât
ae fondazion de citât-stât di Rome ,fondade te penisole taliane tal XI p.d.C.In
tai dodis secui de sô esistence,le civiltât romane e scomence de monarchie, par
divignî une republiche, par deventâ l'imperi plui grant che vedi dominât la
Europe. Une serie di aveniments socio-politics,e puarte ae colade dal imperi,che
si divît in doi. Le bande ocidentâl,che e tignive dentri la Spagne , le Gallie
(la France di vuê,e la Italie ,si disfe in tal V secul d.d.C par dâ origjin a
tancj reams indipendents. La bande orientâl,che e veve a cjâf la citât di
Costantinopoli , la citât di Istambul di vuê, e sarà la capitâl dal Imperi
Bizantin ,daspò dal 476 d.C.

La civiltât romane,e je mitude inte Antichitât classiche cun civiltâts come chês
dal Antîc Egjit e chê de Antighe Grecie ,civiltât che e à ispirât une vore chê
romane. De culture di Rome Antighe e ven buine part de culture dal mont
ocidentâl di vuê,in fat di art , leteradure , lenghis e architeture ,e lis sôs
influencis si cjatin ancje te culture e tal mont di vuê.

Ator dai cuei di Rome, a son stâts cjatâts testemoneancis di insediaments umans
di cirche 6000 agns indaûr; chest al vûl dî che cheste zone e jere za abitade,
forsit ancjemò prime de Etât dal Fier, ma ator dal teritori de regjon dal Lazi
di vuê, di sigûr e jerin logadis popolazions che a vignivin dai Balcans.Intor de
nassite di Rome a son almancul trê liendis:

Forsi dutis chestis a son nome liendis, ma un font di veretât al è: di sigûr o
savìn che lis olmis di fortificazions cjatadis tal cuel Palatin a son de seconde
metât dal secul VII prime di Crist, dongje dal 753, an de fondazion de citât
secont la tradizion. E e je veretât ancje che i Sabins e Latin a si son
messedâts, parcè che il secont Re di Rome (Numa Pompili), par fâ un non, al jere
sabin. Ancje peraulis latinis come bos (vacje), scrofa (purcite), popina(cusine)
a son peraulis di origjine sabine. Ator dal 620 prime di Crist, a rivin i
Etruscs puartant la lôr civiltât influençade de antighe Grecie. Cun lôr Rome e
divente finalmentri une citât. Il popul di pastôrs e di contadins al scomence a
fâ sù cjasis in piere, stradis, fortificazion plui fuartis. Di sigûr la buine
posizion strategjiche dal Tibar cun la isule Tibarine al à favorît la fondazion
de citât. Ancje il fât di jessi tal mieç di dôs regjons come la Etrurie e la
Campanie, regjons indulà i pastôrs a puartavin lis bestiis, e di jessi dongje
dal mâr, indulà si podeve cjatâ il sâl, une vore impuartant, a àn zovât ae
fortune successive di chel insediament.

Il periodi de monarchie a Rome al dure par doi secui e mieç. I prins Rês di Rome
e son stâs une vore impuartants pe cressite socio-politiche de citât. In
particolâr,in tâl secul VI, periodi di grande prosperitât pe citât, si scomencin
a realizâ lis primis impuartantis oparis publichis, come la costruzion de
Cloache Massime, e dal Foro Roman, il centri politic, aministratîf e religjôs de
citât.



https://fur.wikipedia.org/wiki/Pordenon

Pordenon al è il cjâf lûc de omonime provincie. E je une citât di 51.229
abitants, il so non al ven dal latin Portus Naonis, che al vûl dî puart sul flum
Nunciel. Il patron di Pordenon al è Sant Marc, ai 25 di Avrîl. La altitudin e va
di 24 metris in Place Sant Marc a 62 metris tal Vilaç dal Frut.

Pordenon e à lis sôs origjinis inte Alte etât di mieç. E jevà come puart sul
Nunciel. Tal 1278 e passà sot dai Asburc (prime e faseve part dal Patriarcjât di
Aquilee), e tal 1314 e deventà citât, par vignî po concuistade dai Vignesians
tal 1508. Tal 1797 e tornà sot da l'Austrie, par vignî finalmentri concuistade
dal Ream di Italie tal 1866, tal mût di dut il Venit di chel timp (che al
cjapave sù ancje il Friûl fintremai al Judri).

Tal 1968 e devente cjâf lûc di provincie, cjapant par il toc di teritori de
Diestre Tiliment, un timp part de Provincie di Udin.

Al dì di vuê Pordenon e je une citât prevalentementri industriâl, cun lis sedis
de Zanussi, cumò cjapade su dal colòs svedês Electrolux

A Pordenon al dì di vuê no si fevele furlan, ma un dialet venit coloniâl, clamât
ancje "Naonese" (dal non dal flum Nunciel , par latin "Naone"). Chest dialet al
fo puartât dai vignesians tal 1508, cuant che la citât e passâ sot la Republiche
di Vignesie.



https://fur.wikipedia.org/wiki/Gjenue

Gjenue al è un comun di plui di 550 mil abitants, cjâf lûc de omonime provincie
de regjon Ligurie.

Gjenue e je logade tal mieç de Ligurie, dilunc di cirche 42 chilometris di
cueste, ae estreme bande ocidentâl de Riviere di Jevât. Daûr dal puart e des
frazions costieris, si cjatin i prins rilêfs dai Apenins. La citât e je dominade
de 'Lanterne, un fari alt 117 metris, visibil a 30 chilometris, che al è il
simbul de citât.

La storie di Gjenue e je, in dut câs, influençade dal mâr, di simpri pont di
riferiment de metropoli. La citât e fo une des Republichis marinaris, insiemit a
Vignesie, Pise e Amalfi.

Probabilmentri, il periodi plui florit pe citât al fo i vot secui di Republiche:
Gjenue e jere la capitâl di un stât che al comprendeve scuasit dute la Ligurie,
la Corsiche, il bas Piemont e la isule di Capraie.

Tal 1814, il teritori de Republiche al fo anetût al Ream di Sardegne, daspò des
decisions dal Congrès di Viene.

Il XX secul, e in particolâr il periodi dal Fassisim, al viôt la creazion de
Grande Gjenue: in altris peraulis, la union di plui di vincj comuns dal litorâl,
come Nervi, Pegli, Sampierdarena, Voltri e altris, par creâ une uniche grande
metropoli, dilunc di dute la Marine di Gjenue.



https://fur.wikipedia.org/wiki/Americhis

Lis Americhis, dispès clamadis nome Americhe, a son doi continents tacâts fra di
lôr cu l'istmi di Panama. I doi continents a son l'Americhe dal Nord e
l'Americhe dal Sud.

Lis Americhis a confinin a Nord cul ocean Glaciâl Artic, a est cul ocean
Atlantic e a soreli pognet cul ocean Pacific. La Americhe dal Nord e je separade
de Asie dal stret di Bering a nord-ovest dal continent.

A voltis cun Americhe dal Nord si intint nome la part plui a nord (Stâts Unîts e
Canadà), che e jere stade colonizade sore dut dai inglês. La Americhe Centrâl e
fâs part de Americhe setentrionâl, ancje se ideologjicametri e forme, adun cu la
Americhe dal Sud, la Americhe latine.

La Americhe e ven clamade ancje gnûf mont par disferenceâle dal vieri mont
(Europe, Asie e Afriche).

L'om al è rivât intes Americhis uns 30.000 agns indaûr passant pal stret di
Bering cuant che al jere dut glaçât. Planc planc al à colonizât dut il continent
e a son nassudis des civiltâts tant che i Mayas, i Incas e i Aztecs, isoladis
dal rest dal mont.

Al somee che i prins europeans a rivâ in Americhe dal Nord a sedin stâts i
vichincs ator dal 1100 dopo di Crist. Dut chest nol jere cognossût in Europe,
tant e je vere che la scuvierte de Americhe, fate di Cristoful Colomp intal
1492, e je sucedude par câs, parcè che l’esploradôr al pensave di rivâ in Indie.

Il non Americhe al è stât inventât dal cartograf todesc Martin Waldseemüller in
onôr a chel dal esploradôr Amerigo Vespucci.

Lis Americhis a àn une superficie di 42.223.788 chilometris cuadrâts, ven a stâi
pôc di mancul di chê de Asie, la popolazion e je di plui di 800.000.000 di
abitants cuntune densitât medie di cirche 19 abitants par chilometri cuadrât.
Intes Americhis a son 35 nazions indipendentis (23 tal Nord e 13 tal Sud) e un
pôcs di teritoris semi-indipendents.



https://fur.wikipedia.org/wiki/AIDS

L'AIDS (sigle vignude dal inglês, corispuindint al furlan Sindrome di
ImmunoDeficence Acuiside), e je une malatie infetive causade dal virus dal HIV,
che al provoche une profonde alterazion de immunitât celulâr, che a sô volte
favorìs la instaurazion di altris infezions e malatiis che dispès a son chês che
puartin plui dams al malât.

Di cuant che al è stât cjatât fûr il prin câs, intal 1981, i muarts di AIDS tal
mont a son stâts plui di 6,4 milions di personis, cun plui di 40 milions di
infetâts. E je une epidemie, grâf in particolâr in Afriche, dulà che il sisteme
sanitari al è scjars, e la midisine no je ancjemò rivade a cjatât un rimedi par
curâle.

Il virus dal AIDS, al contrari di altris virus, al è relativementri pôc
resistent fûr dal cuarp, cussì che in pratiche si lu pues cjatâ dome tal sanc,
tal sperme, intes secrezions vagjinals o intal lat materni, e duncje al è
trasmetibil dome traviers di checj mieçs. No son regjistrâts câs di trasmission
cun altris licuits, come lis lagrimis, il sudôr, la tos, la salive e v.i.



https://fur.wikipedia.org/wiki/Vignesie

Vignesie (par talian Venezia) e je il cjâf lûc de regjon dal Venit e de omonime
provincie. E je une citât di 262.719 abitants, che e je logade in part su isulis
inte lagune di Vignesie, in part su la tiere ferme (in particolâr lis frazions
di Mestre e Marghera). La citât e dute la lagune a son stadis declaradis
patrimoni mondiâl de umanitât di bande dal UNESCO tal 1979.

Il non Vignesie in dutis lis sôs variazions, al ven di sigûr dal popul dai
Venits, popolazion che jere stanziade in te regjon, za prime dai Romans. In
epoche romane,le peraule Venetia cu le peraule Histria indicave la X regjon. I
Bizantins clamavin Venetikà in Lenghe greche la Vignesie maritime, la part di
tiere da Chioze fin a Grau.

Za le peraule Venit, presint in altris lûcs (Asie, Britanie e tal Lazi) e
indicave popolazion vignudis de Asie Minôr. Il significât de peraule al indicave
popolazions stanziadis dongje dai flums, terens paludins o in dut câs dongje de
aghe.

Il clime di Vignesie al è chel tipic de Pianure Padane. Il fat di jessi dongje
dal mâr al è vantagjôs par Vignesie. Tal unvier , la temperature minime je atôr
dai 3 °C , le massime in istât je atôr dai 24 °C . Si pues considerâ un clime di
transizion jenfri il continentâl e il mediteraneo. Il periodo di massime
intensitât ploie al è tal mês di març e il mês di novembar.

Son frecuents ancje i burlaçs in istât. In unvier si pues cjatâ ancje la nêf
cualchi volte , ma la presince dal mâr la limite une vore. Le tante umiditât
pues ancje provocâ fumate penge in unvier , e scjafoaç in estât. I vints
principâi son la Buere (NE) in unvier , Sciroc (SE) in estât.

Cun le peraule " aghe alte " si indiche in te lagune di Vignesie une
fenomenologjie particolâr dal cressi de maree , a nivei talmenti alte da provocâ
alagaments ancje in citât. Chest fenomeno al e' particolarment frecuent in
unvier e tal periodo de vierte.

Chest particolâr fenomeno al è causât da la combinazion di doi fatôrs : la
regolaritât des mareîs e le ondade di tampieste , une combinazion di vint e
pression atmosferiche parsore dal mâr. Le alte maree bessole , no puès gjenerâ
le aghe alte.E' je le ondade di tampieste , combinade cun la maree astronomiche
che puarte il nivel de aghe a alçasi parsore i nivei normai , in mût che chest
fenomeno no puès nancje jessi previdût.

L'alçasi de aghe al e' un fenomeno normâl in un mâr sierât come il mâr Adriatic.
Il vint che jude la realizazion di chest fenomeno no è tant la Bora , un vint
che rive a Vignesie , ma il Sciroc , che puarte la sô azion tal sens
longitudinâl parsore le masse de aghe dal mâr.Il viergi lis bocjis di puart ,
cun l'aument dal scambiasi le aghe jenfri le lagune e il mâr a puartât al aument
de aghe alte , che tal passât , al jere un aveniment vonde râr par la citât.

Tal periodo in cui chest fenomeno al è pui frecuent , le Aministrazion Comunâl
al met a disposizion un sisteme di taulis di legn poiadis parsore dai supuarts
di fièr , in mût di creâ un parcors sujât lunc i principâi intineraris de citât.
Chests supuarts son garatîts fin a une nivel di maree di +120 centimetros ,
parsore dai cuâi a scomencin a galegjâ.Cuant le aghe al passe i +95 centimetros
, lis linîs di navigazion publiche vegnin deviadis o limitadis , parcè lis
barcjis non puedi pui passâ sot dal Puint "delle guglie" o sot dal puint "dei
tre archi".

Secont la liende, Vignesie e nâs il 25 di Març dal 421, cuant che par vie de
vignude inte Penisule taliane dai Langobarts, tal 568, la int bandone lis
citâts, che a son ormai simpri mancul siguris, e cîr un puest plui bon par vivi,
par esempli lis isulis; chest al sucêt ancje in Friûl, dulà che la int che
scjampe di Acuilee si trasferìs su la isule di Grau.

In chestis zonis une presince umane e jere probabilmentri plui antighe; sta di
fat che cul timp, cualchidun al tornà su la tiere, altris si stabilirin su lis
isulis e deventarin pescjadôrs o marinârs; cul timp la citât deventà simpri plui
grande e rispietade ator pal Adriatic e ancje plui lontan, fin a deventà la
Serenissime republiche venete. In tal 821 le citât di Rialto al devente le
capitâl dal Ducât di Vignesie, ma dut il teritori al cjaparà il non di Vignesie.

Cuant Carlo Magno al devente imperadôr, Vignesie e faseve part dai teritoris da
l'Imperi Bizantin. Il bon rapuart che Carlo Magno al veve cul Imperi Bizantin e
il fat che Vignesie jere vonde lontane da Costantinopoli puarte le citât a
deventâ un "puart franc" permetint il disvilup di une classe di marcjantis che
fasaran di Vignesie la parone dal mâr Adriatic.

Deventade une republiche marinare cun Gjenue, Pise e Amalfi e je ancjemò
ricuardade te bandiere de Marine taliane.

Il cjâf dal guvier al jere il dôs (doge par talian, dal latin dux), ma cul passâ
dal timp il podê dal dôs al sarâ simpri plui controlât.

In tal XIII secul il podê di Vignesie al jere al colm: Vignesie e controlave
dutis lis cuestis dal mâr Adriatic, regjons come la Dalmazie e l'Istrie, lis
isulis dal mâr Egeo, Cipri e Corfù.

In tal XV secul il teritori de Serenissime al partive da Bresie, par fin ae
Istrie, cun in plui dut il teritori de provincie di Belun.

In tal XVIII secul Vignesie e jere un dai centri di culture pui grancj de
epoche. Veve une grande influence parsore la art, la architeture e la leterature
dal so timp.

Ma cul Tratât di Cjampfuarmit dal 17 di Otubar dal 1797, la "municipalitât" di
Vignesie finîs. Dut il teritori concuistât de Dalmazie, de Istrie e dal Venit,
al formarà la "provincie Venete" dal Imperi de Austrie-Ongjarie sot l'imperadôr
Francesc II.



https://fur.wikipedia.org/wiki/Traduzion

Traduzion al è il voltâ un test orâl o scrit di une lenghe a di une altre e il
test che al risulte di chê ativitât. La traduzion e je une ativitât che e cjape
dut il probleme dal interpretâ un test e il so significât (di partence o di
rivade) e il produsi un gnûf test che al vedi il sens avuâl di chel origjinâl in
une altre lenghe di destinazion. La peraule traduzion mostre, dut câs, no nome
l'at dal voltâ ma ancje l'ogjet dal voltâ.

La teorie de traduzion e je part des dissiplinis che a vuelin studiâ ce che al
sta ator de ativitât dal voltâ. La teorie de traduzion e cjape in prestit di
altris cjamps di studi: la leterature, la storie, la filosofie, la linguistiche,
la filologjie, la semeiotiche, la informatiche e vie indenant. Si à di notâ che
si cjacare ancje di tradutologjie, ma plui di lôr a pensin che al sedi un fal
parcè che e je une peraule che e va daûr simiotantle a chê francese. Il concet
plui inzornât de teorie de traduzion al è chel di cjapâ la lenghe tant che une
vision dal mont de int che la fevele. Cussì par capì un discors nol è l'ogjet
specific ma ben la maniere cemût il pinsîr si pant in chê lenghe.

Un adatament, clamât ancje libare traduzion, e je une maniere di voltâ dulà che
il tradutôr si met al puest de societât e de culture di partence cuntune realtât
che i corispuint intal test di rivade. Cheste gnove realtât e sarà plui buine
pal public dal test di rivade. Par esempli la espression furlane al criche il dì
e po jessi voltade par talian cuntun adatament in albeggia. E ancjemò te
traduzion inglese dal fumut belc Les Aventures de Tintin et Milou, il compagn
cjan di Tintin, Milou al devente Snowy. Inte stesse maniere i detective Dupond e
Dupont a deventin Thomson e Thompson par inglês, Jansen e Janssen in olandês,
Schultze et Schulze in todesc e cussì vie. Cuant il dramaturc dal Quebec Michel
Tremblay al à adatât la opere teatrâl di Gogol L'ispetôr gjenerâl cul non di Le
gars de Québec, al à passade la azion de Russie a la so tiere. Si cjatin spes
adataments inte traduzion di poesie, lavôrs teatrai e pubblicitât.

Un calc e je une maniere di voltâ dulà che il tradutôr al dopre un grup di
peraulis (o, a lis voltis, une peraule) de lenghe di origjine propite in maniere
leterâl inte lenghe di rivade puartant peraule par peraule ducj i tocuts de
espression.

Une perifrasi e je une maniere di voltâ dulà che il tradutôr al dopre al puest
di une peraule dal test di partence un grup di peraulis, o un zîr di peraulis,te
lenghe di rivade. Une note dal tradutôr, cualchi volte scurtade cun NDT o
N.D.T., e je une note (di regule da pît de pagjine o a la fin dal test) che si
zonte par spiegâ i ingredeis de traduzion, su la culture dal test di partence, o
altris informazions che si vûl dâ. Chestis notis a son permetudis cualchi volte
obleadis. Dut câs, il ricori a notis al è par regule tant che ameti une sconfite
dal tradutôr, di no jessi stât bon di voltâ tant che si scugne da spiegazions.

Dôi cjamps dulà che si va dongje al impussibil di voltâ a son la poesie e i zûcs
di peraulis. La poesie, par vie de impuartance dal sun da lis peraulis e dal
viers, pe rime e pal ritmi de lenghe di partence. I zûcs di peraulis parcè che a
son propite di une lenghe e a saressin masse di spiegâ e si pierdarès gran part
dal sens. Vegnin in jutori, dut câs, ducj i procediments di traduzion a pene
spiegâts. Par esempli, un tradutôr al po meti dentri un gnûf zûc di peraulis
intun altri puest di dulà che al larès par "compensâ" un zûc di peraulis che no
si rive a voltâ.

Il probleme al è frontât in un articul specialistic di Sandri Carrozzo Pe
formazion di gnovis peraulis si puedin cjapâ dôs stradis: cjalcjâ une peraule za
doprade dantgj un gnûf significât, o ben lâ daûr a di un modul linguistic
forest. Dutis e dôs lis manieris a marchin la pussibilitât di esprimi gnûfs
concets dant vitalitât a la lenghe. Cuant che a si introdusin gnovis peraulis
bisugne jessi atents: se si voltàs cumò "mouse" in surie, si colarès intal
ridicul ancje se l'imprest al è cussì clamât in castilian, in francês e ancje in
catalan. Ma lôr lu àn voltât dal principi. La linie dai linguiscj furlans e je,
par gnovis peraulis, chê di tornâ se si po al latin o di acetâ prestits di
lenghis sûrs come il francês, il castilian o il catalan.

Cjant Cuint dal Infier di Dante cognossût come chel di Paolo e Francesca,
esempli di difarentis soluzions par une tercine dulà che al è impuartant ancje,
oltri al test, la rime e il ritmi.



https://fur.wikipedia.org/wiki/Sicilie

La Sicilie (in lengha siciliane Sicilìa) e je une regjon autonome a statût
speciâl de Italie insunâl. E je la plui grande isule dal Mâr Mediterani e ancje
la plui grande regjon taliane. E je bagnade a Nord dal Mâr Tiren, a soreli jevât
dal Mâr Joni e a Sud dal Canâl di Sicilie. Il cjâf lûc al è Palermo.

La Sicilie e à une superficie di 25.710 km2, par il 61,4 par cent colinâr; lis
monts a ocupin il 24,5% dal teritori, e il restant 14,1% al è plan.

La regjon e à une intense ativitât vulcaniche, par vie de sô posizion e de sô
morfologjie. I vulcans atîfs a son trê: il plui grant al è l'Etna, di 3.263
metris; la sô ativitât comprent eruzions di lavis basaltichis che sucedin a
periodis di calme. Lis altri doi a son Stromboli e Vulcan.

E je in costruzion il trat Catanie-Siracuse de autostrade A18, il cui
completament al è previodût par il 2009.

La rêt feroviarie e tocje dutis lis citâts plui impuartantis, ancje se lis
liniis a son scuasit dutis dal XIX secul, e son stâts fats pôcs intervents di
modernament: lis liniis a binari dopli a son dome uns tocs de Palermo-Messine e
de Messine-Catanie-Siracuse, par un totâl di 149 chilometris su un totâl di
1.360 km.



https://fur.wikipedia.org/wiki/Rinassiment

Il Rinassiment al fo un periodo di rinovament artisti,culturâl de storie de
Europe jenfri le Etât di Mieç e l' Etât Moderne. Chest periodo,che pûi o mancul
al scomence ienfri il XV secul e le metât dal XVI secul al viôt un gnûf ideâl di
vite e un rinovament in tai studîs umanistîcs.

Il centri principâl di chest moviment,al fo le citât di Florence in Italie.
Pocâs dai siôrs de citât,i Medici,studîos di ogni bande tachin a tirâ fûr se
cussi si pues dî, tescj grecs e latins dal Imperi Bizantin ,conservâs in tai
munistîrs. Le scuviarte di chests tescj,pocant a une cjadene di studîs e
invenzions. Cualchidun al siere chest periodo al 6 di mai dal 1527 ,cuant che
Rome fo invadude dal esercît spagnûl e todesc dal re Carli V. In te storie de
musiche invezit le fin dal Rinassiment e je jenfri il 1600 e il 1620.

Il prin a fevelâ di rinassite al fo il pitôr e architet Zorz Vasari tal sô
tratât Vite de'piu' eccellenti architetti,pittori et scultori italiani.. par
cjacarâ dal moviment che al scomenzave cun Giotto e Masaccio e cul Donatel ,al
molave il stîl grec-bizantin,par cjatâ in te figure di Michêlagnul chel che al
jere rivât a passâ ancje i mestrîs de antichitât.

Ma le paternitât de peraule al e' dal storic francês Jules Michelet che dopre
cheste peraule in tal 1855 par indicâ le 'scuviartedal mont e dal om' in tal XVI
secul. Cheste afermazion ven ampliade dal storic svizar Jacob Burckhardt che al
cjacare dal Rinassiment come dal periodo storic dulâ l'umanitât e le cuscience
moderne viodîn la lûs ,daspo dal periodo scûr de Etât di Mieç.

Il Rinassiment al puarte grancj gambiaments in te politiche , in te economie e
ancje in te religjon:

In politiche ,te bande orientâl,si fâs simpri pui grande le espansion dal Imperi
Otomàn.Daspo de colade de citât di Costantinopoli,al cognossarâ une grande
espansion rivant a cjapâ le Ongjarie ,rivant fin te Austrie ,e jentrant ancje
tal Friûl. Le bande ocidentâl e je caraterizade de nassite dai stâts
modernos,des monarchiis nazionâls di France e Spagne e dal imperi di Carli V. Le
difarence cu lis monarchiis de Etât di Mieç e je in tal acentrament dal podê.

In economie cu la scuvierte des Americhis scomencin lis espansions coloniâls.
Grancj gambiaments rivin ancje in Europe. Le scuviarte dal gnûf mont puarte le
economie a spostâsi dal Mediterani,par lâ tal Nord de Americhe. Le economie
feudâl tipiche de Etât di Mieç lassarâ il puest al comerç cu lis nâfs.

In te religjon si rive ae riforme protestante ,sarês a dî ae division jenfri le
glesie catoliche e le glesie protestante.



https://fur.wikipedia.org/wiki/Metri

Il metri al è la unitât di misure de lungjece. Al è la unitât di base tal
sisteme metric e tal sisteme internazionâl di unitâts.

Un metri al è la distance fate de lûs intal vueit intun interval di
1/299.792.458 di secont.

La definizion di metri e rimonte al 1791, stabilide de Academie francese des
siencis come 1/10 000 000 de distance jenfri il Pôl Nord e l'Ecuatôr.

Tal 1893, il metri standard e fo misurât cuntun interferometri, imprest fat su
da Albert A. Michelson. Tal 1925, l'interferometri al jere regularmentri in ûs
tal Ufici internazionâl des pesis e misuris. Tant par altri, il prototip
internazionâl dal metri e restà il stes fin tal 1960, cuant che la diesime-prime
Conference gjenerâl des pesis e misuris e definì il metri intal gnûf sisteme
internazionâl, come 1.650.763,73 lungjecis di onde intal vueit de emission
narancine-rosse intal spetri eletromagnetic di un atom di krypton-86.
L'origjinâl dal prototip dal metri al è ancjemò conservât al UIPM sot de
condizions specificadis intal 1889.

Par ridusi ancjemò lis malciertecis, la diesime-setime conference gjenerâl des
pesis e misuris intal 1983 e sostituì la definizion dal metri cun la sô atuâl:

Il metri al è la lungjece dal percors fat de lûs tal vueit dilunc di un interval
di timp di 1/299 792 458 di secont



https://fur.wikipedia.org/wiki/Gai_Juli_Cesar

Gai Juli Cesar (par latin Gaius Iulius Caesar; Rome, 100/102 p.d.C. – Rome, 15
Març 44 p.d.C.) al fo un gjenerâl, politic, ditatôr e scritôr antîc roman.

Nevôt di Gai Mari, nassût cirche tal 100 prin di Crist, de gens Iulia, une des
plui siores de Rome antighe, al gnoçà zovenut cun Cornelie, fie di Luci Corneli
Cinna, che e parturì Julie; Sile al voleve che al repudiàs la femine, ma lui nol
ubidì. Za subit al capì che la struture oligarchiche dal stât e jere in
inesorabile decjadence e al si convincè che il princeps al sarès stât il
risultât dal sfrolâsi di cheste e ancje il obietîf de sô albasie; par capî la sô
ambizion, ve un caset contât de tradizion: il zovin Cesar, leint di Alessandri
Magn, al vaì, visantisi che te istese etât chest al veve concuistât un imperi
imens, lui nol veve fât nuie di grant. Scombatût in Asie, al tornà a Rome tal
78, l'an de muart di Sile, vignint un famôs oratôr pe vitorie te difese di Gneu
Dolabele. Al scoltà i discors di Apoloni Molon e al studià la filosofie
epicureane.

Al scomençà il cursus honorum tal 68, vignint cuestôr, daspò edîl. Tal 65 al fo
suspietât di vê judât Catiline cu la sô conzure, dut câs al rivà a jessi elet
pontefiç massim, pe vie dai cetancj beçs molâts fûr par fiestis e spetacui cuant
ce al jere edîl. Al ve un imberdei pe une acuse di infedeltât de sô seconde
femine e di sacrilegji, chest parcè che Clodi al sfurducjà te sô cjase vistît
come une femine dilunc di un rituâl improibît ai masclis; Cesar al discognossè
lei, ma, salacor par podêlu vê come aleât pe sô demagogjie, al perdonà lui.

Dopo la propreture in Spagne, tal 60 al fasè un pat, il prin triumvirât, cun
Cras e Pompeu: par chest al vignì consul tal 59, dant tieris di coltâ ai puars
cu la lex Iulia agraria (leç julie agrarie). Daspò al fo proconsul te Galie
cisalpine ( i nons Friûl e Frejus, citât francês, a son testemoneancis di chest,
parcè che a vegnin ducj i doi dal latin Forum Iulii, Place di Juli),
riorganizant la provincie e scomençant, cence il permès dal Senât, une vuere par
sotometi lis tieris de Galie che no a jerin di Rome, che, scorsonâts i Zermans
di là dal Ren, e finì in pôcs agns cul sotanament di dute la Galie, trasformant
Cesar intal plui innomenât gjenerâl. Tal 56 al fo confermât a Lucca il pat cun
Cras e Pompeu, otignint di jessi proconsul ancjemò par cinc agns. Al tentà doi
voltis la concuiste de Britanie.

Al finì il prin triumvirât, pe muart di Julie, fie di Cesar che e jere il leam
di sanc cun Pompeu, tal 54 e chê di Cras dal 53; tal 52 Pompeu, che nol veve
plui un bon rapuart cun Cesar, al vignì consul sine collega (consul cence
coleghe), intant che lui al veve di disimberdeâ un grant rivielt te Galie che e
veve Vercingetorix come cjâf.

Cuant che al volè vignî consul pe seconde, Pompeu, aromai aleât dal partît
oligarchic, al volè che prin di jentrâ a Rome al dismetès il comant des sôs
trupis, ma lui no lu agradì, pretindint l'istès di Pompeu, che i soldâts di
chest a jerin dongje de capitâl; alore il Senât, discjaçâts i tribuns de plebe,
che a volevin meti un claud, al disponè il stât di emergjence, declarant Cesar
nemì public: lui, al jere il 49, al jentrà te Italie centrale, al cjapà Rome e
la Spagne e al otignì il consolât, daspò al bataià cuintri Pompeu di là dal mâr
Adriatic, vincint e costrenzint il nemì a scjampâ lì dal sovran dal Egjit
Tolomeu, che il pari di lui al veve tornât a vê il podê pal jutori di un
sostignidôr dal gjenerâl roman. Dut câs, Tolomeu lu tradì, ordenant il so
copament e presentant il so cjâf a Cesar. Lui nol gradì il tradiment, batint e
copant il jude e segnant l'Egjit tal 47 ae sûr di lui Cleopatre, che al amà,
vint di lei un fì. Tal istès an al sdramassà il re dal Pont, te Anatolie,
periculôs par Rome, in cinc dìs; al dedi part di chest al Senât cussì: Veni,
vidi, vici (O soi rivât, o ài viodût, o ài vinçût). Al sconfigè in Afriche un
esercit di fedêi a Pompeu, aleâts cul re di Numidie. Al deventà ditatôr
perpetui, scomençant a riformâ il stât, ma al ve di combati cuintri i fìs di
Pompeu in Spagne, vincint ancjemò.

A forin un grum i cambiaments par Rome de ditature di Cesar, come la riforme dal
calendari e la jentrance di omps no italics tal Senât; al creà une situazion
momentose pe nassite dal imperi, plantât di August, so erêt e sucessôr.
L'esercit e i Italics a cjaparin cussience di se.

Ve la muart di Cesar secont la tradizion. Il dì precedent cualchidun al i
domandà cemût al varès volût murî e lui al rispuindè di une muart rapide e
subitanie. In chê gnot lui al si insumià che al svolave tal cîl e al si tocjave
la man cun Jupitar e sô femine il crac dal cuviert de cjase e il maçament di
lui. Tai 15 Març 44 p.d.C., lui nol jere segûr di volê lâ tal Senât, duncje un
dai conzurâts lu convincè. Te strade un omp i dedi un sfuei dulà che al jere
scrit de conzure, ma lui no lu leiè. Intant che al jentrave tal Senât cun Marc
Antoni, fuart e amì di Cesar, chest al fo intardât cuntun pretest. Jentrât, un
bossul lu circondà, figurant di onorâlu, e un di lôr, che al veve di dâ il
segnâl, al si fasè dongje di lui, figurant di volê domandâ alc, e, daspò il so
dinei, al i cjapà la toghe; intant che lui al sigave “Ista quidem vis est!”(Ma
cheste e je violence!) un altri lu ferì dongje de gole. Ancje lui lu çocà cuntun
stîl, ma i complotancj a jerin masse di lôr: Cesar, no podint difindisi, al si
cuviarzè cu la toghe. Ogni conzurât lu trapassà nome une volte. Prin di murî,
viodint Marc Juni Brut che lu firive, al disè “Tu quoque, Brute, fili mi?”
(Ancje tu, Brut, gno fì?) o, par grêc, “Καὶ σύ, τέκνον;” (Ancje tu, fì?).

I Commentarii de bello Gallico (Comentaris su la vuere galiche), o De bello
Gallico, scrits tal Invier 52-53 a dipenzin la vuere di Cesar in Galie. Al
mancje un grum dai elemencj tipics de storiografie antighe, come lis jentradis
retorics, e a son, doprant lis peraulis di Ciceron, che ju preseà un grum (al
disè che Cesar al veve gjavât al storic futûr la pussibilitât di contâ miei chei
fats), nudi (crots), recti (juscj) e venusti (biei). A son svelts e essenziâi e
lis frasis a àn une struture sclete, ma a trasmetin ben lis diviersis
sensazions.

Tai Commentarii de bello civili (Comentaris de vuere civile), o De bello civili,
su la vuere civîl cuintri Pompeu, a son plui considerazions e judizis personâi
che no tal De bello Gallico.

Cesar al fo un grant oratôr, apreçât di Ciceron, Quintilian, che al disè di lui
che al fo il sôl capaç di disturbâ il primât di Ciceron, Fronton, dal autôr dal
Dialogus de oratoribus (Dialic sui oratôrs) e di Marc Aureli, ma no o vin
testemoneacis diretis.

Cuant che al jere zovin al scrivè il poeme Laudes Herculis (Laudis di Ercul) e
la tragjedie Oedipus, che a mostrin il so amôr pai grancj personaçs e il so
desideri di imitâli, e al scomençà une racuelte di dits. Plui tart, tal 54 al
scrivè il De analogia (Su l'analogjie), afermant la uniformitât de pronunzie,
grafie e flession, ancje se lui nol faseve cussì cuant che al scriveve. Lant in
Spagne par sconfizi i fìs di Pompeu, al componè il poemut Iter (Viaç), juste
apont su chel viaç. Tal istès an al scrivè i Anticatones (Anticaton), par
tarlupâ a Ciceron, che al veve comendât Caton il zovin. Salacor no a son di lui
il Bellum Alexandrinum (La vuere alessandrine), il Bellum Africanum (La vuere
africane) e il Bellum Hispaniense (La vuere spagnûl), soredut il tierç, che al
conte ancje lis grandis scuaiadis e lis barbaritâts di Cesar e al dopre il sermo
vulgaris.



https://fur.wikipedia.org/wiki/Cjase

Par cjase si intint une struture naturâl o une costruzion artificiâl doprade dal
om par vivi e no cjapâ il vint, la ploie, il frêt e il cjalt. Une cjase e po
tegni une o plui fameis e cualchi volte ancje animai, e po vê une jentrade par
une o plui puartis e vê balcons, scjalis, implants e servizis.

La cjase de Rome antighe e jere plui o mancul come chê greche, e veve un o doi
curtîi (clamâts atrium e peristilium) e veve une bande dulà l'om al podeve stâ
cu la sô famee, e une altre bande par la vite publiche. Bisugne ancje dî che te
antighe Rome, no ducj a vevin il stes tip di cjase: la int dal popul e leve a
stâ intes insulae, cjasis popolârs che vevin pui plans e dentri no si podeve fâ
di mangjâ e no si podeve piâ il fûc parcè jerin fatis di len e modon, e al jere
facil che cjapassin fûc.

I senatôrs e la int dal podê e leve a stâ fûr de citât, tes villae, costruzions
in piere in plene campagne, dulà che i siôrs no si fasevin mancjâ nuie.

Tal periodi de Etât di mieç la cjase torne a jessi une abitazion unifamiliâr, ma
il vivi dal om si svilupe dentri dai monasteris e cjiscjei, dulà che il vivi e
il lavorâ dal om si jere aromai spostât.



https://fur.wikipedia.org/wiki/Amburc

Amburc (tod. Freie und Hansestadt Hamburg) e je une citât logade inte Gjermanie
setentrionâl, la seconde par numar di abitants; e je une des dôs citâts-stât de
federazion todescje, e il puart plui impuartant dal paîs.

Amburc si cjate tal pont dulà che i flums Alster e Bille a si butin tal Elbe,
che 110 chilometris plui a Nord-Ovest al si bute a sô volte tal Mâr dal Nord. E
je traviersade di une penze rêt di cjanâi clamâts Fleete; il centri de citât al
è circondât dai doi lâcs artificiâi formadis dal Alster: il Lâc Binnenalster (la
part di flum che si cjatave dentri lis antighis muris de citât), e il Lâc
Außenalster (Alster esterni).

Amburc e fo fondade tal IX secul. Intant de ete di mieç e jere un dai plui
impuartants membris de Leghe anseatiche e, grazie ae sô posizion, e divignì
subite un dai plui impuartants puarts de Europe.

Dilunc de seconde vuere mondiâl e fo colpide cun fuarce dai bombardaments. Vuê e
je une des plui impuartantis citâts comerciâls de Gjermanie.

Amburc e je une des dôs citâts-stât todescjis. Il parlament al si clame
Bürgerschaft, e il sindic al è ancje il cjâf di guvier (Senat).



https://fur.wikipedia.org/wiki/Violin

Il violin al è un strument musicâl de famee dai arcs a cuatri cuardis, acuardât
ad intervai di cuinte. Al è il plui piçul dai arcs, bon di rivâ a notis plui
altis rispiet a di chei altris struments de famee. La cuarde plui basse (e
duncje la note plui greve) al è il Sol2, il Sol subite sot dal Do centrâl (Do3);
lis altris cuardis a son, in ordin a cressi, il Re3, il La3 e il Mi4. Lis parts
par violin a doprin simpri la clâf di Sol, clamade par solit clâf di violin.
Cuant che si à di eseguî notis e passaçs tant acudis, a si dopre une indicazion
di pueste che e vise di traspuartâ lis notis a une otave parsore. Violinist al è
cui che al sune il violin; l'artesan che al fâs o al comede struments a cuarde
al è il liutâr; cui che al fâs i archets al è il archetâr.

La part che e risune dal violin è je une scjate vueide (clamade casse armoniche
o di risonance, in len, fate cun grande precision pai materiâi, pe finiduris e
dimensions. La casse armoniche dal strument, lungje tra i 34,9 e i 36,2 cm, a
forme di vot, a curvis, è je costituide da une taule armoniche (clamade ancje
plan armonic), di peç (Picea abies) e da un font, gjeneralmentri in aier montan,
colegâts tra di lôr di fassis in len di ajar pleât. Il font al po jessi fat di
un sôl toc di len (font unic), o pûr di doi tocs tacâts dongje. Lis fassis a
vegnin inneadis te aghe e po modeladis su sagumis di fiâr che prin a son stadis
scjaldadis a dovê.

Il peç di risonance, che al ven lavorât di pueste cu la vene drete e regolâr al
ven par plui di un bosc dal Trentin, de foreste di Paneveggio, o de Val Cjanâl,
tal Tarvisian. Font e fassis a son di aier dai Balcans, len dûr e sort.
Tastiere, pirui, cordiere e spaliere a son prodots di ebanisterie. Lis cuardis
un timp di budiel di piore (dopradis ancjemò par esecuzions filologjichis ma che
stentin a tignî drete la note e tindin a fruiâsi e a rompisi). Lis cuardis La,
Re e Sol plui grevis a àn une anime sintetiche (nylon, rayon, o ancje carboni) e
un rivestiment in metal (açâr, alumini, arint e fin al aur). La cuarde plui alte
o cantin, il Mi, al è un unic fîl di açâr. Il len doprât pe bachete dal archet
al è par solit esotic (il sudamerican pernambuco). La grene e je di cjaval
mascjo parcè chei de femine a son stâts bagnâts de urine de bestie che ju fâts
vignî plui debui a la tension. L'archet, o nome arc, al è une bachete di len
elastic e disvuedât par dentri, insom e da pît i ven tacât un fas di grene di
cjaval, tindût di une lungje vît che i cor dentri fûr par fûr dal bachet vueit.
Il bachet, a sezion otagonâl par plui di mieç arc, si staronde dongje la ponte.
Par sunâ la grene e ven fate strissâ su lis cuardis che si metin a vibrâ. Par vê
il necessari freament si dopre la pês su lis cuardis.

Sergio Peresson e Giobatta Morassi a son liutârs furlans famôs in dut il mont.
In Friûl cumò al è atîf plui di un liutâr, il dean al è Renzo Tondo, di Pagnà.



https://fur.wikipedia.org/wiki/Venit

Il Venit al è une regjon da la Italie dal Nord-Est che al dì di vuê al à in plui
di 4,5 milions di abitants. E confine a soreli jevât cul Friûl-Vignesie Julie, a
Nord cun l'Austrie, a soreli bonât cul Trentin-Sud Tirôl e cun la Lombardie, a
Sud cun l'Emilie-Romagne. Il cjâf lûc regjonâl al è Vignesie. Lis altris citâts
a son: Verone, Padue, Vicenze, Trevîs, Ruvì e Belun.

Il teritori de regjon al è morfologjicamentri une vore svariât: al è componût
principalmentri di planure (in plui dal 55 par cent), ma con vastis zonis
montagnosis inte provincie di Belun, dulà che a son logadis lis Dolomitis.
L'aree des Dolomitis e comprent il Cjadovri, l'Agordin, il Comelic e il
Dimpeçin. La zone colinâr e je composte dal massiç dal Grappa, dai Monts Lessins
e dal altiplan di Asià. La planure Venete si slargje par la pluritât de regjon,
dilunc di dute la part meridionâl, traviersade di flums une vore impuartants,
come il Po, l'Adis e la Plâf. A Ovest, al confin fra Venit, Lombardie e Trentin
si cjate il plui estês lâc talian, il Garde.



https://fur.wikipedia.org/wiki/Traspuarts

Par traspuarts si intint il moviment di oms o marcjanziis di un puest a chel
altri. La peraule e derive di chês latinis trans (a traviers) e portare
(puartâ). Il setôr dai traspuarts al pues jessi dividût in trê bandis val a stâi
infrastruturis, veicui e gjestion. Une altre distinzion ca ven doprade e je chê
fra traspuarts publics e traspuarts privâts.

Lis infrastruturis a son lis viis di comunicazion come lis stradis, lis
feroviis, i canai, e v.i., e i ponts di partence e di rivade come lis stazions,
i puarts, i aeropuarts, lis fermadis dai autobus e v.i.. A progjetâ lis
infrastruturis e la rêt dai traspuarts e pense la inzegnerie civîl e la
inzegnerie dai traspuarts.

I veicui a son i mieç ca si doprin par movisi e par puartà la robe. Su stradis
fatis apueste (stradis asfaltadis o feroviis) si doprin lis machinis, i camions
e i trenos. Invezit i aereos o lis nâfs a son plui libars di spostasi ancje se
si doprin des rotis convenzionalis. Il progjet dai veicui al ven fat de
inzegnerie mecaniche, de inzegnerie aeronautiche, de inzegnerie feroviarie e de
inzegnerie navâl.

La gjestion e je materie de inzegnerie dai traspuarts e de inzegnerie dai
sistemis e e studie sedi lis misuris di sigurece sedi lis politichis di
finanziament e i presits di meti.



https://fur.wikipedia.org/wiki/Padue

Padue (Padoa tal dialet venit) e je une citât di 211.560 abitants, cjâflûc de
provincie omonime, situade in te regjon dal Venit. A Padue si cjate une des
Universitâts plui prestigjosis de Italie, e al è un impuartant centri economic.

Seont la tradizion, la citât di Padue e fo fondade tal 1183 p.d.C. di un grup di
Venits, cu lis rivis dal flum Brente. Vuê e je stade confermade la presince di
reperts di chest periodi storic.

Vie pe etât Romane, Patavium e jere une des citâts plui ricjis dal Imperi, e
simpri leade economichementri e militarmentri ae capitâl.

La Alte Ete di Mieç e fo par Padue une vore devastant: de invasion dai Uns di
Atile, avignude prime de fin dal Imperi (452-453), ai Langobarts (601), fin ae
prese dai Ungars dal 899.

Dome daspò dal an 1000 inizià la ricostruzion; la sô Universitât e fo fondade
tal 1222, la seconde plui antighe de Italie. E fo ancje il lûc di predicazion di
Sant Antoni fin tal 1231, an de so muart. Par ricuardâlu, i Padoans a tiarin sù
une Basiliche, vuê une des plui visitadis.

Tal cjamp militâr, Padue e cirì di espandisi, al dispiet di diviersis incendiis
e devastazions, fin tal XIV Secul. Il 1405, difat, al fo l'an de definitive
sumission a Vignesie dopo di une lungje lote.

Cul Tratât di Cjampfuarmit, dal 1797, Padue e dut il Venit a pasarin sot de
egjemonie dal Imperi Austri-Ongjarês. La tornade al Ream di Italie e avignì dome
tal 1866, a seguiti di un plebissît.

La etimologjie dal non no je sigure, ma al è evident che le citât al a cjapât il
non dal flum Po (Padus) Ancje la presince de palût Patine, dongje de citât, a
çampe dal flum Brente.



https://fur.wikipedia.org/wiki/Cit%C3%A2t_dal_Vatican

La Citât dal Vatican e je un stât de Europe centrâl, indipendent dal 1929 e
subiet ae autoritât dal Pape de Glesie Catoliche, e al è completamentri
circondât da la citât di Rome, capitâl de Italie.

Il cûr dal Stât dal Vatican e je Place San Pieri dulà si cjate le basiliche cul
stes non, cu la cupule progjetade da Michelangelo Buonarroti.

Clamât il cupolone, tant cjâr a la int di Rome, al è cognossût in dut il mont
par vie dai visitadôrs che rivin di dut il mont.

Dentri des muris dal periodi de Etat di mieç e dal Rinassiment, si cjate il
Palaç dal governadôr e i Zardins dal Vatican

La indipendence dal Vatican e fo ricognossude l'11 di Fevrâr 1929. Benito
Mussolini, Prin Ministri dal guvier dal Ream d'Italie, al firmà cul segretari di
stât dal Vatican, cardinâl 'Gasparri i Pats Lateranens (dal non dal Palaç talian
di San Zuan in Lateran) indulà al fo firmât il tratât e il Concordât. Chest
tratât al permetè di sierâ dutis lis cuestions jenfri la Glesie e il stât talian
e ae cuestion romane, che durave dal 1870 cu la anession dal Stât Pontifici al
Ream d'Italie. Cheste negoziazion e durà plui o mancul doi agns e mieç. Prime
dal tratât, il teritori de citât al jere teritori talian, tutelât par la leç.

Il stât al è l'unic esempli al mont di monarchie assolude eletive: inte figure
dal Pape a son riunîts i podês legjislatîf, esecutîf e judiziari. Il guvier dal
stât al è la Sante Sede, che e je ancje proprietarie di ducj i stabii logâts
intal teritori vatican e intes zonis sogjetis ae extrateritorialitât.

La produzion di ricjece dal stât e je scuasit esclusivementri componude dai
investiments che la Sante Sede e à tai paîs forescj, da lis renditis e rimessis
des diocesis in dut il mont.

La rêt feroviarie interne e je lungje mancul di un chilometri, e e je colegade
ae rêt taliane a traviers di un puint ch'al si zonte cui binaris de stazion di
Rome San Pietro. Al dì di vuê e je usade dome pai traspuarts di marcjanziis.



https://fur.wikipedia.org/wiki/CAP

Il CAP (scurte par Codice di avviamento postale, par furlan codiç di inviament
postâl) al è doprât in Italie par rindi plui facilis capî il lûc di destinazion
da lis spedizions fatis vie pueste; al fo creât tal 1967.

Il CAP al è formât di cinc numars; la regole gjenerâl e je che lis primis dôs a
son par la provincie, ma nol vâl pes provinciis creadis daspò de istituzion dal
CAP, parcè che in chê volte lis provinciis a jerin juste 100 partint di Rome
(00), par cui a podevin jessi cuviertis cun doi numars. Par lis gnovis
provinciis, il codiç al è chel de provincie di origjin, cun daûr 170; chest mût
al jere provisori, ma al reste ancjemò al dì di vuê; cun di plui, i comuns de
provincie a mantegnin il CAP di origjin e no son distinguibii dai comuns de
provincie iniziâl.

Par lis provinciis creadis dal 1997 in ca, la regule e cambie un pôc: la
atribuzion e je univoche cun lis agjenziis di recapit: i prins doi numars no
indichin plui dome une provincie, e par capî se al è un cjâf lûc si scugne cjalâ
se il tierç numar al è dispar (--1-- par lis gnovis provinciis, si partìs dal
--9-- par lis gnovis provinciis); lis altris localitâts de provincie a àn un
numar pari (chel prime dal numar dal cjâf lûc, par cui --0-- par lis vecjis
provinciis, e a partî di --8-- par chês gnovis).

In gjenar, un stes CAP al pues jessi leât a plui comuns, ancje no confinants.
Lis citâts plui grandis a puedin vê plui CAPs (par esempli Bologne), che a metin
dongje cuartîrs, circoscrizions, e vie indevant; chest al pues capitâ ancje par
frazions di comuns no cussì grancj. Par i cjâf lûcs di provincie cun plui CAPs
al esist ancje un gjeneric, bon par dutis lis zonis, ch'al finìs cun "00" (par
cui il CAP gjeneric di Rome al è 00100, par Milan 20100); chest al ven doprât
par riferîsi ai ufizis postâi centrâi o par lis spedizions destinadis a grandis
utencis.

Codiçs simii a esistin ancje in altris paîs; tai Stâts Unîts, par dî,
l'ecuivalent al è il zip code.

In Friûl si cjatin diviersis ecezions a la regule gjenerâl. Gurize no à mai vût
un codiç unic di dôs cifris, ma dal inizi dopre chel di Triest (34---); par cui
a lis localitâts de Provincie di Gurize si doprin i codiçs di 3407x a 3409x, par
chês de Provincie di Triest chei di 3401x a 3406x. Tal câs di Pordenon, il codiç
al ricuarde chê de provincie origjinâl (Udin), e ducj i comuns de provincie di
Pordenon a doprin codiçs cul stes model di chei de provincie di Udin.



https://fur.wikipedia.org/wiki/Antartic

L'Antartic al è il continent plui meridionâl de Tiere, logât ator dal Pôl sud.
Si cjate intal emisferi sud, pe grant part a sud dal circul antartic, e al è
circondât dal Ocean meridionâl. Cun 14.4 million km², al è il cuint continent
plui larc come superficie, daspò di Asie, Afriche, Americhe dal Nord e Americhe
dal Sud; l'Europe e l'Australie a son invezit plui piçulis. Il 98% dal Antartic
al è cuviert de glace, cuntun spessôr di almancul 1,6 km.

Come mediis, l'Antartic al è il continent plui frêt, plui sut e cun plui aiar, e
e à la elevazion medie plui alte di ducj i continents. Par vie de scjarsis
precipitazions, fûr che su la cueste, l'Antartic al è in pratiche il plui grant
desert dal mont. No son residents permanents, e chest continent nol à mai vût
une popolazion indigjene. A rivin a vivi dome ciertis plantis che si son usadis
e animâls, come pinguins, fochis, musclis, lichens e tancj gjenars di alghis.

Il non Antartic al ven dal grêc antarktikos (ανταρκτικός), che al vûl dî "opost
al Artic." Ancje se i mîts e lis speculazions suntune Terra Australis ("Tiere
meridionâl") a forin fatis za inte antichitât, la prime volte che il continent
al fo viodût al è considerât inte spedizion russe di Mikhail Lazarev e Fabian
Gottlieb von Bellingshausen, intal 1820. Purpûr, il continent al restà
dismenteât pal rest dal XIX secul, par vie dal ambient ostîl, mancjance di
risorsis e isolament.

Il tratât antartic al fo firmât intal 1959 di dodis paîs; al dì di vuê, al è
stât firmât di cuarante cinc paîs. Chest tratât al proibìs ativitât militârs e
gjavis di minerâi, ma sosten la ricercje sientifiche e protêç la ecozone dal
continent. Al moment a son puartâts indevant esperiments di plui di 4000
sienziâts di diviers paîs e cun diviers obietîfs e interès.



https://fur.wikipedia.org/wiki/Tumie%C3%A7

Tumieç al è il cjaulûc e il plui grant centri de Cjargne, situât a 323 metros di
altitudin sot de mont Strabûut intune posizion strategjiche ae confluence dal
Tiliment cun la Bût. Al à 10.541 abitants. In plui che il cjaulûc a fasin part
dal comun 9 frazions:

Lis primis notiziis a vegnin fûr pôc prime dal an 1000, cuant che il Friûl a
scomence a jessi controlât dal Patriarcje di Aquilee. In chê volte il non de
citât al jere Tulmetium, ma probabilmentri l'origjin dal borc e jere adiriture
pre romane. I patriarcjis a faserin costruî il cjiscjel, di cui vuê si viodin
dome i rescj, e un marcjât. Tal 1356 Tumieç e deventà la capitâl de Cjargne,
sente dal tribunâl dal Gjastalt e judis di Tumieç cun jurisdizion su dute la
Cjargne (mancul cuatri vilis), mantignint il so podê ancje cuant che il Friûl a
ven concuistât di Vignesie tal 1420.

A Tumieç si fevele il furlan, inte forme cjargnele comun, caraterizade, par
esempli, dai ditoncs ei e ou dulà che il furlan centrâl al dîs ê e ô (esemplis:
deit par dêt, e vous par vôs). Intal teritori comunâl a son plui variants
dialetâls.

La int di Tumieç cjâflûc si la cognos pe pronuncie de ç tantche une z taliane: i
Tumiecins, si dîs popolarmenti, a tsinchin: a disin tsinc al puest di cinc.
Chest al vûl dî, par esempli, che a Tumieç citât la leç e lis leçs si pronuncin
compagnis.

Origjinalissim al è il dialet di Dimponç, dulà che, come encje a Dartigne, a
Luviee in comun di Darte e a Sece in chel di Zui, la â in posizion fuarte a
devente ê. Une publicazion locâl, cussì, a à non Il Gjornêl.

Un altri dialet claramentri cognossibil al è chel di Dieç, che al à une
terminazion particolâr pe tierce persone plurâl: a balant, a balavant par a
balin, a balavin.



https://fur.wikipedia.org/wiki/Sydney

Sydney e je la capitâl dal stât Gnûf Gales dal Sud, logade tal sud-est
australian e ancje la citât plui grande e vecje dal paîs (e je stade fondade
intal 1788).

Tra i siei edificis famôs al è la Opare di Sydney pal so disen spetacolâr.
Cuntune popolazion de aree metropolitane di cirche 4,9 milions di abitants
(2015), di cui uns 146.297 inte citât vere e propie (cognossude come la City of
Sydney), la metropoli d Sydney e je la plui grande dai doi principâi nuclis
finanziaris, di traspuart, dal cumierç e de culture de Australie (la seconde e
je Melbourne).

Sydney e je une destinazion turistiche une vore cognossude ator pal mont, e a
voltis e ven considerade une des citâts plui bielis e cu la miôr cualitât de
vite, graziis al puart, ae sô impressionant cueste o ae culture cosmopolite. A
livel mondiâl e je deventade impuartante soredut par vie de organizazion dai
Zûcs Olimpics Estîfs 2000. A Sydney e vignarà ancje organizade la Zornade
mondiâl de zoventût 2008. Il non de citât si pronuncie /ˈsɪd.niː/.



https://fur.wikipedia.org/wiki/Sisteme_sol%C3%A2r

Il sisteme solâr al è l'insiemi di ducj i astris che a orbitin ator dal Soreli e
che, par vie de gravitât, a son duncje leâts a lui. Al è componût di 9 planets,
almancul 158 satelits naturâls (o lunis) e centenârs di miârs di planets minôrs
o planetoits, asteroits, meteoris e cometis; tal mieç al è une misture di gas e
polvars. Dut chest al forme un dai braçs de galassie Vie Lattee, che al zire
ator dal centri de galassie, logât a 26.000 agns lûs di distance a une velocitât
di 220 km/s.

Intal fevelâ popolâr, spes clamin sisteme solâr ancje altris sistemis stelârs e
sistemis planetaris; chest ûs nol è just, parcè che cun cheste peraule si varès
di intindi dome il sisteme de Tiere, e par chei altris doprâ nons come "sisteme
di Alpha Centauri" o "sisteme di 51 Pegasi".

Il Soreli (simbul astronomic ☉) al è une stele G2 inte secuence principâl che al
conten il 99,86% de masse cognossude dal sisteme solâr. I doi cuarps plui grues
che a orbitin ator di lui, Jupiter e Saturni, a formin plui dal 90% di chel che
al reste; il nûl di Oort al podarès ocupâ une buine percentuâl, ma la sô
esistence no je ancjemò confermade.

In tiermins plui gjenerâls, la regjon cognossude dal sisteme e consist in vot
cuarps, in orbitis avonde unichis, par solit clamâts planets o planets maiôrs, e
dôs cinturiis di obiets plui piçui, i planets minôrs o planetoits. Pluton, il
novesim planet, al è ancje considerât un membri de cinturie esterne, e nol è
clâr se al è di considerâ un planet maiôr o minôr, soredut daspò la scuvierte di
2003 UB313. Un grum di ogjets che a orbitin ator dal Soreli a stan sul stes
plan, clamât plan elitic, e a orbitin inte stesse direzion; spes ator di lôr a
orbitin lunis, e i plui grancj a son ancje circondâts di anei di polvar e di
altri particolât.

I planets maiôrs a son, in ordin, Mercuri (☿), Bielestele (♀), Tiere (♁), Mart
(♂), Jupiter (♃), Saturni (♄), Uran (♅/), Netun (♆) e Pluton (♇). Vot dai nûf
planets a cjapin il non di dius e deis de mitologjie greche-romane.

Lis distancis jenfri dal sisteme solâr a son par solit misuradis in Unitâts
astronomichis, o UA. Une UA e je la distance mediane tra la Tiere e il Soreli,
ven a stâi 149.598.000 chilometris. Altris unitâts dopradis spes a son il
gjigametri (Gm, un milion di chilometris) e il terametri (Tm, un miliart di
chilometris). Pluton al è plui o mancul a 38 UA (5,9 Tm) dal Soreli, Jupiter al
è logât cirche a 5,2 UA (778 Gm).

Ancje se une vore di diagrams a rapresentin il sisteme solâr come a la stesse
distance une di chê altre, a son invezit disponudis gjeometrichementri, ven a
stâi che ognidune e je al dopli de distance dal Soreli rispiet a chê prime; par
esempli, la distance di Bielestele dal Soreli e je cirche il dopli di chê di
Mercuri, la distance de Tiere e je il dopli di chê di Bielestele e cussì
indevant. Cheste relazion e je esprimude inte leç di Bode-Titius.



https://fur.wikipedia.org/wiki/Pasche_cristiane

La Pasche e je la plui impuartante fieste dal calendari liturgjic de Glesie
catoliche e ancje di altris Glesiis cristianis, ma no di ducj chei che a si
definissin cristians; e ricuarde la resurezion di Gjesù di Nazareth, avignude
secont de Bibie, trê diis daspò de sô muart in crôs.

La fieste de Pasche cristiane no cole simpri intune zornade definide, ma e ven
fissade ogni an te domenie dopo dal prin pleniluni ch'al seguìs l'Ecuinozi de
vierte (ai 21 di Març). Chest sisteme al è doprât dal IV secul, parcè che prime
e esistevin diviers sistemis basâts su la date de Pasche ebraiche; in
particolâr, ciertis glesiis asiatichis e celebravin la Pasche inte stesse
zornade dai Ebreus, cence tignî cont de Domenie, e chest al fo origjin di une
controversie (controversie cuartodecimane) cu la glesie di Rome. Ė Duncje la
Pasche e colarà tra i 22 di Març e i 25 di Avrîl. Difat, se la lune plene e je
ai 21 di Març, e cheste zornade e je un sabide, Pasche sarà la zornade dopo. Se
invezit il pleniluni al fos ai 20 di Març, chel dopo al sarà ai 18 di Avrîl, che
se fos di domenie al fasarès lâ la Pasche ai 25 di Avrîl.



https://fur.wikipedia.org/wiki/Lodre

La lodre (latin Lutrinae) al è un carnivar acuatic e marin, membri de variegade
famee dai Mustelids, che e cjape dentri ancje la bilite e il tas. A esistin 13
specis di lodris, metedis dongje inte famee des Lutrinae, e dividudis in 7
gjenars, cuntune presince in scuasi dut il mont.

Lis lodris e àn une pelice un grum fisse, cun plui di mil pêi par milimetri
cuadrât; cheste e je une protezion sei pe aghe, sei pal frêt, in graciis al fat
che bolis di aiar a restin blocadis inte pelice.

Lis lodris a mangjin plui che altri pes, dongje di crots e masanetis; cualchi
specie e je esperte tal vierzi lis scussis dai pes, altris a cjacin ancje ucei e
piçui mamifars. Par vivi intes aghis fredis, dispès la pelice no je vonde, e lis
lodris a scugnin brusâ un grum di energjie par tignîs in moviment. Lis lodris
europeanis a scugnin mangjâ ogni dì une cuantitât pari al 15% dal lôr pês, chês
marinis ancje di plui; par chest lis lodris a scugnin vivi in ambients dulà che
si cjate a vonde facilmentri di mangjâ.

La lodre europeane (Lutra lutra) e je une vore rare in zornade di vuê, e il
maiôr numar si lu cjate in Gran Bretagne. In Friûl e jerin ben pandudis inte
Basse fin al 1950, ma cumò a son sparidis; in Italie a son presintis dome in bas
numars sui Apenins.



https://fur.wikipedia.org/wiki/D%C3%AC

Il dì al è il timp che la Tiere a implee par fâ un zîr di 360 grâts atôr dal so
as. Il simbul al è "d" e al è acetât l'ûs dal dì dal Sisteme Internazionâl,
ancje se la unitât di misure dal timp tal SI al sarès il secont. Il non al ven
dal latin dies, e cheste forme si cjate ancje in une vore di lenghis
indo-europeanis.

A secont de maniere che si lu calcole a son diviers tips di dì. Il dì siderâl,
il dî solâr e il dì solâr medi.

Il dì solâr medi al è fat di 86.400 seconts e al ven doprât par calcolâ il timp
e lis datis. La rotazion reâl de Tiere e je un fregul plui lente, di cirche 1,7
seconts ad an. Par chest dal 1972 in ca a son stâts dai agns dulà che al si è
zontât un secont, fin al 2007 a son stâts zontâts 23 seconts.

Il dì solâr al il timp che al sta il Soreli par passà par dôs voltis sul stes
meridian. Si à di savê che intant che la Tiere e zire sul so as e si sposte su
la sô orbite atôr dal Soreli par chest il dì solâr al è un ninin plui lunc di
chel siderâl.

Il dì siderâl al è chel che al passe fra il passaç par dôs voltis di une stele
atôr dal stes meridian. Di fat il dì siderâl nol è regolâr parcè che al patìs la
influence des mareis lunârs e i svariaments dal moviment de Tiere che a son di
lunc dal an.



https://fur.wikipedia.org/wiki/Bit

Il bit al è la abreviazion de espression inglês binary digit, o sei cifare
binarie, une informazion che e po cjapâ dome doi valôrs: 0 e 1. Par esempli, il
numar 10010111 al è lunc 8 bits. Lis cifris binariis a son unitâts di base par
memorizâ informazions e te teorie de informazion.

Il bit al è ancje la unitât di misure de cuantitât di informazions. Il simbul al
è bit, o b.

In chest contest, il bit al rapresente la unitât di definizion di un stât
logjic. Al è definît ancje sicu unitât elementâr de informazion che po jessi
tratade di un ordenadôr. La rapresentazion logjiche dal bit e po contignî dome i
valôrs {0, 1}. Ai fins de programazion al è ûs comun intropâ secuencis di bit in
entitâts plui vastis, che puedin assumi valôrs in intervai plui amplis di chel
permetût di un bit sol. Chescj trops a contegnin par solit un numar di stringhis
binariis pari a une potence binarie; il plui cognossût al è il byte, che al
corispuint a 8 bit, e che al costituîs la unitât di misure plui doprade tal
cjamp informatic.

Cheste idee di bit e je stade introdusude de teorie de informazion par mieç di
Claude Shannon tal 1948, e e je usade tal cjamp de compression di dâts.



https://fur.wikipedia.org/wiki/Biblie

La Biblie al è il libri plui vendût dal mont che al cjape dentri di se plusôrs
libris a seconde des confessions cristianis e ebraichis. I libris da la Biblie a
son ancje clamâts Sacris Scrituris parcè che Cristians e Ebreus a crodin che a
sedin inspirâts di Diu. I Ebreus a si ricognossin tal Vecjo Testament e no si
ricognossin intal Gnûf testament, al ven a stâi la peraule di Jesu Crist e dai
siei apuestui.

Il tiermin furlan "Biblie" al derive, zontraviers il latin, da la peraule greche
biblìa che a significhe "libret". Cheste a sô volte e ven da biblos che segnave
la part didentri de plante dal papîr, da le cuâl a si tire fûr un gjenar di
cjarte.

Par sancirâ cuai libris a dovevin jentrâ inte Biblie, i cristians catolics a an
stabilît un canul (canone), che al definìs setantedoi libris come fasint part
des Sacris Scrituris, dividûts in Vecjo Testament (45) e Gnûf Testament (27).

Altris intal canul a fasin jentrâ dome sessante sîs libris ripartîs in Scrituris
Ebraichis (39) e Scrituris Grechis Cristianis (27), chei altri sîs a vegnin
ritignûts apocrifs.

La Biblie Furlane e je stade curade di un grup di studiôs e voltade par furlan
di pre Toni Beline, inte prime edizion complete cun pre Checo Placerean, pe
seconde edizion di bessôl, cu l’aprovazion dai vescui furlans e de Conference
Episcopâl Taliane, publicade intal 1997 par cure dal Istitût "Pio Paschini" di
Udin.

Par altris confessions i libris: Tobie, Judite, Maccabeos 1 e 2, Sapience e
Eclesiastico, invezit a vegnin ritignûts apocrifs



https://fur.wikipedia.org/wiki/Assie

La Assie (in todesc: Hessen) e je un dai 16 stâts federâts de Gjermanie. Il cjâf
lûc al è la citât di Wiesbaden.

La Assie si cjate te Gjermanie centri-ocidentâl. E confine a Nord-Ovest cul Nord
Ren-Vestfalie, a Nord cun la Basse Sassonie, a Est cu la Turingje, a Sud-Est cu
la Baviere, a Sud cul Baden-Württemberg e a Ovest cun la Renanie-Palatinât.

I flums plui impuartants a son il Ren, che al scor al confin cun la Renanie, il
Fulda' e il Lahn.

La popolazion e je concentrade soredut te zone meridionâl dal stât, dulà che si
cjatin lis citâts plui impuartantis, come Francfurt, Wiesbaden e Darmstadt.

Tal inizi de etât di mieç, la Assie e jere parte de Turingje, ma daspò de vuere
di succession turingjiane (1247-1264), la regjon e otignì la indipendence, par
deventâ une contee dal Sacri Roman Imperi. Il stât al esistì fin tal 1567, cuant
che Filip I d'Assia al murì. La Assie e fo dividude in cuatri stâts plui piçui,
lassadis ai cuatri fiis di Filip: Assie-Kassel, Assie-Darmstadt, Assie-Rheinfels
e il preesistent Assie-Marburg.

Dilunc de Republiche di Weimar, Assie-Nassau e Assie a jerin dôs regjons
aministrativis de Gjermanie. Dopo de seconde vuere mondiâl, tal 1945, il stât
dal Assie al fo costituît tal interni de zone di ocupazion statunitense, unint i
stâts di Assie (-Darmstadt) e Assie-Nassau. La bande di Assie su la rive
ocidentâl dal Ren e deventà part de Renanie-Palatinât.

La Assie e je dividude in 3 distrets guviernatîfs: (Regierungsbezirke): Kassel,
Gießen e Darmstadt.



https://fur.wikipedia.org/wiki/Alfabet_latin

L'Alfabet latin, clamât ancje Roman, al è il plui doprât sisteme alfabetic dal
mont, tant che lu si pues cjatâ in ducj i continents, dulà che al è stât puartât
dai colonizadôrs che a vignivin de Europe e daspò al è stât adotât ancje par
lenghis indigjenis, come il Tagalog tes Filipinis o par l'Indonesian.

Chestis letaris no son avonde par rapresentâ i diviers suns in dutis lis lenghis
che a doprin l'alfabet latin; par chest, a son stâts zontâts sei segns
diacritics (tilde, cedilie, hacek, sorelineaturis, segns tal mieç, e v.i.), sei
leaduris (par esempli il ß dal alfabet todesc), sei impuartantis letaris di
altris alfabets (par esempli il þ dal alfabet runic). Un altri mût doprât par
indicâ suns che no àn un corispetîf tal alfabet latin al è chel di creâ digrams,
ven a dî doi caratars (si dîs trigrams se a son trê) calcolâts di segn unic (par
esempli il ll dal spagnûl, come in 'paella', il cj dal furlan come in 'Cjargne',
il gli' dal talian come in 'aglio').

Tal furlan si doprin ancje la c cu la cedilie (une C cuntune ondute sot) e
l'acent circonflès su lis vocâls par segnâ chês che a son lungjis.

L'alfabet latin al nas tal VIII secul p.d.C e al derive di chel etrusc, che chel
al è basât sul grêc. Fin ae ete di mieç a esistevin dome lis letaris maiusculis.
Cu la difusion dal cristianisim ancje altris lenghis a cjapin l'alfabet latin, e
cussì a fasaràn, tai secui, ancje popui no indoeuropeans come ongjarês e
finlandês; dopo, cul colonialisim, l'alfabet si sparnice par dut il mont.



https://fur.wikipedia.org/wiki/Vuere

La vuere e je une vicende sociâl e politiche mediant un confront armât tra doi o
plui sogjets coletîfs. Si rive a la vuere cuant che plui interès economics,
ideologjics, strategjics o di altre fate a no rivin a cjatâ une soluzion
negoziâl.

Prin de vuere al è un moment di tension che al tache cuant che lis dôs parts a
capissin che lis richiestis di ognun a no podaran jessi sodisfatis, po dopo al è
un moment di crisi che al tache cuant che lis dôs parts a no vuelin fevelâsi par
lâ dacuardi. E tache propite la vuere cuant che une da lis dôs parts no viôt
plui une altre maniere par rivâ ai soi obietîfs. Intai moments di tension e di
crisi e je la comunitât internazionâl, mediant la diplomazie e la politiche, che
po scapolâ il conflit.

La vuere e je un violent conflit che al cjape dentri simpri plui un gran numar
di personis che no centrin. Lis motivazions a puedin jessi par esempli leadis al
teritori, a lis risorsis, al podê. Tal câs da lis relazions internazionâls la
vuere e je la maniere plui grese, vecje e salvadie. Di cuant che al è nassût
l’ONU, che al condane cui che al tache la vuere e al lasse al Stât agredît di
difindisi, nissun stât al vûl plui jessi nomenât tanche agressôr. Cussì l'ONU,
che al varès di impedì la vuere, al è rivât nome a fâ che no sedin plui
declarazion di vuere.



https://fur.wikipedia.org/wiki/Protestantesim

|Il Protestantesim e je une forme di Cristianisim nassude tal XVI secul de
Glesie catoliche daspò dal moviment politic e religjôs cognossût sicu "Riforme
protestante", che al vignì fûr de predicjis di riformatôrs, di cui i plui famôs
a son Martin Lutar e Zuan Calvin.

Intal 1526 une sintade de Diete di Spira e abolive l'edit di Worms dal 1521, che
al proibive la pandude de riforme intai stâts dal Imperi todesc, spietant un
concili ecumenic che al metès un tic di ordin inte Glesie.

La sintade de Diete dal 1529 e stabilì il ripristin dal bant dal 1521, blocant
cussì cualsisei tentatîf di tolerance religjose che e jere nassude fin a chel
moment, ancjemò prime di un concili ecumenic sul probleme. I princips todescs
che a si jerin inschiriâts cun Lutêr e cun la Riforme a buririn fûr un document
comun che al declarave come i dirits di cussience e su la peraule di Diu
inviolabii, e che a varessin garantît la libare difusion di chês ideis intal
Imperi. Il document, scrit par latin, al scomençave cun la peraule Protestamur,
ven a stâi "o declarin solenementi", e daurman al fo doprât par indicâ ducj chei
che a seguivin lis ideis protestantis e duncje ancje dutis lis diviersis
confessions nassudis di lì. Intal 1555, cu la pâs di Auguste, al fo stabilît il
principi dal cuius regio, eius religio, par cui la religjon, sei il luteranesim
che il catolicesim, al dipindeve dome dal volê dal princip.



https://fur.wikipedia.org/wiki/Premi_Nobel

I Premis Nobel a forin creâts seguint lis volontâts che si cjatin tal testament
di Alfred Nobel, inventôr de dinamite. La lôr funzion e je chê di premiâ
personis che si son distintis in mût particolâr in cualchidun dai cjamps
interessâts.

La prime cerimonie di assegnazion dai Premis e fo tal 1901, inte Academie Reâl
di Musiche di Stocolme, in Svezie. La premiazion e ven fate dal re di Svezie, e
al premiât, dongje di une medae, e ven assegnade la somme di 10 milions di
coronis svedesis, pôc plui di 1 milion di Euros, cul fin di dâ une sigurece ai
premiâts e judâju a puartâ indevant i lôs studis.

La consegne dai premis e cole ogni àn ai 10 di Dicembar, aniversari de muart di
Alfred Nobel, a Stocolme, in Svezie, fûr che il premi pe pâs che al ven
consegnât a Oslo.

La mancjance di un premi pe matematiche e je chê plui evidente; un grum di
ipotesis a son stadis fatis sul parcè di chest fat, e la conclusion plui
probabil è je che probabilmentri Alfred Nobel nol jere interessât a cheste
materie. Par chest a son stâts creâts altris premis, come la Medae Fields e il
Premi Abel pe matematiche, il Premi Pritzker pe architeture o il Premi Turing pe
computazion.



https://fur.wikipedia.org/wiki/Planet

Un planet al è un cuarp celest cun masse significative che al orbite atôr di une
stele e che nol prodûs energjie par mieç de fusion nucleâr. Prime dai agns '90
si cognossevin dome nûf planets (ducj dentri dal nestri sisteme solâr). A la fin
dal 2007, si 'nt cognossevin plui di 200, ducj scuvierts come planets
extrasolârs.

Par jessi considerât un planet al à di jessi avonde grant, se no al è dome un
asteroit, e nol à di produsi energjie cun reazion nucleârs se no je une stele.

Te astronomie antighe i planets (in grêc bintars) a jerin i cuarps celescj
visibii che a mudavin lis lôr coordenadis celestis ecuatoriâls, ven a sta Lune,
Soreli, Miercuri, Vinar, Mart, Joibe e Saturni. A lôr e si riferìs la scansion
dal timp in setemanis e, par esempli, la presince di siet braçs te Menorah.

I astronoms a clamin dispès i asteroits "planetuts", e i cuarps planetaris plui
grancj (chei che a son normalmentri clamâts planetis) "planets maiôrs".

I planets dal sisteme solâr a puedin jessi dividûts in dôs categoriis daûr de
lôr composizion. Chei simii ae Tiere (componûts principalmentri di cret) a son
clamâts planets terestris, o planets cretôs. Chei componûts soredut di materiâl
gassôs, tant che chei di Joibe, a son clamâts "Joibians", o zigants gassôs. A
voltis a ven doprade une tierce categorie par cuarps tant che Pluton, componûts
principalmentri di glace: cheste categorie di planets glaçâts e tire dentri
ancje une vore di cuarps no planetaris, tant che lis lunis glaçadis dai planets
esteriôrs (par esempli Titan).



https://fur.wikipedia.org/wiki/Lenghe_catalane

Il catalan (o lenghe catalane) e je une lenghe romanze fevelade di cirche nûf
milions e mieç di personis soredut in Spagne tes regjons de Catalugne, dai Paîs
Valenzians e tes isulis Baleârs. Le lenghe si cjacare ancje in altris bandis
come te France dal sud o te citât di Alghero (L'Alguer) in Sardegne. Le
minorance catalane in Italie e je ricognossude de leç 482/1999. Il catalan che
si fevele tai Paîs Valenzians si clame uficialmentri Valenzian.

Le lenghe catalane e à une storie une vore antighe. E je nassude dal latin e si
è formâde ator dal secul IX te regjon dai Pireneus par difondisi tai secui
seguitîfs ancje par jessi stade le lenghe doprade dai reams Aragonês. Tal secul
XVII e à vût un periodi di decjadince pe prevalence de lenghe castiliane. Tant
che lis autoritâts spagnolis a rivavin a fâ passâ la idee che a fos dome un
dialet dal castilian. Tal secul XIX e je scomençade la rinassite de lenghe e tai
prins dal XX secul si è rivâts a adotâ une grafie normalizade e une lenghe
standard. Chest al à puartât a un grant sburt te produzion di gjornâi, libris e
oparis teatrâls. Le ditature di Franco e à cirût di fermâ dut chest improibint
il dirit a doprâle. Cu la democrazie, dal 1979 incà, il Catalan al è deventât
lenghe couficiâl, cuntun status diferent daûr de singule regjon, in Catalogne,
tai paîs Valenzians e te isulis Baleârs. Il catalan e je ancje le lenghe uficiâl
dal principât di Andorra.



https://fur.wikipedia.org/wiki/Investigazion

La investigazion o ricercje e je il process che midiant chel si puedin cjatâ i
fats. Chescj fats a puartaran a la cognossince. La ricercje e je fate doprant ce
che al è za cognossût par rivâ a capî che che no savìn ancjemò. La cognossince
suplementâr e pues jessi otignude provant (o falsificant) lis teoriis o i
sistemis esistents, e provant a dâ une spiegazion miôr di ce che al è stât
osservât. La ricercje e je un procès analitic, sistematic, organizât e obietîf.
Chest procès al à di rispuindi a une domande midiant di une ipotesi, par
Incressi la cognossince e lis informazions su un ciert argoment.

Il metodi sientific al è il mût plui comun di fâ ricercje. La ricercje e je
doprade par miorâ la comprension de biologjie, de inzegnerie, de fisiche, de
chimiche e di cetancj altris cjamps. Chest al permet di discuvierzi gnovis
medisinis, di otignî machinis plui siguris, di incressi la produzion agricole,
alimentâr e industriâl. Il denâr par la ricercje al ven dai guviers, des
societâts comercialis privadis e des ufiertis privadis.



https://fur.wikipedia.org/wiki/Fri%C3%BBl-Vignesie_Julie

Il Friûl-Vignesie Julie è je une regjon de Republiche Taliane cuntun 1,2 milions
di abitants cun cjâf lûc Triest.

Il Friûl-Vignesie Julie è je une regjon autonome a statût speciâl, formade dal
Friûl (che al'è su par ju il 90% dal teritori), e dal toc de Vignesie Julie
restade sot de Italie dopo la seconde vuere mondiâl.

E confine a soreli jevât cu la Slovenie, a nord cu la Austrie a soreli bonât cun
il Venit, e a sud al è bagnât dal Mâr Adriatic.

La regjon si slargje par scuasit 8 mil chilometros in cuadri, de Cjargne, zone
montane al cunfin cun l'Austrie, passant pes culinis morenichis, fin ae planure,
dividude da la linie des risultivis in alte e basse. Lis cuestis a son bassis a
Ovest (Marine di Maran, Marine di Grau e Golf di Panzan) e plui altis e
taiuçadis inte zone de provincie di Triest, dulà che lis clevis dal Cjars a
rivin fin tal mâr.

Il Friûl-Vignesie Julie al è une regjon istituide daspò de Seconde vuere
mondiâl, intal 1963: al è formât dal Friûl storic e dal toc di Vignesie Julie
restât ae Italie daspò dal tratât di pâs di Paris. Tal 1964 l'Italie e à
ricognossût ae regjon la sô autonomie, par vie de vicinance ae Coltrine di fiâr
e des minorancis linguistichis ancjemò presints intes zonis di confin. Tal 1968
e je stade istituide la provincie di Pordenon, dividint in doi tocs la provincie
di Udin. Chest al è un elenc di vôs di Vichipedie su la storie dal teritori
prime dal 1945:

Il teritori de regjon al è pôc compancj e no simpri fertil: par chest il setôr
de agriculture nol è svilupât come in altris zonis, di mût che la produzion e e
je restade a un bas nivel di mecanizazion. Inte zone montane (Cjargne) al è
presint l'alevament di bovins e suins; inte zone colinâr, soredut inte part
orientâl de regjon, e si cultive la vît, par produsi diviersis cualitâts di vin
(Merlot, Cabernet, etc.). La planure permet di coltivâ soredut blave e
jerberave. La pescje e je a vonde svilupade (Lagune di Maran e Lagune di Grau).

La regjon e je servide da un aeropuart internazionâl, logât a Roncjis di
Monfalcon, a 20 chilometris di Gurize, a 33 di Triest e a 40 di Udin.

Ducj i cjâf lûcs di provincie a son colegâts ae rêt autostradâl taliane: Triest
e Gurize cun la A4, Udin cun la A23 e Pordenon cun la A28.

La regjon e je traviersade di impuartantis liniis feroviaris, tant pal trafic
passazîrs che pes marcjanziis, come la Ferovie Vignesie-Triest e la Ferovie
Udin-Tarvis, prime linie di mont a alte velocitât in Europe. A Çarvignan si
cjate il plui grant scâl feroviari de regjon. Là de Union Europeane al è in vore
il progjet clamât Coridôr 5, une linie ad alte velocitât che e varà di colegâ
Lisbone cun Kiev, e che traviersarà, daûr dal progjet, ancje la basse furlane.



https://fur.wikipedia.org/wiki/Et%C3%A2t_di_mie%C3%A7

Secont la sudivision plui condividude de Storie Europeane de bande dai studiôs,
la Ete di Mieç dal latin media tempestas o ancje media aetas (peraule doprade la
prime volte da Flavio Biondo) al è il periodi jenfri la etât classiche e chê
moderne.

In dute Europe la Ete di Mieç e scomence tal an 476, secont une convenzion
decidude dai storics, che al è l'an de deposizion dal ultin imperadôr roman
Romul Augustul e la fin dal Imperi Roman di Ocident.

La fin de Ete di Mieç no je compagne par ducj i paîs. Lis conseguencis de fin de
Ete di Mieç a tiermin lunc a forin la nassite dal Rinassiment e des monarchiis
nazionâls.

I agns plui utilizâts par segnâ la fin de Ete di Mieç a son il 1453, an de
colade de citât di Costantinopoli par man dai Turcs o la fin de Vuere dai Cent
Agns jenfri la France e la Ingletiere, il 1492, an de Scuvierte des Americhis e
de fin dal periodi islamic in Spagne o ancje il 1517, an de Riforme Protestante.
Cualchidun al dîs che la fin de Ete di Mieç e je di meti tal an 1250, an de
muart di Fidrì II di Svevie

Bisugne ancje dî che dal 476 nol sucêt nuie. Il gambiament al jere za rivât cu
l'imperadôr Teodosi, cuant che il cristianisim al devente religjon di Stât (380
d.d.C).



https://fur.wikipedia.org/wiki/Calendari_islamic

Il calendari islamic al è un calendari lunâr; al è basât su ciclis di 30 agns
(360 lunis, une ereditât sumere. I 30 agns dal cicli a si dividin in 19 agns di
354 zornadis e 11 agns di 355 zornadis. I agns di 354 zornadis a son clamâts
agns sempliçs e a si dividin in sîs mês di 30 dîs e altris cinc di 29 dîs. I
agns di 355 zornadis, invezit, a son clamâts agns intercalârs e a si dividin in
siet mês di 30 dîs e altris cinc di 29 dîs. I agns e i mês a si alternin.

Il dì al scomence cuant che il soreli al cale, e il mês al scomence cirche doi
dîs daspò de lune gnove, cuant che si scomence a viodi la cressite de lune.

Il calendari islamic a scomence a contâ i agns dal 622, cuant che il profete
Maomet al scjampà de citât di La Mecca (Egjire). Une conversion precise tra
chescj doi calendaris e je purpûr impussibil, parcè che l'inizi e la fin di ogni
mês dipent de fâs lunâr osservabil in cîl, che e pues jessi divierse di chê
teoriche; chestis dôs formulis e ufrissin une cifre aprossimade:



https://fur.wikipedia.org/wiki/Ant%C3%AEc_Egjit

Cu la peraule Antîc Egjit si intint le civiltât svilupade intor a lis tieris
fertilis dongje dal flum Nîl a scomençÂ da lis cataratis, dongje il confin cul
Sudan, fin ae viertidure cul Mâr Mediterani in timps incredibilmentri lontans, a
scomençâ dal 3300 p.d.C, fin al 343 p.d.C, cuant al piert le sô indipendence par
man dai Romans.

Al è stât calcolât che la agricolture in chestis tieris e je praticade a
scomençâ dal 6000 p.d.C. e je propit la presince dal flum a rindi pussibil la
vite e lis coltivazions in une tiere pluitost desertiche, al è il motôr de
civiltât che vivarà par tre mil agns, scuasit cence gambiaments. Lis aghis dal
Nîl, cu lis lôr plenis, a puedin puartâ fertilitât, ma ancje distruzion, se no
vegnin controladis in mût costant, e metudis vie par i periodis di sicitât. Al è
par chest motîf che si sint le bisugne di un stât organizât, un stât che al
puedi garantî la manutenzion di chês oparis di cui dipent la vite di ducj.

La bisugne di vê un stât che ministre lis oparis publichis (stuons e canâi),
colegâts al Nîl, al puarte a la nassite di un dai prins stâs de storie, in tal
3300 p.d.C. I oms de lis tieris dal Nîl a imparin daurman a vivi sot le
autoritât di un sorestant (periodi de formazion dai distrets). I distrets si dan
cuintri e si alein jenfri di lôr par scuasit mîl agns, fint ae creazion di doi
reams, l'Alt Egjit, in te basse, costituît de bande meridionâl de Vâl dal Nîl, e
il Bâs Egjit, costituît de viertidure dal flum, che a vegnin unificâts in tal
3000 p.d.C., de bande di Menes, (scuasit di sigûr il faraon Narmer) re dal Alt
Egjit, che al sarâ il primarûl da lis 30 dinastiis dal antîc Egjit. Jenfri i
monuments pui cognossûts, a son di sigûr lis piramidis, tombis dai rês de III ae
XII dinastie.

Lis piramidis pui famosis si cjatin a Giza, dongje la citât dal Cairo, la
capitâl di vuê. La lôr grandece e testemonie la fuarce de organizazion dal stât
egjizian, e trop che i egjizians vevin a cûr il crodi dal al dilà.

Le Piramide dal faraon Cheope, clamade ancje Grande Piramide, tombe dal faraon
Khufu, cognossût cul non di Cheope e je le piramide conservade plui ben.

L'antîc Egjit jont il massim de sô fuarce e estension teritoriâl in tal periodi
clamât Gnûf Ream (1567 p.d.C - 1085 p.d.C-), cuant che i confins dal imperi
rivavin fin ae Libie, ae Etiopie e a lis tieris dal Orient di Mieç.

L'antîc Egjit al à cognossût ancje periodis di debolece e mancjance dal podê,
come che al è sucedût in tai Periodis di Meçâns, cuant in tal seont l'Egjit ven
invadût dal popul dai Hyksos.

Cun Periodi predinastic dal Egjit si intint le fase precedent ae formazion dal
stât unitari egizian. Scomence de preistorie e rive fint al 3100 p.d.C. Il paîs
al è dividût in doi, Alt e Bas Egjit.

Cun Periodi Arcaic o ancje Periodi Thinite (dal non de citât di This o Thinis,
citât di nassite dai prins rês) si intint l'arc di timp cuviert da lis primis
dinastiis. Il periodi storic si vierç cu la unificazion dal Alt Egjit e Bas
Egjit, i doi reams formâts dongje il cors dal flum Nîl, in tal periodi
predinastic.

Il fondadôr de I dinastie al è il faraon Narmer, chel che dongje dal 3000 p.d.C,
al unifiche l'Egjit. Cognossin il sô non par vie di une piçule taule doprade par
il truc. Di chest periodi storic son lis tombis a mastaba, sarês a dî cu le
struture a gradons, parsore la cjamare funerarie. Lis notiziis parsore i
aveniments storics dal periodi son pocjis, cualchit iscrizion cjatade,che fevele
di spedizions militârs te regjon dal Sinai, je le prove dal interès dai
egjizians par cheste tiare.Pui siguris son lis notiziis dai trafics comerciâi cu
Byblos. Za in epoche arcaiche, i egizians dopravin lis taulis dal arbul dal
cedri par lis costruzions e par fâ taulis par scrivi. Di chest periodi e je le
formazion de struture aministrative dal stât egjizian, fondade su le division
dal teritori in unitâts clamadis nomos.

Il fât pui cognossût di chest periodi al è la costruzion des piramidis,
impuartant monument funerari dai rês di chest periodi storic. Di sigûr, la
piramide e je la evoluzion de mastaba - le Piramide di Djoser - o ancje
cognossude come la Piramide a gradons; nol è altri che un cicli di mastaba
metudis une parsore chê altre. Lis piramidis vegnin costruidis simpri in chest
mût, cualchidune ven bandonade prime dal finiment de costruzion (forsit, par vie
de muart dal re). La piramide dal faraon Snefru e mostre une carateristiche a
vonde strambe: tal mieç de sô costruzion, par vie dal cediment de struture,
l'angul al ven ridot. Il risultât al è une piramide une vore origjinâl. Lis
piramidis plui cognossudis a son la grande piramide dal faraon Khufru, cognossût
di plui cul non di Cheope, le piramide dal faraon Khefren, chê dongje de Sfinge,
e la piramide dal faraon Mikerinos.

Par un grum di timp si è crodût, forsît a cause des contis dal storic Erodoto,
che par la costruzion des piramidis, a vegnivin doprâts sclâfs caturâts in
bataie, ma cumò ducj i studiôs a son sigûrs che par la costruzion des piramidis
a forin doprâts operaris specializâts, che in te stagjon de inondazions a
lavoravin ae costruzion des piramidis. Chescj operaris a vegnivin paiâts cun
farine, vuardi e robe di mangjâ (i bêçs no esistevin ancjemò). In chest periodi,
i egjizians metin a pont lis primis tecnichis di imbalsamazion.

In chest periodi, il stât egizian si disfuee. I governadôrs provinciâi a
deventin simpri plui indipendents. Menphi al piert impuartance in tai confronts
di Heracleopolis e daspò di Tebe. Lis notiziis di chest periodi storic son
pocjis. Di sigûr si sa che princips tebans decidin une gnove unificazion jenfri
il 2200 p.d.C e il 2050 p.d.C.

Atôr dal mieç de XI dinastie, l'Egjit al torne a jessi unificât par man dai rês
de citât di Tebe. Chescj rês a cjapin il puest dai sovrans de dinastiis
precedentis. In tal Ream di Mieç, che al comprent la XI e XII dinastie, l'Egjit
al slargje il so rai di azion, par lâ fûr de Vâl dal Nîl. I interès egjizians si
puartin fin ae Sirie e ae Palestine, rivant fin al flum Litani. La capitâl e ven
spostade de citât di Menphi ae citât di Ivy Tawy, fondade apueste te regjon dal
Fayum, ancje se il centri dal podê al reste a sud di Tebe. Jenfri i rês pui
impuartants si puedin cjatâ: Sesostris I, Sesostris II e Amenemhat III. Atôr dal
1800 p.d.C., l'Egjit al torne di gnûf tal periodi di instabilitât, caraterizât
da reams di pocje durade (XIII dinastie). Chest periodi al è cognossût come
Seont Periodi di Mieç. Il decjadiment de unitât nazionâl al puartarà al podê rês
di origjinariis dal popul dai Hyksos.

Il seont periodi di mieç al comprent lis dinastiis XIII, XIV, XV, XVI e XVII.
Dal pont di viste cronologjic, chest periodi al va dal 1790 p.d.C. fint al 1530
p.d.C. Il parcè di tancj rês che an governât in chest periodi al è dovût ae
framentazion dal ream. No si sa il parcè de framentazion dal fuart ream unitari.
Chel che si sa al è il fât che, in pôcs agns, tal scomençà de XIII dinastie, la
unitât dal stât si romp, e la regjon de fôs dal Nîl, viôt le vignude di
popolazions di origjine semite, cognossûts cul non di Hyksos, vignûts da est.
Une volte stanziade, cheste popolazion e rivarâ a cjapâ il control de regjon, a
puartâ la capitâl te citât di Avaris, e sdramassâ i rês de XIII ocupants le
citâts di Menphi e Ity Tawy intor dal 1674 p.d.C. E sarà la prime volte che
l'Egjit al ven ocupât da popolazions forestis, che daran vite ae dinastiis XV e
XVI. In chest periodi, ancje la Nubie e devente indipendent, sot une dinastie
aleade dai Hyksos. La lote par la liberazion dal Egjit, ancjemò une volte e ven
puartade indenant dai rês di Tebe, che daran vite ae XVII dinastie.

Chest periodi comprent lis dinastiis XVIII, XIX e XX. Al dure dal 1530 p.d.C.
fin al 1080 p.d.C. In chest periodi l'Egjit al slargje il so control politic e
militâr al di fûr dal teritori naturâl dal Egjit, e al jentre in contat cun
altris popui (Itîts) dal Orient di Mieç. La XVIII dinastie e je la prime dal
gnûf ream. Une volte parâts vie i Hyksos, i rês di Tebe a cjapin di gnûf il
control dal Egjit e de Nubie, fin te cuarte catarate dal Nîl. Par evitâ di jessi
tacâts a orient, i rês di Tebe a slargjin il control ancje in tes tieris dongje
il flum Eufrate, tiere dal popul itît, a traviers di un sisteme di funzionariis
statâi. Il periodi dal gnûf ream al fo un periodi di grande prosperitât par
l'Egjit. Cu la trasformazion de citât di Tebe in capitâl dal ream, i predîs dal
diu Amon a scomencin a vê simpri pui podê e impuartance, lant in contraposizion
cul podê reâl. Il faraon Amenofi IV al è il prin a cirî di ridûsi il podê dai
predîs di Amon, introdusint in te vision religjose egjiziane, il diu Aton,
divinitât solâr. Amenofi IV al gambie ancje non in Akhenaton, e puarte la
capitâl in te citât di Akhet-aton, costruide par lui. Il zovin faraon
Tutankhamon, fi di Akhenaton, al scancele la riforme religjose dal pari e al
puarte une altre volte la capitâl a Tebe. Tutankhamon al jere une vore zovin, e
facil di manipolâ de bande dai predîs di Amon, che lu vevin elet faraon. Cu la
XIX dinastie, che includeve i faraons plui famôs come Ramses I e Ramses II
(faraon vincidôr dal popul itite in te bataie di Qadesh), semeave che il podê
dai faraons al jere in belance cul podê dai predîs di Amon, ma in te seconde
part de dinastie i predîs di Amon ciririn une altre volte di sorplantâ i
faraons. Di grande impuartance al fo il faraon Ramses III, che rive a dore di
fermâ il popul cognossût come Popul dal Mâr che al voleve sviersâ l'Egjit, come
a vevin za fât i Itîts. Le dinastie si siere cun faraons masse permissîfs cui
predîs di Amon. Chest ategjament dai faraons al puartarà a une gnove division
dal Egjit che durarà plui di cuatri secui.

Za tal finiment de XX dinastie, intal ream dal ultin faraon di cheste dinastie,
Ramesse XI, il podê dal re al cjape un colp vonde dûr par vie de situazion
vignude a creâsi in te regjon a tôr di Tebe indulâ Herihor, daspò jessi divignût
Prin Profete di Amon, rind ereditarie cheste cariche, cjapant ancje i titui
riservâts ai faraons. Il fondadôr de XXI dinastie Smendes al jere stât prime
visir di Ramesse XI, acete chest gambiament, regnant da Tanis parsore il Bas
Ream e di une bande di chel di Mieç. Le situazion reste cussì par scuasit dute
la XXI dinastie cence fastidis, ma la diminuzion dal podê reâl al puarte ae
nassite di principâts, de bande da lis popolazions libichis jentradis tal
teritori come presonîrs di vuere tal timp di Ramses III e devetâs soldâs
mercenariis. Par chest motîf, la XXII dinastie e ven clamade ancje dinastie
libiche, par vie dai sovrans di origjine libiche, che van a stâ atôr de citât di
Heracleopolis Magna. Cheste dinastie e puarte il titul di Prin Profete di Amon
sot il lôr podê, e e slargje la politiche di espansion in te regjon de
Palestine. Ma ancje se l'inizi al jere bon, il podê ven dividût cu il consei dai
predîs di Tebe, e cu i principâts dal Egjit di Mieç. Le dinastie XXV, di
origjine nubiane, e cîr di unificâ l'Egjit, ma vegnin vinçûts in bataie dai
Assiros, che a vevin invadût l'Egjit, e daspò dal prin faraon de XXVI dinastie.
Il Tierç Periodi di Mieç al va dal 1070 p.d.C al 556 p.d.C.

In chest uldin periodi de storie egiziane, il podê al va de regjon di Menphi, al
Bas Egjit. Il periodi tard al scomence cu la dominazion di un popul forest, i
Assîrs, che za a controlavin la zone dal Nîl, sdramassin in bataie l'ultin
faraon de XXV dinastie in tal 656 p.d.C.. In tal 653 p.d.C. Psametek, che tirave
lis impuestis par cont dai Assîrs, al rive a slontanâ i forescj e a controlâ di
fat dut l'Egjit, scomençant cussì il periodi tard. Sot Psametek II e il faraon
vignût daspò di lui Nekau, al semeave che l'Egjit al fos tornât ai splendôrs dal
periodi dal Ream di Mieç. La rinassite, sedi politiche che culturâl, e dure
scuasit un secul, fin cuant che in tal 526 p.d.C. l'imperi persian, che al veve
cjapât il puest dai Assîrs, al slargje le sô dominazion in te Vâl dal Nîl. Dal
525 p.d.C. al 402 p.d.C. i sovrans de Persie a cjapin ancje il titul di Rês dal
Egjit formant chê, seont Maneton, e je la XXVII dinastie. Ma il guvier dal Egjit
al ven tignût da comandants incjariadis dai rês persians. In tal 402 p.d.C un
riviel, associât ancje a un moment di particolâr debeltât persiane, al puarte di
gnûf al podê i rês egjizians e a jessi indipendent, ma no rive a tornâ e jessi
il stât fuart di prime. La indipendence e dure fint al 342 p.d.C., sot i rês de
XXVIII, XXIX e XXX dinastie. Une volte che il faraon Nectanebo II al ven vinçût
in bataie dal re Artaserse, finide di fat la indipendence dal Egjit, e bisugnarà
spietâ doi mil agns par che un egjzian torni al guvier te Vâl dal Nîl. I rês che
an governât l'Egjit fin ae concuiste macedone dal 332 p.d.C. a son stâs mitûts
te XXXI dinastie, introdote dai storics di vuê.



https://fur.wikipedia.org/wiki/Adolf_Hitler

Adolf Hitler (Braunau am Inn, Austrie, 20 Avrîl 1889 – Berlin, Gjermanie, 30
Avrîl 1945), dispès clamât Führer (todesc, Duce) al fo un politic e ditatôr
austriac, daspò todesc.

Nassût a Braunau am Inn, in Austrie, al cunfin cu la Gjermanie, al studià a Linz
sintremai la muart de sô mari (il pari, un Bavarês che al lavorave pe dogane, al
jere za muart tal 1903), tal 1907, al si trasferì a Viene, dulà che al fo pitôr
e decoradôr. Chi al apreçà particolarmentri la musiche, soredut chê di Ricart
Wagner, e lis ideis di cualchi pensadôr dal timp: antisemitisim, nazionalisim,
razisim (al crodeve la raze ariane chê perfete) e pangjermanisim; al dispreseave
sedi i borghês sedi i socialiscj internazionaliscj. A Munic dal 1912, al fo
operari. Scomençade la Prime vuere mondiâl, al si rolà come volontari pai
Todescs, ricevint la crôs di fier di seconde classe e chê di prime (cheste parcè
che al brincà sedis soldâts francês di bessôl, secont chel che al contà figurant
di dâ ordins a altris Todescs che a no jerin); al fo ferît intune gjambe e al ve
un berdei cui volis, par vie dai gas doprâts dai Anglês. Dopo la batude de
Gjermanie, al crodè che la reson e fos il tradiment intestin, volût dai marxiscj
e dai judeus.

Inviât dal esercit a controlâlu, tal 1919 al si ameldà tal piçul Deutsche
Arbeiterpartei (Partît Todesc dai Lavoradôrs, D.A.P.), dal an seguitîf
National-sozialistische deutsche Arbeiterpartei (Partît NazionalSocialist Todesc
dai Lavoradôrs, N.S.D.A.P., cognossût ancje come Partît nazist), preseantlu,
creant un fuart rapuart cul so membri Dietrì Eckart e vignint il so cjâf tal
1921. Tal 1923 al metè su un riviel, il Putsch di Munic o de birarie, ma, vint
falît, al fo impresonât; intant che al jere in preson, al scrivè il Mein Kampf
(La mê bataie), sclarint ben la sô vision dal mont e lis sôs ideis e progjets pe
Gjermanie: par metili in vore, molât tal 1924 par une amnistie, ricostituît il
partît, al creà lis sezions paramilitârs, S.A. e S.S.; i vôts a incresserin un
grum cualchi an plui tart, ancje pe sô oratorie e pal discontent nassût pe crisi
economiche dal 1929, gravissime in Gjermanie: tal 1928 a jerin il 2,6%, tal 1930
il 18,3%, tal 1932, in trê momencj diferencj, il 30,1%, il 36, 8% e il 33,1%.
Tal 1933 il president Pauli von Hindenburg al nomenà Hitler cancelîr.

Tal istès an, il 1933, il Reichstag, il parlament todesc, al brusà: Hitler,
incolpâts i comuniscj, al rivà a sbandî il Kommunistische Partei Deutschlands
(Partît comunist di Gjermanie), a arestâ i sos dirigjencj e a mandâ fûr leçs
cuintri i dirits politics e civîi. Daspò a forin gnovis elezions: intune
situazion di intimidazion e terôr, Hitler al vincè. Za tal 1933 al metè su une
ditature: al fo esautorât il parlament, al nassè un tribunâl politic speciâl, al
fo creât il cjamp di concentrament di Dachau pai opositôrs, a i forin dâts podês
assoluts, e fo fondade la Gestapo, la polizie segrete, a forin brusâts i libris
scrits dai judeus e dai opositôrs te universitât di Berlin e a forin vietâts
ducj i partîts fûr che chel nazionalsocialist. Intratant a jerin mandadis fûr
leçs cuintri i judeos, che, par esempli, no podevin plui lavorâ pal stât. Tai
agns seguitîfs, deventât ancje president dopo la muart di von Hindenburg, a
continuarin lis leçs razistis, autoritariis e antisemitis, oltri cuintri chei
che a jerin crodûts danôs per societât, ae ricercje de purece de raze ariane.

A forin disterminâts dai nazionalsocialiscj milions di oms, come judeos,
opositôrs e zingars, organizant ancje cjamps di stermini.

Pe politiche di Hitler, lis relazions cui stâts ocidentâi a forin imbroiôs: tal
1936 i soldâts todscs a ocuparin la Renanie, cuintri il tratât di Versailles,
che al veve decretât la sô smilitarizazion, tal 1938 al anetè l'Austrie e i
Sudets. Al veve sigurât ae France e al Ream Unît te conference di Munic che
cheste al sarès stade la ultime rivendicazion, ma daspò al cjapà il rest de
Cecoslovachie.

Tal 1939, aleât al Gjapon e ae Italie, rezude de ditature fassiste di Benedet
Mussolini, e otignude la neutralitât de U.R.S.S., al invadè la Polonie, aleade
dal Ream Unît: al scomençà cussì la Seconde vuere mondiâl, che al cjapà dentri
un grum di stâts di dut il mont. In tai diviers momencj de vuere i principâi
aleâts de Gjermanie a jerin l'Italie e il Gjapon, i principâi nemìs il Ream
Unît, l'U.R.S.S. e i Stâts Unîts di Americhe. Tai prins agns de vuere la
Gjermanie e otignì un grum di sucès, come l'ocupazion di cetancj stâts (France,
Belgjiche, Danimarcje etc.), ma daspò a forin acjadimencj contrariis: a entrarin
te vuere l'U.R.S.S. e i Stâts Unîts di Americhe, prime neutrâi e al colà jû il
guvier di Mussolini. Tal 1945, cuant che al si bataiave a Berlin za da cuindis
dìs cuintri i Sovietics, aromai pierdude la vuere al si suicidà cun Eve Braun,
che al veve just maridât, tal bunker dulà che al viveve. Il cadavar al fo brusât

Lis ideis di Hitler a son descrits tal so libri Mein Kampf (La mê bataie), scrit
cuant che al jere in preson pal Putsch di Munic. Al identificave il concet di
nazion cun chel di raze, crodint che il popul todesc, chel plui pûr e perfet, al
ves di travuardâ la purece de raze, ancje cul eugenetisim e vitant la
gjermanizazion di altris populis, parcè che chescj, ancje se a imparin i ûs e la
lenghe todescs, no a podaressin stramudâ i gjens di mût che no a saressin vers
Todescs e, unintisi cun lôr, a intorgularessin il lor sanc. Al crodeve che i
judeus a volessin controlâ il mont cui comuniscj (tal Mein Kampf al clame Carli
Marx l'ebreu Marx) e che a fossin di distirpâ.

Al crodeve che il mont al fos un continuât scuintri di concezions dal mont (par
esempli chê nazionalsocialiste e chê catoliche).



https://fur.wikipedia.org/wiki/Wolfgang_Amadeus_Mozart

Wolfgang Amadeus Mozart, (Salisburc, ai 27 di Zenâr 1756 - Viene, ai 5 di
Dicembar 1791), al è stât un compositôr che al à creât oparis musicâls di
straordenari e universâl valôr artistic. Al è considerât un dai gjeniis de
musiche. Musicist di gran e râr talent di piçul in su, al murì zovin a nome
trente cinc agns, lassant pagjinis che no si puedin dismenteâ di musiche
sinfoniche, di cjamare, musiche sacre e operistiche. Il so non Wolfangus al jere
in onôr dal so nono materni; Amadeus, in ricuart dal fradi Carl Amadeus, muart
trê agns prin. Il frut al fo clamât cun afiet "Wolferl".

In famee cul piçul Wolfgang a jerin il pari Leopold, om dal caratar suturni,
plen di ideâi dal Iluminisim, straneôs e spreçant, compositôr, violinist di cort
e insegnant di musiche (so une Violinschule dal 1756) al servizi dal arcivescul
Anton Firmian; la mari Anna Maria Pertl, femine semplice, dal caratar viert e
pronte al scherç; la sûr Maria Anna Mozart, clamade Nannerl, nassude cinc agns
prin di lui, tal 1751, e a sô volte un grum dotade pe musiche. I Mozart, si erin
maridâts ai 21 di Novembar dal 1747, vevin za vût altris cinc fiis, ducj muarts
in fassis. Al è dât par sigûr che al tacà cu la musiche adore di piçul, cuant
che il pari al scomençà a insegnà a sô sûr il clavicembal e il piçul Wolfgang,
di trê agns, incuriosît al passave oris a zuiâ cu la tastiere. Leopold al metè
adun i esercizis che al de di studiâ a sô fie intun librut titulât Pour le
clavecin, ce Livre appartient à Mademoiselle Marie-Anne Mozartin (1759). Da une
note dal pari Leopold si ven a savê che Wolfgang al jere za bon di sunâ cheste
racuelte di esercizis. Il fat al è confermât ancje di une letare scrite di sô
sûr: «Cuant Wolfgang al à vût cuatri agns, nestri pari al à tacât a insegnai
cierts minuets. A Wolfgang i coventave nome mieze ore par sunâju a la perfezion.
Al faseve pas indenant cussì straordenaris che za a cinc agns al componeve curts
tocs par sunâju al pari cussì che lui al podès scriviju». Altris personis che
cognosserin il piçul Wolfgang a restarin maraveadis da lis sôs capacitâts. Cuant
che al scomençà a componi il piçul Wolfgang al sunave i soi tocs al clavicembal
o li cjantuçave, in maniere che il pari, plui espert, al podès scriviju. Al
scomençà a scrivi di bessôl de etât di vot agns. Tra il 1763 e il 1766, la famee
Mozart si movè par l'Europe. Tra lis fermadis: Munic di Baviere, Francfuart,
Bruxelles, Paris, Londre, dulà che, al so prin conciert public, Wolgang Amadeus
al sunà cun esecutôrs famôs tant che il talian Giovanni Battista Cirri.

A Bologne (in dôs voltis, da Març a Otubar dal 1770) al fo ospit li dal cont
Gian Luca Pallavicini, al cjatà musiciscj e studiôs (dal celebri cjastrât
Farinelli ai compositôrs Vincenzo Manfredini e Josef Myslivek, fin al storic de
musiche inglês Charles Burney e pari Giovanni Battista Martini). A Parme al
assistè a un conciert dal sopran Lucrezia Agujari, clamade la Bastardella.
Amadeus al cjapà lezions di cuintripont da pari Martini e si presente al esam
par la Academie Filarmoniche di Bologne. Il dificil esam dal zovin Mozart nol fo
tant brilant, e il stes Martini al à scugnût judâlu e sburtâlu par promovilu. Il
Pape i de la onorificence dal spiron di aur. Al visite ancje Napoli, Mantue,
Trent. Mozart al voleve restâ a Milan come compositôr di cort, ma Marie Terese
d'Austrie no jere propite contentone e cussì e scriveve: «No capis parcè che o
vês bisugne di un compositôr o di int inutil ... A avilìs il servizi cuant si
trate di int che e viaze ator pal mont come peçotârs; Mozart cun di plui al à
une grande famee» (Marie Terese d'Austrie).



https://fur.wikipedia.org/wiki/Tabele_periodiche

La tabele periodiche dai elements chimics cemût che la cognossin al dì di vuê e
nas atôr dal 1870, cuant che Dmitri Mendeleev e cjapà il pês atomic come criteri
di ordenament dai elements. Za intal 1789 Lavoisier al veve provât a organizâ i
elements, ma cence un criteri convincent. Tal 1911 Henry Moseley al disvilupà il
lavôr di Mendeleev, ordenant i elements pal numar atomic, par cui si pues cjatâ
grups regolârs inte tabele. La precision di cheste tabele e je testemoneade dal
fat che i puescj che a jerin vueits in chel timp, a forin daspò implenâts cui
gnûfs elements discuvierts che si lavin a posizionâ in mût precîs tai puescj
libars; par chest la tabele e je considerade un dai plui grancj risultâts de
chimiche moderne.

La tabele e je dividude in grups e periodis: i grups (lis colonis de tabele) a
riunissin i elements cu la stesse configurazion eletroniche esterne; i periodis
invezit (lis riis de tabele) a partissin di un element che e à un eletron tal
orbitâl s, par lâ indevant cun ducj i elements che'nd àn il numar atomic pi
grant di un rispiet al precedent.



https://fur.wikipedia.org/wiki/Scjale_Richter

La scjale Richter (o in mût plui just, la scjale ML de magnitudin locâl) e
assegne un numar unic cal cuantifiche lis dimensions di un taramot. A difarence
de scjale Mercalli, no je basade su valutazions empirichis, su efiets o
sensazions, e no à divisions in grâts. La valutazion de energjie liberade dal
taramot e je confrontade cuntun indis, clamât magnitudin, ch'al è calcolât
intune scjale logaritmiche in base dîs de vastitudin massime di une scosse e
paragonât al logaritmi di une scosse campion. Il zero de scjale al è pari ae
energjie liberade di 1 chilogram di dinamite, che e je di cirche 4*106 J; in
sostance, si fâs il paragon cuntune ipotetiche esplosion di dinamite sot tiere.

Cheste scjale e fo disvilupade tal 1935 di Charles Richter in colaborazion cun
Beno Gutemberg, ducj e doi dal California Institute of Technology; al inizi e
jere pensade par jessi doprade dome in Californie e dome cun sismografs a
torsion di Wood-Anderson. Richter al tarondave al cuart di magnitudin i valôrs,
ma daspò si doprarin i decims di magnitudin. L'ispirazion par cheste tecniche e
ven da la scjale des magnitudinis aparentis, doprade in astronomie par descrivi
il lusôr des stelis e di altris ogjets tal cîl.

Richter al sielzè in mût arbitrari une magnitudin zero par un taramot ch'al
mostri un spostament massim di un micrometri sul sismograf di Wood-Anderson, se
metût a 100km di distance dal epicentri dal taramot, ven a stâi un valôr che nol
podeve vignî misurât cui imprescj di chê volte. La sielte e fo fare par evitâ i
numars negatîfs, che però al dì di vuê i sismografs modernis a regjistrin cence
problemis.

Il probleme maiôr de scjale Richter al è che i valôrs a son leâts in mût debul a
lis carateristichis fisichis de cause dal taramot. Cun di plui, al è l'efiet di
saturazion ator de magnitudin 8,3-8,5, dovût a la leç di scjale dal spetri dai
taramots, par cui events clarementi difarents a ricevin la stesse magnitudin. Al
inizi dal XXI secul, un grum di sismolics a considerin lis tradizionâls scjalis
di magnitudin vieris, di sostituî in futûr cu la misure clamade moment sismic.

La magnitudin no à di jessi confondude cu la intensitât. Lis scjalis di
intensitât, come la Rossi-Forelli e la scjale Mercalli, a son dopradis dome par
descrivi i efiets di un taramot; la intensitât e dipint da lis condizions
locâls, par cui doi taramots de stesse grandece no son confrontabilis cun
chestis scjalis (un al pues colpì un desert cence fâ dams par esempli).

Events cuntune magnitudin di plui di 4,5 grâts a son avonde fuarts che a puedin
vignî regjistrâts dai sismografs di dut il mont. Taramots cun magnitudin 8 o 9
a'nd àn conseguencis distrutivis se a colpissin zonis abitadis e capitin cirche
une volte al an tal mont; il plui fuart taramot di simpri al è chel che al à
becât il Cile ai 22 di Mai dal 1960, cuntune magnitudin (MW) di 9,5.



https://fur.wikipedia.org/wiki/Mandol%C3%A2r

Il Mandolâr al è un arbul de famee des Rosacee, cun fueis che a colin in autun,
ramaçs larcs e disponûts cun regolaritât e la scusse dal tronc slisse, slusinte,
rossite e che, cul passâ dai agns, si segne in marcadis fassis orizontâls. Il
Mandolâr, grant no plui di cinc metris, in Friûl al ven sù sedi tal plan che tes
zonis di mezane e basse, ancje se cjate simpri di mancul. Lis fueis a son
semplicis, slusintis e di colôr vert marcât te parte sorevie; l'ôr al è apene
dentelât e il dapît stret e a ponte. Lis rosis a son di colôr rose clâr e a
vegnin fûr prime des fueis; a nd'àn cinc petai. Ogni rose si disvilupe intune
pome ovâl e di colôr vert smavît; al è un vuluç de scusse ruspie che si romp par
lassâ libare le gruesse sepe (mandule) di colôr moron clâr. Rote la scusse di
cheste semence si pues rigjavâ la part dentrivie,che par solit si preferîs di
dôs cualitâts, ven a stâi lis "mandulis dolcis", dopradis cetant in scaletarie,
e lis "mandulis amaris" che a dan un vueli aromatic.



https://fur.wikipedia.org/wiki/Lat

Il lat al è un aliment licuit fat des glandulis mamifaris des feminis dai
mamifars. Al covente par dai di mangjâ ai pumars di mamifar al inizi de lôr
vite.

Ae fin de gravidance lis glandulis mamifaris no fasin ancjemò lat ma la
caiostre. Il lat al ven dome dopo cualchi dì.

Fin de antighitât l'om al à imparât a doprâ il lat di animai come la vacje, la
piore e la cjavre. La nassite dal arlevament al è stât un dai salts impuartants
inte storie de civiltât umane.

Derivâts dal lat doprâts te alimentazion umane a son la spongje, la pane e il
formadi. Bisugne zontâ che fin cuant che si bêf lat o mangje formadi cun
moderazion a si vîf miôr che cuant che si dopre masse in te nestre alimentazion.
Un grum di studis sientifics e an provât che contrariementri a ce che le
industrie dal lat nus à insegnât, che il lat a nol siervìs à evitâ le
arteriosclerosi ma al contrari al aumente i problems di fraturis dai vues.
Daspò, lis statistichis nus mostrin clarementri che in Svuezie, il paîs che al
consume plui lat tal mont, al é ancje il paîs indulà che a 'nd é plui fraturis
dai vues. Une altre statistiche clare a é chê dai cinês de Cine e chê dai cinês
ocidentalizâts di Hong Kong, Americhe e vien indenant.Dulà che no doprin il lat,
a si vîf plui a lunc e no 'nd é problems di fragjilitât dai vues.Anzit, come a
Okinawa in Gjapon a si rive a vê il 20% di centenaris. Il bevi lat, seont un
studi fat sù 40 agns dal miedi [Campbell], al sarès le cause dai tumôrs, dal
cholesterôl e dai problems di prostate che deventin simpri plui impuartants in
tai paîs ocidentâi soredut par vie de alimentazion industrializade o no, ma
simpri o masse grasse o masse ricje di proteinis anemâls.



https://fur.wikipedia.org/wiki/Karate

Il karate (空手道, karatedō) al è une art marziâl di atac e difese, di origjin
gjaponês, che e consist in concentrâ dute la fuarce dal cuarp intun puest
determinât. Duncje, e je une art di autodifese cuntun aspiet spirituâl
predominant.

Il karate si à svilupât inte isule di Okinawa, dulà che i ocupants gjaponês a
vevin proibît l'ûs di armis, e daspò Gichin Funakoshi Sensei lu puartà in
Gjapon. De sô creazion, l'obietîf di cheste art e fo di fâ in mût che il
karateka (chel che al pratiche il karate) al rivedi a causâ un dam definitîf al
aversari cuntun sôl colp.

Il karate (kara: vueit e té: man) o karate-do (il cjamin de man vueide) e je une
dissipline che si pratiche cun lis mans vueidis e il cuarp disarmât. I braçs e
lis gjambis a vegnin alenadis in mût di vê la stesse agjilitât e potence di une
arme reâl. Plui di dut si scugne alenâ il cuarp e il spirt par rivâ a un domini
totâl de situazion, e podê cussì frontâ l'aversari cun educazion e creance.

La esence di dute la tecniche doprade intal karate si concentre intal kime. Si
trate di un atac esplosîf che al acompagne cualchi altri atac (pugn, pidade o
parade). Se une tecniche no je compagnade dal kime, no si pues considerâle
karate autentic.



https://fur.wikipedia.org/wiki/Ghitare

La ghitare e je è un strument musicâl a cuardis sunât cu lis ongulis te tecniche
classiche o pûr cu la pupule dai dêts, o cuntun pletri. Il sun al ven de
vibrazion des cuardis, tignudis in tension sore de casse armoniche che al
sglonfe il sun. Lis cuardis a son tignudis dal tirecuardis, sul puintut, e il
capotast, tiradis de mecaniche logade su la palete. Sul mani, la tastiere
marcade cun barutis lasse scurtâ la lungjece des cuardis che vibrin fasint sunâ
la note che si vûl.

La ghitare e ven dal antîc liut arap. La ghitare spagnole e à sîs cuardis, ma a
son altris variazions, ad esempli in Brasîl si dopre une ghitare a siet cuardis,
la ghitare baroche ancjemò doprade di cualchidun a 'ndi à dîs. Je avonde comun
chê a dodis cuardis, cu la stesse incuardadure di chê a sîs ma cu lis cuardis
dopleadis, in otave de seconde a la seste, cul Mi cantin dopli al unisun. • Par
solit la man çampe cjalcje cu lis pupulis dai dêts lis cuardis su la tastiere
dal mani, tant che la man diestre e piçe lis cuardis, fasintlis vibrâ. • I
ghitariscj çampins par solit a doprin la stesse tecniche par vie che i vûl
abilitât cun dutis e dôs lis mans, cualchidun mancul studiât, che al à imparât
daûr istint, al zire la ghitare gambiant l'ordin des cuardis o ancje lassantlis
cemût che son e duncje sunantlis al contrari.

La Ghitare classiche e à trê cuardis di nylon par lis notis plui altis e trê
cuardis di sede rivestide di metal par chês plui bassis. Vuê plui di spes ancje
di nylon rivestît. La amplificazion si à par risonance dal cuarp vueit, la casse
armoniche, tant che la taule parsore e puarte il spostament dal aiar. La ghitare
classiche e je un cuardofon in len, a piç, con casse a forme di vot, cun tascj
sul mani de tastiere e cjaviliere o palete a pene pleade indaûr cui pirui o
clavutis par tindi lis cuardis

La ghitare folk, clamade ancje ghitare acustiche, e à une casse plui grande di
chê classiche, e un mani rinfuarçât par tignî la plui grande tension da lis
cuardis di metal. Si dopre in ducj i gjenars modernis, come il folk, il blues,
il rock, la fusion, e inte musiche di bal. Lis cuardis di metal a dan un sun
brilant e sclet. Di cheste fate e je la Ghitare batint (o ghitare italiane). A
son ancje versions cence spale par rivâ miôr a al tastiere su lis notis plui
altis e versions eletrificadis.



https://fur.wikipedia.org/wiki/F%C3%BBc

Il fûc al è une forme di combustion. La peraule fûc par solit si la dopre par
chê cumbinazion di sflandôr di lûs cuntun grum di calôr che al ven fûr cuant che
un svelt procès di ossidazion esotermiche di gas combustibil al ven fûr di un
carburant. Lis flamis a son un cuarp gassôs che al lasse vignî fûr calôr e
lusôr. Il fûc a si impie cuant che un carburant al è sogjet a calôr o altre
forme di energjie, ad esempli un fulminant, e al è alimentât di une scjarie di
calôr, fin cuant che dut il carburant combustibil a nol è stât doprât. Tignî sot
control il fûc par produsi lusôr e calôr e je stade une da lis plui grandis
cognossincis imparadis dal gjenar uman. Il savê, midiant dal fûc vê lusôr e
calôr, al à rindût pussibil migrâ viers un clime plui frêt e al à dât ai umigns
la pussibilitât di cuei. I segnai fats cul fûc e cul fum, a son stâts un dai
prins mûts di doprâlu tant che mieç di comunicazion. Il fûc al à rindût
pussibile la metalurgjie. La archeologjie e mostre che i antenâts dal om moderni
come l'Homo erectus a samearessin vê imparât a doprâ il fûc su par ju 790.000
agns indaûr. Il control dal fûc al proviôt trê scjalins: la sô conservazion, il
traspuart e la produzion. Si pense che il lâ di un scjalin a di chel altri al
vedi compuartât miârs di agns. Al dì di vuê lis aplicazions dal fûc a son tantis
sore di chel di font di energjie, par esempli al è doprât pal fum, o tant che
arme. In Friûl i fûcs a vegnin doprâts ancje in maniere rituâl intal pignarûl e
cun lis cidulis. Il fûc tradizionâl de cjase al jere il fogolâr o il spolert a
lens.



https://fur.wikipedia.org/wiki/DNA

l'acit desossiribonucleic o deossiribonucleic (DNA) al è un acit nucleic che al
conten lis informazions gjenetichis necessariis ae biosintesi di RNA e
proteinis, moleculis indispensabilis pal disvilup e il coret funzionament de
plui part dai organisims vivents. Dal pont di viste chimic, il DNA al è un
polimar organic costituît di monomars clamâts nucleotidis. Ducj i nucleotidis a
son costituîts di trê components fondamentâi: un grup fosfât, il deossiribosi
(zucar pentôs) e une base azotade che si lee al deossiribosi cun leam
N-glicosidic. Cuatri a son lis basis azotadis che a puedin jessi dopradis inte
formazion dai nucleotidis di cjapâ dentri inte molecule di DNA: adenine,
guanine, citosine e timine. La disposizion in serie di chestis cuatri basis e
costituìs la informazion gjenetiche, leibile traviers dal codiç gjenetic, che al
permet la traduzion in aminoacits. Il procès di traduzion gjenetiche (clamade in
maniere comune sintesi proteiche) al pues sucedi dome in presince di une
molecule intermedie di RNA, gjenerade cu la trascrizion dal DNA. Chest procès
nol gjenere dome filaments di RNA destinâts ae traduzion, ma ancje framents za
in stât di fâ diviersis funzions biologjichis (par esempli dentri dai ribosomis,
dulà che l'RNA al à une funzion struturâl). La informazion gjenetiche e je
duplicade prime de division celulâr, cuntun procès cognossût tant che
replicazion dal DNA, che al evite che si pierdi informazion dilunc des
gjenerazions. Intai eucariots, il DNA si complesse dentri dal nucli in struturis
clamadis cromosomis. In chei altris organisims, cence nucli, al pues jessi
organizât in cromosomis o no. Dentri dai cromosomis, lis proteinis de cromatine
(tant che i istons) a permetin di infissî e controlâ la trascrizion dai
gjens,almancul inte plui part dai câs.



https://fur.wikipedia.org/wiki/Autobus

L'autobus (tal ûs clamât ancje bus) al è un veicul a motôr che al traspuarte
dome personis e i lôr efiets personâi.

La peraule autobus e derive di auto- (contrazion di autoveicul) e -bus
(contrazion dal latin omnibus, "par ducj").

Il prin autobus, a vapôr, al fo inventât tal 1827. Il prin servizi ofiert di un
veicul a combustibil al è, invezit, dal 1895, cuant che pe prime volte lis
citâts di Siegen e Netphen a forin leadis di un servizi di linie di chest
gjenar. Il veicul al jere costruît dal pionîr de automobil Carl Benz, e al veve
un motôr cun 5 cjavai di potence.

I servizis di traspuart con autobus a àn scomençât a vê une grande cressite tai
prins agns '50. In Italie, construtôrs come Fiat, Lancia e Alfa Romeo a
produserin diviersis modei, cuntune vore di caroçariis personalizadis.

Tal 1977 al è nassût il consorzi Inbus, che tal zîr di dîs agns al à produsût
miârs di autobus vendudis in dutis lis regjons talianis. La Inbus si è
trasformade tal 1987 in Bredabus, e, a seguiti de fusion cun la Menarini di
Bologne, in BredaMenariniBus, aziende ancjemò in ativitât e controlade de
Finmeccanica.



https://fur.wikipedia.org/wiki/Apol

Apol (par grêc Απόλλων) al è une divinitât de antighe religjon greghe, diu de
medisine, de musiche e de profezie; po dopo al è stât cjapât dentri ancje inte
religjon romane. A Aquilee al jere la divinitât plui venerade, par vie dal
sincretisim cul cult dal precedent diu celtic Belen, ancje lui divinitât solâr e
de medisine. Al jere patron de poesie, protetôr des Musis, e al ven ancje
descrit tant che un arcîr in grât di fâ patî, cu la sô arme, pestilencis
teribilis ai popui che lu contrastavin. Tant che protetôr de citât e dal templi
di Delfi, Apol al jere ancje venerât come diu oracolâr, bon di pandi il futûr
midiant de sacerdotesse clamade Pizie o Pitonesse. Par chest, al jere adorât
inte antichitât tra i dius plui impuartants dal Dodekatheon. Inte tarde
antichitât greghe Apol al è stât ancje identificât come diu dal Soreli, e in
tancj câs al à cjapât il puest di Helios tant che puartadôr di lûs e aurighe dal
cjar dal soreli. Un "passaç di consegnis" de stesse sorte al è stât li dai
Romans: a partî de tarde etât Republicane, Apol al è deventât "alter ego" dal
Sol Invictus, une des divinitâts romanis plui impuartantis. Come divinitât
greghe, Apol al è fi ilegjitim di Zeus e di Letò e il fradi zimul di Artemide
(pai Romans Diane), vergjine dee de cjace e plui tart assimilade a Selene,
divinitât de Lune.



https://fur.wikipedia.org/wiki/Vichincs

I vichincs a forin un popul di esploradôrs, comerciants e vuerîrs origjinari de
Scandinavie.

Carateristiche di chest popul e fo la lôr abilitât di movisi cu lis lungjis
barcjis, clamadis drakkar, vie pai flums come tai mârs, sedi pai cumierçs, sedi
par fâ la vuere. Si pues clamâ ete Vichinghe il periodi di timp jenfri la fin
dal VIII e l'XI secul.

I Vichincs a àn esplorât (e dispès a si son ancje insedâts) in tancj teritoris:
Islande, Groenlande, Tieregnove, isulis Shetland e Orcats, tal sud fin a lis
cuestis dal Nordafriche, a est intai flums de Russie (là che a forin clamâts
Rus' e i derin il non al stât fondât di lôr) e tal Imperi Bizantin, là che a
forin clamâts Variâcs.

I Vichincs son cognossûts par jessi stâts i prins a meti pît inte Americhe di
sore, jenfri la fin dal X e l'inizi dal XI secul. A son stadis cjatadis
testemoneancis de lôr presince inte isule di Tieregnove, tal Canadà di vuê.

Daspò de introduzion dal cristianisim te Scandinavie, i Vichincs a scomençarin a
lâ ator di mancul.

Le epoche dai Vichincs si sierà cu la bataie di Stamford Bridge dal 1066, cuant
che il re norvegjês Harald Haardrada al fo cjapât di sorprese e sconfit dai
inglês, che tal stes an a vignaran batûts dai normans menâts di Vielm il
concuistadôr.



https://fur.wikipedia.org/wiki/Umanisim

Par Umanisim si intint il pensîr filosofic ch'al met l'om tal mieç des sôs
cuestions.

L' Umanisim e je une curînt di pinsîr che al cjape pît tal periodo storic dal
Rinassiment. Carateristiche principâl di chest moviment al e' l meti l'om tal
mieç dal univers.Seont i pensadôrs di chest moviment,l'om al a facoltâs di
pinsîr cence nissun limît.

Par doprâ ben chestis facoltâts bisugne vê la padronance di dutis lis disiplinis
inteletuâls e cirî il savê. Par chests umanists (cussî son clamâs i pensadôrs di
chest moviment),le peraule di Diu,a di jessi a la puartade di ducj,cence nissune
difarence di lenghe,origjnis o categorie sociâl.Di câ,le traduzion de Bibie par
Rasim da Rotterdam,in tal 1516.

Lis nozions di libertât,toleraance,le curiositât e il ' jessi indipendent '
,sares a dî,dut chel che uê al e' cognossût cul non di libar arbitri al e'
l'essenziâl dal Umanisim. L'Umanisim,insome,al met al prin puest dut chel che al
puarte al plen svilup des cualitâs essenziâls dal om.



https://fur.wikipedia.org/wiki/Transist%C3%B4r

Il transistôr al è un dispositîf a stât solit componût di semicondutôrs, che al
pues jessi doprât pe amplificazion, pe stabilizazion dal voltaç, pe modulazion
dai segnâi, come interutôr e par un grum di altris funzions. E lavore come une
valvole variabil, che a seconde dal voltaç in ingrès, e controle la corint che
scor di une sorzint di voltaç colegade. I transistôrs a puedin jessi fats sei
come components separâts sei come parts di un circuit integrât.

I transistôrs si dividin in dôs grandis categoriis: i BJT (bipolar junction
transistors) e i FET (dal inglês field effect transistor), che a son une
creazion plui gnove e stan deventant simpri plui doprâts intes variis
aplicazions derivadis. I transistôrs a son caraterizâts di trê terminâi e a
forin scuvierts par câs tal 1939 di Russel Ohl, che al stave esaminant la
conducibilitât di un cristal di silici cuntune sfrese tal mieç (cheste e jere in
pratiche une rudimentâl junzion P-N, che e je la base di dute la fisiche dai
semicondutôrs).



https://fur.wikipedia.org/wiki/Storie_an_par_an

4.600.000.000 - 3.800.000.000 - 2.500.000.000 - 560.000.000 - 510.000.000 -
438.000.000 - 408.000.000 - 360.000.000 - 286.000.000 - 248.000.000 -
213.000.000 - 144.000.000 - 65.000.000

2000 p.d.C. 1999 p.d.C. 1998 p.d.C. 1997 p.d.C. 1996 p.d.C. 1995 p.d.C. 1994
p.d.C. 1993 p.d.C. 1992 p.d.C. 1991 p.d.C. 1990 p.d.C. 1989 p.d.C. 1988 p.d.C.
1987 p.d.C. 1986 p.d.C. 1985 p.d.C. 1984 p.d.C. 1983 p.d.C. 1982 p.d.C. 1981
p.d.C. 1980 p.d.C. 1979 p.d.C. 1978 p.d.C. 1977 p.d.C. 1976 p.d.C. 1975 p.d.C.
1974 p.d.C. 1973 p.d.C. 1972 p.d.C. 1971 p.d.C. 1970 p.d.C. 1969 p.d.C. 1968
p.d.C. 1967 p.d.C. 1966 p.d.C. 1965 p.d.C. 1964 p.d.C. 1963 p.d.C. 1962 p.d.C.
1961 p.d.C. 1960 p.d.C. 1959 p.d.C. 1958 p.d.C. 1957 p.d.C. 1956 p.d.C. 1955
p.d.C. 1954 p.d.C. 1953 p.d.C. 1952 p.d.C. 1951 p.d.C. 1950 p.d.C. 1949 p.d.C.
1948 p.d.C. 1947 p.d.C. 1946 p.d.C. 1945 p.d.C. 1944 p.d.C. 1943 p.d.C. 1942
p.d.C. 1941 p.d.C. 1940 p.d.C. 1939 p.d.C. 1938 p.d.C. 1937 p.d.C. 1936 p.d.C.
1935 p.d.C. 1934 p.d.C. 1933 p.d.C. 1932 p.d.C. 1931 p.d.C. 1930 p.d.C. 1929
p.d.C. 1928 p.d.C. 1927 p.d.C. 1926 p.d.C. 1925 p.d.C. 1924 p.d.C. 1923 p.d.C.
1922 p.d.C. 1921 p.d.C. 1920 p.d.C. 1919 p.d.C. 1918 p.d.C. 1917 p.d.C. 1916
p.d.C. 1915 p.d.C. 1914 p.d.C. 1913 p.d.C. 1912 p.d.C. 1911 p.d.C. 1910 p.d.C.
1909 p.d.C. 1908 p.d.C. 1907 p.d.C. 1906 p.d.C. 1905 p.d.C. 1904 p.d.C. 1903
p.d.C. 1902 p.d.C. 1901 p.d.C. 1900 p.d.C. 1899 p.d.C. 1898 p.d.C. 1897 p.d.C.
1896 p.d.C. 1895 p.d.C. 1894 p.d.C. 1893 p.d.C. 1892 p.d.C. 1891 p.d.C. 1890
p.d.C. 1889 p.d.C. 1888 p.d.C. 1887 p.d.C. 1886 p.d.C. 1885 p.d.C. 1884 p.d.C.
1883 p.d.C. 1882 p.d.C. 1881 p.d.C. 1880 p.d.C. 1879 p.d.C. 1878 p.d.C. 1877
p.d.C. 1876 p.d.C. 1875 p.d.C. 1874 p.d.C. 1873 p.d.C. 1872 p.d.C. 1871 p.d.C.
1870 p.d.C. 1869 p.d.C. 1868 p.d.C. 1867 p.d.C. 1866 p.d.C. 1865 p.d.C. 1864
p.d.C. 1863 p.d.C. 1862 p.d.C. 1861 p.d.C. 1860 p.d.C. 1859 p.d.C. 1858 p.d.C.
1857 p.d.C. 1856 p.d.C. 1855 p.d.C. 1854 p.d.C. 1853 p.d.C. 1852 p.d.C. 1851
p.d.C. 1850 p.d.C. 1849 p.d.C. 1848 p.d.C. 1847 p.d.C. 1846 p.d.C. 1845 p.d.C.
1844 p.d.C. 1843 p.d.C. 1842 p.d.C. 1841 p.d.C. 1840 p.d.C. 1839 p.d.C. 1838
p.d.C. 1837 p.d.C. 1836 p.d.C. 1835 p.d.C. 1834 p.d.C. 1833 p.d.C. 1832 p.d.C.
1831 p.d.C. 1830 p.d.C. 1829 p.d.C. 1828 p.d.C. 1827 p.d.C. 1826 p.d.C. 1825
p.d.C. 1824 p.d.C. 1823 p.d.C. 1822 p.d.C. 1821 p.d.C. 1820 p.d.C. 1819 p.d.C.
1818 p.d.C. 1817 p.d.C. 1816 p.d.C. 1815 p.d.C. 1814 p.d.C. 1813 p.d.C. 1812
p.d.C. 1811 p.d.C. 1810 p.d.C. 1809 p.d.C. 1808 p.d.C. 1807 p.d.C. 1806 p.d.C.
1805 p.d.C. 1804 p.d.C. 1803 p.d.C. 1802 p.d.C. 1801 p.d.C. 1800 p.d.C. 1799
p.d.C. 1798 p.d.C. 1797 p.d.C. 1796 p.d.C. 1795 p.d.C. 1794 p.d.C. 1793 p.d.C.
1792 p.d.C. 1791 p.d.C. 1790 p.d.C. 1789 p.d.C. 1788 p.d.C. 1787 p.d.C. 1786
p.d.C. 1785 p.d.C. 1784 p.d.C. 1783 p.d.C. 1782 p.d.C. 1781 p.d.C. 1780 p.d.C.
1779 p.d.C. 1778 p.d.C. 1777 p.d.C. 1776 p.d.C. 1775 p.d.C. 1774 p.d.C. 1773
p.d.C. 1772 p.d.C. 1771 p.d.C. 1770 p.d.C. 1769 p.d.C. 1768 p.d.C. 1767 p.d.C.
1766 p.d.C. 1765 p.d.C. 1764 p.d.C. 1763 p.d.C. 1762 p.d.C. 1761 p.d.C. 1760
p.d.C. 1759 p.d.C. 1758 p.d.C. 1757 p.d.C. 1756 p.d.C. 1755 p.d.C. 1754 p.d.C.
1753 p.d.C. 1752 p.d.C. 1751 p.d.C. 1750 p.d.C. 1749 p.d.C. 1748 p.d.C. 1747
p.d.C. 1746 p.d.C. 1745 p.d.C. 1744 p.d.C. 1743 p.d.C. 1742 p.d.C. 1741 p.d.C.
1740 p.d.C. 1739 p.d.C. 1738 p.d.C. 1737 p.d.C. 1736 p.d.C. 1735 p.d.C. 1734
p.d.C. 1733 p.d.C. 1732 p.d.C. 1731 p.d.C. 1730 p.d.C. 1729 p.d.C. 1728 p.d.C.
1727 p.d.C. 1726 p.d.C. 1725 p.d.C. 1724 p.d.C. 1723 p.d.C. 1722 p.d.C. 1721
p.d.C. 1720 p.d.C. 1719 p.d.C. 1718 p.d.C. 1717 p.d.C. 1716 p.d.C. 1715 p.d.C.
1714 p.d.C. 1713 p.d.C. 1712 p.d.C. 1711 p.d.C. 1710 p.d.C. 1709 p.d.C. 1708
p.d.C. 1707 p.d.C. 1706 p.d.C. 1705 p.d.C. 1704 p.d.C. 1703 p.d.C. 1702 p.d.C.
1701 p.d.C. 1700 p.d.C. 1699 p.d.C. 1698 p.d.C. 1697 p.d.C. 1696 p.d.C. 1695
p.d.C. 1694 p.d.C. 1693 p.d.C. 1692 p.d.C. 1691 p.d.C. 1690 p.d.C. 1689 p.d.C.
1688 p.d.C. 1687 p.d.C. 1686 p.d.C. 1685 p.d.C. 1684 p.d.C. 1683 p.d.C. 1682
p.d.C. 1681 p.d.C. 1680 p.d.C. 1679 p.d.C. 1678 p.d.C. 1677 p.d.C. 1676 p.d.C.
1675 p.d.C. 1674 p.d.C. 1673 p.d.C. 1672 p.d.C. 1671 p.d.C. 1670 p.d.C. 1669
p.d.C. 1668 p.d.C. 1667 p.d.C. 1666 p.d.C. 1665 p.d.C. 1664 p.d.C. 1663 p.d.C.
1662 p.d.C. 1661 p.d.C. 1660 p.d.C. 1659 p.d.C. 1658 p.d.C. 1657 p.d.C. 1656
p.d.C. 1655 p.d.C. 1654 p.d.C. 1653 p.d.C. 1652 p.d.C. 1651 p.d.C. 1650 p.d.C.
1649 p.d.C. 1648 p.d.C. 1647 p.d.C. 1646 p.d.C. 1645 p.d.C. 1644 p.d.C. 1643
p.d.C. 1642 p.d.C. 1641 p.d.C. 1640 p.d.C. 1639 p.d.C. 1638 p.d.C. 1637 p.d.C.
1636 p.d.C. 1635 p.d.C. 1634 p.d.C. 1633 p.d.C. 1632 p.d.C. 1631 p.d.C. 1630
p.d.C. 1629 p.d.C. 1628 p.d.C. 1627 p.d.C. 1626 p.d.C. 1625 p.d.C. 1624 p.d.C.
1623 p.d.C. 1622 p.d.C. 1621 p.d.C. 1620 p.d.C. 1619 p.d.C. 1618 p.d.C. 1617
p.d.C. 1616 p.d.C. 1615 p.d.C. 1614 p.d.C. 1613 p.d.C. 1612 p.d.C. 1611 p.d.C.
1610 p.d.C. 1609 p.d.C. 1608 p.d.C. 1607 p.d.C. 1606 p.d.C. 1605 p.d.C. 1604
p.d.C. 1603 p.d.C. 1602 p.d.C. 1601 p.d.C. 1600 p.d.C. 1599 p.d.C. 1598 p.d.C.
1597 p.d.C. 1596 p.d.C. 1595 p.d.C. 1594 p.d.C. 1593 p.d.C. 1592 p.d.C. 1591
p.d.C. 1590 p.d.C. 1589 p.d.C. 1588 p.d.C. 1587 p.d.C. 1586 p.d.C. 1585 p.d.C.
1584 p.d.C. 1583 p.d.C. 1582 p.d.C. 1581 p.d.C. 1580 p.d.C. 1579 p.d.C. 1578
p.d.C. 1577 p.d.C. 1576 p.d.C. 1575 p.d.C. 1574 p.d.C. 1573 p.d.C. 1572 p.d.C.
1571 p.d.C. 1570 p.d.C. 1569 p.d.C. 1568 p.d.C. 1567 p.d.C. 1566 p.d.C. 1565
p.d.C. 1564 p.d.C. 1563 p.d.C. 1562 p.d.C. 1561 p.d.C. 1560 p.d.C. 1559 p.d.C.
1558 p.d.C. 1557 p.d.C. 1556 p.d.C. 1555 p.d.C. 1554 p.d.C. 1553 p.d.C. 1552
p.d.C. 1551 p.d.C. 1550 p.d.C. 1549 p.d.C. 1548 p.d.C. 1547 p.d.C. 1546 p.d.C.
1545 p.d.C. 1544 p.d.C. 1543 p.d.C. 1542 p.d.C. 1541 p.d.C. 1540 p.d.C. 1539
p.d.C. 1538 p.d.C. 1537 p.d.C. 1536 p.d.C. 1535 p.d.C. 1534 p.d.C. 1533 p.d.C.
1532 p.d.C. 1531 p.d.C. 1530 p.d.C. 1529 p.d.C. 1528 p.d.C. 1527 p.d.C. 1526
p.d.C. 1525 p.d.C. 1524 p.d.C. 1523 p.d.C. 1522 p.d.C. 1521 p.d.C. 1520 p.d.C.
1519 p.d.C. 1518 p.d.C. 1517 p.d.C. 1516 p.d.C. 1515 p.d.C. 1514 p.d.C. 1513
p.d.C. 1512 p.d.C. 1511 p.d.C. 1510 p.d.C. 1509 p.d.C. 1508 p.d.C. 1507 p.d.C.
1506 p.d.C. 1505 p.d.C. 1504 p.d.C. 1503 p.d.C. 1502 p.d.C. 1501 p.d.C. 1500
p.d.C. 1499 p.d.C. 1498 p.d.C. 1497 p.d.C. 1496 p.d.C. 1495 p.d.C. 1494 p.d.C.
1493 p.d.C. 1492 p.d.C. 1491 p.d.C. 1490 p.d.C. 1489 p.d.C. 1488 p.d.C. 1487
p.d.C. 1486 p.d.C. 1485 p.d.C. 1484 p.d.C. 1483 p.d.C. 1482 p.d.C. 1481 p.d.C.
1480 p.d.C. 1479 p.d.C. 1478 p.d.C. 1477 p.d.C. 1476 p.d.C. 1475 p.d.C. 1474
p.d.C. 1473 p.d.C. 1472 p.d.C. 1471 p.d.C. 1470 p.d.C. 1469 p.d.C. 1468 p.d.C.
1467 p.d.C. 1466 p.d.C. 1465 p.d.C. 1464 p.d.C. 1463 p.d.C. 1462 p.d.C. 1461
p.d.C. 1460 p.d.C. 1459 p.d.C. 1458 p.d.C. 1457 p.d.C. 1456 p.d.C. 1455 p.d.C.
1454 p.d.C. 1453 p.d.C. 1452 p.d.C. 1451 p.d.C. 1450 p.d.C. 1449 p.d.C. 1448
p.d.C. 1447 p.d.C. 1446 p.d.C. 1445 p.d.C. 1444 p.d.C. 1443 p.d.C. 1442 p.d.C.
1441 p.d.C. 1440 p.d.C. 1439 p.d.C. 1438 p.d.C. 1437 p.d.C. 1436 p.d.C. 1435
p.d.C. 1434 p.d.C. 1433 p.d.C. 1432 p.d.C. 1431 p.d.C. 1430 p.d.C. 1429 p.d.C.
1428 p.d.C. 1427 p.d.C. 1426 p.d.C. 1425 p.d.C. 1424 p.d.C. 1423 p.d.C. 1422
p.d.C. 1421 p.d.C. 1420 p.d.C. 1419 p.d.C. 1418 p.d.C. 1417 p.d.C. 1416 p.d.C.
1415 p.d.C. 1414 p.d.C. 1413 p.d.C. 1412 p.d.C. 1411 p.d.C. 1410 p.d.C. 1409
p.d.C. 1408 p.d.C. 1407 p.d.C. 1406 p.d.C. 1405 p.d.C. 1404 p.d.C. 1403 p.d.C.
1402 p.d.C. 1401 p.d.C. 1400 p.d.C. 1399 p.d.C. 1398 p.d.C. 1397 p.d.C. 1396
p.d.C. 1395 p.d.C. 1394 p.d.C. 1393 p.d.C. 1392 p.d.C. 1391 p.d.C. 1390 p.d.C.
1389 p.d.C. 1388 p.d.C. 1387 p.d.C. 1386 p.d.C. 1385 p.d.C. 1384 p.d.C. 1383
p.d.C. 1382 p.d.C. 1381 p.d.C. 1380 p.d.C. 1379 p.d.C. 1378 p.d.C. 1377 p.d.C.
1376 p.d.C. 1375 p.d.C. 1374 p.d.C. 1373 p.d.C. 1372 p.d.C. 1371 p.d.C. 1370
p.d.C. 1369 p.d.C. 1368 p.d.C. 1367 p.d.C. 1366 p.d.C. 1365 p.d.C. 1364 p.d.C.
1363 p.d.C. 1362 p.d.C. 1361 p.d.C. 1360 p.d.C. 1359 p.d.C. 1358 p.d.C. 1357
p.d.C. 1356 p.d.C. 1355 p.d.C. 1354 p.d.C. 1353 p.d.C. 1352 p.d.C. 1351 p.d.C.
1350 p.d.C. 1349 p.d.C. 1348 p.d.C. 1347 p.d.C. 1346 p.d.C. 1345 p.d.C. 1344
p.d.C. 1343 p.d.C. 1342 p.d.C. 1341 p.d.C. 1340 p.d.C. 1339 p.d.C. 1338 p.d.C.
1337 p.d.C. 1336 p.d.C. 1335 p.d.C. 1334 p.d.C. 1333 p.d.C. 1332 p.d.C. 1331
p.d.C. 1330 p.d.C. 1329 p.d.C. 1328 p.d.C. 1327 p.d.C. 1326 p.d.C. 1325 p.d.C.
1324 p.d.C. 1323 p.d.C. 1322 p.d.C. 1321 p.d.C. 1320 p.d.C. 1319 p.d.C. 1318
p.d.C. 1317 p.d.C. 1316 p.d.C. 1315 p.d.C. 1314 p.d.C. 1313 p.d.C. 1312 p.d.C.
1311 p.d.C. 1310 p.d.C. 1309 p.d.C. 1308 p.d.C. 1307 p.d.C. 1306 p.d.C. 1305
p.d.C. 1304 p.d.C. 1303 p.d.C. 1302 p.d.C. 1301 p.d.C. 1300 p.d.C. 1299 p.d.C.
1298 p.d.C. 1297 p.d.C. 1296 p.d.C. 1295 p.d.C. 1294 p.d.C. 1293 p.d.C. 1292
p.d.C. 1291 p.d.C. 1290 p.d.C. 1289 p.d.C. 1288 p.d.C. 1287 p.d.C. 1286 p.d.C.
1285 p.d.C. 1284 p.d.C. 1283 p.d.C. 1282 p.d.C. 1281 p.d.C. 1280 p.d.C. 1279
p.d.C. 1278 p.d.C. 1277 p.d.C. 1276 p.d.C. 1275 p.d.C. 1274 p.d.C. 1273 p.d.C.
1272 p.d.C. 1271 p.d.C. 1270 p.d.C. 1269 p.d.C. 1268 p.d.C. 1267 p.d.C. 1266
p.d.C. 1265 p.d.C. 1264 p.d.C. 1263 p.d.C. 1262 p.d.C. 1261 p.d.C. 1260 p.d.C.
1259 p.d.C. 1258 p.d.C. 1257 p.d.C. 1256 p.d.C. 1255 p.d.C. 1254 p.d.C. 1253
p.d.C. 1252 p.d.C. 1251 p.d.C. 1250 p.d.C. 1249 p.d.C. 1248 p.d.C. 1247 p.d.C.
1246 p.d.C. 1245 p.d.C. 1244 p.d.C. 1243 p.d.C. 1242 p.d.C. 1241 p.d.C. 1240
p.d.C. 1439 p.d.C. 1238 p.d.C. 1237 p.d.C. 1236 p.d.C. 1235 p.d.C. 1234 p.d.C.
1233 p.d.C. 1232 p.d.C. 1231 p.d.C. 1230 p.d.C. 1229 p.d.C. 1228 p.d.C. 1227
p.d.C. 1226 p.d.C. 1225 p.d.C. 1224 p.d.C. 1223 p.d.C. 1222 p.d.C. 1221 p.d.C.
1220 p.d.C. 1219 p.d.C. 1218 p.d.C. 1217 p.d.C. 1216 p.d.C. 1215 p.d.C. 1214
p.d.C. 1213 p.d.C. 1212 p.d.C. 1211 p.d.C. 1210 p.d.C. 1209 p.d.C. 1208 p.d.C.
1207 p.d.C. 1206 p.d.C. 1205 p.d.C. 1204 p.d.C. 1203 p.d.C. 1202 p.d.C. 1201
p.d.C. 1200 p.d.C. 1199 p.d.C. 1198 p.d.C. 1197 p.d.C. 1196 p.d.C. 1195 p.d.C.
1194 p.d.C. 1193 p.d.C. 1192 p.d.C. 1191 p.d.C. 1190 p.d.C. 1189 p.d.C. 1188
p.d.C. 1187 p.d.C. 1186 p.d.C. 1185 p.d.C. 1184 p.d.C. 1183 p.d.C. 1182 p.d.C.
1181 p.d.C. 1180 p.d.C. 1179 p.d.C. 1178 p.d.C. 1177 p.d.C. 1176 p.d.C. 1175
p.d.C. 1174 p.d.C. 1173 p.d.C. 1172 p.d.C. 1171 p.d.C. 1170 p.d.C. 1169 p.d.C.
1168 p.d.C. 1167 p.d.C. 1166 p.d.C. 1165 p.d.C. 1164 p.d.C. 1163 p.d.C. 1162
p.d.C. 1161 p.d.C. 1160 p.d.C. 1159 p.d.C. 1158 p.d.C. 1157 p.d.C. 1156 p.d.C.
1155 p.d.C. 1154 p.d.C. 1153 p.d.C. 1152 p.d.C. 1151 p.d.C. 1150 p.d.C. 1149
p.d.C. 1148 p.d.C. 1147 p.d.C. 1146 p.d.C. 1145 p.d.C. 1144 p.d.C. 1143 p.d.C.
1142 p.d.C. 1141 p.d.C. 1140 p.d.C. 1139 p.d.C. 1138 p.d.C. 1137 p.d.C. 1136
p.d.C. 1135 p.d.C. 1134 p.d.C. 1133 p.d.C. 1132 p.d.C. 1131 p.d.C. 1130 p.d.C.
1129 p.d.C. 1128 p.d.C. 1127 p.d.C. 1126 p.d.C. 1125 p.d.C. 1124 p.d.C. 1123
p.d.C. 1122 p.d.C. 1121 p.d.C. 1120 p.d.C. 1119 p.d.C. 1118 p.d.C. 1117 p.d.C.
1116 p.d.C. 1115 p.d.C. 1114 p.d.C. 1113 p.d.C. 1112 p.d.C. 1111 p.d.C. 1110
p.d.C. 1109 p.d.C. 1108 p.d.C. 1107 p.d.C. 1106 p.d.C. 1105 p.d.C. 1104 p.d.C.
1103 p.d.C. 1102 p.d.C. 1101 p.d.C. 1100 p.d.C. 1099 p.d.C. 1098 p.d.C. 1097
p.d.C. 1096 p.d.C. 1095 p.d.C. 1094 p.d.C. 1093 p.d.C. 1092 p.d.C. 1191 p.d.C.
1090 p.d.C. 1089 p.d.C. 1088 p.d.C. 1087 p.d.C. 1086 p.d.C. 1085 p.d.C. 1084
p.d.C. 1083 p.d.C. 1082 p.d.C. 1081 p.d.C. 1080 p.d.C. 1079 p.d.C. 1078 p.d.C.
1077 p.d.C. 1076 p.d.C. 1075 p.d.C. 1074 p.d.C. 1073 p.d.C. 1072 p.d.C. 1071
p.d.C. 1070 p.d.C. 1069 p.d.C. 1068 p.d.C. 1067 p.d.C. 1066 p.d.C. 1065 p.d.C.
1064 p.d.C. 1063 p.d.C. 1062 p.d.C. 1061 p.d.C. 1060 p.d.C. 1059 p.d.C. 1058
p.d.C. 1057 p.d.C. 1056 p.d.C. 1055 p.d.C. 1054 p.d.C. 1053 p.d.C. 1052 p.d.C.
1051 p.d.C. 1050 p.d.C. 1049 p.d.C. 1048 p.d.C. 1047 p.d.C. 1046 p.d.C. 1045
p.d.C. 1044 p.d.C. 1043 p.d.C. 1042 p.d.C. 1041 p.d.C. 1040 p.d.C. 1039 p.d.C.
1038 p.d.C. 1037 p.d.C. 1036 p.d.C. 1035 p.d.C. 1034 p.d.C. 1033 p.d.C. 1032
p.d.C. 1031 p.d.C. 1030 p.d.C. 1029 p.d.C. 1028 p.d.C. 1027 p.d.C. 1026 p.d.C.
1025 p.d.C. 1024 p.d.C. 1023 p.d.C. 1022 p.d.C. 1021 p.d.C. 1020 p.d.C. 1019
p.d.C. 1018 p.d.C. 1017 p.d.C. 1016 p.d.C. 1015 p.d.C. 1014 p.d.C. 1013 p.d.C.
1012 p.d.C. 1011 p.d.C. 1010 p.d.C. 1009 p.d.C. 1008 p.d.C. 1007 p.d.C. 1006
p.d.C. 1005 p.d.C. 1004 p.d.C. 1003 p.d.C. 1002 p.d.C. 1001 p.d.C. 1000 p.d.C.

999 p.d.C. 998 p.d.C. 997 p.d.C. 996 p.d.C. 995 p.d.C. 994 p.d.C. 993 p.d.C. 992
p.d.C. 991 p.d.C. 990 p.d.C. 989 p.d.C. 988 p.d.C. 987 p.d.C. 986 p.d.C. 985
p.d.C. 984 p.d.C. 983 p.d.C. 982 p.d.C. 981 p.d.C. 980 p.d.C. 979 p.d.C. 978
p.d.C. 977 p.d.C. 976 p.d.C. 975 p.d.C. 974 p.d.C. 973 p.d.C. 972 p.d.C. 971
p.d.C. 970 p.d.C. 969 p.d.C. 968 p.d.C. 967 p.d.C. 966 p.d.C. 965 p.d.C. 964
p.d.C. 963 p.d.C. 962 p.d.C. 961 p.d.C. 960 p.d.C. 959 p.d.C. 958 p.d.C. 957
p.d.C. 956 p.d.C. 955 p.d.C. 954 p.d.C. 953 p.d.C. 952 p.d.C. 951 p.d.C. 950
p.d.C. 949 p.d.C. 948 p.d.C. 947 p.d.C. 946 p.d.C. 945 p.d.C. 944 p.d.C. 943
p.d.C. 942 p.d.C. 941 p.d.C. 940 p.d.C. 939 p.d.C. 938 p.d.C. 937 p.d.C. 936
p.d.C. 935 p.d.C. 934 p.d.C. 933 p.d.C. 932 p.d.C. 931 p.d.C. 930 p.d.C. 929
p.d.C. 928 p.d.C. 927 p.d.C. 926 p.d.C. 925 p.d.C. 924 p.d.C. 923 p.d.C. 922
p.d.C. 921 p.d.C. 920 p.d.C. 919 p.d.C. 918 p.d.C. 917 p.d.C. 916 p.d.C. 915
p.d.C. 914 p.d.C. 913 p.d.C. 912 p.d.C. 911 p.d.C. 910 p.d.C. 909 p.d.C. 908
p.d.C. 907 p.d.C. 906 p.d.C. 905 p.d.C. 904 p.d.C. 903 p.d.C. 902 p.d.C. 901
p.d.C. 900 p.d.C. 899 p.d.C. 898 p.d.C. 897 p.d.C. 896 p.d.C. 895 p.d.C. 894
p.d.C. 893 p.d.C. 892 p.d.C. 891 p.d.C. 890 p.d.C. 889 p.d.C. 888 p.d.C. 887
p.d.C. 886 p.d.C. 885 p.d.C. 884 p.d.C. 883 p.d.C. 882 p.d.C. 881 p.d.C. 880
p.d.C. 879 p.d.C. 878 p.d.C. 877 p.d.C. 876 p.d.C. 875 p.d.C. 874 p.d.C. 873
p.d.C. 872 p.d.C. 871 p.d.C. 870 p.d.C. 869 p.d.C. 868 p.d.C. 867 p.d.C. 866
p.d.C. 865 p.d.C. 864 p.d.C. 863 p.d.C. 862 p.d.C. 861 p.d.C. 860 p.d.C. 859
p.d.C. 858 p.d.C. 857 p.d.C. 856 p.d.C. 855 p.d.C. 854 p.d.C. 853 p.d.C. 852
p.d.C. 851 p.d.C. 850 p.d.C. 849 p.d.C. 848 p.d.C. 847 p.d.C. 846 p.d.C. 845
p.d.C. 844 p.d.C. 843 p.d.C. 842 p.d.C. 841 p.d.C. 840 p.d.C. 839 p.d.C. 838
p.d.C. 837 p.d.C. 836 p.d.C. 835 p.d.C. 834 p.d.C. 833 p.d.C. 832 p.d.C. 831
p.d.C. 830 p.d.C. 829 p.d.C. 828 p.d.C. 827 p.d.C. 826 p.d.C. 825 p.d.C. 824
p.d.C. 823 p.d.C. 822 p.d.C. 821 p.d.C. 820 p.d.C. 819 p.d.C. 818 p.d.C. 817
p.d.C. 816 p.d.C. 815 p.d.C. 814 p.d.C. 813 p.d.C. 812 p.d.C. 811 p.d.C. 810
p.d.C. 809 p.d.C. 808 p.d.C. 807 p.d.C. 806 p.d.C. 805 p.d.C. 804 p.d.C. 803
p.d.C. 802 p.d.C. 801 p.d.C. 800 p.d.C. 799 p.d.C. 798 p.d.C. 797 p.d.C. 796
p.d.C. 795 p.d.C. 794 p.d.C. 793 p.d.C. 792 p.d.C. 791 p.d.C. 790 p.d.C. 789
p.d.C. 788 p.d.C. 787 p.d.C. 786 p.d.C. 785 p.d.C. 784 p.d.C. 783 p.d.C. 782
p.d.C. 781 p.d.C. 780 p.d.C. 779 p.d.C. 778 p.d.C. 777 p.d.C. 776 p.d.C. 775
p.d.C. 774 p.d.C. 773 p.d.C. 772 p.d.C. 771 p.d.C. 770 p.d.C. 769 p.d.C. 768
p.d.C. 767 p.d.C. 766 p.d.C. 765 p.d.C. 764 p.d.C. 763 p.d.C. 762 p.d.C. 761
p.d.C. 760 p.d.C. 759 p.d.C. 758 p.d.C. 757 p.d.C. 756 p.d.C. 755 p.d.C. 754
p.d.C. 753 p.d.C. 752 p.d.C. 751 p.d.C. 750 p.d.C. 749 p.d.C. 748 p.d.C. 747
p.d.C. 746 p.d.C. 745 p.d.C. 744 p.d.C. 743 p.d.C. 742 p.d.C. 741 p.d.C. 740
p.d.C. 739 p.d.C. 738 p.d.C. 737 p.d.C. 736 p.d.C. 735 p.d.C. 734 p.d.C. 733
p.d.C. 732 p.d.C. 731 p.d.C. 730 p.d.C. 729 p.d.C. 728 p.d.C. 727 p.d.C. 726
p.d.C. 725 p.d.C. 724 p.d.C. 723 p.d.C. 722 p.d.C. 721 p.d.C. 720 p.d.C. 719
p.d.C. 718 p.d.C. 717 p.d.C. 716 p.d.C. 715 p.d.C. 714 p.d.C. 713 p.d.C. 712
p.d.C. 711 p.d.C. 710 p.d.C. 709 p.d.C. 708 p.d.C. 707 p.d.C. 706 p.d.C. 705
p.d.C. 704 p.d.C. 703 p.d.C. 702 p.d.C. 701 p.d.C. 700 p.d.C. 699 p.d.C. 698
p.d.C. 697 p.d.C. 696 p.d.C. 695 p.d.C. 694 p.d.C. 693 p.d.C. 692 p.d.C. 691
p.d.C. 690 p.d.C. 689 p.d.C. 688 p.d.C. 687 p.d.C. 686 p.d.C. 685 p.d.C. 684
p.d.C. 683 p.d.C. 682 p.d.C. 681 p.d.C. 680 p.d.C. 679 p.d.C. 678 p.d.C. 677
p.d.C. 676 p.d.C. 675 p.d.C. 674 p.d.C. 673 p.d.C. 672 p.d.C. 671 p.d.C. 670
p.d.C. 669 p.d.C. 668 p.d.C. 667 p.d.C. 666 p.d.C. 665 p.d.C. 664 p.d.C. 663
p.d.C. 662 p.d.C. 661 p.d.C. 660 p.d.C. 659 p.d.C. 658 p.d.C. 657 p.d.C. 656
p.d.C. 655 p.d.C. 654 p.d.C. 653 p.d.C. 652 p.d.C. 651 p.d.C. 650 p.d.C. 649
p.d.C. 648 p.d.C. 647 p.d.C. 646 p.d.C. 645 p.d.C. 644 p.d.C. 643 p.d.C. 642
p.d.C. 641 p.d.C. 640 p.d.C. 639 p.d.C. 638 p.d.C. 637 p.d.C. 636 p.d.C. 635
p.d.C. 634 p.d.C. 633 p.d.C. 632 p.d.C. 631 p.d.C. 630 p.d.C. 629 p.d.C. 628
p.d.C. 627 p.d.C. 626 p.d.C. 625 p.d.C. 624 p.d.C. 623 p.d.C. 622 p.d.C. 621
p.d.C. 620 p.d.C. 619 p.d.C. 618 p.d.C. 617 p.d.C. 616 p.d.C. 615 p.d.C. 614
p.d.C. 613 p.d.C. 612 p.d.C. 611 p.d.C. 610 p.d.C. 609 p.d.C. 608 p.d.C. 607
p.d.C. 606 p.d.C. 605 p.d.C. 604 p.d.C. 603 p.d.C. 602 p.d.C. 601 p.d.C. 600
p.d.C. 599 p.d.C. 598 p.d.C. 597 p.d.C. 596 p.d.C. 595 p.d.C. 594 p.d.C. 593
p.d.C. 592 p.d.C. 591 p.d.C. 590 p.d.C. 589 p.d.C. 588 p.d.C. 587 p.d.C. 586
p.d.C. 585 p.d.C. 584 p.d.C. 583 p.d.C. 582 p.d.C. 581 p.d.C. 580 p.d.C. 579
p.d.C. 578 p.d.C. 577 p.d.C. 576 p.d.C. 575 p.d.C. 574 p.d.C. 573 p.d.C. 572
p.d.C. 571 p.d.C. 570 p.d.C. 569 p.d.C. 568 p.d.C. 567 p.d.C. 566 p.d.C. 565
p.d.C. 564 p.d.C. 563 p.d.C. 562 p.d.C. 561 p.d.C. 560 p.d.C. 559 p.d.C. 558
p.d.C. 557 p.d.C. 556 p.d.C. 555 p.d.C. 554 p.d.C. 553 p.d.C. 552 p.d.C. 551
p.d.C. 550 p.d.C. 549 p.d.C. 548 p.d.C. 547 p.d.C. 546 p.d.C. 545 p.d.C. 544
p.d.C. 543 p.d.C. 542 p.d.C. 541 p.d.C. 540 p.d.C. 539 p.d.C. 538 p.d.C. 537
p.d.C. 536 p.d.C. 535 p.d.C. 534 p.d.C. 533 p.d.C. 532 p.d.C. 531 p.d.C. 530
p.d.C. 529 p.d.C. 528 p.d.C. 527 p.d.C. 526 p.d.C. 525 p.d.C. 524 p.d.C. 523
p.d.C. 522 p.d.C. 521 p.d.C. 520 p.d.C. 519 p.d.C. 518 p.d.C. 517 p.d.C. 516
p.d.C. 515 p.d.C. 514 p.d.C. 513 p.d.C. 512 p.d.C. 511 p.d.C. 510 p.d.C. 509
p.d.C. 508 p.d.C. 507 p.d.C. 506 p.d.C. 505 p.d.C. 504 p.d.C. 503 p.d.C. 502
p.d.C. 501 p.d.C. 500 p.d.C.

499 p.d.C. 498 p.d.C. 497 p.d.C. 496 p.d.C. 495 p.d.C. 494 p.d.C. 493 p.d.C. 492
p.d.C. 491 p.d.C. 490 p.d.C. 489 p.d.C. 488 p.d.C. 487 p.d.C. 486 p.d.C. 485
p.d.C. 484 p.d.C. 483 p.d.C. 482 p.d.C. 481 p.d.C. 480 p.d.C. 479 p.d.C. 478
p.d.C. 477 p.d.C. 476 p.d.C. 475 p.d.C. 474 p.d.C. 473 p.d.C. 472 p.d.C. 471
p.d.C. 470 p.d.C. 469 p.d.C. 468 p.d.C. 467 p.d.C. 466 p.d.C. 465 p.d.C. 464
p.d.C. 463 p.d.C. 462 p.d.C. 461 p.d.C. 460 p.d.C. 459 p.d.C. 458 p.d.C. 457
p.d.C. 456 p.d.C. 455 p.d.C. 454 p.d.C. 453 p.d.C. 452 p.d.C. 451 p.d.C. 450
p.d.C. 449 p.d.C. 448 p.d.C. 447 p.d.C. 446 p.d.C. 445 p.d.C. 444 p.d.C. 443
p.d.C. 442 p.d.C. 441 p.d.C. 440 p.d.C. 439 p.d.C. 438 p.d.C. 437 p.d.C. 436
p.d.C. 435 p.d.C. 434 p.d.C. 433 p.d.C. 432 p.d.C. 431 p.d.C. 430 p.d.C. 429
p.d.C. 428 p.d.C. 427 p.d.C. 426 p.d.C. 425 p.d.C. 424 p.d.C. 423 p.d.C. 422
p.d.C. 421 p.d.C. 420 p.d.C. 419 p.d.C. 418 p.d.C. 417 p.d.C. 416 p.d.C. 415
p.d.C. 414 p.d.C. 413 p.d.C. 412 p.d.C. 411 p.d.C. 410 p.d.C. 409 p.d.C. 408
p.d.C. 407 p.d.C. 406 p.d.C. 405 p.d.C. 404 p.d.C. 403 p.d.C. 402 p.d.C. 401
p.d.C. 400 p.d.C. 399 p.d.C. 398 p.d.C. 397 p.d.C. 396 p.d.C. 395 p.d.C. 394
p.d.C. 393 p.d.C. 392 p.d.C. 391 p.d.C. 390 p.d.C. 389 p.d.C. 388 p.d.C. 387
p.d.C. 386 p.d.C. 385 p.d.C. 384 p.d.C. 383 p.d.C. 382 p.d.C. 381 p.d.C. 380
p.d.C. 379 p.d.C. 378 p.d.C. 377 p.d.C. 376 p.d.C. 375 p.d.C. 374 p.d.C. 373
p.d.C. 372 p.d.C. 371 p.d.C. 370 p.d.C. 369 p.d.C. 368 p.d.C. 367 p.d.C. 366
p.d.C. 365 p.d.C. 364 p.d.C. 363 p.d.C. 362 p.d.C. 361 p.d.C. 360 p.d.C. 359
p.d.C. 358 p.d.C. 357 p.d.C. 356 p.d.C. 355 p.d.C. 354 p.d.C. 353 p.d.C. 352
p.d.C. 351 p.d.C. 350 p.d.C. 349 p.d.C. 348 p.d.C. 347 p.d.C. 346 p.d.C. 345
p.d.C. 544 p.d.C. 343 p.d.C. 342 p.d.C. 341 p.d.C. 340 p.d.C. 339 p.d.C. 338
p.d.C. 337 p.d.C. 336 p.d.C. 335 p.d.C. 334 p.d.C. 333 p.d.C. 332 p.d.C. 331
p.d.C. 330 p.d.C. 329 p.d.C. 328 p.d.C. 327 p.d.C. 326 p.d.C. 325 p.d.C. 324
p.d.C. 323 p.d.C. 322 p.d.C. 321 p.d.C. 320 p.d.C. 319 p.d.C. 318 p.d.C. 317
p.d.C. 316 p.d.C. 315 p.d.C. 314 p.d.C. 313 p.d.C. 312 p.d.C. 311 p.d.C. 310
p.d.C. 309 p.d.C. 308 p.d.C. 307 p.d.C. 306 p.d.C. 305 p.d.C. 304 p.d.C. 303
p.d.C. 302 p.d.C. 301 p.d.C. 300 p.d.C. 299 p.d.C. 298 p.d.C. 297 p.d.C. 296
p.d.C. 295 p.d.C. 294 p.d.C. 293 p.d.C. 292 p.d.C. 291 p.d.C. 290 p.d.C. 289
p.d.C. 288 p.d.C. 287 p.d.C. 286 p.d.C. 285 p.d.C. 284 p.d.C. 283 p.d.C. 282
p.d.C. 281 p.d.C. 280 p.d.C. 279 p.d.C. 278 p.d.C. 277 p.d.C. 276 p.d.C. 275
p.d.C. 274 p.d.C. 273 p.d.C. 272 p.d.C. 271 p.d.C. 270 p.d.C. 269 p.d.C. 268
p.d.C. 267 p.d.C. 266 p.d.C. 265 p.d.C. 264 p.d.C. 263 p.d.C. 262 p.d.C. 261
p.d.C. 260 p.d.C. 259 p.d.C. 258 p.d.C. 257 p.d.C. 256 p.d.C. 255 p.d.C. 254
p.d.C. 253 p.d.C. 252 p.d.C. 251 p.d.C. 250 p.d.C. 249 p.d.C. 248 p.d.C. 247
p.d.C. 246 p.d.C. 245 p.d.C. 244 p.d.C. 243 p.d.C. 242 p.d.C. 241 p.d.C. 240
p.d.C. 439 p.d.C. 238 p.d.C. 237 p.d.C. 236 p.d.C. 235 p.d.C. 234 p.d.C. 233
p.d.C. 232 p.d.C. 231 p.d.C. 230 p.d.C. 229 p.d.C. 228 p.d.C. 227 p.d.C. 226
p.d.C. 225 p.d.C. 224 p.d.C. 223 p.d.C. 222 p.d.C. 221 p.d.C. 220 p.d.C. 219
p.d.C. 218 p.d.C. 217 p.d.C. 216 p.d.C. 215 p.d.C. 214 p.d.C. 213 p.d.C. 212
p.d.C. 211 p.d.C. 210 p.d.C. 209 p.d.C. 208 p.d.C. 207 p.d.C. 206 p.d.C. 205
p.d.C. 204 p.d.C. 203 p.d.C. 202 p.d.C. 201 p.d.C. 200 p.d.C. 199 p.d.C. 198
p.d.C. 197 p.d.C. 196 p.d.C. 195 p.d.C. 194 p.d.C. 193 p.d.C. 192 p.d.C. 191
p.d.C. 190 p.d.C. 189 p.d.C. 188 p.d.C. 187 p.d.C. 186 p.d.C. 185 p.d.C. 184
p.d.C. 183 p.d.C. 182 p.d.C. 181 p.d.C. 180 p.d.C. 179 p.d.C. 178 p.d.C. 177
p.d.C. 176 p.d.C. 175 p.d.C. 174 p.d.C. 173 p.d.C. 172 p.d.C. 171 p.d.C. 170
p.d.C. 169 p.d.C. 168 p.d.C. 167 p.d.C. 166 p.d.C. 165 p.d.C. 164 p.d.C. 163
p.d.C. 162 p.d.C. 161 p.d.C. 160 p.d.C. 159 p.d.C. 158 p.d.C. 157 p.d.C. 156
p.d.C. 155 p.d.C. 154 p.d.C. 153 p.d.C. 152 p.d.C. 151 p.d.C. 150 p.d.C. 149
p.d.C. 148 p.d.C. 147 p.d.C. 146 p.d.C. 145 p.d.C. 144 p.d.C. 143 p.d.C. 142
p.d.C. 141 p.d.C. 140 p.d.C. 139 p.d.C. 138 p.d.C. 137 p.d.C. 136 p.d.C. 135
p.d.C. 134 p.d.C. 133 p.d.C. 132 p.d.C. 131 p.d.C. 130 p.d.C. 129 p.d.C. 128
p.d.C. 127 p.d.C. 126 p.d.C. 125 p.d.C. 124 p.d.C. 123 p.d.C. 122 p.d.C. 121
p.d.C. 120 p.d.C. 119 p.d.C. 118 p.d.C. 117 p.d.C. 116 p.d.C. 115 p.d.C. 114
p.d.C. 113 p.d.C. 112 p.d.C. 111 p.d.C. 110 p.d.C. 109 p.d.C. 108 p.d.C. 107
p.d.C. 106 p.d.C. 105 p.d.C. 104 p.d.C. 103 p.d.C. 102 p.d.C. 101 p.d.C. 100
p.d.C. 99 p.d.C. 98 p.d.C. 97 p.d.C. 96 p.d.C. 95 p.d.C. 94 p.d.C. 93 p.d.C. 92
p.d.C. 91 p.d.C. 90 p.d.C. 89 p.d.C. 88 p.d.C. 87 p.d.C. 86 p.d.C. 85 p.d.C. 284
p.d.C. 83 p.d.C. 82 p.d.C. 81 p.d.C. 80 p.d.C. 79 p.d.C. 78 p.d.C. 77 p.d.C. 76
p.d.C. 75 p.d.C. 74 p.d.C. 73 p.d.C. 72 p.d.C. 71 p.d.C. 70 p.d.C. 69 p.d.C. 68
p.d.C. 67 p.d.C. 66 p.d.C. 65 p.d.C. 64 p.d.C. 63 p.d.C. 62 p.d.C. 61 p.d.C. 60
p.d.C. 59 p.d.C. 58 p.d.C. 57 p.d.C. 56 p.d.C. 55 p.d.C. 54 p.d.C. 53 p.d.C. 52
p.d.C. 51 p.d.C. 50 p.d.C. 49 p.d.C. 48 p.d.C. 47 p.d.C. 46 p.d.C. 45 p.d.C. 44
p.d.C. 43 p.d.C. 42 p.d.C. 41 p.d.C. 40 p.d.C. 39 p.d.C. 38 p.d.C. 37 p.d.C. 36
p.d.C. 35 p.d.C. 34 p.d.C. 33 p.d.C. 32 p.d.C. 31 p.d.C. 30 p.d.C. 29 p.d.C. 28
p.d.C. 27 p.d.C. 26 p.d.C. 25 p.d.C. 24 p.d.C. 23 p.d.C. 22 p.d.C. 21 p.d.C. 20
p.d.C. 19 p.d.C. 18 p.d.C. 17 p.d.C. 16 p.d.C. 15 p.d.C. 14 p.d.C. 13 p.d.C. 12
p.d.C. 11 p.d.C. 10 p.d.C. 9 p.d.C. 8 p.d.C. 7 p.d.C. 6 p.d.C. 5 p.d.C. 4 p.d.C.
3 p.d.C. 2 p.d.C. 1 p.d.C.

1 2 3 4 5 6 7 8 9 10 11 12 13 14 15 16 17 18 19 20 21 22 23 24 25 26 27 28 29 30
31 32 33 34 35 36 37 38 39 40 41 42 43 44 45 46 47 48 49 50 51 52 53 54 55 56 57
58 59 60 61 62 63 64 65 66 67 68 69 70 71 72 73 74 75 76 77 78 79 80 81 82 83 84
85 86 87 88 89 90 91 92 93 94 95 96 97 98 99 100 101 102 103 104 105 106 107 108
109 110 111 112 113 114 115 116 117 118 119 120 121 122 123 124 125 126 127 128
129 130 131 132 133 134 135 136 137 138 139 140 141 142 143 144 145 146 147 148
149 150 151 152 153 154 155 156 157 158 159 160 161 162 163 164 165 166 167 168
169 170 171 172 173 174 175 176 177 178 179 180 181 182 183 184 185 186 187 188
189 190 191 192 193 194 195 196 197 198 199 200 201 202 203 204 205 206 207 208
209 210 211 212 213 214 215 216 217 218 219 220 221 222 223 224 225 226 227 228
229 230 231 232 233 234 235 236 237 238 239 240 241 242 243 244 245 246 247 248
249 250 251 252 253 254 255 256 257 258 259 260 261 262 263 264 265 266 267 268
269 270 271 272 273 274 275 276 277 278 279 280 281 282 283 284 285 286 287 288
289 290 291 292 293 294 295 296 297 298 299 300 301 302 303 304 305 306 307 308
309 310 311 312 313 314 315 316 317 318 319 320 321 322 323 324 325 326 327 328
329 330 331 332 333 334 335 336 337 338 339 340 341 342 343 344 345 346 347 348
349 350 351 352 353 354 355 356 357 358 359 360 361 362 363 364 365 366 367 368
369 370 371 372 373 374 375 376 377 378 379 380 381 382 383 384 385 386 387 388
389 390 391 392 393 394 395 396 397 398 399 400 401 402 403 404 405 406 407 408
409 410 411 412 413 414 415 416 417 418 419 420 421 422 423 424 425 426 427 428
429 430 431 432 433 434 435 436 437 438 439 440 441 442 443 444 445 446 447 448
449 450 451 452 453 454 455 456 457 458 459 460 461 462 463 464 465 466 467 468
469 470 471 472 473 474 475 476

477 478 479 480 481 482 483 484 485 486 487 488 489 490 491 492 493 494 495 496
497 498 499 500 501 502 503 504 505 506 507 508 509 510 511 512 513 514 515 516
517 518 519 520 521 522 523 524 525 526 527 528 529 530 531 532 533 534 535 536
537 538 539 540 541 542 543 544 545 546 547 548 549 550 551 552 553 554 555 556
557 558 559 560 561 562 563 564 565 566 567 568 569 570 571 572 573 574 575 576
577 578 579 580 581 582 583 584 585 586 587 588 589 590 591 592 593 594 595 596
597 598 599 600 601 602 603 604 605 606 607 608 609 610 611 612 613 614 615 616
617 618 619 620 621 622 623 624 625 626 627 628 629 630 631 632 633 634 635 636
637 638 639 640 641 642 643 644 645 646 647 648 649 650 651 652 653 654 655 656
657 658 659 660 661 662 663 664 665 666 667 668 669 670 671 672 673 674 675 676
677 678 679 680 681 682 683 684 685 686 687 688 689 690 691 692 693 694 695 696
697 698 699 700 701 702 703 704 705 706 707 708 709 710 711 712 713 714 715 716
717 718 719 720 721 722 723 724 725 726 727 728 729 730 731 732 733 734 735 736
737 738 739 740 741 742 743 744 745 746 747 748 749 750 751 752 753 754 755 756
757 758 759 760 761 762 763 764 765 766 767 768 769 770 771 772 773 774 775 776
777 778 779 780 781 782 783 784 785 786 787 788 789 790 791 792 793 794 795 796
797 798 799 800 801 802 803 804 805 806 807 808 809 810 811 812 813 814 815 816
817 818 819 820 821 822 823 824 825 826 827 828 829 830 831 832 833 834 835 836
837 838 839 840 841 842 843 844 845 846 847 848 849 850 851 852 853 854 855 856
857 858 859 860 861 862 863 864 865 866 867 868 869 870 871 872 873 874 875 876
877 878 879 880 881 882 883 884 885 886 887 888 889 890 891 892 893 894 895 896
897 898 899 900 901 902 903 904 905 906 907 908 909 910 911 912 913 914 915 916
917 918 919 920 921 922 923 924 925 926 927 928 929 930 931 932 933 934 935 936
937 938 939 940 941 942 943 944 945 946 947 948 949 950 951 952 953 954 955 956
957 958 959 960 961 962 963 964 965 966 967 968 969 970 971 972 973 974 975 976
977 978 979 980 981 982 983 984 985 986 987 988 989 990 991 992 993 994 995 996
997 998 999 1000 1001 1002 1003 1004 1005 1006 1007 1008 1009 1010 1011 1012
1013 1014 1015 1016 1017 1018 1019 1020 1021 1022 1023 1024 1025 1026 1027 1028
1029 1030 1031 1032 1033 1034 1035 1036 1037 1038 1039 1040 1041 1042 1043 1044
1045 1046 1047 1048 1049 1050 1051 1052 1053 1054 1055 1056 1057 1058 1059 1060
1061 1062 1063 1064 1065 1066 1067 1068 1069 1070 1071 1072 1073 1074 1075 1076
1077 1078 1079 1080 1081 1082 1083 1084 1085 1086 1087 1088 1089 1090 1091 1092
1093 1094 1095 1096 1097 1098 1099 1100 1101 1102 1103 1104 1105 1106 1107 1108
1109 1110 1111 1112 1113 1114 1115 1116 1117 1118 1119 1120 1121 1122 1123 1124
1125 1126 1127 1128 1129 1130 1131 1132 1133 1134 1135 1136 1137 1138 1139 1140
1141 1142 1143 1144 1145 1146 1147 1148 1149 1150 1151 1152 1153 1154 1155 1156
1157 1158 1159 1160 1161 1162 1163 1164 1165 1166 1167 1168 1169 1170 1171 1172
1173 1174 1175 1176 1177 1178 1179 1180 1181 1182 1183 1184 1185 1186 1187 1188
1189 1190 1191 1192 1193 1194 1195 1196 1197 1198 1199 1200 1201 1202 1203 1204
1205 1206 1207 1208 1209 1210 1211 1212 1213 1214 1215 1216 1217 1218 1219 1220
1221 1222 1223 1224 1225 1226 1227 1228 1229 1230 1231 1232 1233 1234 1235 1236
1237 1238 1239 1240 1241 1242 1243 1244 1245 1246 1247 1248 1249 1250 1251 1252
1253 1254 1255 1256 1257 1258 1259 1260 1261 1262 1263 1264 1265 1266 1267 1268
1269 1270 1271 1272 1273 1274 1275 1276 1277 1278 1279 1280 1281 1282 1283 1284
1285 1286 1287 1288 1289 1290 1291 1292 1293 1294 1295 1296 1297 1298 1299 1300
1301 1302 1303 1304 1305 1306 1307 1308 1309 1310 1311 1312 1313 1314 1315 1316
1317 1318 1319 1320 1321 1322 1323 1324 1325 1326 1327 1328 1329 1330 1331 1332
1333 1334 1335 1336 1337 1338 1339 1340 1341 1342 1343 1344 1345 1346 1347 1348
1349 1350 1351 1352 1353 1354 1355 1356 1357 1358 1359 1360 1361 1362 1363 1364
1365 1366 1367 1368 1369 1370 1371 1372 1373 1374 1375 1376 1377 1378 1379 1380
1381 1382 1383 1384 1385 1386 1387 1388 1389 1390 1391 1392 1393 1394 1395 1396
1397 1398 1399 1400 1401 1402 1403 1404 1405 1406 1407 1408 1409 1410 1411 1412
1413 1414 1415 1416 1417 1418 1419 1420 1421 1422 1423 1424 1425 1426 1427 1428
1429 1430 1431 1432 1433 1434 1435 1436 1437 1438 1439 1440 1441 1442 1443 1444
1445 1446 1447 1448 1449 1450 1451 1452 1453 1454 1455 1456 1457 1458 1459 1460
1461 1462 1463 1464 1465 1466 1467 1468 1469 1470 1471 1472 1473 1474 1475 1476
1477 1478 1479 1480 1481 1482 1483 1484 1485 1486 1487 1488 1489 1490 1491 1492

1493 1494 1495 1496 1497 1498 1499 1500 1501 1502 1503 1504 1505 1506 1507 1508
1509 1510 1511 1512 1513 1514 1515 1516 1517 1518 1519 1520 1521 1522 1523 1524
1525 1526 1527 1528 1529 1530 1531 1532 1533 1534 1535 1536 1537 1538 1539 1540
1541 1542 1543 1544 1545 1546 1547 1548 1549 1550 1551 1552 1553 1554 1555 1556
1557 1558 1559 1560 1561 1562 1563 1564 1565 1566 1567 1568 1569 1570 1571 1572
1573 1574 1575 1576 1577 1578 1579 1580 1581 1582 1583 1584 1585 1586 1587 1588
1589 1590 1591 1592 1593 1594 1595 1596 1597 1598 1599 1600 1601 1602 1603 1604
1605 1606 1607 1608 1609 1610 1611 1612 1613 1614 1615 1616 1617 1618 1619 1620
1621 1622 1623 1624 1625 1626 1627 1628 1629 1630 1631 1632 1633 1634 1635 1636
1637 1638 1639 1640 1641 1642 1643 1644 1645 1646 1647 1648 1649 1650 1651 1652
1653 1654 1655 1656 1657 1658 1659 1660 1661 1662 1663 1664 1665 1666 1667 1668
1669 1670 1671 1672 1673 1674 1675 1676 1677 1678 1679 1680 1681 1682 1683 1684
1685 1686 1687 1688 1689 1690 1691 1692 1693 1694 1695 1696 1697 1698 1699 1700
1701 1702 1703 1704 1705 1706 1707 1708 1709 1710 1711 1712 1713 1714 1715 1716
1717 1718 1719 1720 1721 1722 1723 1724 1725 1726 1727 1728 1729 1730 1731 1732
1733 1734 1735 1736 1737 1738 1739 1740 1741 1742 1743 1744 1745 1746 1747 1748
1749 1750 1751 1752 1753 1754 1755 1756 1757 1758 1759 1760 1761 1762 1763 1764
1765 1766 1767 1768 1769 1770 1771 1772 1773 1774 1775 1776 1777 1778 1779 1780
1781 1782 1783 1784 1785 1786 1787 1788 1789 1790 1791 1792 1793 1794 1795 1796
1797 1798 1799 1800 1801 1802 1803 1804 1805 1806 1807 1808 1809 1810 1811 1812
1813 1814 1815 1816 1817 1818 1819 1820 1821 1822 1823 1824 1825 1826 1827 1828
1829 1830 1831 1832 1833 1834 1835 1836 1837 1838 1839 1840 1841 1842 1843 1844
1845 1846 1847 1848 1849 1850 1851 1852 1853 1854 1855 1856 1857 1858 1859 1860
1861 1862 1863 1864 1865 1866 1867 1868 1869 1870 1871 1872 1873 1874 1875 1876
1877 1878 1879 1880 1881 1882 1883 1884 1885 1886 1887 1888 1889 1890 1891 1892
1893 1894 1895 1896 1897 1898 1899 1900 1901 1902 1903 1904 1905 1906 1907 1908
1909 1910 1911 1912 1913 1914 1915 1916 1917 1918 1919 1920 1921 1922 1923 1924
1925 1926 1927 1928 1929 1930 1931 1932 1933 1934 1935 1936 1937 1938 1939 1940
1941 1942 1943 1944 1945 1946 1947 1948 1949 1950 1951 1952 1953 1954 1955 1956
1957 1958 1959 1960 1961 1962 1963 1964 1965 1966 1967 1968 1969 1970 1971 1972
1973 1974 1975 1976 1977 1978 1979 1980 1981 1982 1983 1984 1985 1986 1987 1988
1989 1990 1991 1992 1993 1994 1995 1996 1997 1998 1999 2000 2001 2002 2003 2004
2005 2006 2007 2008 2009 2010 20112012 2013 2014 2015

2016 2017 2018 2019 2020 2021 2022 2023 2024 2025 2026 2027 2028 2029 2030 2031
2032 2033 2034 2035 2036 2037 2038 2039 2040 2041 2042 2043 2044 2045 2046 2047
2048 2049 2050 2051 2052 2053 2054 2055 2056 2057 2058 2059 2060 2061 2062 2063
2064



https://fur.wikipedia.org/wiki/Sanc

Il sanc al è un fluit dal cuarp specializât (tecnicamentri un tiessût), compost
di un licuit clamât plasme, e di une part corpuscolâr fate di celulis dal sanc
che a son in sospension dentri tal plasme. Lis celulis che a son tal sanc a son
globui ros, o eritrocits, globui blancs, che a includin leucocits e linfocits, e
plachetis o trombocits. Il plasme al è pe plui part aghe cun dentri proteinis in
soluzion, sâl e altris sostancis, e al è il 55% dal intîr volum dal sanc. I
mamifars a àn sanc ros, che al è di colôr ros brilant cuant che al è ossigjenât,
par vie de emoglobine. Cierts animâi, come par esempli il Limulus polyphemus, un
gjenar di masanetis, a doprin la emocjanine par puartâ l'ossigjen, invezit de
emoglobine.

Lis celulis plui abondantis tal sanc a son i globui ros. Chescj a contegnin la
emoglobine, une proteine che e conten fier e facilite il traspuart dal ossigjen
di un puest dulà che e je abondance ai tiessûts che a'nd àn bisugne. La anidride
carboniche e je invezit traspuartade dissiolte tal plasme. I globui blancs a
judin a resisti a lis infezions e ai parassits, lis plachetis a son impuartantis
pe coagulazion dal sanc.

Il sanc al cor ator tal cuarp par mieç de azion di pompe dal cûr. Il sanc
arteriâl al puarte l'ossigjen de arie ispirade ai tiessûts dal cuarp, e il sanc
venâl al puarte vie la anidride carboniche (o diossit di carboni), un prodot di
scart dal metabolisim celulâr, fintremai ai polmons di dulà che e vignarà
espirade.

L'agjetîf doprât pal sanc al à il prefìs emo- o emato-, che a vegnin de peraule
grêc "αἷμα", che al vûl dî propi "sanc". La peraule sanc e ven fûr invezit dal
latin sanguis, sanguinis.



https://fur.wikipedia.org/wiki/Publicit%C3%A2t

La publicitât e je une ativitât imprenditoriâl che e vûl fâ cognossi une
etichete, une marcje, une aziende, par incressi il cunsum e il doprâ un ben o un
servizi. E je une comunicazion a paiament dulà cui che al paie al è ben
cognossût e il messaç al è ben controlât. La publicitât e je une tecniche dal
marketing cul obietîf fondamentâl di incressi la imagjin di une marcje, fâ visâ,
informâ e cunvinci plui int par fâ vendi di plui. La publicitât al dì di vuê
dopre ce tantis dissiplinis tant che la psicologjie, la sociologjie, la
statistiche, la comunicazion sociâl, la economie, la antropologjie. Ma ancje la
publicitât e je chê ativitât che vûl fâ comprâ alc di cui tu no tu sâs ancjemò
di vê bisugne cun bêçs che ancjemò no tu âs.

Biel che la publicitât e je aromai viodude tant che necessarie par la incressite
economiche, no je cence un cualchi cost sociâl: bruturis di cartei su lis
stradis, gjornâi che a an pagjinis cuasit plui di publicitât che no di notiziis,
cjarte strassade, formis di invadence in internet (spam). La publicitât e je
deventade part de nestre vite di ogni dì, e je presinte e jemple ducj i spaziis
publics, ogni etât, dai fruts dal asîl ai vecjos. Formis di protezion dai plui
piçui a son in tantis manieris svuincadis. E je opinion comun aromai che cualchi
publicitât e sedi tossiche come e plui dai prodots. Responsabilitât social de
publicitât e je ancje di no volê dâ confin al svilup, dant la idee che il consum
al sedi cence suaze, cence tiermins, cence fin.

La forme di publicitât plui cognossude fin dai timps antîcs e jere il "passe
peraule", ancje se messaçs pal cumierç e pes elezions a son stâts cjatâts ancje
sui mûrs da lis ruvinis di Pompei. Cun il disvilup des tecnichis de la stampe,
za intal XVII secul i prins avîs publicitariis a scomençarin a viodisi sui
gjornâi inglês. La publicitât, al inizi clamade reclame, je lade a incressisi cu
la espansion de economie. La prime agjenzie publicitarie cirive nome i spaziis
dulà meti in mostre i prodots, cu l'inizi dal XX secul scomençarin a viodi ancje
dai contignûts e fin vie a dut il svilup dal prodot. La publicitât e je rivade
in television intal 1957, sierade intune scjate cu la intenzion che no vedi di
fâ dams ma al stes timp e fo il sô sucès: une ocasion di sperimentâ il lengaç,
personaçs e purpûr un fenomen di costum, come tal câs talian pe trasmission
"Carosello".

Pe publicitât in lenghe furlane bisugne lâ a la storie di Radio Onde Furlane,
intai agns '80 dal secul pene stât, che à fat de publicitât in furlan une des
sôs bandieris. Di poc a si viôt inte stampe periodiche (Il Diari, La Vite
Catoliche) cualchi avîs publicitari in lenghe e alc al tache ancje sui cartelons
stradai (in particolâr une marcje di bire), dut câs pocje robe rispiet a la
utenze potenziâl di furlans.

Lis aziendis a fasin publicitât midiant grancj imprescj di comunicazion: (radio,
television, gjornâi, internet, e v. i.). La publicitât e cîr un sô public
midiant i media de la comunicazion in cambi di bêçs (comprant dai spaziis o dai
timps in une cierte maniere condizione i media) fasint dai contrats che permetin
spes ai media di vivi. La propagande par pandi ideis politichis o religjosis e
je une particolâr ativitât publicitarie. A son plui manieris di cjalâ a la
publicitât, lis plui comunis a son: daûr dal ogjet preseât, daûr dal gjenar di
imprest doprât, daûr dal obietîf marcât, daûr dal interès public o di publiche
utilitât (campagnis cun obietîfs sociâls). In internet o cun lis tecnologjiis
digjitâls o vin la publicitât no cirude o spam, cuant che e rive une grande
cuantitât di letaris vie pueste eletroniche che nissun al à domandât. Gnovis
manieris a son cui telefonins la messagjierie instantanee, che fâs rivâ al stes
timp a tancj di lôr il stes messagjin. Internet e i telefonins a rivin a jentrâ
pardabon di plui intal privât e a an cjatât un spazi publicitari no tradizionâl
par svilupâ un prodot.



https://fur.wikipedia.org/wiki/Luteranisim

Il luteranisim e je une comunitât religjose cristiane protestant basât sui
insegnaments e lis ideis di Martin Luter, un plevan catolic dal XVI secul che al
voleve riformâ lis pratichis e lis dotrinis de Glesie.

L'inizi simbolic dal luteranisim, e duncje de Riforme protestante, al è stât ai
31 di Otubar dal 1517, cuant che Luter al publicà su la puarte de Glesie di ducj
i Sants di Wittenberg, in Sassonie (Gjermanie, 95 tesis o declarazions sui
dogmis e lis pratichis catolichis e cu la publicazion di bande di Melanton tal
1530 de Confession augustane (o di Auguste).

I luterans no son fedêi al Pape, a àn doi sacraments (il Batisim e la Sante
Cene, la confession e pues jessi personâl e direte nome a Diu o midiant
l'intermediazion dal pastôr), a crodin come i catolics che la particule e il vin
consacrâts a sedin dabon il cuarp e il sanc di Jesu Crist e a fasin la comunion
in duplis specie. Il cult, che i catolics a clamin messe al è di domenie e no
simpri si comunichisi, ma simpri a si cjante, a si scolte il pastôr che al monte
sul pulpit par fâ la predicje, e a si lei la Biblie. I pastôrs si podin maridâ e
ancje lis feminis a podin acedi al ufici pastorâl. Par ogni glesie al è a cjâf
un plevan. No esist une caste sacerdotâl ma al esist il sacerdozi universâl, al
ven a stâi che ducj i fedêi a son clamâts a sei sacerdots di Jesus Crist.

Tal 1999 la Glesie Catoliche di Rome a si è svicinade acetant il fat che a si
pues jessi salvâts nome par grazie divine e no par oparis.

Te ete di mieç tancj furlans a si stavin convertint al luteranisim soredut in
Cjargne, a Glemone, a Sant Denêl, a Sant Vît dal Tiliment e a Udin ma Vignesie
ju fasè ducj abiurâ. Te citât di Gurize a'nd jere une fuarte comunitât luterane
che daspò de Prime Vuere mondiâl e deventà metodiste.



https://fur.wikipedia.org/wiki/Lenghe

Une lenghe o ancje idiome al è un sisteme di comunicazion verbâl propi di une
comunitât umane. Ancje se dispès si doprin come sinonims, lenghe no je la stesse
robe di lengaç; cun chest ultin tiermin si riferìn ae capacitât umane gjenerâl.

La lenghe e à il fin di rapresentâ il mont doprant lis peraulis e la lôr
combinazion in frasis. Lis regulis di combinazion, la formazion di gnovis
peraulis e il lôr significât a son l'ogjet di studi de lenghistiche. Lis lenghis
naturâls, a diference di chês artificiâls o dai lengaç formâi, a presentin spes
ambiguitâts, parcè che a rifletin il mût di viodi il mont di un grup di
fevelants.

No je une definizion acetade universalmentri par decidi ce che e je un lenghe e
ce che no je (e je une variant o dialet). Par chest la tassonomie des lenghis e
je tantis voltis un motîf di conflits e polemichis. Par esempli lis relazions
tra danês e il norvegjês, tra galizian e il portughês; a voltis i conflits a àn
dome motivazions politichis, no lenghistic, par esempli tal câs dal valenzian e
dal catalan, dulà che sul sfont a son cuestions di identificazion de lenghe e di
sentiment nazionâl.

A son in totâl plui di 6000 lenghis difarentis tal mont, ma si calcole che
scuasit la metât a sparirà intal XXI secul, par mancjance di trasmission tra lis
gjenerazions e pe pression politiche di altris lenghis plui fuartis. Tal mont a
son diviersis grandis fameis di lenghis come la indoeuropee, la camitiche, la
semitiche, la dravidiche, la boscimane, la bantu e v.i. A son des lenghis che no
si rive a capì ben di dulà che son derivadis par esempli il basc, il tasmanian o
il corean.



https://fur.wikipedia.org/wiki/Interlingua

Interlingua al è une lingue artificiàl doprande parolis que a son trovadis inte
magjorance di linguis west-europeis. Cheste al era facide di un grup di gente
que al laborava super cheste durante plui di 20 ans, e chests a compliva e a
publicava il prim disionari in 1951.

Inter al significhe "tra"; lingua al significhe "lingue". Chests a eligeva il
nomine "interlingua" par que chests a voleva la a jessi doprade par gente di
pais diferents a parlâ il un il altere facilementri. Par que interlingua al era
facide di gente a jessi facile, cheste al è plui facile que altere linguis a
aprendi.

A son 2 altere linguis artificialis intal mond que a vê plui di 1000 parlatôrs,
esperanto e ido. Chestis 2 a era facidis pre interlingua. Alcun gente al pense
que esperanto e ido a son facile a aprendi par que chestis no a vê "exceptiones"
(parolis que a fraturin lis regulis) ma altere gente al pense que interlingua al
è plui facile par que i disveloppatores a eligeva totis lis parolis a jessi
facile a comprendi par gente qui a cognosce anglese, francese, espaniol,
portugese, o italian, plui linguis come occitan e romanian, linguis que a era
abitualis a jessi latin, le lingue doprade in Rome ante longe tempore.



https://fur.wikipedia.org/wiki/Educazion_superior

Lis spresions insegnance superior e educazion superior se refierin al proces, i
centrs e lis istituzions di insegnance che son tras l'educazion secundarie o
medie.

In gjenerâl, il requisît dal ingres e je habê completât l'educazion secundarie,
e par l'unevore ancje candidats basâts intal rendiment escolar de secundarie o
uns esamens di selezion. Segun il paîs, ests esamens puedin jessi dal ambît
statâl, locâl o universitari. In otris sistemas, ma, nol esistin ningun tip di
selezion.

Cade verie plui istituzions di educazion terziarie animin l'ingres di personis
adultis cence che hayin tenît necesariamentri esît inte educazion secundarie,
spezialmentri a lis universitâts abiertis.

La preparazion che al ofrec l'educazion terziarie al è dal tip profesionâl o
academiche. Se distingu tra studis dal grât (par ejempl, Diplomature e
Licenziature) e postgrau (Màster e Dotorât) segun il sistema di titulazion
profesionâl e grâts academîcs.

I stableziments di educazion terziarie hin sît tradizionalmentri lis
universitâts, ma cun di plui se considerin otrs centrs educatîfs come istituts,
scuelis profesionâls o scuelis tecnichis, centris di formazion dal profesorât,
scuelis di art dramatîc, conservatoris, etc.

Une funzion impuartante, aparte de insegnance, inte educazion terziarie son lis
ativitâtes di investigazion (spezialmentri a lis universitâts) intai diferents
nivels dal conoziment. Asimism, otre funzion son lis ativitâtes di stension, in
lis cuâls se procura la partizipazion de poblazion e se le comunizin i
resultâts.



https://fur.wikipedia.org/wiki/Cope_dal_mont_di_balon

La Cope dal mont di balon (tal lengaç comun ancje il Mondiâl o i Mondiâi di
balon) e je la competizion uficiâl plui impuartant dal balon, dulà che zuin
cuintri dutis lis scuadris nazionâls che a fasin part de Federation
International de Football Association (FIFA), il cuarp di regolazion plui grant
di ducj i sports. Chest campionât al cole ogni 4 agns de prime competizion intal
1930 (fûr che tai agns 1942 e 1946, cuant che e fo sospindude par vie de Seconde
vuere mondiâl). Purpûr, si pues considerâlu un event continui, parcè che tai trê
agns prime de fase finâl si zuin lis partidis di cualificazion, dividudis par
continent.

Ae fase finâl de competizion a partecipin 32 scuadris nazionâls che a si
scuintrin intun periodi di cirche cuatri setemanis intun paîs che al organize
dut (o in doi dongje, come intal 2002), sielzût in precedence. Intes 17 fasis
finâls fin cumò, dome siet nazions a'nd àn vinçût il titul. Chê plui vitoriose
di simpri e je il Brasîl (5 voltis).



https://fur.wikipedia.org/wiki/Antoni_Vivaldi

Antoni Lucio Vivaldi (Vignesie, 4 di març 1678 - Viene, 28 di luj 1741) al fo un
composidôr, violinist e predi talian.

Al fo un dai violiniscj plui virtuôs dal so timp, e un dai plui grancj
composidôrs de musiche baroche. Considerât un dai composidôrs talians plui
impuartants, originâls e influent dal so timp, Vivaldi, al puarte il gjenar
musicâl dal concert, soredut solistic, gjenar tacât da Josef Torelli, al sô
masim svilup, cussì come la tecniche dal violin,il so istrument, e la
orchestrazion. Nol à dismenteât nancje la opare liriche. La sô produzion
musicâl,une vore grande, e viôt la presince di tancj concerts par istruments,
sonadis, e musiche sacre.

La sô opare e à influençât tancj composidôrs dal so timp, soredut todescs, come
Johann Sebastian Bach, Johann Gerorg Pisendel e Johann David Heinichen.

Daspo de sô muart,il sô non e la sô musiche e fo dismenteade, ma il lavôr di
ricercje musicâl di professôrs di musicologie dal XX secul come Arnold Shering,
Alfredo Casella e Alberto Gentili a àn fât in maniere che Vivaldi nol sedi
dismenteât.

La sô opare plui cognossude e je di sigûr il concert par cuatri
violins,cognossût sot dal non di Lis cuartri stagjons il plui cognossût esempli
di musiche a sogjet.

Prin fî de famee, Antoni Vivaldi al nâs vinars ai 4 di març dal 1678 a
Vignesie.In chê dî, un grant taramot al tache il Venit. Al ven batiât in cjase
parcè, pene nassût, al jere za in pericul di vite jessint malât. Al ven alore
batiât di Margherite Veronese, la femine che lu veve fât nassi e che viodeve di
lui. Al ven batiât uficialmenti te glesie di San Zuan Batiste in Bragore dongje
cjase sô ai 6 di mai. Il pari al jere Zuan Batiste Vivaldi (1655-1736),fi di un
sartôr brescian, che tal 1666 al jere vignût a stâ a Vignesie. La mari Camile
Callicchio, fie di un sartôr ancje je, vignude a Vignesie di cualchi an. Sposâts
in tal 1676, i Vivaldi a àn vot fîs, di cui doi muarts piçui.

Il pari, barbîr,une vore passionât di musiche, al jentre intal 1685 come
violinist inte basiliche di San Marc in chel timp capele privade dal Dôs e no
catedre dal vescul. Lis funzions a jerin nome par ocasions particolârs. I
musiciscj de capele a jerin une vore prestigjôs e simpri in tal 1685 al jentre
come Mestri il famôs Zuan Legrenzi.Insiemit a chest e al di lui coleghe Antoni
Lotti, Zuan Batiste Vivaldi al fonde il Sovegno dai musiciscj di Sante Cecilie
une confraternite di musiciscj venezians. Al scomençâ dal 1689, Vivaldi pari al
sune il violin ancje tal teatri San Zuan Grisostomo e tal Ospedâl dai
mendicjants.

Antoni Vivaldi al impare a sunâ il violin dal pari e za di zovin al jere
talentuôs. Al ven acetât di zovin te Capele dal Dôs.Il fât di jessi entrât zovin
in un ambient musicâl al fo fondamentâl par la sô educazion musicâl e par il sô
talent, tant che Vivaldi al rive a cjapâ il puest di sô pari, violinist pitost
cognossût te sô ete. Il pari al influençarâ une vore il fî, te vite e soredut in
te cariere musicâl.

Cuant che Vivaldi al à 10 agns, al ven indreçât te vite di glesie, al ven mandât
a studiâ te scuele parochiâl. No si sâ plui nuje di Vivaldi fin al 18 di
setembar dal 1693,cuant che al ven tonsurât de bande dal Patriarcje di Vignesie
Badoâr. Al tache a studiâ teologje te glesie di San Zimignan prime,e te glesie
di San Zuan in Oleo daspò, tal timp la sô famee e jere a stâ a San Martin. Ancje
s'al studiave, nol bandone la musiche:la sô abilitât cul violin lu puarte intal
1696 a sunâ come violinist in sorenumar te basiliche di San Marc tes funzions di
Nadâl. Il 23 di març dal 1703 al ven ordenât predi, e daurman al ven clamât il
predi ros par vie dal colôr dai cjavei. Al continue a vivi cu la famee e a
lavorâ dongje dal pari. In tal 1704, al ven dispensât dal dî messe, par vie de
sô salût (al sufrive di asme bronchiâl).

Tal stês timp, Vivaldi al ven sielzût come mestri di violin des autoritâts dal
Piu Ospedâl de Pietât cun une paie di 60 ducâts ad an.

Fondâde tal 1346,cheste istituzion religjose, e jere la plui prestigjôs dai lûcs
finanziâts de Serenissime Republiche fondâts par meti i fruts bandonâts, i fîs
no ricognossûts,e i fîs des fameis che no podevin permetisi il manteniment. I
fruts a restavin fin ai 15 agns par lâ a imparâ un mistîr. Sieradis come intun
convent,lis frutis a ricevevin une educazion musicâl di prin ordin,che e faseve
di lôr,cjantantis e musiciscj di valôr,te pratiche dal cjant (cualchidune di lôr
e podeve cjantâ la part di tenôr e di bâs)e in ducj i istruments. A vegnivin
dividudis seont il lôr talent: a la base a jerin lis figlie di coro. Chês cun
plui esperience a jerin lis privilegiate di coro, che a podevin cjantâ ancje al
di fûr de istituzion e jessi domandadis in matrimoni.Te cime a jerin lis maestre
di coro, frutis che a podevin insegnâ a lis plui zovinis. Vegnivin organizâts
concierts publics e a paiament.In ducj i ospedai a jerin ancje un mestri dal
coro (maestro del coro) , responsabil de istituzion musicâl,un organiste,un
profesôr d'istruments e altris profesôrs specializâts.

Pôc timp daspò jessi stât nomenât mestri,lis frutis dal ospedâs scomencin a
jessi cognossudis par le lôr ativitât musicâl,ancje fûr i confins
talians.Vivaldi scrîf par lôr tancj concerts,cjantadis e musiche sacre,tant che
Charles de Brosses croniste musicâl de epoche,al scrivarâ impressionât: Le
musiche eccezzionâl je chê dai Opedâi, indulâ le "putte" cjantin come agnui e
sunin il violin, l'organ, l'oboe, il violoncel, il fagôt; insome,nissun
istroment i fâs pore.

In tal avost dal 1704 le sô paie e ven puartade a 100 ducâts, al ven nomenât
ancje insegnant di viole all'inglese e intal 1705 al ven incjariât de
composizion e de esecuzion dai concierts,le paie e ven puartade a 150 ducâts par
an, zontât ae ativitât di scrivi la musiche pes Messis de Pietât e pes fameis
dai siôrs di Vignesie.

Vê a disposizion musiciscj e cjantants di talent, cence vê pinsîrs di numar,
timp o cost, al jere vantagjôrs par Vivaldi che cussì podeve liberâ dute la sô
creativitât e sperimentâ dutis lis combinazions dal organic strumentâl. La
direzion musicâl dal Ospedal de Pietât e ven dade a Francesc Gasparini mestri di
coro, musicist di valôr, ma une vore ocupât a scrivi oparis pal teatri
Sant'Agnul. Par chest motîf, Gasparini al lassave dut intes mans di Vivaldi, che
al jere deventât di fât,il principâl animadôr msicâl dal ospedâl. Ogni an,la
direzion dal Ospedâl e votave se tignî o no i profesôrs. Ancje se Vivaldi al ven
raramentri metût ae votazions, in tal 1709 al piert il puest par 7 votos cuintri
e 6 a favôr. Daspò jessi stât libar professionist par plui di un an, intal 1711
al ven clamât di gnûf tal Ospedâl de Pietât, simpri daûr votazion de direzion
dal Ospedâl. Di sigûr la direzion e veve capît l'impuartance di Vivaldi tal
insegnament musicâl de scuele. Intal 1713 Vivaldi al devente responsabil de
ativitâts musicâl dal Ospedâl,e in tal 1716, maestro de' concerti (mestri dai
concerts). I studîos a son rivâts ae conclusion che, ancje cuant al jere libar,
Vivaldi al à scrît simpri musiche par l'Ospedâl, ancje in forme privade.

Si tratave di dodîs sunadis di cjamare a trê (suonate da camera a tre) dediadis
al cont Anibal Gambara,un nobil venezian. Chestis sunadis di cjamare a jerin
vonde tradizionâls, tal stîl corelian. Tal stês an, Vivaldi al partecipe a un
conciert organizât dal abât di Ponpone, ambassadôr di France. La sô famee e jere
a stâ intun apartament intal cjamp dai SS. Filip e Jacum, daur de basiliche di
San Marc. Intal 1706,Vivaldi pari e fi, a jerin segnalâts intune guide par
visitadôrs stranîrs, come i miôrs violiniscj de citât.

Le musiche diven le sô principâl ativitât parcè in te sierade 1706,Vivaldi
bandone le ativitât pastorâl par concentrasi miôr su le musiche. Il parcè di
cheste decision,Vivaldi lu scrîf in une letare dal 1737,disint che no podeve dî
messe par vie de strettezza di petto, sarès a dî le dificoltât di respirazion e
il mâl tal pet che il compositôr veve (il mâl veve di jessi une forme di asme
bronchiâl) Ma cualchidun dîs che jere ancje un atri parcè.Si diseve che
Vivaldi,disint la messe,cuant i vignive tal cjâf l'idee di une fughe,cjapât da
l'emozion,bandonave l'altâr par cori te sagrestie,par scrivile di corse.Une
volte mitude te cjarte l'idee musicâl,al tornave a dî messe. Ma bisugne ancje dî
che Vivaldi,par dute le sô vite,no bandone mai il breviari e il vistît di
predi.Il compositôr Ernst Ludwig Gerber al dîs ancje che Vivaldi al jere une
vore religjos.Doncje il mâl che lu tormentave,al jere di sigûr il parcè Vivaldi
no podeve dî messe.

Cu le difusion de sôs oparis e par vie di jessi un dai miôrs violiniscj di
Vignesie,Vivaldi a scomence a frecuentâ le aristocrazie,soredut Palaç
Ottoboni.In tal 1707,tal mieç di une fieste dade dal princip Ercolani,ambassadôr
dal imperadôr d'Austrie ,Vivaldi partecipe a une sorte di gare musicâl cuintri a
un atri predi-violiniste,don Zuan Rueta,musicist cumo' dismenteât,ma in te
epoche protezût da l'Imperadôr in persone.Cheste al jere un onôr riservât nome
par i musiciscj che gjoldevin de pui alte considerazion. Tal stês periodo i pui
grancj composidôrs son di passaç a Vignesie: Alessandri Scarlatti ,il pui
cognossût composidôr napoletan al fâs rapresentâ al teatri San Zuan Grisostomo
(chel indulà al sunave il pari di Vivaldi) tal timp dal carnavâl dal 1707,dôs de
sôs oparis:Mitridate Europatore e il trionfo della Libertà.L'an daspo,sô fî
Domeni Scarlatti ,famôs sunadôr di clavicembal,al vâ a studiâ cu Gasperini,che
al jere deventât amî di sô pari.E ancje Georg Friedrich Heandel ,il composidôr
pui famôs dal timp,ven a stâ a Vignesie,indulà le rapresentazion de sô opare
Agrippina , simpri tal teatri San Zuan Grisostomo, il 26 di dicembar dal 1709
,varâ un sucès trionfâl.No si cjatin testemoneancis,ma cun ducj chests
composidôrs atôr par Vignesie lasse pensâ che Vivaldi no à di sigûr mancjât le
ocasion di cognossju,e che forsît lu àn pocât a scrivi oparis.

Vivaldi al à ancjmo' ocasions di cognossi personaçs de aristocrazie:tal mês di
dicembar dal 1709 fin al mês di març dal 1709 al ven a Vignesie in visite
privade il re Fidrì IV di Danimarche ,vignût a Vignesie cu le intezion di gjoldi
plui che al podeve dal famôs carnavâl.Rivât il 29 di dicembar,le dî daspo al
asist a un concert al Ospedâl de Pietât,dirizût par Vivaldi.Il re di Danimarche
al à di vê sintût pui di une volte i concerts des frutis dal Ospedâl,dirizudis
dal lôr maestro di violino tant che il re di Danimarche lassarâ Vignesie cu le
opus 2 di Vivaldi,sarès a dî lis dodîs sunadis par violin e bâs
continuât,stampât dal editôr venezian Antonio Bortoli.Il re,amant de musiche
taliane e des bielis feminis,al puartarâ cun lui ancje dodîs ritrats in
miniature,fâs par lui de famose artiste Rosalbe Carriera.

Il rapuart cu il re di Danimarche al e' forsit leât al sô rapuart cu le direzion
dal Opedâl de Pietât.Le votazion dal mês di fevrâr met fin al sô lavôr.Da chest
moment fin al mês di setembar dal 1711,di Vivaldi si sâ pôc e nuje.So pari cjate
lavôr come violiniste tal teatri Sant Agnul,un dai tancj teatris indulà vegnivin
rapresentadis oparis.Al e' forsit in chest teatri che Vivaldi cognôs Francesco
Saturnini,impresari associât a Gasperin. Si sâ che al e'stât a Brescie tal
fevrâr 1711.

No tant content dal lavôr dai editôrs venezians che vevin publicât lis sôs
oparis,Vivaldi incarghe il famôs editôr musicâl Estienne Roger e ai sôi
sucessôrs,le publicazion de sô gnove opare, l' Estro Armonico une racuelte di
dodis concerts par istroments a cuardis in tal 1711.Dedicade al erêt dal
Granducât di Toscane Ferdinant III cheste opare al segne il passaç dal "concerto
grosso" al concert dal soliste modern.

Il vê sielzût chest editôr olandês,puartarâ Vivaldi a jessi cognossût in dute
europe. Il manuscrit dal 'Estro Armonico al finirâ tes mans di Johann Gottfried
Walther,grant amatôr di musiche taliane,cusin e amî di Johann Sebastian Bach.

Bach, che al jere a Weimar,al reste cussì entusiasmât dal stîl di Vivaldi,che al
cure le trascrizion dai concerts dal "Estro Armonico" par clavicembal.Bach al
resterâ une vore influenzât dal stîl di Vivaldi.

Dal mês di setembar dal 1711,Vivaldi al torne di gnûf mestri di musiche ae
"Pieta'". In tal 1712 a Brescie,Vivaldi scrîf il sô capolavôr di musiche
religjose ,il Stabat Mater.

In te Vignesie dal XVIII secul,le opare jere il gjenar musicâl pui popolâr.Jerin
tancj teatris in concorence jenfri di lôr.Chel che si è simpri crodût il prin
lavôr teatrrâl di Vivaldi, l'"Ottone in villa" (RV 729) al fo rapresentât tal
Teatri des Graciis di Vicence in tal mês di mai dal 1713.Gnovis ricercjis an
puartât al 1705 le prime opare di Vivaldi pal teatri,il "Creso tratto dalle
fiamme" di Jaroni Palani,pal Teatri S.Angelo di Vignesie . In tal 1714 Vivaldi
al devente impresari e diretôr teatrâl dal Teatri S.Angelo,indulâ al fâs
rapresentâ la sô segonde opare: l'"Orlando finto pazzo" (RV 727)Ma cheste opare
no a il sucès che Vivaldi al sperave e par "salvâ" la stagjon Vivaldi al
presente l'"Orlando" za puartât in scene l'an prime cun cualchit zonte.In tal
1716 Vivaldi al fâs rapresentâ "Arsilda regina di Ponto" che al fo un
sucès,cussì ancje l' "Incoronazione di Dario" (RV 719). In tal stès moment le
Pietât domande a Vivaldi le realizaziòn di doi lavôrs par la glesie:il "Moyses
Deus Pharaonis" (RV 643) lât piardût e il "Juditha Triomphans" (RV 644) un dai
lavôrs di Vivaldi pui cognossûs.Vên comissionât par lis celebrazions de vitorie
de Republiche di Vignesie cuintri i Turcs e le reconcuiste de isule di Corfù.
Lis parts vocals,sedi chês di femine sedi chês di om,vegnin interpretadis dutis
da lis frutis de Pietât.L'organic musicâl comprindeve ancje istroments come il
flauto,clarins,oboe d'amôr e mandolins par mostrâ le bravure des frutìs tal sunâ
istroments rârs.

Le sô ativitât di compositôr dal gjenar pui di mode lu puarte a jessi criticât
in un scrît dal 1720 clamât "il Teatri alla Moda" publicât anonim,ma scrît dal
compositôr e leterât Benedèt Marcello.Marcello al jere un leterât e magjstrât
venezian, e al jere ancje un compositôr di valôr,stimât ancje da Johann
Sebastian Bach,ma al veve une opinion pui aristocratiche de musiche e no viodeve
ben le bande pui "popolâr" de produzion oparistiche de sô epoche e dut chel che
al jere di mode.I riferiments a Vivaldi jerin un anagrame dal non di Vivaldi
(ALDIVIVA) e une sorte di caricature.Chest scrît al criticave certis robis dal
teatri musicâl de epoche ,ma no semeê che al fôs riferît ae ativitât musical di
Vivaldi.

In tal 1717 ven ofiart a Vivaldi,l'incaric prestigjôs di mestri di capele da
cjamare dal princip Filp d'Assia Darmstadt,governatôr di Mantue e grant
appassionât di musiche. Vivaldi alore si trasfèris in te citât lombarte e al
reste par tre aigns.Di chest periodo (1720) restin amancul tre oparis,il Tito
Manlio (RV 738) e varis cjantadis e serenadis. Daspo di chest periodo,Vivaldi al
e' a Milan,indulâ,in tal 1721 al presente il drame pastorâl La Silvia (RV 734)e
in tal 1722 l'oratori L'Adorazione delli tre re magi al bambino Gesu' (RV 645
lât pierdût) Simpri tal 1722 Vivaldi al va a Rome,invitât dal pape Benedet XII a
sunâ par lui.tal 1725 al torne a Vignesie,dulâ tal stês an al compon cuatri
lavôr teatrai.

Chest al e' il periodo dulâ Vivaldi compon la so opare pui cognossude,"Le
quattro stagioni", cuatri concerts par violin ,dulâ vegnin rapresentâs in
musiche,lis scenis de nature. Le idee di cheste opare je nassude tal periodo de
sô permanence in tes camagnis atôr Mantue.

In tal 1730,Vivaldi acompagnât da sô pari,al vâ a Viene e a Praghe,indulâ ven
rapresentade la sô opare "Farnace" (RV 711).Di chest periodo al e' l'incuintri
cun i doi pui grancj scritôrs di oparis talians de epoche: L'Olimpiade e Catone
in Utica forin scritis parsore un libret del za cognossût Pieri Metastasio,che
al jere divignût tal 1730,poete de cort a Viene. Le Griselda,invezît al e' un
adatament,de bande dal zovin Carli Goldoni,di un libret di Apuestul Zeno.

Ma le vite di Vivaldi,come chê di tancj compositôrs de sô epoche,finîs tal mieç
di dificoltâs economichis e umanis.Propît in te sô Vignesie,indulâ Vivaldi al
jere pui cognossût e aprezzât,par colpe dai gambiament di gust musicâl e de
afermazion de opare napoletane,Vivaldi al vên daùrman dismenteât.Vivaldi
alore,al decît di lâ a Viene,dulâ al jere stât invitât da Carli VI.

Di sigûr Vivaldi veve tâl cjâf di meti in scene cualchi opare tal teatri di
Viene.Ma tal 1737 al sucêt un fât che al segne Vivaldi tal cûr:in te vilie de
stagjon de opare a Ferare dulâ Vivaldi al sperave di rifâsi de dificoltâs,vên
clamât dal nunzîat apostolic.Il nunziât apostolic comuniche a Vivaldi la
proibizion dal vescul,di lâ a Ferare.Cheste decision,motivade dal fât che
Vivaldi no diseve messe,e che al jere acompagnât da Anna Girò e atrîs feminis,
tae lis gjambis a ducj i progjets di Vivaldi.

Ma la fortune no jude Vivaldi,tant che pôc dopo jessi rivât a Viene,tal mês di
otubar dal 1740,Carli VI al mûr.La muart di Carli VI puarte la Vuere di secesion
austriache. La fie di Carli VI,la future regjine Marie Taresie d'Austrie,si viôt
costrinzude a scjampâ in Ongjarie.Ducj i teatris de citât vegnin siarâs par un
an,lassant Vivaldi cence protezion e cence lavôr.Vivaldi si viôt costrinzût a
vendi la sô produzion musicâl par tirâ indenant.

Le musiche di Vivaldi cjate un bon ricognossiment de bande dai compositôrs
todescs,tant che vignî influenzâs.Il compositôr todesc che al cjape di pui di
Vivaldi al e' di sigûr Johann Sebastian Bach.

Bach no a mai cognossût Vivaldi di persone,ma ven a cognossince de sô
musiche,tant da studiale e da jessi une vore influenzât,soredut de forme dal
concert di Vivaldi.Bach studie la musiche di Vivaldi al pont di trascrivi par
clavicembal bessôl ,i concerts di Vivaldi che pui jerin plasûs,jenfri i cuâi il
famôs "Concerto per cuatri violins,arcs e clavicembal op.3 n.10" (RV 580)

Si crodeve che al fôs stât Vivaldi a trascrivi par violin cualchit opare di
Bach,ma di recent al e' stât dimostrât che al fô Bach a trascrivi oparis di
Vivaldi (in te epoche baroche,trascrivi le musiche di cualchidun al jere un mût
di fâ onôr).Vivaldi al jere cognossût e stimât ancje tal ambient musicâl
francês.In France Vivaldi al ven ricuardât ancje daspo la sô muart:In tal 1775
Jean-Jaques Rosseau scrîf un adatament par flauto de "Primavere".



https://fur.wikipedia.org/wiki/Altitudin

La altitudin e je la misure de distance verticâl di un ogjet o di un pont
rispiet a un riferiment; e pues jessi relative (distance tra doi ponts a câs) o
assolude (che si intint in gjenar come altitudin rispiet al nivel dal mâr).

Inte aviazion, il tiermin altitudin al ven doprât par indicâ la elevazion sul
nivel dal mâr, par indicâ chê rispiet a un altri pont si dopre la peraule
altece.

Come unitât di misure, si doprin i pîts (1 pît = 0,3048 metris) intai Stâts
Unîts e intal Ream Unît, ma ancje tal cjamp de aviazion. In dut il rest dal mont
si doprin i metris.

Su la Tiere, la altitudin plui elevade e je su la mont Everest, dulà che si
rive, secont i ultins dâts, a 8.850 metris s.n.m. Al è interessant notâ che
chest al è dome 1/720 de misure dal rai de Tiere, par cui trascurabil in
tiermins gjenerâls.

Il studi des altitudins si clame ipsografie; la altitudin mediane des tieris e
je tra i 500 e i 600 metris; l'Europe e la altitudin mediane plui basse, ator
dai 230 m.



https://fur.wikipedia.org/wiki/Nivel_dal_m%C3%A2r

Il nivel dal mâr e je la altitudin di un pont rispiet a la superficie dal mâr,
cence contâ lis variazions causadis da lis mareis.

Cheste misure no je facile, parcè che il mâr al cambie simpri par efiet da lis
corints, da lis mareis, dal timp atmosferic, de pression e v.i. Par chest spes
si fevele pluitost di nivel median dal mâr, calcolât daspò di misuris che durin
diviers agns e che eliminin lis variazions casuâls de altece; chest valôr al è
doprât intes cjartis gjeografichis come "zero altimetric"; par esempli, par
misurâ la altece di un comun, si cjape chê dal municipi e la si confronte cul
zero altimetric.

Come si às za dit, il nivel al pues variâ, par esempli ancje in mârs diviers: il
nivel dal mâr Mediterani al è plui bas di chel dal Ocean Atlantic, il mâr
Adriatic al è plui alt in medie dal mâr Tiren, e plui alt inte part setentrionâl
rispiet a chê meridionâl. In timps luncs, variazions a son ancje dovudis a la
temperadure tal mont: par dî, dilunc lis etis glaciâls, il nivel dal mâr al jere
un grum plui bas rispiet a chel di vuê.



https://fur.wikipedia.org/wiki/Lenghis_romanzis

Lis lenghis romanzis (o neolatinis) a son dutis lis lenghis che a vegnin fûr des
variantis dal latin volgâr feveladis dai popui (no dome de int comun) intes
variis bandis dal Imperi roman, e che cul timp e àn vût evoluzions diviersis,
ancje pe influence des invasions barbarichis, soredut di bande di popolazions
gjermanichis. Dutis chestis varietâts a son classificadis, come ancje il latin
classic e lis lenghis romanzis, in plui sot grups des lenghis indoeuropeanis, la
cui origjin a si cjate intai teritoris de Mesopotamie.

Lis lenghis romanzis a son duncje un sot grup dal ramaç ocidentâl des lenghis
indoeuropeanis, nassudis dal incuintri tra lis lenghis dai gnûfs popui
indoeuropeans e un strât formât des lenghis che a jerin feveladis de int za
presint in chestis tieris.

Chestis varietâts linguistichis a forin definidis come volgâr, ven a stai
popolâr (de peraule latine volgo), ma cence vê un sens particolarmentri negatîf,
dome in riferiment ae contraposizion fra la lenghe fevelade de int e chê uficiâl
de autoritâts.

I puescj dulà che chestis lenghis a si sviluparin a son plui o mancul
corispondents cul toc ocidentâl dal Imperi roman, gjavant la Britanie (ancje se
al inglês al à inglobât une vore di tiermins latins) plui la provincie romane de
Dacie (Romanie); par definî chestis regjons si dopre ogni tant la peraule
Romànie, par evidenziâ la derivazion de lenghe fevelade dai Romans.

Un timp a jerin pandudis ancje inte Afriche setentrionâl, ma l'invasion arabe
atôr dal VIII secul eliminà dutis chestis feveladis; inte part orientâl dal
Imperi, il fat che il grêc al fos lenghe uficiâl al à impedît la difusion dal
latin tal mieç de int, par cui no si son viodûts disvilups in chest sens.

Tra lis lenghis romanzis plui impuartantis, a son il spagnûl, il portughês, il
francês, il talian, il rumen, il catalan, l'ocitan, il furlan, il leonês, il
sardegnûl, il rumanç e vie di lunc.



https://fur.wikipedia.org/wiki/Lauc

Lauc al è un comun inte Cjargne, che al dì di vuê al fâs part de provincie di
Udin e al à 877 abitants.

Il comun al è dut logât, ecezion fate par la piçule localitât di Sotcrets insomp
un plan ch'al sovraste la plane dal Tiliment e il paîs di Vile di Cjargne. In
plui che il cjaulûc a fasin part dal comun lis frazions di:

Il prin document scrît ch'al fâs in non di Lauc al va indaûr al 914, ma
rinveniments nus fasin pensâ che siguramentri il plan al fo abitât zà in epoche
romane. Il paîs, tal mût di dute la Cjargne al fo cedut tal 1077 dal imperadôr
Indrì IV al patriarche di Aquilee, par pò lâ a finî tal 1420 tes mans dai
vignesians, ch'a doprarin il legnam dai boscs de Cjargne par fâ sù lis lôrs
nâfs. Cul 1797, an dal tratât di Cjampfuarmit, ancje Lauc al passà sot dal
imperi asburgic par tornâ a la Italie tal 1866, daspò la tiarce vuere di
indipendence. Te prime vuere mondiâl, cun la rote di Cjaurêt (1917) il paîs al
fo ocupât dai austro-todescs par pò jessi liberât l'an successîf. Cualchi an
daspò, te seconde vuere mondiâl, i fo une altre invasion, chiste volte di bande
dai cosacs, clamâts in Cjargne di Hitler; ancje chiste volte muart e disperazion
par la int. Une volte Finide la vuere, no finirin parò i problems; la
disocupazion e jere fuart, e un grum di int, in mût particulâr i zovins scugnì
lassâ la cjase par lâ a cirî lavôr vie dal altiplan. Par chest motîf, Lauc al è
un comun dulà che il dispopolament al si fâ plui sintî.

Conte une leiende popolâr che une volte San Pieri al fos di passaç vie pe
Cjargne par insegnâ a la int i Dîs Comandaments. Une volte rivât insomp la cleve
ch'e puarte sul plan di Lauc parò, strac par la fadie fate, al poià lis taulis
là ch'a erin scrîts i comandaments e une di chestis, colant e si sclesà; cumò al
sietim comandament no rubâ e mancava la peraule no al principi de frase...e i
abitants dal plan daurman a ubidierin! Di chi e ven il blason popolâr Lauc,
Trave e Davai, un galantomp no'l si cjate mai.



https://fur.wikipedia.org/wiki/Fumate

La fumate nol è altri che un nûl che al è logât a une altece minime o propite
parsore de superfcie de Tiere, formade di piçulis gotis di aghe in sospension.
Al è un dai fenomens atmosferics che plui influence la mobilitât

Come fenomeni meteorologjic, o fevelin di fumate cuant che che un nûl si à
formât in conseguence di une pression atmosferiche relativementri alte, in
presence di a vonde umiditât e cence aiar. Chestis trê condizions a fasin in mût
che la la formazion e la permanence de fumate e sedi plui comun intes zonis
planis e bassis. In chestis zonis cun di plui spes si cjatin roiis e lûcs di
racuelte di aghe, che a casin alte umiditât e duncje a favorissin ancjemò di
plui la fumate. La formazion e capite in dutis lis stagjons, ma a durin a vonde
dome in unvier.

In Friûl la fumate e je presint inte plane, aumentant di intensitât lant viers
ovest, a cause ancje des tantis roiis che si cjatin inte Basse. Fumate a bancs
si dîs ancje cenglon. In Italie la zone cun maiôr frecuence e intensitât di
fumate e je la Planure Padane e in particolâr lis zonis tra Mantue, Ferrare,
Rovigo e Padue, tant che la autostrade A13 che passe par chei puescj e je stade
la prime a sperimentâ une segnaletiche anti fumate.



https://fur.wikipedia.org/wiki/Ferovie

La ferovie (o ferade) e je une struture di traspuart in tiere fate par fâ cori
su i trens e par menâ vie oms o robis. Il fier dulà che al côr il tren al è fat
cun dôs guidis clamadis sinis poiadis su traviersis che a jerin prin in len di
rôl e cumò cuasi dutis in ciment che coventin par tignî su e a la misure juste
une di chê altre, chê misure si clame scartament che al è di un fier a di chel
altri di 1435 mm in Europe, Cine, Stâts Unîts e Messic. Difarents scartaments a
son par esempli in ûs in Spagne, Portugal e Irlande.

· Traspuart di int doprant trens viazadôrs cu lis carocis a pueste che a cambiin
daûr de cualitât dal aredament, dal servizi e da la velocitât che a puedin lâ.

· Traspuart di robe (merci) doprant trens midiant cjars feroviariis che a
cambiin daûr che a vedin di menâ robe in sorte, se a son vierts o sierâts, e
cjârs specializâts (puarte container, par cjamâ autos, cisternis, tramogis e vie
indenant).

La Storie de la ferovie e tache in Inghiltere, là che prin e vignivin dopradis
feroviis tiradis di cjavai sedi inte zone da lis minieris, par gjavâ il minerâl,
sedi intes grandis citâts pal traspuart public. La prime locomotive a vapôr e je
dal 1804, la prime ferovie publiche e fo il toc Stockton and Darlington Railway
screade intal 1825. Purpûr si use scomençâ la storie da lis feroviis cu la gare
di Rainhill in Inghiltere par cjatâ la locomotive juste par cori su la linie di
Liverpool. L' ing. George Stephenson al à fate la locomotive Rocket intal 1829,
che ducj a clamin la prime da lis locomotivis parcè che tache insieme ducj i
argagns come la cjalderie tubolâr cul camin. Cun chê Stephenson al è rivât a
tocjâ i 48 km/h e i 28 km/h cun daûr cjars tirâts par 17 toneladis. In
Inghiltere lis feroviis a an dât une man al svilup da la Rivoluzion Industriâl.
Di chê volte si è tacât a dâ un non specific a lis relazions tocjadis (linie
Liverpool - Manchester). Di chê volte al è restât il fat che i trens su lis
feroviis a corin a çampe, e i segnai feroviariis a son a çampe dal sens di
marce. La prime ferovie taliane e fo la Napoli-Portici, intal Regni da lis dôs
Siciliis, screade ai 3 di Otubar dal 1839 dal re Ferdinant II Borbon. Chê e jere
il prin toc di chê che e vignarà la ferovie Napoli - Nocera - Castellammare.
Chest prin toc al jere lunc 7.640 metris, cuntune locomotive Bayard che e rivave
a la velocitât di 60 km/h (50 km/h tirant daûr un tren).

Il traspuart feroviari al è il mieç di traspuart mecanic par vie tiere plui
eficient pal consum di energjie. Lis sinis a dan un supuart plan e salt a lis
ruedis dal tren, a fasin in maniere che lis ruedis a puedin rodolâ cun
verementri poc freament; cussì che cun mancul pierdite di energjie pal atrît si
dopre mancul potence, rispiet a compagns sistemis su gome e vie pes stradis, par
tirâ plui cuantitât di pes, int o robe che a sedi. Cun di plui il slis de sine
de ferade al rint il moviment plui comut in confront a di chei altris sistemis
di traspuart vie tiere. In gjenar, a compagn tonelagjio (o numar di viazadôrs
menâts), un tren al vûl dal 50 al 70% di mancul energjie rispiet al traspuart su
strade, e viodût che si discjarie il propri pês in tiere, midiant lis
traviersinis, dispiardintlu miôr, si à il risultât di podê vê plui pes par ogni
cjarpint rispiet al traspuart stradâl.

La produzion de la energjie che e covente pe trazion e po vignì in dôs manieris
difarentis: ·Trazion a eletric: l'energjie e ven di une centrâl eletriche, che e
à une grande eficience. ·Trazion termiche: i motôrs diesel doprâts pa lis
locomotivis a son di ultime gjenerazion che a puartin al mancul la strassarie di
carburant.

Il 27 di Lui dal 1857 l'imperadôr d'Austrie Francesc Josef al screave il toc di
Lubiane a Triest, fasint in maniere di podê lâ di Triest a la capitâl Vienne.
Pal colegament Udin cun Vignesie, impen, si è scugnût spietâ il 1860. Tal 1879
si è podût lâ di Udin a Pontebe e Tarvis. Subite daspò la Societât Venete e à
fat la Udin Cividât. Intal 1906 si è screade la Transalpine, che con un ardît
segnât dulin vie la val dal Vipac e dal Lusinç, traviersant Gurize, Piedicuel e
Bohinj, si tacave a la rêt che e jere za a Jezenice. A jerin oparis di
inzegnerie che pe epoche e jerin un grum indenant, come il puint di Solkan che
al à la plui alte arcade di piere intal mont (85 metris) o la galarie di
Piedicuel sot da lis Alps Gjuliis lungje plui di sîs chilometris. La Transalpine
e je stade une da lis viis plui impuartantis di comunicazion tra la Europe
centrâl e il mâr par l'imperi austri-ungaric. Intai ains de Prime Vuere Mondial,
a forin fats su diviers tocs di ferade, par plui a scartament a 750mm, par
esempli il toc di Cividât a Cjaurêt lunc 28 Km, sierât intal 1932, o chel di
Vile di Cjargne a Comelians, lunc 15,13 Km e sierât intal 1935. Une altre linie,
la Tumieç Vile Santine, tignude de Societât Venete par agns, e à sierât il sô
esercizi viazadôrs; il toc Tumieç Stazion pe Cjargne, ancje se je za ferme di
ains, cun cualchi manutenzion straordenarie, al podarès benissim fâ il sô
servizi merci. A Triest, in chê che cumò e je la stazion di Campo Marzio, al
jere un toc di ferade che si tacave a Erpelle cu la ferovie Istriane. E ancje un
altri toc clamât la Parenzane che, a scartament ridot, al leve (dal 1902 al
1935) di Triest a Capodistrie-Buje-Visinada-Parenzo. La linie
Tarvisio-Fusine-Ratece, intai ains '60, e à planc planc sierât come la Cjasarse
Spilimberc-Pinçan. Altris progjets di potenziament, come la gnove Udin Triest
cul toc dret di Cormòns a Redipuie bandonât in funzion di altris lavôrs
ritegnûts plui impurtants come chei dal scali di smistament merci di Çarvignan.
Intai agns ’90 al è stât bandonât il toc di S.Zorç a Palme.

La rêt, ven a stâi stazions, implants eletrics, sinis e manutenzions, a stan sot
Rete Ferroviaria Italiana. La S.p.A. Trenitalia, e fâs regolâr servizi su lis
liniis de la Regjon e cul sô jutori, tant je vere che la Regjon e à contribuît a
cjoli materiâl rotabil (par esempli il gnûf “Minuetto”). Lis liniis a dopli
binari a son la Triest-Çarvignan-Tisane (par Vignesie), la
Triest-Gurize-Udin-Sacîl (Trevîs-Vignesie) e la gnove “Pontebane” di Udin a
Tarvis(-Arnoldstein), dutis eletrificadis. La "Pontebane", al moment pôc
doprade, e di Cjargne a Tarvis in gran part in galarie o su viadots, e je a
dopli binari e a velocitât teoriche fin a 180 Km/h e cun i plui modernis
sistemis di sigurece.

Il tren covenient pai zovins Viazâ cul tren al è convenient pai zovins: i grops
di almancul sîs students, cun di fat e àn bon dirit a un tai dal 20% par viazâ
cul Eurostar, intes cucetis e tai vagons liet e dal 30% su ducj chei altris
trens. I students che son sot dai 12 agns puedin vê la tarife speciâl dai
zovins, ven a stâi di un di plui di scont dal 50% sui puescj a sintâsi e dal 30%
par lis cucetis e veturis liet. Par ogni 15 students che pain al è juste
proviodût un biliet a gratis par cui che al compagne e fin al massim di cinc
gratuitâts par grup. I viazadôrs disabii che an il recuisît e puedin vê un tai
al biliet (cun Cjarte Blu e concession special III e VIII). Cui che al à bisugne
di un di plui di informazions al po cjatâ sul sît www.trenitalia.com inte part
Servizis par disabii.



https://fur.wikipedia.org/wiki/Desert_dal_Sahara

Il Sahara (arap صحراء pronuncie (jutori·info), desert) al è un desert di gjenar
tropicâl inte Afriche dal nord. Al è il secont desert plui grant dal mont (daspò
la Antartide), cuntune superficie di 9.000.000 km².

Al è limitât dal Ocean Atlantic a Ovest, des monts dal Atlant a Nord, dal Mâr
Ros e dal Egjit a est e dal Sudan e dal flum Niger a Sud.

Il non Sàhara al ven de traduzion arabe Sahra de peraule tuareg tenere, che al
vûl dî desert di savalon. I romans a clamavin terra deserta i teritoris a sud di
Cartagjin e il non Sahara nol fo doprât par dutis chestis tieris fintremai al
secul XIX.

Al domine la ariditât parcè che lis plois a cuvierzin il 5% de evaporazion. La
grant part dal Sahara e ricêf mancul di 50 mm di ploie intun an. Inte zone
setentrionâl la ploie e rive soredut vie par l'unvier, par vie de influence
mediteranie, a sud invezit, in corispondence cul semidesert dal Sahel, lis
precipitazions a colin te estât. Lis zonis plui ariis a son i deserts de Libie e
dal Egjit meridionâl, cun mancul di 20 mm intun an. Lis plois a son une vore
iregolârs e in câs di tampiestis fuarts si podin vê inondazions e i jets dai
flums, par solit vueits, (uadis), si tornin a implenâ di aghe.

Pe so situazions tropicâl e pe altitudin basse e pe gjenerâl continentalitât, si
regjistrin in cheste aree lis temperaduris plui altis dal mont (56 °C in Libie).
La mancjance di vegjetazion e nûi, la escursion termiche e je une vore alte, cun
pussibilis zulugnadis vie par l'unvier, di gnot. Inte part setentrionâl, in
unvier lis temperaduris a son in medie di 10 °C. A vonde plui frêt al è su lis
cjadenis di monts dal Tassili e Hagaar, ma simpri cence tantis precipitazions
(no si va parsore dai 200 mm).



https://fur.wikipedia.org/wiki/Arc_di_Sant_Marc

L'arc di Sant Marc (o ancje cercli di Sant Marc) al è un fenomen otic e
meteorologjic che al provoche la aparizion di un spetri continui di lûs tal cîl
cuant che i rais dal soreli a passin traviers il particulât che si cjate inte
atmosfere. E cjape lis formis di un arc fat cun plui colôrs, cul ros par fûr e
il viole inte zone plui centrâl. Pe tradizion, la secuence dai colôrs e je ros,
narançon, zâl, vert, blu, celest e violet: al è impuartant di dî che no je une
liste consistente: inclût ducj i colôrs primaris e secondariis in cualchi
maniere, ma dome un colôr terziari, il celest. Si pense che chest al è stât
zontât parcè che ai timps dai studiis di Isaac Newton il numar sîs e veve un
significât negatîf pe religjon, ma dal pont di viste fisic il voli uman al fâs
fadie e distingui i colôrs ator dal blu intal spetri visuâl.

L'efiet dal arc di Sant Marc al pues jessi osservât ogni volte a son piçulis
gotis di aghe intal aiar e la lûs dal soreli e ven di daûr dal osservadôr a une
altitudin o angul bas. L'efiet al pues ancje jessi viodût dispès dongje di
fontanis o discjadudis.

L'arc di Sant Marc al è simpri stât un impuartant argoment de mitologjie, de
religjon e de leterature. Numerosis a son lis poesiis dedicadis a chest fenomen
atmosferic.



https://fur.wikipedia.org/wiki/Acuile

La acuile e je un uciel di prede, che si cjate soredut tal Vieri mont. A son
membri dal ordin dai falconiformes dai uciei, famee Accipitridae, e a diviers
gjenars, no ducj leâts i un cui altris. Come ducj i uciei di prede, lis acuilis
a'nd àn potents becs, gjambis e grifis fuartis. A son famosis ancje pe lôr
viste, che i permet di viodi lis predis di chilometris di distance, in gracie a
pupinis un grum largjis.

Lis acuilis a son simpri stadis dopradis une vore inte araldiche, intes
bandieris e pes insegnis. Oltri ae acuile che si cjate inte bandiere dal Friûl,
l'acuile e je ancje il simbul de Gjermanie (e prime de Prussie); e jere
l'insegne dai reparts militârs romans e ancje dal imperi asburgjic (la famose
acuile imperiâl cun doi cjâfs); e jere ancje doprade come simbul dal Ream
d'Italie al inizi dal XX secul: l'acuile nere" che tal pet e veve il famôs scût
sabaut. Al è il simbul par ecelence des populazions des monts europeichis e in
Italie simbul ancje dal Cuarp dai Alpins da l'Armade.



https://fur.wikipedia.org/wiki/Taoisim

Il taoisim insiemit al confucianisim e al budisim al è une des trê religjons di
maiorance de Cine e dal Estrem Orient, ancje se a diference dal budisim e je
restade principalmentri in Cine e dapardut dulà che si è svilupade la culture
cinese.

La peraule Tao di par se e significhe "vie, strade" ma in sens lât e pues
significâ "dutrine". Par i cinês la armonie e l'ordin dal univiers a son
manifestazions dal Tao, une specie di volontât divine. Secont lôr lis vicendis
umanis a son une conseguence di un mût naturâl e coret di fâ ogni robe e che dut
e ducj a vedin il propri puest e la proprie funzion.

Il taoisim al ve un inizi filosofic par mieç dal so fondadôr Lao-tzu, che
malcontent des robis che a caraterizavin la so epoche, al cirì ricrei tornant a
la nature. Il libri atribuît a Lao-tzu al puarte il non di Tao Te Ching (Libri
de vite) e al è considerât il principâl test dal taoisim. La filosofie di
Lao-tsu a fo ulteriormentri disvilupade di Chu ang Chou che al scrivè il libri
Chuang-tzu dulà che al spieghe ancje i concets di yin e yang.



https://fur.wikipedia.org/wiki/Taekwondo

Il taekwondo o plui esatamentri taegwondo e je une art marziâl di origjin
corean, vonde simil al karate gjaponês. Si base sul ûs di mans e pîts par atacâ
o difindisi di un aversari. Il taekwondo al è sport nazionâl in Coree dal Sud,
kyeorugi, e un event sportîf intai Zûcs Olimpics. Intal alfabet corean hangeul,
tae (跆) al vûl dî colpî cul pît; gwon (拳) colpî cun la man; e do (道) al vûl dî
cjamin o vie. Taekwondo al pues cussì jessi tradusût cun "cjamin dal pît e dal
pugn".

Il taekwondo si riclame a une grande tradizion di arts marziâls coreanis (che a
son di plui 2000 agns fa), ma al esiste inte so forme atuâl dome di cirche 50
agns. Al dì di vuê al è diventât un sport une vore praticât. Al fo introdot come
esibizion tes Olimpiadis di Seul dal 1988 e di Barcelone dal 1992 e daspò al è
devantât sport competitîf.

Un dai esercizis plui impuartants e je la realizazion dai pumses (katas te
terminologjie dal karate). I pumses a son secuencis di moviments di difese e
atac che a simulin un combatiment imagjinari cun diviers aversaris, e a son
relazionâts diretementri cui diferents grâts des cinturiis. Si memorizin e
ripetin cul fin di aumentâ l'ecuilibri, l'elasticitât, la rapiditât e il domini
dai diviers moviments.



https://fur.wikipedia.org/wiki/Riscjaldament_glob%C3%A2l

Il riscjaldament globâl al è la cressite osservade de temperadure mezane de
atmosfere de Tiere e dai oceans intai ultins decenis, che secont lis previsions
al continuarà. I modei referenziâts dal Intergovernmental Panel on Climate
Change (IPCC) a proviodin che lis temperaduris mondiâls a aumentaran di 1,1 a
6,4 °C tra il 1990 and 2100. La amplece di cheste fasse e je dovude sei ae
dificoltât a proviodi lis futuris emissions di gâs sere sei pe scjarsis
ciertecis su lis relazions cul clime.

La temperadure atmosferiche mezane dongje de superficie e je aumentade di 0,6 ±
0,2 °Celsius intal XX secul. La opinion sientifiche prevalente sul cambiament
climatic e je che "gran part dal aument osservât intes temperaduris globâls
mezanis de metât dal XX secul e je tant probabilmentri causade de incresside
osservade des concentrazions di gas sere antropogjienics", che a puartin al
riscjaldament de superficie e de basse atmosfere cul aument dal efiet sere.
Altri fenomens come lis variazions dal soreli a àn vût efiets minôr, ma no
trascurabii su lis dinamichis de temperadure globâl dal 1950.

Un aument intes temperaduris globâls al pues a sô volte causâ altris
cambiaments, come l'aument dal nivel dal mâr e mudaments inte cuantitât e te
distribuzion des precipitazions. Chescj cambiaments a puedin rindi plui
frecuents e intens events meteorologjics ecezionâi, come aluvions, sutis, ondis
di cjaldon, uragans e tornados. Altris conseguencis a includin une produzion
agricule plui alte o plui basse, la ritirade dai glaçai, mancul burlaçs estîfs,
estinzions di specis e slargjament des areis di difusion di puartadôrs di
infezions. Si spiete che il riscjaldament a vedi riflès su numar e intensitât di
chescj events; purpûr, al è dificil di leâ events specifics al riscjaldament
globâl. Ancje se la maiôr part dai studis si concentrin sul periodi fin al 2100,
ancje se nissun gas sere al fos mandât fûr inte atmosfere daspò di cheste date,
il riscjaldament (e il nivel dal mâr) a son destinâts a continuâ a lâ sù par
plui di un mileni, par vie dal fat che la CO2 e à une lungje durade mezane inte
atmosfere.

Lis inciertecis che a restin a rivuardin l'esat grât di cambiament climatic che
al è di spietâsi pal futûr, e specialmentri cemût che i cambiaments a variaran
di une regjon a che altre ator pal mont. Un dibatit politic e public, cun
fuartis contestazions, e à ancjemò di dâ une rispueste se al è di fâ alc, e ce
che a si podarès fâ cun coscj resonevui par ridusi o disledrosâ il riscjaldament
globâl, o ce fâ cun lis conseguencis spietadis. Une vore di guviers nazionâi a
àn firmât e ratificât il Protocol di Kyoto, che al à il fin di combati il
riscjaldament globâl. (Cjale: Liste dai firmataris dal Protocol di Kyoto
Protocol.)



https://fur.wikipedia.org/wiki/Pape_Zuan_Pauli_II

Servidôr di Diu Zuan Pauli II , nassût Karol Józef Wojtyła (Wadowice, Polonie,
18 di Mai 1920 – Citât dal Vatican, 2 di Avrîl 2005), al è stât il 264. Pape de
Glesie Catoliche, dal 16 di Otubar 1978 fint a la sô muart. Al fo il prin
pontefiç in 455 agns che nol jere talian, e il prin di origjins sclavis. Al à
fevelât di une vore di robis intal so pontificât, di comunisim, materialisim,
imperialisim, capitalisim e opression, al fo contrari a abort, pene di muart,
omosessualitât, contracezion. Al fo viodût di tante int come un cjâf no dome
religjôs, ma di livel mondiâl.

Le sô mission personâl come Pape, cjâf e insegnant pai catolics tal mont, e je
stade chê di implantâ fermamentri la lezion dal Concili Vatican Secont, cirint
di recuperâ la sacralitât e la part de Glesie tal mont di vuê.

Al à stât il Pape che al à viazât di plui inte storie e il tierç pe lungjece dal
pontificât, influençant une vore la evoluzion de storie inte Europe dal Est
daspò e prime de sdrumade dal Mûr di Berlin.



https://fur.wikipedia.org/wiki/Nad%C3%A2l

Il Nadâl e je la fieste cristiane plui impuartante dopo de Pasche. E cole ai 25
di Dicembar (ai 7 di Zenâr intes Glesiis orientâls), celebre la nassude di Jesus
di Nazaret e il so non al ven dal latin Natale Christi.

Il Nadâl al conclût al periodi dal Avent e no rapresente la date precise de
nassude di Jesus, ma dome une zornade simboliche. Secont la tradizion de glesie
latine a son 3 messis par Nadâl: ad noctem (a miezegnot), in aurora (cuant ch'al
ven dì) e in die (vie pal dì).

Il Nadâl al è in gjenar considerât il timp dai regâi, metûts atôr dal arbul di
Nadâl. Une volte e jere ancje la tradizion dal nadalin, une socie (dispès agace
o morâr) che si meteve sul fogolâr e veve di durâ fin ae Epifanie, cuant che la
parone di cjase la distudave cul aghe benedete, in mût di puartâ fortune par dut
al an. A Nadâl i fruts usavin ancje lâ pes cjasis cuntun baston cun insomp une
stele a domandâ cualchi dolçut o un doi francs in cambi di un auguri di bon
proseguiment e di cualchi cjant.

Il tiermin Nadâl al ven fûr dal latin "Natalis" che al significhe natalizi ven a
stâi relatîf a la nassite.

Il 25 di dicembar a vevin la fieste dedicade a la nassite dal Soreli, il "Dies
Natalis Solis Invicti".



https://fur.wikipedia.org/wiki/Masse_atomiche

La masse atomiche (clamade ancje pês atomic pe confusion tal lengaç comun tra
lis peraulis "pês" e "masse") di un isotop di un element chimic e je la masse di
un atom di chel isotop, esprimût in unitâts di masse atomiche, (uma), che a si
fondin sul isotop Carboni-12, che al à par convenzion un pês atomic di 12. Il
pês atomic di un element chimic al ven definît come il pês medi dei siei
isotops, tignint ancje cont di trop che i isotops a son presints in nature, in
mût di belançâ il calcul.

Par esempli, si pues calcolâ la masse atomiche dal liti partint dai dâts ca sot;

Une definizion simil si apliche ancje a lis moleculis, cjapant il non di masse
moleculâr. Si pues calcolâ la masse molecolâr di un component sumant lis massis
dai atoms che la componin, tignint cont des corrispondintis moltiplicazions.
Cheste tecniche no ten cont de energjie chimiche di leam, che e je però par
solit trascurabil.

Une mol di une sostance e pese simpri esatementri la masse atomiche o moleculâr
di chê sostance esprimude in grams: in 12g (ven a stâi une mol, parcè che 12 è
je la masse atomiche dal carboni) di 12C (che al à masse assolude di 1,99265 ×
10-26) si cjatin 6,0221 × 1023 atoms, che al è il numar di Avogadro; e ancjemò,
il pês atomic dal fier al è di 55,847, e une mol di atoms di fier e pesarà
55,847 grams.

N mols = m compost m molâr {\displaystyle N_{\text{mols}}={m_{\text{compost}}
\over m_{\text{molâr}}}}



https://fur.wikipedia.org/wiki/Lenghe_ladine

La lenghe ladine, o ben lenghe ladine dolomitiche, e je une lenghe de famee des
lenghis romanzis, che e ven fevelade intune zone intal nord jevât de Italie di
plui o mancul 30.000 personis. Cheste lenghe e je plui precisementri date dongje
da un grup di variantis che a si somein e e ven fevelade in parts des regjons
Trentin-Sud Tirôl e Venit. Tal Trentin-Sud Tirôl e ven fevelade in Val Gardena
(Gherdëina) e in Val Badia (Badia) tal Sud Tirôl e in Val di Fassa tal Trentin.
Tal Venit e ven invezit fevelade te Provincie di Belun, ven a stâi a
Livinallongo del Col di Lana (Fodom) e di ce. Il 40% de popolazion di Cortina
d'Ampezzo (Anpezo).

Secont la opinion di cualchi linguist il ladin al à une drete parintât cul
romanç, fevelât intal Cjanton Grisons (Svuizare) e cul furlan. Il struc di
chestis tre lenghis sot il soreconcet di “lenghis retoromanzis” al è avonde
discutût. (viôt: “Cuistion ladine”).

Cui siei 30.000 fevelants di marilenghe il ladin al è, insiemit cul feroês, il
sami e il romanç, une dalis lenghis plui “piçulis” de Europe. I ladins a son une
dalis minorancis linguistichis ricognossudis de Union Europeane come sôs
minorancis; al varès par chest di gjoldi de Prudele des minorancis europeane e
particolarmentri de ”Cjarte europeane des lenghis regjonâls o minorizadis” dal
1991: chest document al proviôt in particolâr la ”promozion des lenghis
minorizadis talis scuelis, te aministrazion, denant ae leç e tai media”.

Il tiermin ladin, al inizi difondût inte miege Val Badia, al è in dì di vuê
doprât par indicâ dut il grup di idiomis avonde compagns fevelâts inte aree
dolomitiche.

Storichementri, al si pues riferisi a popolazions dal Noric (celt-romanis)
dispatriadis intal V secul dal Noric Mediterani daspò l'insedament dai ruçs e i
maçalizis dai avars. Il tiermin "ladin" al à une origjin avonde antighe. Lis
popolazions origjinariis breonis (celtis romanis) e imigradis, a vignirin
clamadis welsch dai bavars rispiet ai windisch (slavons), intant che lôr a si
devin il non di latinis (par variant locâl ladin) parcè che a no jerin ni
gjermanis ni sclavis. La definizion Ladinia (Ladinie) e je belzà atestade intune
publicazion di Giovanni Piloni (1607). Secont i studis dal storic fassan
Frumenzio Ghetta, belzà dal an 1298 al imparis il non Nova Ladina, oben Nova
Latina per indicâ il paîs di Nova Levante, (tod. Welschnofen (welsch + nofen)
che al indiche un insediament di "ladins". Ancje il pas Carezza (Costalunga) al
ven clamât in dai documents storics dal belunês di chel periodi Passo Ladinia.
Il predi Micurà de Rü, che i è intitulât l'Istitût culturâl ladin di San Martin
in Val Badie, al definis intal 1833 la sô gramatiche: Versuch einer
Deutsch/Ladinischen Sprachlehre (Tentatîf di une gramatiche todesc-ladine). La
sô opare e je il prim tentatîf di creâ une koiné scrite interladine. Il tiermin
ladin nol indicave dome l'idiom de Val Badie di mieç. Gardenês, mareban, badiot,
fodom, fassan e ampezan a son nons che a derivin de lor val, ma il tiermin ladin
al è la definizion vecje e di vuei che e cjepe dentri ducj chescj idioms
neolatins. A esistin un grum di altris documents lenghistics e storics, come par
esempli lis cjartis etnografichis austriachis de prime metât dal XIX secul, dulà
che a si cjatin continuamentri lis peraulis Ladiner (Ladins) e Rätoromanen
(Retoromançs) (chestis ultimis dopradis specialmentri pai Grisonês). Ancje i
Furlans a vegnin clamâts intune edizion dal 1849 Ladiner, tant che conferme dal
fat che belzà in chê volte i leams tra i idioms ladins dal Friûl, dalis Dolomîts
e dai Grisons a jerin cognossûts. Ascoli, considerade la lungje tradizion dal
tiermin "ladin", lu à doprât intal cjamp de lenghistiche, cuant ch'al analizât
lis carataristichis lenghistichis dal ladin (palatalizazion, plurâl sigmatic e
vie indenant).

Al è ancje di tignî in cont il fat che la espression "lenghis Ladinis" e à a
voltis par riferiment il grup dalis lenghis retoromanzis, che in plui dal ladin
in sens leterâl (ven a stâi dal ladin dolomitic) e cjape dentri la lenghe
furlane e chê romanze.

Il ladin al ven ancje intindût come la lenghe caratarizante la Ladinie, ancje se
di chest ultin concet al si fâ solitementri un ûs imprecîs e dubiôs, parcè che
ai mancje un significât storichementri afermât. In particolâr cun chest tiermin
cualchi grop di opinion al indiche dome la regjon gjeografiche che e tire dongje
i comuns ladins che fintramai il 1918 a fasevin part de Austrie Ongjarie, regjon
che cussì intindude nol esaurirès la totalitât dai teritoris di lenghe ladine,
parcè che nol ten di cont chei storichementri logâts intai dominis venezians
invezit che tai austro-ongjarês.

Il ladin al ven classificât intes retoromanç. Par vie de esistence di elements
comuns cul furlan e cul romanç a si je ipotizade l'antighe esistence di une
lenghe comune retoromanze sore regjonâl. La tesi e je dut câs une vore dibatude.

Dal VI secul a rivarin i Bavars dal nord e a slontanarin la lenghe romanze di
grandis parts dal so spazi di difusion. Dome talis vals fûr di man il ladin al
si podè mantignî. Cule fin dale Prime vuere mondiâl e la anession de part
meridionâl dal Tirôl ae Italie, ancje i teritoris dulà che al vignive fevelât
ladin a finirin in chest stât. Il moviment nazionâl talian dal XIX e XX secul al
viodè scuasit simpri intal ladin un dialet dal talian, idee che invezit la
maiorance dai ladins e refudave. Ancje intal Pat Gruber-De Gasperi nole jere
proviodude nissune tutele dai ladins.

Dome cul "secont statût di autonomie" i ladins di cheste regjon a son rivâts a
vê dirits come minorance.

Tal 1988 i istitûts di culture ladins "Micurà de Rü" e "Majon di Fascegn" a an
incargât il professôr universitari Heinrich Schmid (Zurigo) di pensâ par lôr une
lenghe leterarie comun; sîs agns plui tart (1994) e si è costituide la
organizazion SPELL, che e smirave a progjetâ cheste lenghe scrite secont lis
sieltis e i resonaments dal professôr. Te istât dal 1998 al vignì infin fûr il
livri Wegleitung für den Aufbau einer gemeinsamen Schriftsprache der
Dolomitenladiner (voltât dal todesc “Liniis di vuide pe costruzion di une lenghe
leterarie comun dai ladins dolomitics”), che al tignì a batisim il ladin
dolomitan o “ladin standard”.

Intal Trentin-Sud Tirôl il ladin al è ricognossût tant che lenghe ufiziâl e
scolastiche a nivel regjonâl intai comuns di:

Che nol è tant ancje te Provincie di Belun, in gracie de normative su lis
minorancis linguistichis storichis (Leç 482/1999), a son stâts ricognossûts come
ladins i comuns dal Cjadovri, dal Comelic, dal Agordin, de alte Val Cordevole e
de Val di Zoldo. Al è atîf l'Istitût Ladin de la Dolomites (istitût culturâl des
comunitâts dai ladins storics des dolomitis belunesis), cun sedis a Borca e a
Selva di Cjadovri.

La division dal teritori di lenghe ladine in trê entitâts aministrativis
(Provinciis di Bolzan, di Belun e di Trent) e je un fat che al rinfuarce
l'isolament des valadis tra di lôr (e specialmentri in epoche fassiste chest
isolament al vignì sfuarçât).

I ladins di Cortina d'Ampezzo, Livinallongo del Col di Lana e Colle Santa Lucia
a vuelaressin sul moment une gnove definizion dai confins aministratîfs, che e
fasarès passâ al Sud Tirôl i teritoris che bielzà tal passât a partignivin al
Tirôl e ae Diocesi di Bressanon.

Il ladin al à carateristichis in comun cu lis lenghis romanzis ocidentâls, par
esempli la lenizion – des voltis fin ae disparizion – dalis intervocalichis
(latinu > ladin) e il plurâl par "-s" invezit che par "-i" o "-e", ancje se des
voltis a si slontane di chescj modei (il "c" denant a "e" e "i" nol devente [ts]
> [s], ma [tš] come intal grup orientâl.

Come esempli si pues confrontâ la prime part dal “Pari nestri,” par difarentis
variantis ladinis, cu la version furlane, cun dôs variantis romanzis, cun chê
latine e chê taliane.



https://fur.wikipedia.org/wiki/Iliade

La Iliade e je - insiemi cu la Odissee - un poeme epic assegnât a Omêr. Si
compon di vincjecuatri libris o cjants. In totâl a son 15.693 esametris. Opare
ciclopiche e complesse, al è une des fondis de leterature greghe e in gjenerâl
de leterature ocidentâl e mondiâl. E conte lis vicendis di un curt episodi de
storie de vuere di Troie, chel de ire dal eroi Achil, intal ultin dai dîs agns
di vuere. Dopo nûf agns di assedi Agamenon, gjenerâl de armade achee e fradi di
Menelau, si refude di tornâ a Crise, sacerdot di Apol, sô fie Criseide, che lui
al à otignût come prede di vuere. Il Diu al punìs cuntune pestilence il cjamp
dai Grêcs e Agamenon, frontât cun viamence di Achil inte assemblee dai vuerîrs,
al è costret a tornâ Criseide. Par compensâsi di cheste pierdite al gjave a
Achil la sô sclave Briseide. Achil disdegnât, calcolant di vê vût une ofese
imperdonabile, al decît di no combati plui de bande dai Grêcs, che cussì a
vegnin batûts cun durece dai Troians. Patrocli alore al decît di lâ in cjamp cu
lis tu armis di Achil, par fâ crodi che chel al sedi tornât a lotâ, ma al ven
copât di Etor, che i gjave lis armis divinis. Achil, dopo di vê vût armis gnovis
di Efest, al torne a combati par svindicâ la muart dal so amì; infin al è il
duel cun Etor che al reste copât e Achil. Priam, re dai Troians e pari di Etor,
al rive intal cjamp dai Grêcs a domandâ la restituzion dal cuarp, e infin al
rive a comovi Achil. Il poeme si siere cui funerâi di Patrocli e di Etor. Pai
siei tignûts vuerîrs la Iliade e je calcolade plui arcaiche de Odissee, e je il
poeme dal eroi che combatint e murint in bataie al concuiste la imortalitât de
glorie, biel che inte Odissee cheste glorie e je concuistade dal om in graciis
de sô inteligjence, de sô pazience e de sô brame di cognossince.



https://fur.wikipedia.org/wiki/Fassisim

Il fassisim e je une dotrine politiche nazionaliste e totalitarie di estreme
diestre nassude in Italie par opare di Benito Mussolini che puartâ ae ditature
dal 1922 al 1943. Par estension il tiermin al ven doprât par indicâ, moviments
estremiscj, guviers ditatoriâi di diestre e in gjenerâl ategjaments e
compuartaments no democratics, raziscj e intolerants.

La peraule e ven dal talian fascio (fas) che al sarès il simbul che dopravin i
litôrs romans tant che simbul di union e justizie.

Il fassisim al nas in Italie tai agns dopo la prime vuere mondiâl par opare di
Benito Mussolini. Si trate di un moviment nazionalist e antidemocratic che in
curt si met de bande dai bacans e dai parons des fabrichis cuintri i sindacâts e
i partîts di ispirazion socialiste.

La borghesie taliane, spaventade di chel che al jere sucedût in Russie, e viodè
Mussolini tant che l'om bon di fâ tornâ l'ordin. Lis azions violentis dai
scuadriscj, che a pestavin i aversaris politics cui manganei o che i fasevin
bevi il vuelin di ricin, a forin dopradis cun regolaritât dal fassisim.

Tal 1922 e fo la marcje su Rome di Mussolini e dai soi oms cu la cuâl al rivà al
guvier.

Daspò tantis violencis (come il delit Matteotti) al limità la libertât di
peraule e al abolì ducj i partîts; la Cjamare dai Deputâts e fo disfate par
lassâi puest a la Cjamare dai Fas e des Corporazions dant vite a la ditature.

Tai agns 30 il regjim al deventâ aleât de Gjermanie di Hitler e al adotâ lis
leçs raziâls.

Dopo lis vueris di Spagne e di Etiopie al entrà te seconde vuere mondiâl tal
Jugn dal 1940 cuant che cu la sconfite de France la vitorie e sameave aromai
dongje.

Nol fò cussì e dopo il sbarc dai merecans e dai inglês in Sicilie tal 1943 il Re
al arestà Mussolini. I todescs lu liberarin e cussì al podè fondâ te alte Italie
la Republiche di Salò che e là indenant fin al Avrîl dal 1945 cuant che a
rivarin i aleâts e Mussolini al fo copât dai partigjans.

Ancje se in misure minôr rispiet a ce che al sucedè in Emilie Romagne e in
Toscane ancje in Friûl e fo la azion violente dai scuadriscj fassiscj tai prins
agns 20.

Dopo la nassite de ditature la situazion si stabilizà. In Friûl fo puartade
indenant une fuarte politiche nazionaliste cuintri lis minorancis sclavis e
todescjis.

E fo une politiche di italianizazion fuarçade, si improibî l’ûs di lenghis
diferentis dal talian, si cirì di fâ emigrâ in Austrie i carinzians de Val
Cjanâl, si obleà il gambiament dai cognons che no someavin talians, si spostarin
in altri bandis de Italie i mestris elementârs che a fevelavin sloven e v.i.

In cheste suaze il regjim al doprâ, almancul in part, il furlan come mieç par
cirî di latinizâ i cunfins orientâi. Il furlan al fo viodût tant che un dialet
dal talian che però nol fo ostegjât cussì tant come i altris dialets atôr pe
Italie.



https://fur.wikipedia.org/wiki/Ecuat%C3%B4r

L’Ecuatôr al è la circonference massime de superficie di un cuarp celest
perpendicolâr al as di rotazion e duncje ecuidistant dai pôi.

La latitudin dal ecuatôr e je 0 e nol à sens, se ci si cjate in corispondence
dal ecuatôr, fevelâ di latitudin Nord o Sud. L'ecuatôr terestri al è la linie
imagjinarie formade de intersezion de superficie de Tiere cuntun plan
perpendicolâr cul as di rotazion terestre e che al passe pal centri.

L'Ecuatôr al divît la Tiere in doi emisferis; chel che al conten il Pôl Nord al
ven clamât emisferi boreâl (o emisferi terestri Nord), biel che chel che al
conten il Pôl Sud al è clamât emisferi austrâl (o emisferi terestri Sud). Ai
ponts metûts sul ecuatôr ur ven assegnade latitudin 0.

L'ecuatôr terestri al fâs part, insiemi cun [[Circul Polâr Artic, Tropic dal
Gjambar, Tropic dal Capricorni e Circul Polâr Antartic, dal cinc paralêi di
riferiment.

Al ecuatôr il Soreli al è tal zenit dilunc dai ecuinozis e il dì e la gnot a àn
simpri une durade cuasi compagne. La fasse ator dal ecuatôr, delimitade dai doi
tropics, e je chê che il Soreli, in cierts periodis dal an, si cjate tal zenit.

Dome dal ecuatôr al è visibil dut il cîl, e no son stelis circumpolârs: ducj i
astris (lassant di bande la stele Polâr che e reste in pratiche simpri al ferme
al orizont) a van a mont.



https://fur.wikipedia.org/wiki/Claut

Claut al è un comun di 1.180 abitants e al fâs part de provincie di Pordenon. Al
si cjate inte Alte Val Celine. A Claut si cjacare il Clautan, che al è un lengaç
miscliçât jenfri il furlan e il ladin. Il vocabolari Clautan-Talian al è
disponibil in dutis lis bibliotechis da la Val Celina.

Par agnorums da Claut e da dute la Val Celina a son partîs ator pal mont. Ma i
Clautans e chei di Celino son famôs par jessi deventâts mestris gjelatârs in
Gjermanie. Podopo, famosis a jerin lis feminis di Claut e da la Val Celina, che
par secui a àn zirât il mont a pîy cul cos e il caret, par vendi sedons, riscjei
e altris robis fatis in len. Li "sedonêris", a partivin a pît e stavin vie di
cjase par mês. Si conte che tantis di lôr a son rivadis fintremai a Rome, o
ancje tal forest, in France, par esempli.

Tal di di vuê gran part dai clautans a va a vore a Manià, cualchidun tal belunàt
e altris in val. Il museu da la Cjasa Clautana, al è un dai plui organizâts
etnomuseos da lis Alps e si cjate in tal paîs di Claut. Claut al è famôs par lis
ativitâts di mont e alpinistichis che ca si podin fâ: rimpinâ su crets e glaç,
cjaminâ par trois salvadis, sbrissâ tal glaç di un modernissim palaç dal glaç
apene inviât, cori cun la bici da mont par la lungje Val Settimana e vie
indenant. Il parc da lis Dolomitis Furlanis al à metût a puest dutis lis vecjis
caseris da li malghis clautanis che al di di vuê a son dopradis dai turiscj di
mont. A Claut, in zona Lesis, dongja casera Casavento, si podin viodi lis olmis
dal dinosaur, cjatadis da un rûc dongje la malghe. Ator pa li monts si viodin
dispès nemâi di ogni sorte: stambecs, cjamoçs, cjavriûi, marmotis, acuilis,
sghirats e vie indenant.

Un dai aspiets pi interessants di Claut e da la Alta Val Celina al è però chel
dai lengaçs. Chi, come a Cimolais (Thimolei) e a Nert (Erto) no si cjacare par
furlan ma lengaçs ca misclicin furlan, ladin e peraulis dal puest; chest fat al
è ancjemò pôc scognossût e no je nissune forme di studi ni di protezion par
chestis varietâts.



https://fur.wikipedia.org/wiki/Civole

La civole, o cevole (Allium cepa), e je une plante cultivade de famee de
Alliacee. E je une plante jerbose a cicli bienâl, che e devente anuâl te
coltivazion, cun radîs e fueis che deventin pui gruessis e che a deventin dopo
la part comestibil de plante.

E ven utilizade principalmentri in cusine, ma e je doprade ancje te midisine par
vie de sôs proprietâts terapeutichis za ben cognossudis de culture popolâr,
confermadis ancje de sience.

A esistin une vore di varietâts di civolis che a cjapin il non dal lûc de
coltivazion, dal colôr, de forme, de grandece. In gjenerâl, la scusse e pues
jessi blancje, zâl-dorade o rosse come la civole rosse di Tropee, la civole
rosse di Suase, la Boretane. E je imparentade cu l'ai.

La civole e à bisugne di tiere che e vedi vonde umiditât e vonde lûs ogni dì. Si
scugne plantâ la semence te tiere a mancul a un 1 cm di profonditât, lassant un
spazi di 10 cm jenfri. Une volte semenât, si à di spietà dai 90 ai 120 dîs prime
di cjapâle sù. Intai paîs di clime dolç si pues coltivâ la civole ancje in
unvier.

E samee che la civole e fos za cognossude fin dal 5000 p.d.C. Intal Antîc Egjit
e jere ben cognossude, tant che i egjizians a crodevin che il sô fuart odôr e
podès tornâ a dâ la vite ai muarts. Te Antighe Grecie i atletis e i sportîfs a
mangjavin tante civole parcè che a crodevin che e rindès il lôr sanc pui lizêr.
I gladiatôrs de Rome antighe si sfreolavin il cuarp cu la civole. Inte Etât di
Mieç, si doprave la civole ancje par paiâ il fit e par fâ regâi. I miedis a
conseavin la civole cuintri il mâl di cjâf e cuintri il colâ dai cjavei.



https://fur.wikipedia.org/wiki/Carli_Magn

Carli Magn, par latin Carolus Magnus, par francês Charlemagne, par todesc Karl
der Große (2 Avrîl 742 – Aquisgrane, 28 Zenâr 814), al fo re dai Francs e dai
Langobarts e imperadôr dal Sacrât roman imperi.

Al nassè di Pipin il Curt, prin maiordom di palaç, daspò re dai Francs, e
Bertrade di Laon, cognossude anche come Berte dai grancj pîs, salacor tal 742,
ma no o sin segûrs; no o savìn ben nancje dulà, salacor in Belgjiche, ancje se
tal Votcent storics francês e todescs a tentatin di provâ che al jere nassût tai
lor paîs, par resons di nazionalisim; dai sos predecessôrs al eredità une
aleance unevore impuartante cu la glesie catoliche. No o cognossìn ben la
infanzie di Carli Magn.

Tal 768 il pari al murì, probabilmentri pe idropisie, stramanant il ream a ducj
doi i sos fis, Carli e Carliman, parcè che nol jere il dirit di primogjeniture;
i doi fradis, no volint smiezâ il podê, a jerin unevore rivâi, ma il scuintri al
fo evitât pe influence de mari, che e rivà a tignî sù la pâs sintremai il 771,
cuant che Carliman al murì: Carli al rivà a cjapà il ream dal fradi, gjavant ae
sô famee, che e scjampà dongje dal re dai Langobarts Desideri, che i Francs a
vevin un bon rapuart cun lui, la pussibilitât di riclamâlu. Il rapuart cun lui
al jere tant bon che Carli al veve maridât une sô fie, che no o savìn il non di
lei, ma che e je par solit cognossude come Irmingarde, parcè che Alessandri
Manzoni te tragjedie Adelchi le clamà cussì (par talian Ermengarda), o come
Desiderade, ma, no vint vût fis di lei, vint pôre di une pussibil rivendicazion
future dai erêts di Carliman, al decidè di discognossile e di tacâ i Langobarts.
Te Storie i Francs e chescj par solit a jerin nemìs, par vie de volontât di
chescj di concuistâ Rome e de aleance di chei cui papis; cun di fat il pontefiç
Adrian I, che nol veve preseât lis gnocis e la aleance, al fo unevore cuntent.
Par invadi la Italie al sielzè di doprâ une manovre a tanaie e tal 773 al rivà a
vignî jù des Alps, tal Piemont, passant ator l'esercit nemì e lis fortificazions
langobardis, che a jerin te planure e no sui monts parcè che chescj a jerin di
là dal cunfin cul ream dai Francs, e scuaiantju par rivâ daûr di lôr cence
nancje bataiâ. Viodude cemût che e jere la situazion, un grum di duchis
langobarts a si alearin cun Carli. Desideri al si parà te capitâl Pavie di
Milan, dulà che al tignì dûr par plui di un an; finît l'assedi e cjapade la
citât tal 774, Carli, distronât il re, lu spedì intun munistîr a fâ il munic e
al vignì il gnûf sovran dai Langobarts.

Al tornà in Italie tal 776 par fermâ un riviel di duchis langobarts (ancje chel
dal Friûl) e tal 780 pe incoronazion di sô fi Carliman a re di chest paîs, cul
non di Pipin.

Il scuintri di Carli e dai Sassonês, popul paian che al veve la Gjermanie dal
nort, scomençât tal 772, al finì tal 804. La religjon di chescj (I Francs a
jerin grancj aleâts de Glesie) e lis svalisamencj (no a jerin bariduris
naturalis tra lôr e i Francs) a creavin ruze tra i doi popui. E fo une vuere
fate di seguitivis incursions dai Sassonês, par solit te Istât, e di rifis dai
Francs, che, par esempli, un dì a coparin plui di 4 000 ostaçs intune volte.
Carli par fâju jù e convertîju al doprà ancje deportazions, introdusint tes
tieris dispopoladis Sclâfs e Francs, leçs unevore severis cuintri la religjon
paiane e un grum di durece. Invezit, cuant che al ve di convertî e bataiâ
cuintri i Avars (791 - 796), no e fo doprade cheste severitât e a forin
scanceladis lis leçs suturnissimis cuintri i Sassonês.

Volint cjapâ gnovis tieris, disint di volê liberâ i cristians spagnûi dai
maumetans, che a regnavin lavie, al organizà une spedizion tal 778, profitant
dal fat che un emîr al j veve domandât judori cuintri un altri. Nol combinà
nuie, ma tai agns seguitîfs i soi gjenerâi a rivarin a cjapâ la Catalogne. Un
episodi di cheste prime vuere in Spagne al è unevore innomenât: biel che
l'esercit di Carli al tornave in France, ae retrovuardie al j fo dât sot e e fo
disterminade, e cun cheste ancje il paladin Orlant, o Rolant, che al è un dai
personaçs plui impuartants de leterature romançe, sedi te epiche medievâl (par
esempli te Cjançon di Rolant, par francês Chanson de Roland) sedi tai poemis
cavalarescs (par esempli tal Orlant inamorât, par talian Orlando innamorato, e
tal Orlant furiôs, par talian Orlando furioso). Secont la tradizion, te bataie,
vignude a Roncesvalles (ma i storics a disin che chest al è un buridon), Orlant
al copà un grum di nemìs Araps, ma chescj a jerin masse di lôr; al decidè di
cuarnâ par clamâ jutori masse tart, parcè che nol voleve jessi vîl. Par chest al
murì. Te realtât no a jerin Araps in chê bataie, ma Bascs, che no a jerin
musulmans, ma cristians.

Tal 799 il pape, Leon III, che al jere debil, nol veve un grum di aleâts, ni
internis ni esternis, e al venive acusât par intacs di casse e pe sô vite
privade (difat Carli, che al podeve fâlu parcè che al veve un prestigi stragrant
e al jere considerât, insiemit al pontefiç, al vuide dai cristians, al decidè di
fâ un scrutini par verificâ e chest al jere ver), al si parà dongje di lui, a
Paderborn, in Sassonie, par un riviel a Rome, afermant che a j jerin stâts
gjavâts fûr i volis e che e j jere stade taiade la lenghe ma che a jerin
cressûts di gnûf par un meracul. Tornade Rome al pape, chest te Sierade dal 800
al acolzè Carli te caput mundi come al si faseve pai antîcs imperadôrs romans e
tal dì di Nadâl, in chel che il tron dal imperi bizantin al jere vacant, doprant
cheste come reson (al veve di jessi un imperadôr roman), lu incoronà imperadôr
dal Sacrât roman imperi te basiliche di San Pieri, rispietant il cerimoniâl
imperiâl roman: la intenzion e jere chê di ripiâ la Storie dal Imperi roman a
soreli bonât daspò une interuzion. Secont Egjinart Carli nol fo content de
cerimonie, salacor parcè che al veve metût il pape la corone sul sô cjâf, e
chest al à une precise significance simboliche, ma salacor il biograf al scrivè
cussì nome par sotsegnâ la sô modestie, come al faseve Svetoni pai imperadôrs
antîcs.

Tal 802 Nicefor I al vignì imperadôr bizantin, no preseant la renassince dal
Imperi roman di Jevât: i doi a si bataiarin dal 805/806 al 812, po fasint un pat
che al assegnà a Nicefor Vignesie, la Istrie e la Dalmazie, a Carli il
ricognossiment de sô carighe. Daspò al organizà il stât, dividintlu in conteis,
lis tieris centrâls, e marchis, chês esternis; par controlâlis dutis, al mandave
funzionaris clamâts missi dominici de capitâl Aquisgrane. Al viodè di scrivi
cetantis leçs prin nome orâls.

Tal 813 al associà al cadregon il sôl fi legitim ancjemò vîf, Luduì; tal istès
an pal fret che al jere intant che lui al jere a cjace tes Ardenis al si inmalà,
come al jere za sucedût prime, cheste volte di polmonere; no volint scoltâ i
miedis, par curâsi al decidè di bessôl di gjunâ par cualchi dì, po di tornâ a
mangjâ dut chel che al voleve. La matine dal 28 Zenâr 814, fade la comunion, al
murì.

Al fevelave latin e al saveve lei, ma no scrivi; al cirì di imparâ cuant che al
jere za intimpât, ma, aromai masse vecjo, nol rivà.

Al temeve la disparizion de culture dai Francs e de lor lenghe gjermaniche par
vie de influence dal francês; par chest al scrivè une gramatiche de lenghe
franche, intun timp cuant che al si crodeve che la sole lenghe che al si podeve
comedâ e fos chê latine. Al organizà scuelis par predis e munics e al favorì la
difusion de culture e la produzion di libris: in dì di vuê o vin 1 800
manuscrits realizâts dal an 1 sintremai la etât di Carli, plui di 7 000 scrits
tal sô secul. Sot di lui al si stabilizà la minuscule caroline, la scriture che
e fo la base pe elaborazion di chê doprade cumò tai libris (chê che il letôr al
cjate chi). Il periodi di Carli al fo tant impuartant pe culture europeane che
al è cognossût cul non di rinassince carolingjie. Al jere ancje interessât ae
astrologjie.

Secont Egjinart, l'autôr de sô biografie plui impuartante, che lu cognosseve a
muse, al jere grues, robust e alt 1,90 m; tal Votcent al vignì fûr che il so
scheletri, che al fo misurât in chê volte, al jere propite 1,92 m. Al veve la
muse taronte, i volis grancj e vivarôs, il nâs plui grant de medie, ma no une
nape, l'estri gaiôs, il cuel nudrît e curt, la panze un pôc infûr e la vôs
plane, ma masse sutîl par lui. Lis figuris tes monedis, che lu rapresentin cun
mostacjons e cence barbe, come ducj i Francs, a confermin cheste descrizion.



https://fur.wikipedia.org/wiki/Alpins

Il cuarp dai alpins al nassè uficialmentri ai 15 di otubar dal 1872 e tal març
dal an seguitîf a forin metudis sù lis primis 15 companiis, (la cuindisesime e
jere logade a Udin). Il "pari" dai alpins al fo il capitan Giuseppe Perucchetti:
Perucchetti difat al veve capît trop impuartante che e jere la cuistion de
difese dai confins montagnôs dal Ream Di Italie, cenglât des Alps de Ligurie
fintremai al Friûl; par chest al si pensà di creâ, pardentri dal esercit reâl,
trupis specializadis e reclutadis localmentri, cussì che la grande conossince
dai lûcs e de vite di montagne ur podeve permeti di operâ e combati cun sicurece
e determinazion. In pôc timp da lis companiis si passà a la creazion di bataions
di alpins.

La prime volte che a forin clamâts a combati, però, no fo su lis cretis des
Alps, ma in Abissinie, te bataie di Adue il prin di març dal 1896; difat no son
in tancj a savêlu, ma sul finì dal 1895 al jere stât mandât in Afriche un
bataion miscliç di alpins, comandât dal tenent colonel Davide Menini: la fuarce
dal repart e jere di 20 uficiâi e 954 omps tra sotuficiâi e trupe. Come che
invezit al è une vore cognossût, la bataie e fo piardude, ma tal lôr batisim dal
fûc i alpins a combaterin ben, dant buine prove di lôr, tant che al cjapitani
Pietro Cella e vignì conferide la medaie di aur al Valôr Militâr.

Il 1911 al viodè di gnûf in Afriche i alpins, ma cheste volte in Libie: La
Italie e jere in vuere cun la Turchie par la paronance su la Libie, e cussì in
chel an a forin mandâts a combati in Libie un grum di bataions alpins: Saluzo,
Edolo, Susa, Tomezzo, Verona, Mondovì, Fenestrelle, Ivrea, Vestone, Feltre. Cun
lôr a jerin ancje 13 batariis di artiliarie di montagne. Finide la vuere,
costade ae Italie 3.500 muarts, i bataions Tolmezzo, Susa, Feltre e Vestone a
forin riunîts tal "8° Reggimento speciale Alpini" (l'8° reziment al ere di fat
logât in Italie) che al restà in Libie cul assum di presidiâ la zone.

Dilunc la prime vuere mondiâl i alpins a si cuviergerin di glorie, paiant però
un cost alton di sanc. I bataions alpins, che prime de vuere a jerin 24 e finide
cheste a jerin deventâts 88, a puartarin une contribuzion une vore impuartante
ae vitorie de Italie su la Austrie-Ongjarie. I fants cu la plume a combaterin
par trê agns sù pes nestris montagnis in condizions tremendis; difat, condiplui
che il fûc e il plomp dai "mucs", i nestris alpins, che a vevin di stâ par mês e
mês platâts tes trinceis, dispès a plui di 3.000 metris di altece, a vevin
cuintri di lôr ancje la criure dal unvier e lis lavinis: un grum di lôr a
muririn inglaçâts o stravuelzuts des lavinis. Cuant che po e rivave la vierte, e
terminave la "vuere blancje" e a scomençavin i teribii assalts che par lôr la
grande vuere e je ancjemò vuê innomenade, e che par simpri a son restâts te
memorie dai combatents. Ae fin da la vuere 25.000 a jerin i alpins colâts,
77.000 i ferîts e 18.000 i disparîts.

In timp di pâs a jerin dome i bataions tradizionâi; cu la vignude de vuere a
forin mitûts sù ancje i bataions "valle" (milizie mobil) e "Monte" (Milizie
teritoriâl), che i lôr organics a jerin fats cun soldâts riclamâts. Di ogni
bataion tradizionâl al fo creât un bataion "Valle" e un "Monte". Cundiplui, dulà
che lis condizions di vuere a jerin adatis (come sui glaçârs dal Adamello, ma
ancje in Cjargne, sul Pal Pizzul) a si instituirin ancje bataions di alpins
schiadôrs

Finide la grande vuere, tal 1919, reparts alpins a forin impegnâts in Albanie
par çoncjâ une ribelion cuintri dai aleâts. Tal 1935, cuant che la Italie e jere
impegnade a meti sù il so imperi, come che al voleve Mussolini, la Division
Pusteria e fo mandade a combati in Etiopie: i alpins a combaterin sui plans de
Amba Aradam, de Amba Uork e, ancjemò une volte come tal 1896 su la Amba Alagi.
Tal mai dal 1936 la vuere e finì cu la vitorie taliane e i alpins, cun lis altri
trupis talianis, a jentrarin a Addis Abeba.

Cuant che la Italie e declarà vuere a la France, ai 10 di jugn dal 1940, sul
front ocidentâl a erin inschiradis dutis lis divisions di alpins, mancul la
Julie. Ancje se la campagne cuintri da la France e durà dome dôs setemanis,
avonde a forin i muarts e i inglaçâts

Tal otubar dal 1940 Mussolini, par fâ viodi a Hitler che ancje la Italie e jere
buine di fâ la vuere lamp al decidè di tacâ la Grecie. Cussì la Julie e le in
Albanie, che dal 1939 e partignive a la Italie, par invadi il stât elenic, e
dopo da la Julie a rivarin ancje la Tridentina e la Pusteria. La avanzade dal
nestri esercit però di subit e cjatà ostacui no indiferents, sedi par la
disorganizazion che e paronave, sedi par vie dal timp ploiôs, che al veve fât
des stradis grechis riui di pantan là che no si cumbinave di lâ indenant, e i
mus dai alpins a si sprofondavin e a inneavin tal pantan. Condiplui la fuarte
resistence dal esercit grêc e stramudà la avanzade dai talians intune ritirade:
lis nestris trupis a scugnirin tornâ indaûr fin te Albanie. Al vignì un unvier
cun tante nêf, e tancj a forin i alpins muarts pai colps dal nemì e pal frêt.
Dilunc la dolorose ritirade e i combatiments su lis monts de Grecie i alpins a
scriverin pagjinis di glorie: Puint di Perati, Golico, Pindo a son nons che par
simpri a restaran ta la storie di chest cuarp. Par finî, tal avrîl dal 1941 i
todescs a jentrarin in vuere ancje lôr cun la Grecie, che cussì e fo batude e
concuistade. Daspò 6 mês di patiment la campagne di Grecie e jere terminade.

Tal 1941 Hitler al veve declarât vuere a la Russie di Stalin, e le veve invadude
cun milions di oms. Mussolini, par no mancjâ a chê e varès vût di jessi la
grande vitorie cuintri il comunisim daurman al mandà in Russie a combati cui
aleâts todescs trê divisions di fantarie plui cualchi repart minôr: al nassè
cussì il CSIR, Corpo di Spedizione Italiano in Russia; al faseve part dal CSIR
ancje il "Monte Cervino", bataion di alpins schiadôrs. Però al fo l'an seguitîf,
tal setembar dal 1942, che e scomençà la grande epopee dai alpins in Russie: di
fat il CSIR al deventà l'ARMIR, Armata Italiana in Russia, passant da trê a dîs
divisions; di chestis dîs trê a jerin di alpins: La "Julia", la "Cuneense" e la
"Taurinense", par un totâl di 60.000 alpins. Intun prin moment lis divisions
alpinis a vevin di jessi mandadis su lis monts dal Caucas, ma al le a finî che a
forin invezit mandadis sul front dal Don, tal mieç de grande planure russe. I
alpins a sgjavarin ae destre dal Don lis lôr trinceis e a si prontarin a passâ
cussì il lunc unvier rus. Fin dal prin moment al jere stât clâr par ducj che i
alpins si cjatavin intune situazion di nete inferioritât ai nemîs rus; di fat la
montadure dai alpins e jere juste par combati in mont: ognidun al veve il sô
fusîl, po par ogni compagnie a jerin un pâr di mitraiis, e i canons da la
artiliarie a jerin chei piçui di 75/13; insome no si podeve tignî il bacin a la
barbe dai rus, che a vevin miârs di cjars armâts, lancemissii, avions. Pai prins
mês però la vite pai combatents e passà avonde cuiete; al fo a dicembar che al
scomençà l'unfier. Ai 19 di novembar dal 1942 la Armate Rosse e slançà la
ofensive sul front dal Don stravualzint a lis alis ongjarês, rumens e lis
divisions di fantarie talianis. Viers la metât di dicembar la Julia, che e jere
inmò inschirade su la linie dal Don, e fo cjolte sù dai sotets, sostituide da la
Division Vicenza, e mandade a fermâ e a parâ indaûr lis trupis russis che a
stevin sfonderant a Sud, al pâr da la Cuneense. Platâts tes lôr busis sgjavadis
tal mieç de stepe glaçade, e cuntun rapuart di inferioritât di 1:13, i oms de
Julia a fermarin par un mês la avanzade dai rus: il setôr di Novo Kalitva là che
e operà la Julia al fo il sôl a Nord di Stalingrât dulà che i rus no forin bogns
di sfonderâ. Tal dicembar dal 1942 la grande ofensive sovietiche (Operazion
Saturni) cuntune manovre a tanaie, lant indenant in profonditât in bande des
divisions, e cercenà aes spalis il Cuarp di Armate Alpin sierantlu intune enorme
sachere. I alpins a combinarin di sfonderâ viers la bande meridionâl dal setôr
tignût dal ARMIR. Tal mieç dal crût unvier 1942-43 il Cuarp di Armate Alpin si
cjatà cussì a scugnî ripleâ, cence rotabilis, cence mangjative, cence vistîts
adatâts (un grum a jerin chei che a vevin scjarpis cun la suele di cjarton) a
sopuartâ i -40° vie par 25 bataiis di sfonderament e retrovuardie, fin ae
nomenade bataie di Nikolaevka, ai 26 di zenâr dal 1943, che e permetè ai alpins
di metisi in salvament in chês che a jerin lis gnovis retroviis.

Terminade in mût disatrôs la campagne di Russie, i reparts a forin rincostituîts
cun gnûfs complements, e cualchi bataion (soredut chei dal 8° alpins, che a erin
di stanzie in Friûl) al fo doprât al cunfin cun la Jugoslavie, che in chê volte
al ere plui in là che vuê (la valade dal Lusinç e faseve part dal Ream di
Italie) in operazions di cuintrivuerilie cuintri i partigjans sclâfs. In
complessîf te vierte e te istât dal 1943 la vite pai alpins talians, mancul pai
reparts che a combatevin cuintri i partigjans al cunfin orientâl e tai Balcans,
e scoreve cueete; al rivà però il 8 di Setembar. Come che ducj i soldâts dal
esercit talian, i reziments alpins a forin lassâts a slas, cence ordins e cence
savê ce fâ, cussì che reparts intîrs a vignirin caturâts dai todesc che
intratant, a la notizie dal armisitzi, a jerin plombâts cuntun grum di reparts
in Italie vie pal Pas dal Brennar. Pai alpins caturâts a scomençarin mês e mês
di soference tai cjamps di concentrament todescs, là che un grum di lôr a
muririn di fan e di fadie. Po cun la nassite de Republiche di Salò e dai prins
moviments partigjans e cjapà vite une vere vuere civîl, che e viodarà i talians
combatisi par cuasi doi agns. Tancj a forin i alpins che a sielzerin di lâ in
mont a combati cuintri i nazifassiscj, deventant partigjans, e tancj a forin
ancje chei che invezit a restarin a pâr dai todescs e a si arolarin, o a forin
obleâts a arolâsi, tal esercit de Republiche di Salò; tal esercit de Republiche
e jere di fat une divisions di alpins, la "Monterosa", e cundiplui al jere un
reziment, il "Tagliamento", formât soredut di furlans, che al faseve cuintri i
partigjans che a scombatevin i nazifassiscj su lis monts Juliis sclavis e te
Sclavanie. Te Italie meridionâl, là che al ere fuît il Re, intant al si jere
formât un gnûf esercit, clamât "di liberazion": ancje in chest esercit a jerin
reparts alpins, i bataions Piemonte, L'Aquila e Monte Granero, che a combaterin
cui aleâts par parâ fur de Italie i naziscj.

Finide la vuere, biel che al vignive formantsi il gnûf esercit, a vignivin
ricostituîts acje i reparts alpins: te vierte dal 1946 a cjaparin di gnûf vite
il 4° Reziment (cun sede a Turin), il 6° Reziment (cun sede a Bolzan) e l'8°
(cun sede a Udin), po tal arc di cualchi an a forin costituidis lis brigadis,
ognidune cuntun reziment di Alpins e un di Artiliarie di Montagne. Tal 1953
cheste e jere la composizion dai reparts alpins dal esercit talian:

Cumò che no jè plui la naie (abolide tal 2005), i alpins no vegnin plui
reclutâts tai paîs des Alps o dut câs tes zonis di tradizionâl reclutament alpin
(ven a stâi dutis lis regjons de Italie Setentrionâl, l'Abruç e cualchi altre
zone dal centri Italie), ma a vegnin di dute Italie. Al dì di vuê nol è plui il
pericul di vueris cui paîs che a cunfinin cu la Italie, e par chest tai ultins
agns a son stadis grandis discussions se al fos ancjemò il câs di tignî in vite
il Cuarp dai Alpins, che al ere nassût par difendi i cunfins montagnôs de
Italie: i alpins a son restâts, ma il numar dai reparts al è stât une vore
ridusût (ma vignude mancul la naie dut l'esercit al à piardût un grum di
personâl). I reparts alpins a son spes mandâts in mission tal forest. Vuê (2008)
un alpin sempliç al cjape 850 euros al mês (50 plui di un soldât normal); la
paie e je simpri plui alte biel lant su di grât, fin a rivâ ai 6.000 euros dai
gjenerâi.



https://fur.wikipedia.org/wiki/Uran

Inte mitologjie greghe, Uran (par grêc Οὐρανός "Ouranós", «stelât, firmament»)
al è une divinitât primordiâl, personificazion dal cîl.

Uran al è la personificazion dal Cîl tant che element fertil. Inte opare di
Esiodi, Teogonie, al è fi e coniugât di Gjee (la Mari Tiere). Altris poemis e
contis a fasin il fi di Etar (il Cîl superiôr), cence che, in cheste tradizion
che e va daûr ae Titanomachie, al sedi pandût il non de mari.

Daûr de tradizion esiodee Uran si à unît cun Gjee e le à fecondade butant sù di
cheste gotis fertilis di ploie, dant cussì vite aes primis divinitâts
mostruosis: i Titan, i ciclop e i arogants ecatonchir.

Inte pôre di vignî dispodestât dai siei fîs fuarts, ju butave, man a man che a
nassevin, intal Tartar, vâl a dî intes vissaris di Gjee, che, cun orôr di chel
at, e à persuadût so fi Cron, l'ultin dai dodis titans gjenerâts di Uran, a
rivoltâsi a sô pari cuntun falcet adamantin. Cussì Uran, cjapât di sorprese dal
fi propri intant che al steve par unîsi di gnûf in amôr cun Gjee, al fo spadât.
De sô nature butade intai mârs dongje di Cipri e de sbrume marine che si è
formade e je nassude Afrodite, intant che lis sôs gotis di sanc che a colarin
par tiere a àn fecondât une ultime volte la Tiere, dant vite aes Erinis, ai
Zigants e aes Ninfis Meliis.



https://fur.wikipedia.org/wiki/Sima_Qian

Sīmǎ Qiān (cinês tradizionâl: 司馬遷, cinês semplificât: 司马迁, Wade-Giles: Ssŭma
Ch'ien; nassût intor al 145 p.d.C.; † intor il 90 p.d.C.) al fo un scritôr e un
storic cinês.

Al vivè sot il ream dal imperadôr Hàn Wǔdì (141 p.d.C.-87 p.d.C.), inte dinastie
Hàn, e so pari, Sīmǎ Tán (司馬談 / 司马谈) al ere scritôr dai anuaris de cort,
incjarie a mieze vie enfri chê di un strolic e chê di un cronist, che a
compuartave il cjapâ note dai fats dal cîl, e de lôr influence, tantche dai fats
dai oms. La famee di Sīmǎ Qiān a cjapà cjase a Maoling, dongje la capitâl
Cháng'ān.

Il tal 107 p.d.C., daspò três agns di corot pe muart di so pari, Sīmǎ Qiān a i
sucedè tal so puest di anuarist, e chest a i permetè di jentrâ intai archivis
imperiâi, podint cussì realizâ il lavôr ambizionôs di bielzà scomençât da so
pari: un libri che al contàs dute le storie de Cine.

Il lavôr di Sīmǎ Qiān al à non Shǐjì (史記, memoriis storichis), e al cjape dentri
oltri doimil agns di storie cinese, scomençant de liende dal Imperadôr Zâl
(Huáng Dì) fintremai al imperadôr Hàn Wǔdì de dinastie dinastie Han. Chest test
al è cunsiderât il fondament de storiografie cinese.

Siben che la forme de scriture storiche, intal timp, e je mudade cetant, i
storics daspò di lui, no dome cinês, ma ancje coreans e gjaponês ai àn simpri
tignût cont dal so esempli, fintremai dai timps di Bān Gù (班固), che a lu sielzè
tantche model tal scrivi il sô libri Hàn Shū (漢書, Libri dai Hàn di prime). Ma il
so esempli al si slargjà, plui in gjenerâl, su dute la scriture in prose cinese,
e ancjemò vuê si lu lei in dut il mont no dome tantche storic, ma ancje come
"libri di test" pe lenghe cinese antighe.

Il so libri nol va daûr al ordin dai fats, ma al è organizât par materie. Il
test al si slargje su 130 cjapitui organizâts par sogjets tantche i anuâi, lis
cronichis, i tratâts di musiche, ceremoniis, lunaris, religjon, economie, e
soredut, biografiis. Il so stîl al è caraterizât da la serietât de informazion
storiche, il doprament dai discors direts, il lengaç semplis, informâl, plen di
spirt e di variazions, lant ae sostance cence pierdi timp in descrizions.



https://fur.wikipedia.org/wiki/Satelit

Un satelit al è cualsisei ogjet che al orbite ator di un altri ogjet (clamât il
so primari). Dutis lis massis che a son part dal sisteme solâr, la Tiere
includude, a son sei satelits dal Soreli sei satelits di altris ogjets (par
esempli la Lune).

Nol è simpri facil decidi cuâl ch'al è il satelit intun grup di ogjets. Par vie
de gravitât, il moviment dal ogjet primari al è ancje lui influençât dal
satelit. Se doi ogjets a son a vonde simii inte masse, a son in gjenar
considerâts un sisteme binari pitost che un ogjet primari e un satelit; un
esempli estrem al è il "dopli asteroit" 90 Antiope. Il criteri gjenerâl par che
un ogjet sedi un satelit al è che il centri di masse di doi ogjet sedi dentri
dal ogjet primari.

Tal ûs popolâr, la peraule satelit si riferìs spes a un satelit artificiâl, ven
a stâi un ogjet fat dal om che al orbite ator de Tiere o di un altri cuarp.
Purpûr, i sienciâts a doprin il tiermin ancje pai satelits naturâi, o lunis. Tal
ûs gjenerâl, "satelit naturâl" e je la peraule doprade par riferisi a lis lunis.



https://fur.wikipedia.org/wiki/Resie

Resie, Rezija par rosean e par sloven, al è un comun inte Val Resie, che al dì
di vuê al fâs part de provincie di Udin e al à 1.285 abitants.

Da une vore di agns plui associazions in Val di Resie a son daûr a cirî di
tutelâ cheste preziose lenghe - il rosean - cun ativitâs culturâls e
linguistichis. Cumò a son ancje in vore progjets turistics, culturaii e
economics, pajâts de Union Europeane, cu lis valadis dongje che si cjatin in
Slovenie.

Lis frazions dal comun di Resie a son: Gnive, Gniva par talian, Njiva par rosean
e par sloven, Oseac, Oseacco par talian, Osoane par rosean e Osojani par sloven,
Prât di Resie, Prato di Resia par talian, Ravanca par rosean e par sloven, San
Zorç di Resie, San Giorgio par talian, Bila par rosean e Bela par sloven,
Stulvize, Stolvizza par talian, Solbica par rosean e par sloven, Liscjace,
Lischiazze par talian, Lïšćaca par rosean e Liščace par sloven, Coritis, Coritis
par talian, Korito par rosean e par sloven, Ucee, Uccea par talian, Učja par
rosean e par sloven



https://fur.wikipedia.org/wiki/P%C3%A2s

La pâs e je un stât di acuardi stabil e positîf cence nissun contrast violent.
Al è doprât ancje par contâ di cuant che a finissin conflits internazionâi, in
chel contest si cjacare di pâs in oposizion a une condizion di vuere. Pâs e po
ancje jessi une relazion tra plui parts dulà che a regnin rispiet, justizie,
bonvivi e benstâ. La pâs jenfri lis nazions e je obietîf di tantis personis e di
organizazions come l'ONU (Organizazion da lis Nazions Unidis). La Assemblee
Gjenerâl de ONU e à decidût di marcâ la Zornade Internazionâl de Pâs il 21 di
Setembar.

La tradizionâl definizion politiche e ven fintremai de antighe Pâs Romane, la
"pax, absentia belli", ven a stâi assence di vuere, une situazion dulà che une
fuarce e guvierne cuntun podê dut intes sôs mans cence rispiet dai dirits dai
sotans. In dì di vuê, la pâs come clare assence di vuere e je une definizion
nome di une piçule part dal probleme; un preseât ricercjadôr, Johan Galtung, al
mostre come cheste e je nome une "pâs negative" parcè che al pense che prin si
scugni distrigâ i conflits, podopo si fasarà su la pâs.

Il Mahatma Gandhi al diseve che se une societât e dopre la violence, chê
societât e no po jessi in pâs parcè che e je sot de injustizie de opression. La
sô vision di pâs e je leade a la justizie. Johan Galtlung cheste le clame "pâs
positive". La gjestion non-violente e cîr une mude pacifiche dal conflit secont
la cuâl al conven tramudâ il conflit e no abulîlu.

Martin Luther King Jr. inte sô lote pai dirits civîi e cuintri la segregazion
raziâl intai Stâts Unîts di Americhe, intai agns 1950-‘60, al à capît che la pâs
e je alc di plui che nome la assence di violence. Al motivave che ancje se no
jerin scombatiments di blancs cuintri neris, instès si jere in presince di un
guvier che al gjavave la pussibilitât di vê compagns dirits ai neris di Americhe
(Afromerecans). Cualchidun al criticave i ativiscj di sconciertâ la pâs sociâl
al che Martin Luther King al rispuindeve che "la vere pâs no je nome la
mancjance di tension, ma e je la presince di justizie". Johan Galtlung al à
clamât cheste “violence struturâl”.

Une idee che dispès e si lee ai studis pe pâs e je è chê di svilup, si cjacare
alore di "sotsvilup" intal câs di nazions e int puaris dal pont di viste
economic, culturâl, e politic. Alore tancj a crodin che la protezion e l'aiût a
sedin manieris di costruzion de pâs (clamât spes cun la peraule inglese
peacemaking) che e cjaparès dentri ancje une grande atenzion a l'ambient e a
dutis lis creaturis che i vivin. Il mantegni la pâs (par inglês peacekeeping)
cun la fuarce invezit e je une maniere di fâ preseade dal sisteme politic
militâr.

Sul plan individuâl la pâs e je compagne di un stât dal didentri cence rabie,
odi e sintiments negatîfs, che e si brame par se e par chei altris al pont di
doprâle come maniere di saludâ (che la pâs e sedi cun te, va là in pâs) o tant
che un fin tiermin de vite (cjatâ la mê pâs, polsâ in pâs).

La tradizion cristiane e lee la pâs in tiere a un acuardi tra Diu e cui che lui
i vûl ben, ven a stâi ducj.



https://fur.wikipedia.org/wiki/Otiche

La otiche e je che part de fisiche ch’e studie la lûs, ven a stâi ducj i
fenomens su la emission, la propagazion e la rilevazion des radiazions dal
spetri visibil.

La otiche si divît in diviers rams tant che la otiche gjeometriche, che
ondulatorie e che eletromagnetiche.

E je chê che e studie lis lints e i spiei e in gjenerâl cemût che la lûs e passe
e si divît cuant che e passe dai materiâi trasparents o opacs. A la sô fonde e
je la idee che la lûs si movedi in linie drete, e ancje se chest no al è propit
vêr al rive a spiegâ avonde ben une vore di fenomenis otics.

E si fonde su la ipotesi che la lûs e vedi une propagazion in ondis trasversâls.
I rais de lûs a saressin lis liniis perpendicolârs a lis superficiis des ondis.
Si rive cussì a spiegâ ducj i fenomens di difrazion, di interference e di
polarizazion che la lûs e pues pandi.

Tancj a son i fenomens otics plui o mancul particulârs che a si puedin cjatâ te
vite di ogni dì si pensi par esempli al arc di Sant Marc, ai miraçs o a la
aurore boreâl. I spiei e lis lints a si doprin di centenârs di agns. Par finî
visìnsi che tantis a son lis personis che a doprin i ocjâi o lis lints a contat
par rivâ a viodi ben.



https://fur.wikipedia.org/wiki/OGM

Tant che Organisim cun Genetiche Modificade si definissin dome i organisims là
che une part dal gjenome e sedi stade cambiade midiant des modernis tecnichis di
inzegnarie gjenetiche. No son calcolâts "organisims cun gjenetiche modificade"
ducj chei organisims che il lôr patrimoni gjenetic al ven cambiât dopo di procès
spontanis (modificazions e trasferiments di materiâl gjenetic a sucedin di fat
in nature in plui ocasions e chescj procès a son la origjin de diversitât de
vite su la tiere), ma introdusûts dal om cun altris tecnichis che no son
cjapadis dentri inte definizion dade de normative di riferiment (par esempli cun
radiazions che a jonizin o mutagjens chimics).

I OGM a vegnin segnâts dispès tant che organisims transgjenics: i doi tiermins
no son sinonims par vie che il tiermin transgjenesi si riferìs al inseriment,
intal gjenome di un organisim, di gjens che a divegnin di un organisim di specie
divierse. A son definîts invezit OGM ancje chei organisims che a risultin di
modificazions che no previodin l'inseriment di nissun gjen (par es. a son OGM
ancje i organisims che dal lôr gjenome a son stâts gjavâts dai gjens), cussì
come che i organisims là che il materiâl gjenetic zontât al ven di un organisim
"donadôr" de stesse specie. In chest secont câs cierts studiôs a fevelin di
organisims cisgjenics.



https://fur.wikipedia.org/wiki/Monede

Cun monede si intint ogni ben materiâl o entitât astrate che e à la funzion di
misure dal valôr di scambi tal acuist e la vendite di bens e servizis.

Tal passât si identificave la monede cui minûts di metal, che a jerin discs di
difarentis dimensions e composizion doprâts come imprescj par paiâ o come
riserve di bêçs. Intes economiis modernis i minûts a 'nd àn pierdût un pôc in
impuartance, sostituîts dai biliets di cjarte, plui facii sei di produsi che di
doprâ, plui altris formis astratis (par esempli i deposits in bancje).

Prime de monede i scambis a jerin fats par mieç dal barat, par cui si dave alc
in cambi di une robe; chest sisteme al pues funzionâ dome in economiis
primitivis, parcè che e à diviers limits (par dî, si pues sparagnâ dome lis
robis che si tegnin tal timp). Al puest dal barat in Europe si difondè l'ûs di
tocs di aur, di arint, o di altris metai preziôs.

Par grêc la monede si clamave nomisma, par latin nummus; cheste peraule invezit
e derive dal episodi dal asedi dai Gjai di Brenno a Rome tal 396 p.d.C.; sul
cuel dal Campidogli al jere il templi dedicât a Junon, dulà che si tiravin su
lis ocjis sacris ae dee. La storie nus conte che chestis ocjis sberlant svearin
l'ex consul Manli e cussì l'atac dai Gjai al cuel al fo disfantât. Di chê volte,
Junon cjapà l'apelatîf di Moneta, dal verp latin monēre, ven a stâi visâ, amonî,
parcè che ducj pensavin che fos stade je a sveâ lis ocjis.

Dopo, viers il 269 p.d.C., dongje dal templi e fo fate sù la Zeche che fo metude
sot de protezion de Dee Moneta. Di li a pôc tal popul l'apelatîf al passà prime
al edifici, e po a ce che si produseve li dentri.



https://fur.wikipedia.org/wiki/M%C3%A2r_Adriatic

Il mâr Adriatic (par talian Mare Adriatico, par albanês Deti Adriatik, par
bosniac e cravuat Jadransko more, par serp Jadransko more o Јадранско море, par
sloven Jadransko morje), al è une articolazion dal Mâr Mediterani logade jenfri
la penisule taliane e la penisule balcaniche. Vie pal domini de Republiche di
Vignesie al jere clamât Golf di Vignesie.

L'Adriatic al è lunc 800 km cirche e al à in medie 150 km di largjece, cuntune
superficie di 132.000 km2.

La profonditât massime e rive a 1.222 metris, al larc di Bari, ma te zone
setentrionâl nol supere i 300 metris di profonditât.

I principâi cors di aghe che si butin tal Adriatic a son il Po, l'Adis, la Plâf,
il Lusinç, il Tiliment al Nord; la Narente, l'Aterno-Pescjare, il Sangro te
Italie centrâl.

I golfs plui grancj a son il Golf di Vignesie, il Golf dal Cuarnâr e il Golf di
Manfredonie. Il Golf di Vignesie al ten dentri ancje il Golf di Triest, la
Marine Venete, la Marine di Grau e la Marine di Maran.

A son tantis lis citâts che a son bagnadis dal Adriatic: te bande setentrionâl i
principâi puarts a son Vignesie, Triest e Cjaudistrie.



https://fur.wikipedia.org/wiki/Lenghe_bretone

Il brèton e je une lenghe celtiche che si fevele inte zone ocidentâl de
Bretagne, inte France nord-ocidentâl. E je une lenghe in pericul, ancje se a son
stâts fats un grum di tentatîfs di promovile, e si calcole che e sedi fevelade
cumò di plui o mancul 500.000 personis (e jerin plui di un milion al inizi dal
XX secul). E je documentade za dal V secul, e e samee che sedi rivade cui
imigrants de Grande Bretagne, cuntune piçule influence de lenghe de Gallie.

Come carateristichis lenghistichis, si note che i pronons si fondin cun lis
preposizions, e che l'ordin de frase al è une vore flessibil. Pe scriture al ven
doprât l'alfabet latin e la grafie plui doprade e je chê unificade o standard,
ma esistin ancje altris doi sistemis, (chel elaborât dal canonic Fransez
Falc'hun e un altri clamât interdialetâl).

I prins scrits in breton a son dal IX secul. In zornade di vuê, par vie dal stât
legâl contrari e de esclusion totâl de vite publiche e de scuele, la trasmission
de lenghe e je stade frenade un grum. Par chest l'Unesco e considere il breton
come une des lenghis europeanis plui a riscjo di estinzion tal futûr plui
prossim.

Pal non, i sostantîfs e i nons propis a àn desinencis pai diviers câs
gramaticâi, ma no son veris e propris declinazions. Il plurâl si fâs cun la
desinence ed (es. lampous-lampoued, ucei; loen-loened, fradis), ma a son ciertis
ecezions come:

Par un cuindis sostantîfs al esist ancje il gjenar duâl, de membres orgànics que
no fan servir el plural, come an daoulagad (i voi), an daouarn (lis mans) e an
divhar (lis gjambis).

Il verp si presente al infinît come une lidrîs monosilabiche cence desinence:
mont (lâ), lenn (lei), koll (pierdi) e chom (restâ). Sovint derfiven d'un nom,
cuntune terminazion che e varie di un verp a chel altri come par esempli
c'hoarzhin (ridi) e redek (cori). A son dôs coniugazions:

Pai pronons personâls, a son doi gjenars: chei sogjet, che a precedin il verp pe
coniugazion impersonâl, e chei combinâts cun lis preposizions gant (cun) e evit
(par); par esempli, ganin, ganit, gantañ, ganti, ganeomp, ganeoc'h, ganto (cun
mi, cun tu, cun lui, e v.i.) e evidon, evidout, evitañ, eviti, evidomp,
evidoc'h, evito (par mi, par ti, par lui, e v.i.).

Par costruî il comparatîf e il superlatîf si zontin i sufìs invariabii oc'h e a.
Esempli: brav-bravoc'h-bravañ (biele, plui biele, la plui biele).

I numars a seguissin un sisteme vincjesimâl, lis unitâts a son a vincj a vincj
cun masculin e feminin: daou-div (doi-dôs), tri-teir (trê), pevar-peder
(cuatri). I prins dîs numars a son: unan, daou, tri, pevar, pemp, c'hwec'h,
seizh, eizh, nav, dek. I numars plui grancj si fasin a unitâts di vincj:
unan-warn-ugent (un disore vincj, 21), c'hwec'h-ha-daou-ugent (sîs e dôs vincj,
46), naontek-ha-tri-ugent (nûf e trê vincj, 79) i daou-warn-ugent (dôs e vincj,
22).

Cheste cifre za calcolave dome il 25,7% dai abitants de Basse Bretagne; daspò di
chest la situazion e je deventade ancjemò piês, par vie che cirche 20.000
bretons a lassin ogni an il lôr paîs, soredut bretonofons, viodût che la Basse
Bretagne e je la zone mancul svilupade e plui puare. Chest al à ancje puartât ae
nassite di isulutis di bretons a Paris, Marsilie e altris grandis citâts, dulà
che si organizin spes fiestis folkloristichis e concors di poesie. Si stime che
a podin jessi un 300.000 fevelants breton fûr de Bretagne, di cui 32.722 intai
Stâts Unîts di Americhe. Il numar di personis che a fevelin il breton però al
continue a calâ. Secont une inchieste dal gjornâl La Télegramme dal 1997, tra i
abitants de Basse Bretagne, uns 250.000 (il 20%) a savevin fevelâ par breton, ma
dome il 6% tra chei cun mancul di 40 agns e l'1% di chei cun mancul di 20, ancje
se altris 600.000 lu rivin a capî. Purpûr, il 88% dai 2500 intervistâts a
sostignivin la inclusion dal breton intes scuelis.

Ancje se la maiorance de inte e samee a favôr dal insegnament dal breton (secont
une inchieste, il 77% dai breton al è dacuardi), la sô presince intes scuelis e
je ancjemò minime. Dal 1971 e je previodude une ore par setemane di breton, e
dal 1991 e je ancje previodude l'insegnament di cualchi materie in breton. Tal
1958, Armans ar C'halvez, un abat breton, al fondà la prime scuele di
insegnament in breton, la scuele catoliche "Skol Sant-Erwan" che e fo ative tra
il 1958 e il 1961. Tal 1977 a vierzin lis primis dôs scuelis-scune Diwan
(semence) a Kemper e Bro Leon, cuntun totâl di siet frututs, ispiradis des
ikastolak baschis e des yisgolion meithin galesis, cun insegnament completament
in breton e di stamp alternatîf. Di chê altre bande, dal 1990 la France e à
creât cualchi scuele bilengâl, cussì che intal 1991 a jerin za 545 students in
13 scuelis, come ancje 400 universitaris. Fin tal 1996 i fruts bretons che a
vevin studiât intune scuele cul sisteme “diwan” o intune bilengâl a jerin 7.000.
Intal an 1997-1998 il numar di arlêfs che a studiavin in breton al jere cussì:

Intal an scolastic 1999-2000 uns 2.256 fruts a studiavin intes 34 scuelis diwan,
plui altris 1.900 intes scuelis Div Yezh (bilengâls publichis) e 1.400 intes
scuelis Dihun (religjosis), par un totâl di 5.556 arlêfs, un 20 % in plui dal an
prime. Il breton al ven ancje insegnât come lenghe in cualchi istitût superiôr
di Paris, Versailles e Créteil.



https://fur.wikipedia.org/wiki/Johann_Sebastian_Bach

Johann Sebastian Bach (Eisenach, 21 di Març 1685 – Lipsie, 28 di Lui 1750) al fo
un compositôr e organist todesc dal periodi baroc, di ducj cognossût come un dai
grancj de musiche di ducj i timps. Lis sôs oparis a son impuartantis par la
fonde che àn tal intelet e pe paronance dai imprescj tecnics e espressîfs e pe
bielece dal risultât artistic. Bach al ven fûr di une famee todescje di
musiciscj, ben cognossude tai soi timps (la gjarnazie "Bach" e jere doprade par
dì "musicist di cort"). La so gran opare e je stade rivâ a fâ un struc jenfri il
stîl todesc (esponents prin di lui jerin Pachelbel e Buxtehude), e lis oparis
dai compositôrs talians (plui che altri Vivaldi), trascrivint il lôr lavôr al à
fat so il stîl concertant. La so opare e je vignude a jessi la some e il
disvilup da lis tendencis compositivis de sô ete, ancje se altris musiciscj tant
che Telemann o Händel a son stâts plui famôs di lui, soredut par colpe de
dificoltât des sôs composizions. Daûr de sô muart la sô opare par agns e je
restade scuindude, e dome tal 1829 la esecuzion de Passion secont Mateu,
direzude a Berlin di Felix Mendelssohn Bartholdy, e à puartât a la lûs la
grandece dal so lavôr che, di chê volte, e je viodude tant che sunt de musiche
contrapuntistiche dal periodi baroc.

Johann Sebastian Bach al è nassût a Eisenach, intal 1685. In chel moment la
Gjermanie no jere ancjemò unificade, la Turingje, provincie centrâl dai paîs
todescs, e je une des provinciis plui puaris. Di famee modeste, so pari Johann
Ambrosius, fi di Christoph Bach, al jere in chê citât musicist di cort, ven a
stai al proviodeve ae musiche pes fiestis e al viodeve ancje di chê de glesie
locâl. Inte sô famee e jerin musiciscj di profession che sunavin l'organ in
glesie, che sunavin musiche di cjamare inte cort, e che componevin, ma lui ju à
passâts ducj. La so prime scuele si prosum che e sedi stade che di so pari, al è
rivât fin al liceu. So mari, Elisabeth Lämmerhirt, je muarte che lui al veve
dome nûf agns, e al fo tirât su di so fradi plui grant Johann Christoph Bach,
organist a Ohrdruf, dulà che al à imparât a doprâ l'organ e a scoltâ i miôrs
organiscj dal so timp. A Ohrdruf, Bach al scomence a imparâ ju principis dal
funzionament dal organ. Bach al à cjatât puest come organist a Arnstadt tal
1703. Al jere cussì brâf che al à cjatât un puest paiât plui ben a Muhlhausen.
Al è in chei agns che al tache a scrivi musiche (samee ancje la sô famose
Toccata e fuga in Re minore). Al jere religjôs, protestant luteran.

Intal 1708, Bach al è lât organist e mestri di concert a la cort dal duche a
Weimar, dulà che al à scrit la gran part dal so gran repertori di fughis, ancje
pe amicizie e protezion dal princip Johann Ernst, bon compositôr ancje lui. Lì
al scrîf il Clavicembal ben temperât, cun 48 preludis e fughis, dôs par ogni
scjale maiôr e minôr. Simpri a Weimar al svilupe la so propension pe didatiche e
pe musiche corâl. Al passe un pôc di timp al servizi di Leopolt di
Anhalt-Köthen, che lu paiave ben, ma jessint calvinist al pretindeve une musiche
liturgjiche un grum puare: par chest i lavôrs fats a Köthen no son religjôs come
i Concerts brandeburghês. In chei agns al sunave par dîs oris in dì improvisant
e trascrivint a memorie. Tal 1723 al va come Kantor (cantôr) a Lipsie, dulà che
al insegne e al compon une cjantade a setemane. Al fonde il "collegium musicum".
Tantis di chês cjantadis a son ispiradis a lis leturis biblichis liturgjichis de
setemane. Al scrîf la sô opare plui monumentâl, la passion secont Mateu pal
vinars Sant. Lis sôs oparis a son dutis cuntune sole direzion che di Diu, si
firme "S.G.D.", soli grazia Deo (nome a glorie di Diu).

Al à maridât une cusuvrine, Maria Barbara Bach, ai 17 di Otubar dal 1707, cun je
al à vût 7 fruts, ma trê a son muarts, e la femine a je mancjade tal 1720. Tal
1721 si maride cun Anna Magdalena Wilcke, di disesiet agns plui zovine di lui,
cun jê al à vût tredis fiis. Ducj i fiis a son stâts musiciscj, feminis
cumprindudis; chei deventâts famôs a son Wilhelm Friedemann Bach, Carl Philipp
Emanuel Bach, Johann Gottfried Bernhard Bach, Johann Christoph Friedrich Bach, e
Johann Christian Bach.

Intai agns di Lipsie, dal 1729 al 1741, al à componût un repertori di musiche
sacre par dutis lis fiestis liturgjichis fondant il Collegium Musicum. Di chei
timps a son la "Messe in Si minôr", un dai plui grancj capolavôrs de musiche par
côr. Lis oparis savintis scomencin cui cuatri volums dal so Clavier-Übung
(esercizis a la tastiere), e a rivin fintremai a lis famosis Variazions
Goldberg. Si conte che al à vût un incuintri cul re Federico II di Prussie a
Potsdam tal 1747. Il re al à sunât un teme par Bach domandant di improvisâ
parsore une fughe. Bach di bot lu à fat cu la amirazion dai presints e podopo i
à regalât plui spartîts fondâts sul teme reâl. Subite dopo al à publicât "L'art
de fughe", 14 fughis dutis fondadis sul stes teme par mostrâ cemût une sole
melodie si insiore cu la tecniche dal cuintripont. Il contribût di Johann
Sebastian Bach a la musiche si po metilu sul stes plan di chel che al à dât
William Shakespeare a la leterature inglese o di Isaac Newton a la fisiche. Vie
pe sô vite al à scrit plui di mil oparis. Nol fasarà mai teatri musicâl viodût
come musiche pal diaul. Sui ultins agns al restarà vuarp, al murì par une
infezion a cause di une operazion ai voi cun imprescj infetâts.

Lis sôs oparis son stadis catalogadis dal studiôs di musiche todesc Wolfgang
Schmieder in tal Bach-Werke-Verzeichnis, la liste des oparis di Bach, in tal
1950.



https://fur.wikipedia.org/wiki/Gonars

Gonars o ben Gonârs al è un comun intal Friûl di Mieç, che al dì di vuê al fâs
part de provincie di Udin e al à 4.637 abitants.

La prime version normalizade dal non fate dal OLF e jere Gonars cence l'acent
lunc su la a. Cheste grafie e lave daûr des regulis di normalizazion (la a e à
daûr dôs consonantis).

Dal rest il probleme di pronuncie nol è dai furlans ma dut câs dai marilenghe
talians che a fasin fature a disilu just (tant che par esempli i nons dai comuns
di Cormons, Comelians e v.i.) e dut câs lis cuestions di grafie a saressin pe
lenghe taliane.

Il comun al à però fat proteste ricuardant sei la scriture tradizionâl sei la
origjin etimologjiche dal non. L'ARLEF i à dât reson e duncje si pues doprâ
ancje la grafie Gonârs.

Gonars al è un dai comuns che al à creât un sportel pe lenghe furlane, cul
jutori de leç 482/99. Lis sôs ativitâts a son chês de promozion de lenghe
furlane, de traduzion di documents ancje pai citadins e de gjestion dai
finanziaments dâts fûr cu la leç. Il sît dal comun al è dal dut bilengâl.

I segns plui antîcs che a dimostrin la presince dal om te Basse Furlane a van
indaûr al Mesolitic: a son imprescj piçui fats cun sclesis di siliç, che si
doprave par armâ lis pontis des frecis pe cjace. Chescj reperts a testemonein
che la basse planure furlane e jere frecuentade di piçui grups di oms che tra il
8000 e il 7000 p.d.C. a vivevin cu la cjace dai grancj mamifars dal bosc
(cierfs, cenglârs e vie indenant) e cjapant sù plantis salvadiis. Si crôt che al
fos un periodi cuant che te planure furlane al ves di jessi un grant bosc plen
di rôi, frassins, faiârs e plen ancje di flums, risultivis e di sfueis. Po, tal
5000 p.d.C., cuant che aromai il rapuart dal om cul ambient e il sisteme di
doprâ il teritori a jerin cambiâts, lis primis comunitâts di contadins e di
arlevadôrs neolitics a colonizarin cheste zone, a ocuparin la planure butant jù
i arbui, brusant tocs grandonons dal vecjo bosc e ae fin a lavin a cirî gnovis
tieris. Dut câs la presince e l'impat dal om neolitic in chescj teritoris no
forin costants e chest lu dimostrin lis diferencis tra i sîts archeologjics de
zone. No vin testemoneancis archeologjichis di rilêf par chel che al rivuarde i
timps dopo, ven a stâi la Ete dal Ram e la Ete dal Bronç antîc (fin ai prins
secui dal II mileni p.d.C.). Invezit e je documentade e si cognòs une vore ben
la Ete dal Bronç antîc tal rest de Italie dal nord: cheste e je la epoche des
palafitis e dai grancj vilaçs fats sù palificazions, dulà che a son a stâ
comunitâts che si son insediadis in maniere stabile intun teritori definît e a
vivon in gracie des ativitâts agriculis dal arlevament di pioris e cjavris,
oltri che di cjace e di racuelte. Invezit il teritori furlan al presente
carateristichis diferents rispiet al rest da la Italie setentrionâl: no si sa
che a sedin stadis palafitis e, ancje se a son ogjets di bronç che a somein dal
dut a chei che a jerin tal rest de Italie dal nord, a son ancje ogjets di
ceramiche che invezit a sintin la influence de culture balcaniche danubiane.
Invezit si à la documentazion di insediaments e vilaçs cu la Ete dal Bronç Medi
(cirche 1700 p.d.C.): l'insediament di Porpêt al è di chest periodi. Al jere su
di une piçule culine e al jere difindût sedi di elements naturâi (il flum Cuar a
nord e un grant sfuei ta chês altris bandis), sedi dal intervent dal om che lu
sierà fasint sù une palade dople e un teraplen. Cun di plui al jere un centri
impuartant pe produzion metalurgjiche e forsit al è propite par chest che al fo
l'unic insediament a sorevivi, dopo de nassite dai vilaçs de Ete dal Bronç medi,
ae crisi che e cjapâ la plui part de Italie setentrionâl. Di cheste crisi la
planure furlane no rivà a vignî fûr fin al timp de colonizazion fate dai Romans.
Lis testemoneancis che a rivuardin la Ete dal Fier (scomençant cul secul VIII
p.d.C.) a son scjarsis: i pôcs insediaments (Porpêt, Palaçûl e Cjarlins) a jerin
dilunc dai flums principâi e pluitost dongje dal mâr. Duncje la ocupazion de
planure e jere rare, ma i reperts a fasin crodi che e fos un sisteme diferent di
insediament rispiet ae Ete dal Bronç medi e resint: nol jere plui un sisteme di
vilaçs che a jerin dongje dai flums, ma di pôcs insediaments che a controlavin
un grande part di teritori, forsit lant daûr di un ordin politic militâr precîs.

Tal cors dai secui si è conservât cualchi toponim che nus testemonie il fat che
il teritori di Gonârs al jere abitât in epoche romane: prin di dut Antognan, che
al è un toponim prediâl. I prediâi (propite dal latin praedium, ‘proprietât
teriere’, ‘fonts’) a indichin i fonts agricui che a cjapavin il non (pal solit
che de ''gens'' di apartignince) dal colon che al veve vût il teren: po il
toponim prediâl si lu costruìs scomençant di un element onomastic e zontant un
sufìs. Al è sigûr che il prediâl Antognan al rivedi di Antonius e a chel si
tache il tipic sufìs latin -anum. Si puedin atribuî ae epoche romane ancje
altris toponims, par esempli “Sacavan”, che al è il non di un teren logât a nord
dal paîs di Gonars e de Stradalte e che ancje chel al è un prediâl che al ven
forsit di Saccavus o Saccavius. Un altri esempli al è il toponim “Jevade”, un
non atribuît a une strade e che apont al indiche che cheste e jere stade fate sù
in rilêf, suntun strât di pieris e glerie, daûr dal tradizionâl sisteme che i
Romans a dopravin par fâ lis stradis. Al è une vore probabil che tal periodi
roman i teritoris di Gonârs a fossin abitâts di cualchi famee di contadins, che
a scomençarin a bonificâ e a mondâ il teren di mût di rindilu adat ae
agriculture. Dut chest al è testemoneât di tancj reperts di ete romane,
conservâts li dal Museu Civic di Udin e di cualchi urnis pes cinisis, che
invezit a son conservadis a Gonârs, te sede de Scuele secondarie “T.
Marzuttini”.

I tancj reperts langobarts che a son stâts cjatâts te zone tra Porpêt e Gonârs
nus fasin pensâ che al fos un insediament militâr; di fat a son stâts cjatâts
pontis di lance e di frece, spathae e umbons di scût. A son di particolâr
interès la spatha cjatade a Gonârs e un umbon di scût, definît “di parade” pes
decorazions di lus, cjatât a Porpêt, e che forsit al fo di un nobil o di un
comandant militâr. Chescj reperts a podaressin lâ indaûr ae II metât dal secul
VII. Invezit il sarcofac cjatât tal 1968 tra Gonârs e Favuîs al è dal secul
VIII; dentri a jerin i rescj di doi scheletris (forsit om e femine langobarts) e
une crôs di bronç une vore interessante parcè che al somee che podedi jessi chê
di un relicuiari dal tesaur dal Domo di Cividât. Chest al fâs crodi che e
podarès jessi il so model. Cussì une ipotesi e je chê che l’om cjatât a Gonârs
al fos un oresin e che la crôs di bronç e sedi un strument de sô art. Cuant che
i Langobarts a rivarin in Friûl a puartarin gnovis fuarcis e gnûfs stanziaments.
Cussì, ancje tes campagnis ator dai trê paîs di Gonârs, Favuîs e Antognan a
tornarin a tacâ la ativitât agricule e, une vore probabil, ancje la ativitât
artesanâl e comerciâl. Daspò de dominazion langobarde ancje Gonârs al fo
sometût, cussì come dute la Basse Furlane a chê dai Francs e po e patì lis
invasions dai Ongjars (899-952). Un document dal 1028 dulà che l’imperadôr Corât
II al concedeve al Patriarcje il guvier di chestis zonis, che a jerin deventadis
cuasi disabitadis e patrie di boscs e terens no coltivâts, al testemonie la
cundizion di scjars svilup e di degrât che e jere te planure furlane daspò des
incursions dai Ongjars. Il periodi patriarcjâl al scomence mostrant scjars
svilup e desolazion, ma i Patriarcjis si impegnin intune azion energjiche par
tornâ a popolâ e par recuperâ dal pont di viste economic e sociâl ducj i
teritoris dal Friûl che a jerin sot dal lôr podê. Il patriarcje Poppo (o Popon)
al tornà a fâ sù la basiliche di Aquilee, inaugurade ai 13 di Lui dal 1031. Cu
la istituzion dal cjapitul di Aquilee, i da une part dai teritoris de Glesie
aquileiese, che a son elencâts intune bole che e à la date de inaugurazion de
basiliche. Cheste bole e je il document plui vecjo dulà che si ateste la
esistence des vilis di Gonârs e di Antognan, che però a restin fûr da la
donazion, probabilmentri parcè che a fasevin za part de jurisdizion dal cjistiel
di Porpêt. Vie pai secui X e XI, intant che si viodeve progrès sociâl e
economic, si definissin lis comunitâts rurâls locâls, cjapadis dentri ancje chês
che al dì di vuê a fasin part dal comun di Gonârs che si pense che al ves une
popolazion intor dai 200-300 abitants cirche, invezit al è probabil che in chês
che vuê a son lis frazions e fos a stâ mancul int. Ae fin de ete patriarcjâl tai
agns subite prime che e rivàs la Serenissime in Friûl (1420), i paîs di Antognan
e Favuîs a jerin sot de jurisdizion dai conts di Castel Porpeto, invezit Gonârs
al dipendeve da la podestarie di Maran.

Il 1420 al segnà l'inizi de ocupazion veneziane in Friûl e duncje i paîs di
Gonârs, Favuîs e Antognan cun dute la lôr campagne a larin sot dal guvier venit,
ancje se in maniere no direte. Di fat la Serenissime e ricognossè la invistidure
feudâl dal cont di Gurize su Antognan e Favuîs fin ae muart dal ultin
dissendent, invezit di chê altre bande Gonârs al fo sot de protezion dal
Patriarcje, come ancje la podestarie di Maran. In contemporanie cul inizi dal
domini de Republiche di Vignesie in Friûl, sul confin orientâl si presentà la
menace dai Turcs. Propite lis invasions dai lôr esercits in Friûl a segnarin in
maniere dolorose la seconde metât dal secul; la scorsade dal 1477 e fo di
particolâr rilêf pe storie di Gonârs parcè che e puartà a la distruzion di dut
il paîs e ancje di chel di Antognan, disdrumâts come tantis altris vilis dongje
de Stradalte. A ruvinâ ancjemò di plui la situazion di chescj puescj, il 1500,
an cuant che al murì Leonart, ultin dissendent de dinastie dai conts di
Tirôl-Gurize, al segnà l'inizi di une dispute violente tra la Cjase de Austrie e
la Republiche veneziane pal domini de Basse planure furlane. I austriacs a
ereditarin i bens dai conts di Gurize (par vie che a jerin lôr), invezit
Vignesie e pretindè di slargjâ il so guvier su chê part dai bens che no masse
decenis prime e veve dât in concession feudâl propite ai conts di Gurize. Il
risultât al fo une vuere tra la Serenissime republiche di une bande e la
Austrie, judade di Spagne, France e cualchi princip talian (a formâ la leghe di
Cambrai) di chê altre. La situazion si definì cui pats di Noyon dal 1516 e la
diete di Worms dal 1521, dulà che si stabilì che la Austrie, gjavâts fûr i
dirits risiervâts al Patriarcje, e ves il guvier di une buine part de Basse
planure furlane, cjapâts dentri i paîs di Gonârs, Favuîs e Antognan, adun cu lis
vilis di Cjistiel, Porpêt, Vilegnove, Cjarisà, San Zorç, Noiâr e Cjarlins.
Cheste definizion però si concretizà dome cul 1546, daspò che la contraposizion
tra Vignesie e Austrie e jere deventade plui aspre: di fat la prime e veve
ocupât une altre volte la fuartece di Maran (1542), invezit la seconde e veve
fat sù dongje di cheste fuartece il presidi di Maranut, par controlâ la zone.
Cussì al scomençà il guvier austriac sui teritoris di chel che al dì di vuê al è
il Comun di Gonârs e al le indenant cuasi cence interuzions plui o mancul par
trê secui, ancje se i contrascj continuâts tra Serenissime e Imperi a forin la
cause di tensions fuartis. Oltri a chestis discordiis politichis a jerin ancje
lis cuistions continuis che a vignivin fûr tra paîs tacâts che però a jerin sot
di guviers diferents: la cause principâl des cuistions e jere chê dai dirits par
doprâ pascui, flums, palûts e ducj chei bens che a podevin doprâ ducj i doi.
Cheste continue cundizion di tension e degjenerà in maniere inevitabile: tal
1615 e sclopà une gnove vuere tra Vignesie e Austrie, la “vuere di Gradiscje”,
clamade cussì parcè che lis operazions a forin dutis ator di cheste fuartece.
Daspò cirche di trê agns di scuintris, tal 1618 a firmarin la pâs a Madrid di
mût che a tornarin lis divisions teritoriâls che a jerin prime de vuere e duncje
al fo confermât il domini austriac su Gonârs, Favuîs e Antognan. Par vie di
cheste situazion tese e instabile, la cundizion economiche e sociâl di chestis
tieris tra il ‘500 e il ‘600 no si presentave par nuie prospere. La cressite des
tassis, l’indebitament ancje chel in cressite des fameis cuntun redit medi bas,
la vendite progressive dai bens comunâi e l'insiorament des fameis nobilis e
benestantis e di conseguence il lôr potenziament, a jerin dome il segnâl evident
de puaretât difondude e dal malstâ che al zirave tra i contadins e i piçui
artesans. Dome cu la seconde metât dal ‘600 la situazion e là un pôc miôr,
soredut pe introduzion di dôs inovazions fondamentâls pe economie agricule: la
coltivazion dai morârs cul relatîf arlevament di cavalîrs e la coltivazion de
blave. In pôcs decenis a deventarin dutis dôs la base economiche fondamentâl de
sussistence des classis puaris di chescj paîs; in particolâr la blave, che e
veve une rese nete plui grande di chê dal forment, e fo la base primarie de
alimentazion par i trê secui dopo. Però il domini assolût tal setôr alimentâr di
chest cereâl, che al jere une vore util par slontanâ la pôre de fam, al causà la
difusion de pelagre e dal cretinisim in dutis chestis zonis e chestis malatiis a
tormentarin Gonârs, Favuîs e Antonian fin al inizi dal Nûfcent. Adun cul
decjadiment e cul bloc economic dai secui, ancje il podês des istituzions al là
al mancul: il patriarcjât al veve pierdût dutis lis funzions civîls in pratiche
za al inizi de dominazion veneziane: cualchidun dai siei teritoris al jere
sopognet al control di Vignesie e cualchidun altri al control de cjase de
Austrie; lis gastaldiis e lis podestariis a jerin deventadis di man in man
jurisdizions di caratar privât, lassadis in ereditât di pari in fi, e leadis a
interès cuasi dome familiârs; la fuarce e la libertât des comunitâts rurâls si
jerin lentementri degradadis e ridusudis, fracadis dal pês sociâl e economic des
fameis dai siôrs. Par volê dal imperadôr Ferdinant II, dal 1647 Gonârs, Favuîs e
Antognan a jentrarin te autonome contee dai princips di Gradiscje, che dal 1717
e jere sot de dipendence direte de cjase de Austrie e daspò unide, tal 1754, ae
contee di Gurize cul titul di “Contee di Gurize e Gradiscje”. Intun ciert sens
in chescj agns si definì il procès di definizion dai confins tra i teritoris
venits e chei de cjase de Austrie, leâts intun gredei di jurisdizions e dirits
che nol jere facil di disgropâ. La sopression dal patriarcjât di Aquilee tal
1751 e fo il stimul par risolvi il probleme, che al lave indenant di plui di doi
secui, di definî il confin tra i teritoris de Republiche e chei dal Imperi.
Chest confin al veve un andament intorteât leât prin di dut al percors dai flums
e dai cors di aghe de zone (soredut il flum Ausse). La fin dal Patriarcjât al fo
ancje la origjin de realizazion des dôs Arcidiocesis di Gurize e di Udin e la
definizion dai teritoris dulà esercitâ la lôr competence religjose. La
testemoneance concrete, e che e esist ancjemò, dai acuardis di metât Sietcent e
je la piere confinarie metude tal 1753 sul confin che al divideve l'abitât di
Gonârs di chel di Morsan, po tirade vie tal 1808 par ordin dal Dipartiment di
Passarian istituît dai francês e conservade al dì di vuê tal curtîl de canoniche
di Gonârs. Su di cheste e je incidude, in latin, la sô funzion: Confin de
Austrie Interiôr e dal Friûl Venit, daspò de pâs di Worms mai colocât, metût tal
timp dai dominis di Marie Terese romane imperadore simpri auguste, regjine di
Ongjarie e di Boemie, Arciduchesse di Austrie e Franz Laurean dôs di Vignesie,
cu la mediazion di Ferdinant Filip cont di Harrsch e Zuan Donât pe definizion
dai confins. 1753. Però, a diference dal dì di vuê, in chê volte il confin inte
plui part des voltis nol veve definizions precisis e di no podê contestâ. Par
chest motîf si spieghe il continui conflit di interès tra i doi Stâts
confinants.

Cuant che tal 1797 Napoleon al rivà in Friûl, a forin cambiaments profonts, come
pardut culà che a jerin rivadis lis armadis dai francês. Il gnûf secul al
scomençà sot de tutele de dominazion francês, che e tignì il guvier dal Friûl
dal 1805 al 1813. Daspò di jessi passâts sot de aministrazion dal distret di
Palme e dal dipartiment di Passarian, i trê abitâts di Gonârs, Favuîs e Antognan
a subirin in pôcs agns une profonde ristruturazion aministrative ma ancje
politiche e sociâl. Il dât plui impuartant al fo la unificazion dai trê abitâts
intun nucli sôl dal comun di Gonârs, fissant la struture atuâl di un cjâf lûc cu
lis frazions anetudis, guviernât di un sindic e di conseîrs nomenâts dal prefet
dal dipartiment. In chest periodi a forin fondamentâi ancje la introduzion dal
codiç civîl, che si sostituì a ducj i dirits e a lis jurisdizions ereditâts
ancjemò de ete feudâl, la realizazion di un catastic, clamât propit napoleonic,
par une distribuzion plui ecuilibrade de tassazion sul teritori e il miorament
des rêts des stradis, prime di dutis la Stradalte (clamade apont ancje
“Napoleoniche”), fate plui drete e facile par podê passâ. Cu la sconfite di
Napoleon e, plui di precîs dal 1813, al scomençà il secont periodi de dominazion
austriache, slargjât in pratiche a dut il Friûl. Par mieç di un proclame, ai 7
di Avrîl dal 1815 al fo istituît il Ream Lombart Venit, che al cjapave dentri
dai siei confins ducj i teritoris furlans che prime a jerin stâts sot Vignesie.
Dongje di chest e par dâi continuitât, la part dai teritoris furlans che e reste
(e che e jere za sot de tutele austriache dai timps prime de Rivoluzion francês)
invezit si unì dal pont di viste aministratîf ai “Paîs de Corone”. Però chest
confin imagjinari, che al passave propite tes vicinancis di Palme, nol creave
nissun stac o separazion tra il Ream Lombart Venit a pene nassût e i dominis
ereditaris de Cjase dai Asburc; lis misuris aministrativis a jerin plui o mancul
lis stessis, lis misuris fiscâls a jerin cuasi compagnis, la leç comunâl e
provinciâl e jere compagne, cussì come lis disposizions che a rivuardavin la
istruzion, la justizie e i oblics militârs. Ancje se e jere cheste organizazion
positive e un caric fiscâl inferiôr in maniere nete rispiet a chel dai agns di
Napoleon, no si pues dî che chestis tieris a acetassin di biel voli e in maniere
trancuile il domini de Cjase de Austrie. Lis lamentelis, lis contestazions e lis
protestis a jerin numerosis e cualchi a deventavin rivoltis o azions armadis. La
concomitance di chescj cambiaments politics e di avigniments dolorôs cuntune
sucession di carestiis, leadis a une pessime circostanze climatiche (il 1816 al
è clamât “l'an cence Istât”, come i agns dopo che a forin frêts compagn e duncje
sfavorevui a la agriculture), a puartarin dute la regjon a nivei di vite
pardabon bas, testemoneâts in maniere significative da la definizion di chest
piçul periodi, 1813-1821, come “i agns de grande fan”. Infratant e nassè la
provincie di Udin (1814), che e cjapà dentri ancje i paîs di Gonârs, Favuîs e
Antognan che prime a jerin sopognets ae Contee di Gurize e Gradiscje, invezit il
Sindic al fo sostituît di un podestât e il catastic che a vevin realizât i
francês al fo completât e di conseguence a forin fatis la revision e la
perecuazion des tassis. Al fo abolît il Codiç napoleonic, sostituît cul Codiç
civîl austriac (par tancj aspiets plui moderni di chel francês), che al restà in
vore in Friûl fin al 1871. Soredut però si tornarin a definî lis aministrazions
locâls e provinciâls e i siei membris a forin sielzûts pe plui part te classe
medi alte locâl par fâ guviernâ i siei sotans di personis leadis diretementri a
lôr. Però la situazion economic sociâl des classis medi bassis e continuà a lâ
in piês. La ativitât principâl e jere la agriculture che e ocupave la maiorance
grandone de popolazion in cualitât soredut di zornadîrs, metadiaris e fituâi.
Chescj, sopognets a pats colonics simpri plui pesants, a lavin di man in man a
incressi il numar dai contadins che no vevin la tiere. Stant che chestis
personis a jerin par fuarce leadis in maniere direte ai flus variabii de
ativitât agricule, a costituirin la categorie di int che e fasè scomençâ il
fenomen de imigrazion, che al fo clâr e evident soredut da la seconde metât dal
secul. Invezit il possediment dai terens al jere, soredut te zone de Basse
furlane, in man ai grancj proprietaris, che no ju aministravin in maniere
direte, ma par mieç di gastalts e fatôrs, che come impegn principâl a vevin la
gjestion e il control de ativitât dai contadins sopognets, pal plui paiâts par
mieç dal pat di metadrie. Dongje de agriculture, l'artesanât e la industrie si
presentavin tant che ativitâts margjinâls e diretis a une dibisugne dal dut
locâl. Il malstâ che al derivave di cheste situazion ferme e puare dal pont di
viste economic, adun cui ferments di caratar indipendentist e iredentist, al
alimentà i mots dal 1848, che a traviersarin ancje il Friûl lassant segns
indelebii soredut te zone di Palme e dai paîs dongje e che a forin la spie plui
evidente e significative de unitât de Italie che e vignarà. Di fat tal procès di
unificazion nazionâl i teritoris furlans, jessint une zone di confin, a cjaparin
une significative impuartance strategjiche; prin di dut lu dimostre la
ossilazion dal confin tra il Ream di Italie a pene nassût e la cjase de Austrie,
fissât tal Avost dal 1866, ae fin de Tierce Vuere di Indipendence, dilunc di une
linie che e passave tra Morsan e Gonârs, e puartât cualchi chilometri a est di
Palme tal mês di Otubar di chel stes an. Di chê date indenant il teritori dal dì
di vuê dal Comun di Gonârs al fo in maniere stabile teritori talian. Però chest
profont cambiament politic, acetât cuntun entusiasim avonde flap, nol puartà une
mutazion significative des cundizions economichis e sociâls de Basse planure
furlane. La maiorance grandonone de popolazion e lavorave ancjemò te
agriculture, che però no rivave a furnî il nudriment che al coventave par dâ di
mangjâ in maniere complete dute la popolazion. Cheste situazion di ferme e fo la
origjin e la cressite dal fenomen de emigrazion, che e viodè tra la fin dal
Votcent e la prime metât dal Nûfcent un numar grandon di zornadîrs partî a cirî
fortune e lavôr no dome in Europe, ma ancje tal rest dal mont. Chest al fo il
fenomen plui rilevant di un periodi, chel tra il 1866 e il 1914, segnât di
decenis di pâs, ma caraterizât di une storie opache, cence acjadiments di
significât e di cualsisedi progrès di rilêf. Chescj flus migratoris, soredut
temporanis e stagjonâls, ma che un pôc a la volte a cjaparan la forme di
emigrazions definitivis, soredut di là dal ocean, a puartarin in Friûl un
contribût finanziari consistent par mieç di chel che a mandavin i emigrâts. Tal
stes timp al’inizi dal Nûfcent tai teritoris comunâi al nassè un ciert svilup
artesanâl e comerciâl, caraterizât in mût particolâr pal teritori di Gonârs da
la ativitât des cjalçaduris. Par dut il secul vincjesim, ancje se cun alts e bas
inevitabii, chest al fo un dai setôrs economics principâi di cheste zone, adun
cun altris ativitâts, come par esempli la lavorazion dal fier e dal len, la
masanadure, la sartorie e un numar considerevul di ostîrs e casulins.

Il lent progrès economic de zone e cognossè un moment di ferme tai doi agns
prime dal inizi de prime vuere mondiâl. Tra il 1913 e il 1915 e capità une crisi
gjenerâl: in pratiche si fermarin i pôcs cumierçs cul forest, la agriculture no
jere tes cundizions di fâ invidie, invezit chês pocjis iniziativis sostignudis
dai consorzis e dai privâts te Basse furlane, soredut lis bonifichis e la
coltivazion di terens gnûfs, a jerin dentri intun contest di cundizions
economichis e sociâls masse disastradis par podê modificâlis in curt. Cheste e
je par tancj trats la situazion delicade e precarie di dut il Friûl, soredut la
Basse planure, su la puarte dal prin conflit mondiâl. Al inizi des ostilitâts in
gjenerâl la popolazion e ve une disposizion risiervade e contrarie in mût fuart
a la vuere e une idee difondude di jê tant che “calamitât tremende” par un
teritori puar che fin da la antichitât al jere stât une tiere di passaç e ancje
un cjamp di bataie di numerôs esercits. Propite dilunc dal confin tra Friûl e
Austrie si combatè cualchidune des bataiis fondamentâls di dut il conflit. Sul
teritori di Gonârs a forin realizâts un ospedalut militâr e un cjamp di
aviazion, che al ve la funzion di base di supuart di azions impuartants azions
dai aeris militârs talians cuintri dal teritori austriac ongjarês. In particolâr
a Gonârs si memore une di chestis azions tal monument ae Aviazion: al è un
imponent basrilêf in bronç, realizât tal 1968 dal artist furlan Gigi Di Luca,
che al vise de azion di vuere dai 18 di Fevrâr dal 1916 dal Maiôr pilote Oreste
Salomone, che, unic superstit dal ecuipaç dal so bombardîr “Caproni”, al ve di
rivâ a tiere in emergjence tal cjamp di aviazion di Gonârs. La disfate di
Cjaurêt dal Otubar dal 1917 e fasè lâ in piês cence misure i efiets za tragjics
de vuere e e fasè colâ dut il teritori furlan tes mans dai esercits dai Imperis
Centrâi. La fin dal conflit e consegnà ai furlans, sfinîts e avilîts dai agns di
vuere, un teritori devastât: al jere impussibil doprâ il 50% de superficie
agrarie, il procès di industrializazion al jere interot e tornât indaûr di plui
di trente agns, la popolazion decimade, soredut tes sôs fassis plui produtivis,
e obleade ae disocupazion o a migrâ par vie des cundizions di puaretât estreme e
des prospetivis di vore che cuasi no jerin. In chest contest il Comun di Gonârs
nol jere une ecezion par vie che se di une bande al veve cualchi piçule aziende
artesane che si svilupave, di chê altre e subive distès il fenomen de
emigrazion. La fin dal conflit e puartà ancje cambiaments sociâi impuartants,
prin di dut il sfantament dal mont dal Votcent cui siei privileçs e lis sôs
prerogativis. Si lu viôt soredut tai teritoris agricui de Basse furlane dulà
che, par vie dai lavoradôrs catolics e socialiscj che a “sburtavin” adun, si
concretizà la abolizion de metadie e di ducj chei pats colonics simii a jê e une
vore gravôs pal mont dai contadins e dai zornadîrs.

Tai agns vincj dal Nûfcent al scomençà e al deventà simpri plui fuart il periodi
dal fassisim e di chel si pues visâ dal discors famôs che Mussolini al fasè a
Udin tal Setembar dal 1922. Di chel an indenant il duce al fasè un acentrament
progressîf che al puartà ae afermazion dal stât totalitari, su la fonde di une
gjestion acurade dal consens e de repression, e che al prevalè su dutis lis
sburtadis viers la autonomie locâl che a saran un pôc a la volte metudis dentri
e fracadis dal gnûf stât autarchic e centralizât in maniere fuarte. Dal pont di
viste economic par vie de puaretât dai piçui proprietaris de planure furlane,
soredut te Basse, a scugnirin ipotecâ lis puaris tieris dulà che a jerin parons.
Cun di plui la emigrazion e fo di gnûf un fatôr fondamentâl de vite economiche
di dute la regjon, daspò di cualchi an cuant che al someave che e fos stade une
regression. Invezit a forin fatis oparis di bonifiche e e fo realizade cualchi
opare publiche leade soredut ae viabilitât e ai progjets di sistemazion dai
bacins idrografics. Si fasè pôc par promovi la industrie furlane, che no passà,
se no di râr, il nivel di piçule aziende, come che al dimostre in mût larc ancje
l’artesanât de chê volte nassût tal teritori di Gonârs e tai comuns dongje. Un
câs a part al fo l'intervent diret dal Stât cui siei capitâi te realizazion dal
stabiliment di Tor di Zuin, bacin di racuelte par dut il secul di un grum di
lavoranzie che e rive dai paîs di Gonârs, Favuîs e Antognan. Buine part de
opinion publiche si preocupà pe jentrade in vuere de Italie di Mussolini. La
ostilitât profonde tai confronts de vuere e dal regjim fassist si manifestà
daspò dai 8 di Setembar dal 1943 a traviers de rivolte dai partesans, che e fo
fuarte e significative in dut il teritori furlan, e in gjenerâl a traviers dal
moviment de Resistence, sostignût dal consens e da la colaborazion de maiorance
de popolazion. Par chel che al rivuarde in particolâr il paîs di Gonârs e il so
teritori, lis vicendis de seconde vuere mondiâl si learin in maniere une vore
strete cu la vite de comunitât locâl par vie che tal autun dal 1941 il regjim
fassist al realizà un cjamp di concentrament, dulà che da la vierte dal 1942 a
forin internadis miârs di civîi caturâts tai teritoris ocupâts dal esercit
talian te ex Jugoslavie.

Par chel che al rivuarde il paîs di Gonârs e in mût particolâr il so teritori, i
avigniments de seconde vuere mondiâl si lein in mût une vore stret cu la vite de
comunitât locâl par vie che il regjim fassist al realizà tal autun dal 1941 un
cjamp di concentrament, dulà che te primevere dal 1942 a forin internâts miârs
di civîi cjapâts tai teritoris ocupâts dal esercit talian te Jugoslavie di chê
volte. Il cjamp di Gonârs, fat sù a pene fûr dal paîs intun teren dilunc de
“Napoleoniche”, al jere formât di dôs centis distintis a cirche un chilometri
une di chê altre, il cjamp A e il cjamp B, che al jere dividût in trê setôrs,
Alfa, Beta e Gamma. Al jere circondât di un fîl spinât alt, cun toretis di
vuardie cun metraiis e fârs potents che lu iluminavin tant che di dì. Il cjamp
al jere stât fat sù tal autun dal 1941 in prevision che a rivassin i presonîrs
di vuere rus, ma no si lu doprâ mai par chest fin. Invezit te primevere dal 1942
al fo destinât al internament dai civîi di chê che a clamavin la “Provincie
taliane di Lubiane”, cjapâts dal esercit talian te aplicazion de malfamade
Circolâr 3C dal gjenerâl Roatta, comandant de II Armade, dulà che si stabilivin
lis misuris repressivis di meti in vore tai teritori ocupâts che la Italie e
veve anetût daspò de agression nazifassiste ae Jugoslavie fate ai 6 di Avrîl dal
1941. Lis dôs massimis autoritâts civîls e militârs de provincie di Lubiane,
l'Alt Comissari Emilio Grazioli, scuadrist fin dal prin moment, e il gjenerâl
Mario Robotti, comandant dal XI Cuarp di Armade, a meterin in vore lis misuris
repressivis cuntune atente ferocitât: cussì a forin fusilazions di ostaçs, fûcs
di paisuts e deportazions di popolazions interiis. Te gnot tra i 22 e i 23 di
Fevrâr dal 1942 la citât di Lubiane e fo circondade dal dut cul fîl spinât, ducj
i oms a forin arestâts, sopognets a controi e la plui part di lôr e fo destinade
al internament. In curt ancje chês altris citâts de "provincie" a faserin la
stesse fin. I arestâts a forin puartâts tal cjamp di concentrament di Gonârs,
dulà che tal Istât dal 1942 a jerin presints za plui di 6000 internâts, ben
oltri lis pussibilitâts ricetivis dal cjamp, che al jere stât prontât par mancul
di 3000 personis. Par vie de soreconcentrazion, des precariis cundizions
igjienichis e de brute alimentazion, ca di pôc si difonderin tantis malatiis,
come la dissentarie, che a scomençarin a fâ lis primis vitimis. In chest prin
periodi tal cjamp a jerin concentrâts inteletuâi, insegnants, students, operaris
e artesans; duncje ducj chei che a jerin considerâts potenziâi opositôrs de
ocupazion e tra di lôr a jerin ancje un grum di artiscj che a àn dedicât tantis
des lôr oparis ae detenzion tal cjamp. Sot dal pseudonim a jerin internâts ancje
esponents dal Front di Liberazion sloven, che po a saressin deventâts dirigjents
de Resistence jugoslave. Cualchidun di lôr tal Avost dal 1942 al organizà une
fughe clamorose dal cjamp, cul sisteme plui classic: il sgjâf di une lungje
galarie sot de barache XXII. Daspò de fughe, la plui part dai internâts e fo
trasferide in altris cjamps che tal stes timp a jerin stâts istituîts in Italie,
in particolâr a Monigo di Treviso, a Chiesanuova di Padova e a Renicci di
Anghiari te provincie di Arezzo e po a Visc, in provincie di Udin, a pôcs
chilometris di Gonârs. Ma il cjamp di Gonârs si jemplà in curt di un gnûf gjenar
di internâts: oms, feminis, vielis e fruts caturâts tai paîs dal Gorski Kotar,
la regjon di mont a nord-est di Fiume, e prime depuartâts a Kampor, te isule di
Rab (Arbe). Ca tal Lui dal 1942 il gjenerâl Roatta al veve predisponût la
istituzion di un cjamp di concentrament grandon, destinât a jessi une des tapis
de "bonifiche etniche" programade dal regjim fassist tai teritoris jugoslâfs
ocupâts. Tal Istât dal 1942 a forin internâts plui di 10.000 slovens e cravuats,
in cundizions di vite spaventose, in tendis fruiadis, cence servizis igjienics
ni cusinis. Di fat i cjamps di concentrament par jugoslâfs a jerin organizâts
dai comandants dal esercit talian daûr dal principi esprimût dal gjenerâl
Gambara: "Campo di concentramento non è campo di ingrassamento. Individuo malato
= individuo che sta tranquillo". In curt la mortalitât a Rab e rivà a nivei une
vore alts e il gjenerâl Roatta al decidè di trasferî feminis, vielis e fruts a
Gonârs, dulà che, tal autun invier 1942-43, a rivarin miârs di personis in
cundizions di debilitazion estreme. Cussì, ancje se l'impegn uman di cualchidun
dai uficiâi e soldâts dal contingjent di vuardie, come il miedi Mario Cordaro,
tal cjamp di Gonârs plui di 500 personis a muririn di fam e di malatiis.
Almancul 70 di lôr a jerin fruts che no vevin nancje un an, nassûts e muarts tal
cjamp di concentrament. Come ducj chei altris cjamps fassiscj par internâts
jugoslâfs, il cjamp di Gonârs al funzionà fin tal Setembar dal 1943, cuant che,
cu la capitolazion dal esercit talian, il contingjent di vuardie al scjampà e i
internâts a forin lassâts libars di lâ vie. Tai mês dopo la popolazion di Gonârs
e dismantelà il cjamp doprant i materiâi par altris costruzions, come l'asîl
infantîl, e cussì vuê des struturis dal cjamp nol reste plui nie. A memorie di
chest cjamp di concentrament, par iniziative des autoritâts jugoslavis tal 1973
il scultôr Miodrag Živković al realizà un Sacrari tal cimitieri citadin dulà che
in dôs criptis a forin trasferîts i rescj di 453 citadins slovens e cravuats
internâts e muarts tal cjamp di concentrament di Gonârs.

Cu la conclusion de seconde vuere mondiâl, cuant che tal teritori furlan si
cjatin lis fuarcis armadis che a rivavin dal front talian e chês dal esercit
popolâr jugoslâf, a nasserin numerosis problematichis che a costituirin lis
liniis vuide dal dopovuere furlan e talian, primis tra dutis chês leadis ae
definizion dai confins, che aromai di secui a jerin un pont critic di cheste
zone, e al câs particolâr di Triest e dal so teritori. Il fat plui impuartant
dal secont dopovuere al fo la determinazion, tal moment di fâ il gnûf asset
aministratîf e costituzionâl dal Stât talian, da la nassite de Regjon “Friûl
Vignesie Julie”, che e puartà aes primis elezions pal Consei de Regjon che al fo
fat ai 10 di Mai dal 1964. In chescj agns di ricostruzion e di riprese daspò de
vuere si svilupà un progrès economic che pe prime volte al puartà a bandonâ il
setôr agricul par indreçâsi di plui viers di chei altris setôrs, prin di dut
chel industriâl. Cussì la proprietât dai terens, ancje chê de Basse dulà che lis
sburtadis viers di un inmodernament des tecnichis e di dut il setôr a jerin plui
fuartis, e viodè pierdi la sô impuartance, a pro di une significative jevade
industriâl, soredut tal setôr metalmecanic. Par chel che al rivuarde il bas
Friûl, duncje cun chest ancje il Comun di Gonârs, a forin significatîfs i
sfuarçs indreçâts aes bonifichis e a realizâ la grande e la piçule viabilitât
(soredut te direzion autostradâl Vignesie-Triest, dulà che si tache ancje la
direzion Palme-Udin-Tarvis), ma soredut la difusion de piçule industrie che e
veve in bande l’artesanât locâl, che però al jere diret in buine part ancje ai
marcjâts internazionâi e a chei di un continent a chel altri. Cussì i seconts
cincuante agns dal secul a vioderin la difusion progressive di une economie
industriâl e artesanâl che e deventà simpri plui ative e vierte ai inflùs
internazionâi. Gonârs al jentrà in cheste evoluzion soredut a traviers dal
marcjât des cjalçaduris. In chest setôr la creazion di scarpis di piel
economichis e puartà a une produzion destinade a un marcjât di masse, direte
ancje a la Austrie, ae Gjermanie, ae Olande, ae Belgjiche e a altris paîs
diferents. Il taramot dal Mai dal 1976, e lis numerosis scossis seguitivis, che
a devastarin la plui part dal teritori de regjon, a lassarin in sostance salfs i
teritoris dal Bas Friûl, che però a parteciparin al corot des comunitâts plui
cjapadis e si ufririn in maniere ative par judâ i comun plui devastâts e par
tornâ a fâju sù. Cheste ricostruzion e rivà in curt e in un ciert sens e de un
stimul gnûf ae economie che dut câs no rivà a evitâ la crisi rivade tai doi
decenis dopo. Ancje Gonârs cul so teritori al paià cheste situazion economiche
negative, cun segnâi di regression te produzion des cjalçaduris. Cumò, in gracie
de realizazion di une zone artesanâl, a son nassudis un grum di ativitâts
artesanâls e comerciâls dongje de SS252 “Napoleoniche”. Duncje la ativitât
economiche e risulte dividude in plui ativitâts e no dome concentrade intun sôl
setôr de produzion.



https://fur.wikipedia.org/wiki/Giuseppe_Garibaldi

Giuseppe Garibaldi (Nize, ai 4 di Lui dal 1807 – Caprere, ai 2 di Zugn dal 1882)

Garibaldi: la sô barbe, il so poncho, la barete rosse e il baston a son tal cjâf
di ducj nô. Al stes timp, lis sôs impresis di comandant braurôs e “eroi dai doi
monts”, i soi tîrs tant che om di vuere e di mâr a son cognossûts a ducj. Cence
cjalâ a cui che i vûl ben e a cui che a ‘ndi cjacare nome mâl, e cence cjalâ a
dut il Risuriment, e ai oms che a ‘ndi son stâts protagoniscj daur a dutis lis
datis come che si fâs tai libris di test.

Garibaldi al à cjolte la isule di Caprere tal 1855. Al si jere cjapât di jê tal
1849, cuant che al jere stât obleât a stâi dal guvier sardegnûl e al veve
decidût di mudâ la isule inte sô cjase pal avignî fin a volê murî in chel puest.
Inte sô isule Garibaldi al à vivût te semplicitât de vite contadine dongje al
sens dal sacri dai antîcs cuntune visuâl de nature religjose e al stes timp
laiche che cumò nus samee fâ cuintri cu la piture di lui che o cognossin tant
che om di vuere, rût e sclet, plen di ideai e nemì dal sflandôr.

Si è maridât par ben trê viaçs e al à vût vot fîs. Dal prin nuviçâl, cun Anita,
muarte tal 1849 dongje Ravene, al à vût cuatri fîs: Menotti Garibaldi, Ricciotti
Garibaldi, Rosa Garibaldi, clamade ancje Rosita, muarte par varvuele a nome doi
agns a Montevideo e Teresa Garibaldi (1845-1903), clamade Teresita, femine dal
Gjienerâl garibaldin Stefano Canzio (cun lui e à vût 16 fîs). Nol à vûts fruts
cun Giuseppina Raimondi, maridade a Fino Mornasco ai 16 di Zenâr dal 1860 (11
agns dopo la muart de prime femine Anita), e che al à lassât subite daspò de
cerimonie. De massarie Battistina Ravello, inpen, Garibaldi al à vude Anita che
je muarte a 16 agns di meningite.

Autôr dal romanç storic politic “Clelia ovvero il governo dei preti” e de
racuelte di “Lettere a Speranza von Schwartz”, Garibaldi si è dediât a la opare
"I MILLE". Tacade a scrivi dîs dodis agns dopo la sô famose imprese, come si po
cjapâ fûr da une letare che Garibaldi al à mandât a Riboli ai 20 di Fevrâr dal
1872, dulà che i da notizie che il so manoscrit al è pront par lâ in stampe.

Di Caprere, Garibaldi al à zontât ai 21 di Zenâr dal 1873 la prefazion "Alla
Gioventù italiana". Rifudât da plusôrs editôrs pal contignût spiçot, la opare e
podê jessi buride fûr nome a une sufierte colete (cun so grande delusion) nome
l'an dopo, tal 1874 in un numar piçul di copiis (4322), pai tipis di Camilla e
Bertolero di Torin. I volums a àn tal ultim in ordin dal alfabet ducj i nons dai
sotscritôrs, lis copiis cjoltis e il resocont de operazion. Dut câs ancje se e
jere une operazion privade e à fat il so scjas e grande polemiche. A son
pagjinis politichis cuntune vene di ribelion e cu la fuarce naturâl che e sburte
fuart cence remission: un Garibaldi cul anim deludût, sferzant, spes cence
rivuarts, che al salte su cuintri predis, conservadôrs, cuintri la monarchie,
Mazzini, cuintri ducj e dut, infin cuintri l'ordinament sociâl, che lui al
pensave tignût su une fonde di inicuitât e violence. Intal 1933, il manoscrit
origjinâl al fo regalât da Clelie Garibaldi all'Archivi del Museu dal
Risuriment.

Ai nons dai Mîl, vignûts fûr su la Gazzetta Ufficiale dai 12 di Novembar dal
1878, Garibaldi al à volût zontâ notis de biografie: tra chescj i nons di trê
sandanielês: Perselli Emilio, doratôr cul grât di tenent, Antonimi Marco,
sergent, e Bertossi Giovanni Battista. I trê si cjatavin spes al “cafè
Garibaldi” trezût di Urbano Bortoluzzi, un patriote che al veve combatût a
Vignesie tal 1848 e tal ’49: di mistîr al faseve il bandâr e i plaseve cjantâ,
ancje lui, come Garibaldi, lis ariis i Vredi dal Rigolet, dal Trovatore o de
Norme. Tal 1864, cuant che a forin i mots furlans cun a cjâf Antonio Andreuzzi,
si è metût masse in mostre par vê fat lis gavetis di bande ai insorts, ma al
rivâ a fâle francje cuant che al fo percuisît de polizai austriache, che al rivà
a imbroiâ (leturis de “Memorie alla carta” pp. 74-75 e 105-106)

I mots furlans, platâts di grant part dai libris di storie, vignirin presentâts
pe prime volte a Garibaldi de bande di Mazzini in une letare dai 7 di Març dal
1861: al voleve rivâ a tacâ la insurezion taliane fasintle impiâ par in prin tal
Venit, tal Trentin e tal Friûl, zonis ancjemò sot de Austrie, insiemit cun chês
de Ongjarie, te aree slave e in Grecie cuintri i imperis dominants: chel
asburgjic e chel otoman. Garibaldi varès scugnût vê un e part impuartante e
cjapâ su di se il comant des operazions militârs te nestre zone furlane. Ai 14
di Març dal 1863 al ven mandât a Vilegnove di Sant Denêl, par ordin di Mazzini e
Garibaldi, il dispatriât Cesare Pogni par cjatâ il miedi Antonio Andreuzzi. Il
Pogni al veve la incjarie di ilustrâ il program di azion di Mazzini par fai
inmaneâ in Friûl un comitât dal Partît d'Azion.



https://fur.wikipedia.org/wiki/Col%C3%B4r

Il colôr al è la sensazion che e ven dai rais de lûs che van a impressionâ i
orghin de viste. Il fenomen fisic che al da dongje a dutis lis infinidis
combinazions de lûs al va daûr de la lungjece de onde inte zone che si viôt. La
sensazion nus permet di viodi come difarents obiets cun plui grande precision.

Ducj i cuarps che a cjapin la lûs a assorbissin une part da lis ondis
eletromagnetichis e tornin a mandâ indaûr chês che a vanzin. Chês mandadis
indaûr a vegnin cjapadis dai voi e letis come colôrs daûr de lungjece de onde.
Il voli uman al po lei il colôr nome cuant che la lûs e je ben clare. Cun pocje
lûs o viodin blanc o neri. Il colôr blanc al ven dal meti un su chel altri ducj
i colôrs; chel neri al ven fûr gjavant ducj i colôrs. La lûs blancje e po jessi
dividude in ducj i colôrs (spetri) midiant un prisme. In nature cheste division
si po viodile intal Arc di Sant Marc.

Il colôr al è nuie altri che ce che o rivin a percepî dai segnai gnervôs tai voi
dulà che a son i recetôrs de lûs inte retine. I recetôrs a mandin segnai al
çurviel cuant che assorbissin radiazions di nature eletromagnetiche che a lôr
volte a vegnin di une ben marcade intensitât di lungjece di onde.



https://fur.wikipedia.org/wiki/Benito_Mussolini

Benito Amilcar Andree Mussolini, par talian Benito Amilcare Andrea Mussolini
(Dovie, Predapi, 29 Lui 1883 – Gjulin, Tremezine, 27 Avrîl 1945), dispès clamât
Duce, al fo un ditatôr, politic e gjornalist talian.

Al nassè a Dovie (Predapi), in Emilie-Romagne, tal 1883 di Rose Maltoni, mestre
divote catoliche, e Alessandri, fari internazionalist, socialist e anarchic; par
vie de mari al fo batiât, il pari lu clamà Benito Andrea Amilcare par omaç ai
rivoluzionaris Benito Juarez, Andrea Costa e Amilcare Cipriani. Al studià prin
intun coleç a Faenza, dulà che al si barufà dispès cun educadôrs e compagns, po,
dal 1894 al 1901, daspò vê implaiât un altri student cuntun temperin, a
Forlimpopoli, intun coleç laic. In chê volte, pe influence dal pari, al jere un
socialist.

Tal 1902 al vignì mestri suplent a Gualtieri Emilia, dulà che al fo secretari
dal circul socialist, ma in chê Istât al là in Svuizare, incjasântisi in
diviersis citâts e fasint diviersis mistîrs; in chel periodi al fo agitadôr,
scomençant a scrivi in rivistis e fevelant in conferencis, cuintri i socialiscj
riformiscj (chei plui moderâts), il parlamentarisim, la monarchie, il
militarisim e lis religjons, seredut il cristianisim; al diseve di jessi al pro
de violence. Studiât il francês e il todesc, al voltà tescj, judât di Angjeliche
Balabanoff. Tal 1904 al mandà fûr L'uomo e la divinità (L'omp e la deitât), lant
cuintri il catolicisim, sostignint la inesistence di Diu e cjapant ideis di
Fidrì Nietszche.Dispès gatamât e parât fûr, profitant di une perdonance pai
disartôrs (nol veve fat la jeve), tal 1904 al tornà in Italie, fasint il
militâr; daspò, tal 1906 al vignì insegnant in Cjargne, a Tumieç, dulà che
nissun al preseave la sô ande e il so cuintriclericalisim. Tal 1907 al si
tasferì a Onellie, dulà che al insegnà il francês e al fo diretôr de riviste La
Lima (La Lime); l'an seguitîf al si trasferì a Predapi e là al protestà cui
bracents, vignint condanât a trê mês di preson. Dal 1909 a Trent al fo secretari
de Cjamare dal lavôr e diretôr di L'avvenire del lavoratore (L'avignì dal
lavoradôr), scrivint ancje par Il Popolo (Il Popul). Parât fûr ancje dal
Trentin, al fo secretari de federazion dai socialiscj di Forlì, fondant il lor
zornâl cul non La lotta di classe (La lote di clas); là al cjapà come femine
Rachele Guidi, che lui al maridà tal 1910 e che e petà jù cinc fis; Mussolini
'nd al ve altris nassûts di adulteris. In chest periodi nol veve beçons.

Daspò cualchi mês in preson par une protestazion violente cuintri la Vuere di
Libie, tal 1912 cuntun discors al rivà a parâ fûr dal P.S.I. cualchi riformist,
come Ivanoe Bonomi, vignint famôs; anche par vie di lui, i rivoluzionaris a
vignerin cjâfs dal partît. Gnûf diretôr dal Avanti! (Indenant!), tal 1912 al si
trasferì a Milan, gambiant un grum il sfuei, che la tiradure di chest e incressè
un grum, in chel che ancje il P.S.I. al deventave simpri plui grant. Mussolini
al vignì il cjâf reâl dal partît, instradantlu viers ideis rivoluzionariis e
uçant il popul a rivielâsi; chest al acjadè tal 1914 te setemane rosse. Tal 1913
al implantà la riviste Utopia (Utopie). Scomençade la Prime vuere mondiâl, al
jere cuintri une intervenzion de Italie, vint miôr, come ducj i altris dal
P.S.I., la neutralitât assolude, ma al voltà vele in curt, crodint che la vuere
e fos une ocasion par gambiâ la Europe e la Italie masse impuartante par che i
socialiscj si le lassassin scjampâ e che al fos just combati cuintri i Imperis
Centrâi, che a jerin militariscj. Par chest, lassât l'Avanti!, al implantà un
gnûf zornâl, Il Popolo d'Italia. Quotidiano socialista (Il popul di Italie.
Sfuei socialist), a pro dal interventisim, finanziât ancje dai socialiscj
francês e belgjics e dai guviers dal Ream Unît e de France. Par cheste idee su
la vuere al fo parât fûr dal P.S.I.. Alore Mussolini al promovè la gnove clape
politiche Fasci di azione rivoluzionaria (Fas di azion rivoluzionarie),
socialiste e interventiste; di chi la peraule fassisim. Intant lui al deventave
simpri plui patriotic. Cuant che la Italie e tacà sot cu la vuere, al scombatè,
vignint avanzât a caporâl e daspò, tal 1917, congedât, par vie di un incident
cuntun mortâr. Alore al continuà a scrivi tal so sfuei, augurant une ditadure
militâr e plui dissipline par vinci la vuere e bandonant il socialisim
internazionalist.

Finide la vuere, al metè su a Milan i Fasci italiani di combattimento (Fas
talians di combatiment), di çampe libertaris, republicans, violencj e cuintri la
Glesie catoliche e chei dal P.S.I., che a vignivin clamâts bolsevics; al
scomençà daurman la ativitât sbridinant la sede dal Avanti!, ma lis risultis tes
elezions no a forin fregul positivis: il P.S.I. al vincè e Mussolini, no vint
cjapât nancje 5 000 vôts, al pensà di molâ la politiche e di tornâ a
dispatriâsi, ma al decidè di provâ ancjemò, gambiant cualchi carataristiche dai
Fas, fasintlu deventâ di drete, cu la mission di difindi i veterans e i Talians
dai bolsevics. Tai prins agns '20 i fassiscj a profitarin des lighis rossis te
Planure padane, tirant dongje il consintiment dai catolics, dai liberâls e dai
conservadôrs pes azions violentis dai scuadriscj di Mussolini, vint un sucès
unevore grant: tal Decembar 1919 i iscrits a jerin 800, tal Decembar 1920 20
165, tal Mai 1921 187 588. Tal 1921 pes elezions al jere aleât cun Giolitti par
impedî al P.S.I. di vinci: intant che i scuadriscj a perpetrave criminâls te
Italie dal nort e in chê centrâl, al otignì 35 sielis, fasint colâ in curt il
guvier di Giolitti par ritirâ il sostegn.

Tal 1921 al proponè di molâ lis violencis dai scuadriscj, crodint di vê aromai
sconfizût i socialiscj, ma nol rivà a convinci i cjâfs di lôr: a scomençarin
grandis disconcuardiis internis, sintremai il congrès che a Rome al decidè di
tignî ancjemò Mussolini come cjâf, di no disfâ lis clapis dai scuadriscj e di
doprâ un gnûf non, Partito Nazionale Fascista (P.N.F., Partît Nazionâl Fassist).
Chest episodi al fo impuartant pe maniere scrupulone di Mussolini di tratâ i
possibii riversaris internis tai agns seguitîfs. Il gnûf partît al ve gnovis
ideis: autoritarisim, imperialisim e corporativisim; e fo cjapade Rome antighe
come model dal stât talian di creâ.

Lis violencis dai scuadriscj a continuavin, intant che il guvier di Luîs Facta
nol rivave a combinâ nuie par fermâju; tal 1922 il P.N.F., al organizà une
rapresalie cuintri un siopar organizât cuintri la violence di lôr, tacant clapis
di çampe e ancje ministrazions locâls e ocupant citâts. Par ristaurâ la
legalitât impuartancj politics, come Giolitti, a proponerin a Mussolini une
aleance par meti sù un gnûf guvier, patigant cun lui a Milan, ma i fassiscj a
stavin organizant une grande insurezion: a ocuparin puescj de ministrazion
statâl, ufizis postâi e feradis te Italie dal nort e centrâl, biel che un grum
di scuadriscj a si ingrumavin a Rome; Facta al proponè di declarâ il stât di
assedi, ma il re Vitôr Emanuêl III nol volè. Cheste vicende e je cognossude come
Marcje su Rome. Tai 29 di Otubar, tal indoman dal riviel, il re j assegnà la
presidence. Sigurant di volê viodi di fâ rispietâ la leç ancje ai fassiscj, al
otignì il consintiment dal Parlament, rivant a vignî president. Al stramudà i
scuadrons dal P.N.F. in Milizia volontaria per la sicurezza nazionale (Milizie
volontarie pe sigurece nazionâl) e al doprâ la violence cuintri i riversaris.
Par consolidâ il so podê al scomençà a viazâ atôr pe Italie. Mandade fûr tal
1923 une leç che e dave un grum di sielis al prin partît, ben se a ves vût
almancul il 25% des balis, al vincè lis elezions dal an seguitîf, in chel che a
seguitavin lis cjavaladis des fassiscj, che po dopo a coparin il deputât
socialist Jacum Matteotti: cheste coparie e invià un grum di protestazions, che
Mussolini al rispuindè a lôr cjapantisi la responsabilitât dal maçament e
intensificant la repression. In chel timp al scomençà a meti sù la ditadure.

Tal 1926 al disfà i partîts, lis associazions, i sfueis e i sindicâts che no a
jerin fassiscj; tal 1928 il Grant Consei dal fassisim (par talian Gran consiglio
del fascismo), prin samblee interne dal P.N.F., al vignì un argagn instituzionâl
dal stât. Tal 1929 al firmà un pat cu la Glesie catoliche che al pacificà la
Italie e il papât, che no a vevin rapuarts bons pe concuiste dal Stât Pontifizi
de bande di chel talian: chest al zovà al consens dai catolics.

Intant che Mussolini e il partît a cjapavin simpri plui podê, il re al deventave
nome un simbul. Il ditadôr al creà un mît su di sè, doprant la propagande par
creâsi la figure di un omp plen di buinis cualitâts, sedi fisichis sedi morâls
sedi inteletuâls. La economie de Italie fassiste e jere tal principi liberiste,
po dopo protezioniste, par evitâ la dipindince dai altris stâts.

Cuant che, tal 1933, Hitler, che al preseave un grum Mussolini e lu considerave
un mestri, al cjapà il podê in Gjermanie, nol fo cuntent; cuant che il Todesc al
voleve ocupâ la Austrie, lui al prontà l'esercit par difindile e daspò al
organizà une conference cuintri il so militarisim cu la France e il Ream Unît;
ma ben la situazion des relazions internazionâls al mudà tal 1935, cuant che
chescj stâts a forin aviers ae Vuere di Abissinie scomençade de Italie par
concuistâ la nazion africane, che e fo cjapade l'an seguitîf par vie de
disparitât di armis (la Italie e veve armis modernis, che i nemìs no a vevin, e
e doprà ancje chê chimichis), de miôr organizazion e dal grant numar di soldâts:
cussì al nassè l'imperi. Daspò scomençà a meti su un regjim ancjemò plui
totalitari, cjapant il control dal esercit e creant la Camera dei fasci e delle
corporazioni (Cjamare dai fas e des corporazions), impen de Cjamare dai
deputâts, che e fo disfade. Al sostignì Francesc Franco, che al vuerezave in
Spagne par meti sù un regjim someant a chel fassist, inviant trupis. Dal 1936 al
fo simpri plui aleât di Hitler: tal 1938 al fasè bon la ocupazion de Austrie di
bande de Gjermanie e al mandà fûr leçs razistis e cuintrisemitichis e tal 1939
al fasè il Pat d'açâr, une aleance militâr, cu la Gjermanie. Tal 1939 la Italie
e cjapà la Albanie.

Cuant che e scomençà la Seconde vuere mondiâl, Mussolini, savint ben che la
Italie no e jere in pront nol partecipà, ma daspò, tai 10 di Zugn dal 1940, al
tacà sot; chest al acjadè parcè che al crodeve intune vitorie de Gjermanie e al
voleve cjapâ gnûfs teritoris dongje dal mâr Mediterani. La Italie, come za
scrit, no e jere pronte. Tal 1943 i Aleâts a disbarcjarin in Sicilie. Intant che
il regjim al veve aromai un consens minim, parcè che la int e pative la slisse e
e jere sglonf dai bombardaments, il re Vitôr Emanuêl III al destituì Mussolini,
che al fo arestât. Chest al fo impresonât, ma i Todescs lu liberarin: lui al
metè sù un stât te Italie dal nort, la Republiche Sociâl Taliane (par talian
Repubblica Sociale Italiana, R.S.I.), controlât de Gjermanie. Tal 1945, pierdude
la vuere cuintri la Resistence e i Aleâts, daspò vê cirît di tratâ cui
partigjans, ma diband, al provà a scjampâ in Svuizare cuntune companie di
Todescs intun camion, ma, piât dai partigjans, al fo fusilât a Gjulin, che nol è
lontan dal cunfin. Il so cadavar al fo insolentât e picjât a public pai pîs a
Milan.



https://fur.wikipedia.org/wiki/Ampere

L'ampere (A) e je la unitât di misure de intensitât de curint eletriche, doprade
tal SI. Il non al derive di Andrè-Marie Ampèere, un dai plui grans fisics che
studiarin l'eletromagnetisim.

Un ampere al è chê curint costant che, se mantignude in doi condutôrs paralêi
lineârs, di infinide lunghece, e sezion trasversâl trascurabil, logâts tal vueit
a un metri l'un dal altri, e prodûs tra lôr une fuarce di a 2 × 10-7 newton par
metri.

L'ampere al corispuint a un coulomb par secont. Al esprim la intensitât di
curint in un condutôr traviersât de cariche di un coulomb tal zîr di un secont.
Al è in cualchi mût confrontabil ae cuantitât di aghe che passe intun tubul
misurade in litris/secont. La cariche eletriche, o ben la cuantitât di eletrons,
si esprim in amperore (Ah), che infat e misure la dimension des bateriis: la
baterie de machine e conten cirche 55 Ah, chê de machine fotografiche 2.500 mAh.

Par vie de dificoltât inte misurazion des fuarcis tra doi condutôrs, al fo
proponût il cussì-clamât ampere internazionâl o statampere: definît come tas di
deposizion dal arint, al corispuint a 0,99985 A. Cheste unitât di misure e je
però considerade ormai fûr ûs.



https://fur.wikipedia.org/wiki/Abru%C3%A7

L'Abruç al è une regjon de Italie centrâl. E cunfine a Nord cun lis Marchis, a
Sud cul Molise e a soreli bonât cul Lazi. A soreli jevât al è bagnât dal Mâr
Adriatic. Il cjâf lûc al è L'Acuile.

La mont plui alte e je il Gran Sasso (2.914 m.), che e je la crete plui alte des
Apenins continentâi.

Intal deceni dal 1960 si davuelzè une fuarte emigrazion viers la Italie
setentrionâl e i paîs dal Europe Centrâl. Intal 1963 la part meridionâl de
regjon si distacà par formâ une gnove regjon, clamade Molîs, cun cjâf lûc
Campobasso.

L'economie dal Abruç e à vût un discret disvilup intai ultims agns, dovût
soredut ae spinte ricevude dal setôr terziari. Il setôr primari al à invezit
subît une flession e chel secondari nol à vût increments significativis.
L'ocupazion e je cressude con un discret ritmi. Il disvilup de regjon al è
fuartementri diviers di zone a zone, cun lûcs a buine ocupazion e avanzade
tecnologjie (scuasit esclusivementri fra Pescjare e Chieti, e altris cun maiôr
disocupazion, specialmentri intes zonis montanis.

A Pescara si cjate un aeropuart internazionâl [1], cun colegaments direts cun
cetantis citâts vie pe Italie e in Europe.

L'Abruç al è traviersât de linie feroviarie Adriatiche dilunc di dut il litorâl,
servint citât come Giulianova, Pescjare e Chieti.

Di Giulianova si dispede la linie par Teramo, mintri che di Pescara e part une
ferovie par Sulmona e Rome. Altris liniis di minôr impuartance a son la
Sulmona-L'Acuile-Terni, la Sulmona-Carpinone-Napoli e la Lanciano-Castel di
Sangro.



https://fur.wikipedia.org/wiki/Vilote

La vilote e je une forme di cjant a trê o plui vôs nassude tal XV secul in
Friûl. Formis di cjant derivadis de vilote si son pandudis intes regjon
convicinis, in Austrie, in Slovenie e in Venit.

La vilote autentiche e antighe e jere salacor fate in doi viers di dîs silabis,
ma si je pandude e sparniçade cuant che à cjatât il so model in cuatri otonaris
o miôr in dôs cubiis di otonaris.

La stesse vilote, daûr dal paîs e de ocasion, e vignive eseguide (cjantant e
balant) in maniere diferente, o vignive adatade, e cheste e je propite une da
lis carateristichis dal cjant popolâr furlan: la possibilitât di comedâ il test
poetic, la linie de melodie fintremai a la struture armoniche seont de bisugne
dai scoltadôrs o, parcè di no, dai esecutôrs.

L'autôr al jere intal imprin une persone, di sigûr cun tant di non e cognon, ma
la interpretazion a jere par plui corâl e il patrimoni subite coletîf. Il cjant
po stâi che al vignìs tacât a une vôs e po dopo l'acompagnament polifonic al
rivave bessôl da pît insom. La polifonie e à marcât di lunc il cjant popolâr
furlan cuintri chel di altris bandis talianis dulà che il cjant al jere monodic,
e se ancje a plui vôs, par otave e al unisûn.

La tradizion polifoniche furlane si pandeve dulà che un prin, tenôr o sopran, al
tacave un cjant, e il secont al intierçave oreglantle a sec e il bas al leve di
lunc par toniche e dominant. Chê maniere li di cjantâ e je al dì di vuê un grum
rare.

Lis armonizazions e lis corâls dal nûfcent a àn vût il merit di vê nobilitât la
musiche, che in efiets a jere puarine, e documentât la sô esistence, ma a àn,
tal stes timp, tibiade la usance frescje di cjantâ cun libertât e di inventâ,
metint dut intes mans di predis, esperts, mistirants e, no simpri, musiciscj.



https://fur.wikipedia.org/wiki/Vignesie_Julie

La Vignesie Julie e je une regjon inventade dal innomenât lenghist Graziadio
Isaia Ascoli.

Il non al fo inventât dal Ascoli intal 1863 (adun cun lis altris 2 denominazions
Venezia Euganea e Venezia Tridentina) che renomenà in clâf iredente il Litorâl
austriac (Küstenland) o ben chei teritoris logâts Di Là dal Clap che l'Italie
rivendicave la possession parcè che considerâts talians. Chestis denominazions
comparirin par la prime volte domenie 23 di Avost 1863 ta lis pagjinis dal
zornâl milanês L'Alleanza ta un articul no firmât dal titul Le Venezie.

Il non al ven di Gens Iulia (la famee romane che colonizà chescj teritoris) e
dal tribût a la secolâr dominazion viniziane di part di chestis tieris; e
cjapave dentri sul inprin il Friûl Orientâl, la citât di Triest, il Cjarnâr e
l’Istrie. Cheste denominazion parò, tal cors dal XIX secul, restà cunfinade ai
circui leteraris dal iredentisim talian e dome tai prins agns dal '900 si tacà a
imponi su la societât, sburtade dai mieçs di comunicazion di masse che cimiavin
al nazionalisim talian.

Daspò dal 1918 la denominazion Vignesie Julie (Venezia Giulia) tacà a sei
doprade in maniere semi-uficiâl da lis autoritâts militârs talianis prin e di
chês civîls po par definî i teritoris pene concuistâts dal Ream d'Italie e che
forin de Austrie-Ongjarie. Cul 1921 il stât talian scomençà a butâ fûr stampis e
publicazions cun chest non.

Tai agns seguitîfs cheste regjon si amplià e si strenzè, sedi pierdint teritoris
(il sarvignanês tal 1923 al passà a la provincie di Udin), sedi ampliantlu (tai
agns ’20 dal secul stât e si considerave Vignesie Julie ancje dut il Friûl fin a
la Livence restant però simpri escludût il teritori di Puart; opûr cjapant
dentri ancje i teritoris da la citât di Flum, di Zara o in gjenerâl la
Dalmazie).

Daspò da la seconde vuere mondiâl e la nassite da la Republiche taliane, il non
Vignesie Julie al tacà a sei doprât ta lis denominazions ministrativis uficiâls.

Ai 18 di Dicembar 1946 cun 17 avôt a favôr e 10 contraris, la II
Sottocommissione dell'Assemblea Costituente cun chestis peraulis cussì faseve
buine la costituzion da la future regjon: «La sottocommissione approva la
costituzione della Regione Friulana comprendente il territorio del Friuli, più
le terre della Venezia Giulia che a norma del prossimo trattato di pace dovranno
restare allo stato italiano, con l'esclusione del distretto di Portogruaro».
Chestis peraulis a son cetant impuartantis parcè che (fûr che notâ cemût che la
regjon ere sul prin proviodude tanche Friulana) par la prime e ultime volte un
orghin istituzionâl al descrîf tal stes moment ce che sarès il Friûl e ce la
Vignesie Julie metint lis dôs entitât sul stes plan cui relatîfs cunfins, ven a
stai: par ce che rivuarde il Friûl lis provinciis di Udin e Gurize (la provincie
di Pordenon no esisteve ancjemò) e l'ex mandament di Puart, par ce che rivuarde
la Venezia Giulia il Teritori Libar di Triest e lis ex provinciis talianis di
Pola, Flum e Zara.

Tal 1947 daspò di bataiis politichis e travarsiis cuintri la nassite da la
proviodude regjon furlane, al fò proponût il non Friûl-Vignesie Julie par la
future regjon dal deputât, e rapresentant dal mont autonomistic furlan, Tiziano
Tessitori (ancje se l'autonomisim furlan voleve la sole regjon dal Friûl) come
alternative a la denominazion Regione giulio-friulana e Zara, proponude dal
triestin Fausto Pecorari.

Simpri tal 1947 la X Norma transitoria da la Costituzion taliane blocà la
nassite da la regjon autonome che viodè la lûs dome tal 1963.

Tai dîs di vuê la definizion di Vignesie Julie e reste ancjemò ogjet di
discussion, pai furlans difat e cjaparès dentri dome la provincie di Triest, ma
pai triestins e includarès ancje la provincie di Gurize, dute o almancul la part
a est dal Lusinç; intant che ta chei teritoris che cumò a si cjatin ta Slovenie
e Cravuazie cheste acezion je dal dut disparide.

Ai 19 di Lui 2016 la Cjamare à aprovât in vie definitive il gnûf statût da la
regjon Friûl-Vignesie Julie (leç regjonâl 26/2014) abulint lis 4 provinciis di
Pordenon, Udin, Gurize e Triest sostituidis da lis 18 gnovis UTI (Unioni
Territoriali Intercomunali). Fra chestis UTI o vin ancje la UTI Giuliana tal
puest da la provincie di Triest: segnant in maniere nete e sclete il fat che
ancje par lis istituzions regjonâls la Venezia Giulia cjapave e cjape dentri
dome la ex provincie triestine fermantsi sul Timau.



https://fur.wikipedia.org/wiki/Vacine

La vacineprofilassi e je une maniere di tignì su il sisteme imunitari intai
confronts di une o plui malatiis. E funzione tant plui se dute la popolazion che
si vûl protezi e je stade vacinade. Daûr di ce che coste e ven praticade par
malatiis che puartin un riscjio di muart plui alt e cuintri la cuâl no son
altris manieris di prevignîle. La vacinoterapie e je une maniere di vacinazion
cuintri une malatie, cuant cheste e je za in at, par potenziâ i anticuarps za
presints intal nestri organisim, judant il sisteme imunitari a deventâ plui
fuart.

I pericui da lis malatiis e des lôr complicancis a son une vore plui alts dai
pericui un grum plui rârs che e pues compuartâ la vacine. Nûf malatiis a puedin
jessi prevignudis cu lis vacinis di simpri. Tal prin an dal frut e massime a 3,
5, e 12 mês cuntune sole punture si fâs la vacine cuintri tetan, difterite,
poliomelite, pertòs, epatite B, haemophilus influentiae B, par cualchidune di
chestis al è un program seguitîf di riclams. A 12 mês cuntune sole altre punture
si dâ la prime dose di vacine cuintri de rosolie, dal varuscli e de parotite; il
riclam, che in chest câs al è dome un, si fâs a 5 agns. Dutis chestis nûf
malatiis a son cetant impuartantis par vie che a puedin fâ tacâ complicazions
seriis. Fâ la vacine e je une des plui impuartantis sieltis che i gjenitôrs a
puedin cjapâ par i lôr fîs. I fruts e i grancj che no son stâts imunizâts a àn
cûr di vê plui grues dams pe colpe di malatiis infetivis che a si podarès
prevignîlis.



https://fur.wikipedia.org/wiki/Testemonis_di_Jeova

E je une profession religjose cristiane nassude in americhe intal votcent in
ambient protestant. Ancje si la plui part des glesiis cristianis, massime chês
protestants no ju ricognossin sicu cristians. La religjon e à par fonde une
leture une vore acurade e integrâl de Biblie. Al è di dî però che la Biblie
cristiane e je divierse di chê dai testemonis. Il non al ven di un verset de
Biblie, Isaie Cjapitul 43,10, dulà che il profete al dîs "o sês voaltris i mei
testemonis" e a doprin la peraule Jeova, che par altri nol è clâr di dulà che e
vegni, par nomenâ Idiu.

Secont la lôr idee, ducj chei che a cjacarin "testemonein" di Idiu, basantsi su
la Biblie, a son testemonis di Jeova. I testemonis di Jeova modernis a son un
moviment cristian nassût cul non di "Students Biblics" al timp dal aventisim tal
1870 par opare dal predicjadôr Charles Taze Russel. Il moviment al à vût un
grant disvilup ancje graziis a la opare dal sucessôr di Russel, Joseph Franklin
Rutherford.

I testemonis di Jeova si spietin in timps une vore vicins, il scombatiment finâl
fra lis fuarcis di Diu comandadis di Jesù, e lis fuarcis di Satane. A crodin che
i triscj a saran sdrumâts Armaghedon e chei che a restaran vîfs, insiemit a chei
che Diu al fasarà risurî, a formaran une gnove societât e a vivaran par simpri
intun paradîs terestri. A diference di altris glesiis cristianis,i testemonis di
Jeova no crodin a la idee di trinitât, inte dicotomie anime-cuarp, ni inte
imortalitât de anime. Inte Biblie "anime" e ven de peraule ebraiche "nèfesh" e
di che greche "psychè".

Par cui i testemonis a insegnin che nol è che l'om al vedi une anime dentri il
so cuarp ma invezit al è lui a jessi une anime vivent. Intal Vecjo Testament a
no 'nd è nissune partizion jenfri anime e cuarp.

Il tiermin "psychè" intal Gnûf Testament al po significâ il principi vitâl, la
vite stesse o une creature vivent. (New Catholic Encyclopedia)

Ancje Jesus al davuelzè il so impegn che al comandave une opare di predicazion.
Il cantin de predicazion di Sant Zuan il Batiste al jere: "Pintîtsi par vie che
il Ream dal Idiu al è prossimât".

La predicazion e ven fate di cjase in cjase, stant daûr al esempli dât di Jesus,
e inte congregazion, ai components stes de congregazion, midiant pastôrs
preparâts. Ducj i membris de comunitât a si doprin par "proclamâ la Peraule dal
Idiu".

Pai testemonis di Jeova, il batisim inte aghe al è dome un simbul esteriôr. E je
la dimostrazion publiche che il cristian a si è avodât completementri e cence
riservis a compî la volontât dal Idiu.

Pai cristians invezit il batisim al è don di Diu e ce che jeovîts e anabatiscj a
predichin nol è altri che une confermazion (o cresime).

La Biblie e cjacare dal Ream dal Idiu come di un reâl guvier, fat di guviernants
(Jeova, Jesus e di altris "144.000" soi elêts) e di sotans, une gnove umanitât
fedêl. Il Ream al santificarà il non dal Idiu su la tiere e al cjonçarà il
control di Satane. Al dislidrisarà dutis lis religjons pusticis e al unificarà
dute la creazion inte adorazion dal sôl reâl Idiu.

Al eliminarà dutis lis malatiis e parfin la muart (Apocalis 21:4) L'umanitât a
vivarà finalmentri di gnûf intun paradîs terestri.

I testemonis di Jeova a insistin su la unicitât dal Idiu e a refudin la dutrine
de Trinitât fasint, secont lôr, une analisi des Scrituris. Intal Vecjo Testament
intun libri (Deuteronomi 6:4) al è scrit "Scolte, Israêl, Jahve al è il nestri
Idiu, Jahve al è un sôl”. Pai testemonis duncje Jeova al è l'unic Onipotent.
Ancje Jesus al veve ricognossût chest fat cuant che al preà so Pari disint:
"Cheste e je la vite eterne, ca cognossin te, l'unic vêr Idiu e chel che tu tu
âs mandât, Jesus Crist" (Zuan 17:3)

In dî di vuê dute la iconografie le presente su di une crôs. Secont i Testemonis
invecit, Jesus al è muart su di un pâl.

A sostegnin chest afermant che la peraule dal grêc voltade "crôs" doprade in
tantis presintis versions biblichis, e je "stauròs". Intal grêc classic cheste e
figurave un sempliç pâl verticâl, dulà picjâ alc. La Biblie e dopre ancje il
tiermin "xylon". Il "dizionari ilustrât grêc talian di Liddell e Scott al dà
diviersis definizions a chest tiermin, tra lis cuâl "crôs" ma ancje "pâl". Il
libri "The Non Cristian Cross (J.D. Parson, Londra), al scrîf che intal Gnûf
Testament a no 'nt son frasis che a lassin pensâ che il strument di muart di
Jesus al fôs fat di doi pâi incrosâts.

No si pos però ignorâ che storichementri il tiermin "crôs" al è stât daurman
doprât tes traduzions latinis de Biblie e che dabon la crocefission e jere il
strument di torture e muart doprât dai Romans par punî i crimins dai no-Romans.

I Testemonis a ritegnin che Marie e je stade une femine une vore favoride dal
Idiu par meti al mont Jesus.

- o vin di vê prontece a scoltâ chel che l'Idiu al dîs par mieç dai soi profetis
(Luche 1:26-37);

- o vin di vê curaç par azî in armonie cun chel che si impare su pe volontât dal
Idiu (Luche 1:38);

- o vin di capî cetant impuartant che al è il preseament pe purece morâl (Luche
1:34);

Diviersis organizazions de cristianitât a insegni che Marie e je restade simpri
virgjin.

Ma la Biblie, secont i Testemonis, e scrîf che Jesus al vè fradis (viôt il pont
"I fradis di Jesus"), vûts normalmentri e naturalmentri dai rapuarts matrimoniâi
cul so om Josef.Partant, fisichementri no podeve jessi restade virgjin nancje
daspò dal part di Gjesù come che nissun al dinee. A ritegnin no just rivolzi
preieris a Marie pur crodint in jê.

Parcè che, cuant che i dissepui a domandarin a Jesus come che si veve preâ,
Jesus al rispuindè cu la famose preiere dal Pari Nestri (Mateu 6:9-13) dulà che
nus fâs capî che lis nestri preieris a van rivolzudis a Idiu. E al zontà ancje:
"Nissun al ven al Pari se no par mieç di me" (Mateu 14:6)

Par chest ben vulintîr a acetin curis fondadis su alternativis a lis
trasfusions.

No cognossìn i nons dai tradutôrs parcè che i components dal Comitât di Volte
(che al apartign a la societât Watch Tower Bible and Tract Society of
Pensylvania) a domandarin di restâ cence non. Il lôr fin declarât nol jere chel
di fâsi un non, ma di rindi onôr al Idiu, il rût autôr des Scrituris.

E je voltade intun lengaç avonde moderni, sempliç, clâr e saurît.E cîr di
atribuî a une peraule il significât plui just e po dopo lu ripet in maniere
avuâl intai diferents contescj. E je avonde acurade ancje intal voltâ i verps
cirint di rindi cun studi l'estri dai stes par svuincâ di disnaturâ il costrut e
esprimi cussì un pinsîr diviers. Ancje se no je la prime, e je purpûr une des
pocjis che a àn ripristinât il non divin (intai antics manuscrits il non dal
Idiu al comparive plui di siet mîl voltis). Al è ancje di dî che su la Biblie al
sta scrit che il nom di Diu nol pos vegnî pronunciât. Robe che i jeovîts dut câs
a fasin. E je stade voltade in tantis lenghis modernis cussì di jessi a puartade
di man in tancj paîs dal mont.

L'apuestul Pauli scrivint a un so dissepul al fasè mot ai "ultins dîs" (2Timoteu
3:1). Inte Biblie chest tiermin al segne un periodi che al puarte a un judizi
divin, il cuâl al metarà fin a un sisteme di robis. Ator dal 70 d.C. i "ultins
dîs" a si riferirin al sisteme judaic che al passà propri cu la distruzion di
Jerusalem e dal so templi. Chest, secont i Testemonis, al prefigurave un plui
grant judizi dal Idiu cuintri dutis lis nazions de tiere. Il corint sisteme di
robis necuitôs al è aromai di tant timp jentrât intal periodi dai soi "ultins
dîs". I Testemonis a sfrancjin chest su le base dal "segn" composit, ven a dî,
fat di tantis provis, che Jesus al veve proferît ai soi dissepui (viôt i cap. 24
e 25 di Mateu, 13 di Marc e 21 di Luche).

Vueris a 'ndi son simpri stadis, ma intal 1914 e je sclopade la Prime Vuere
Mondiâl. E je la prime volte che dutis lis principâls potencis de tiere a forin
implicadis. A cheste i vignì daur le Seconde Vuere Mondiâl e da le fin di cheste
lis vueris a no son mai sieradis.

Cheste buine gnove dal ream e sarà predicjade in dute le tiere.... (Mateu 24:14)

La fin di chest sisteme di robis no sarà il risultât di une fruce
indiscriminade, come che tancj a temin, par esempli cun une vuere nucleâr. Su le
base des Scrituris, i Testemonis a segnalin che in curt a rivarà la vuere dal
grant dî dal Idiu strapodint a Armaghedon. Cheste no distruzarà la tiere, ni
l'intîr gjenar uman.

Nissun cristian al à mai crodût che Crist al sedi nassût ta chê date, ma si à
sielt chê date come simboliche. Pai Testemonis (ma no dome par lôr) Jesus nol è
nassût il 25 di dicembar. Une motivazion e je che, come che si lei intal
vanzeli, al timp de nassite di Jesus i pastôrs a jerin intai cjamps di gnot cun
lis greis (Luche 2:8-11). Intal mês ebraic corispondent al nestri dicembar, in
Palestine al faseve une vore frêt e ciertis voltis e colave ancje la nêf. Nol è
pussibil che i pastôrs a fossin ancjemò al viert cun lis greis.

Une enciclopedie, (Dizionario Enciclopedico Italiano di G. Treccani) al declare:
"Aromai al è cognossût universalmentri che ai Paris de glesie dai prins trê
secui, e jere discognossude la fieste de nativitât di Crist. Inte sielte dal 25
di dicembar al vè une vore di influence il calendari roman che al memoreave in
che dî il solstizi invernâl e il nadâl dal "soreli invit".

La Pasche e jere une fieste ebraiche che e memoree il passaç de sclavitut ae
libertât. Idiu al à comandât ai israelits di celebrâ ogni an (14 di nisan) in
memorie de lôr liberazion de sclavitût dal Egjit. Jesus, che al jere un ebreu
rispietôs de Leç, al celebrà la Pasche ebraiche cui soi apuestui. In che stesse
sere Jesus al instituì une altre celebrazion, le Memoreazion de sô muart, che e
sarès vignude di li a pôc. E je cheste che i Testemonis a ricuardin ogni an,
come che lui al à comandât.

Une motivazion nus e dâ l'apuestul Pauli cuant che al scrivè la letare ai
cristians a Rome (Romans 10:13) " Ognidun che al invoche il non di Jeova al sarà
salvât".

Jesus stes inte preiere model dal Pari Nestri (Mateu 6:9) al veve metût la
santificazion dal non dal Idiu - ven a stâi il fat ricognossi la so santitât e
tignîlu cu le plui alte stime - al inizi de so preiere.

Jesus al veve prometût che a 'ndi sarès stade une classe di oms, clamade "sclâf
fedêl" (Mateu 24:45), sostignude dal Spiritussant dal Idiu che e varès professât
Jesus come "pastôr ecelent" e unic capocje des congregazions.

Intal 1933, Hitler al traè une campagne par disterminâ chês personis ditis
"maniacs de Biblie", parcè che ju considerave soversîfs e çarlatans.

I testemonis a jerin impresonâts par vie de lôr fede. A jerin perseguitâts parcè
che a si refudavin di zurâ fedeltât a Hitler e di prestâ cualsisei forme di
servizi militâr.

Intai cjamps i testemonis a jerin bolâts cul triangul viole tipic dai "maniacs
de Biblie". A muririn a centenârs.



https://fur.wikipedia.org/wiki/Storie_antighe

Le Storie antighe al e' il complès dai aveniments culturâls e politics pui
impuartants dal inizi de storie dal om,fin al periodo de Alte etât di mieç. In
gjenerâl cn cheste peraule,si intint il periodo storic,daspo de preistorie da
l'introduzion de scriture ,fin ae colade dal imperi roman in tal 476 daspo Jesu
Crist.

Le principâl dificultât dal studi de Storie antighe al e' il fât che no dute le
storigrafie antighe je rivade ai nestris dîs e nome une part e je documentade.
Da une bande,no dutis lis civiltâs antighis an lassât documents par podê burî
lis lôrs cognossincîs.Ancje ,par esepli,le stesse storigrafie romane,une vore
prolifiche,presinte cualchit vueit:al e' il câs dal tratât Ab Urbe conditia
libri dal storic Tito Livio,opare scrite in tal I secul in 142 volums,dai
cuâi,nome 35 Periochae son rivâs a noatris.

Par apî miôr il mont de antichitât,i stud^^ios scuegnin alore basasi su lis
risultivis de archeologie e dai documents e oparis leteraris.Le archeologie al
e' l studi des civiltâs antighis mediant il ritrovament e le anàlise dai reperts
cjatâs. A traviers de archeologie ,i studiôs cirin di capî cemût che i popui de
civiltât antiche an vivût.



https://fur.wikipedia.org/wiki/Sauris

Sauris (Zahre tal Sauran, il dialet todesc locâl) al è un comun che al dì di vuê
al fâs part de provincie di Udin e al à 427 abitants.

Sauris al è logât a 1.212 m (Sauris Disot, Dorf par sauran, là che e je logade
la cjase comunâl) tal Cjanâl di Lumiei inte Cjargne, cenglât des monts Pieltinis
(2.027 m) a nord, Col Zentîl (2.075 m) a jevât, Bivare (2.474 m) e Tinise (2.120
m) a sud e Crodon di Tiarfin (2.413 m) a bonât. In plui che il cjaulûc a fasin
part dal comun lis frazions di:

Sauris Disore, tal dialet dal puest Plotsn, e jè la frazion plui grande (119
abitants tal 2001) e impuartante, e probabilmentri plui sugestive dal comun, e
cui siei 1.400 m al è il paîs plui alt di dut il Friûl. Di Sauris Disore si pò
gjoldi un paesaç spietaculâr: di une bande a si viodin lis cretis dolomitichis
de Bivare, mentri di chê altre il voli al si piart a cjalâ i grancj spazis verts
e turchins des monts e dai cîls de Cjargne.

La frazion di Lateis, clamade par sauran Latais, e jè poiade suntun splaç a
1.239 m sorevie il lâc, e e conte 109 abitants

Une volte e jere une frazion clamade cussì (par sauran Ame Lataise) dulà che
cumò a son lis aghis dal lâc: cun la creazion dal invâs artificiâl difat il paîs
vieri al vignì inagât e n'al fo metut sù un gnûf plui in alt, a 1.000 m, dulà
che si lu cjate vuè. A La Maine a vivin 18 animis (2001)

Dilunc te strade che mene di Sauris Disot a Sauris Disore si cjate, a 1.280 m,
la frazion di Velt, par sauran Field, ven s stâi "cjamp", che cun la sô grampade
di cjasiutis e jè, cun La Maine, che cui siei 12 abitants (2001) e jè la frazion
plui piçule di Sauris.

Il paesaç de valade di Sauris al è inzentilît di lâc artificiâl, creât par
alimentâ lis centrâls idroeletrichis de Sade/Enel.

Sauris e je stade isolade par tancj secui. La prime strade di colegament e fo
scomençade intal 1915 e finîts tal 1928, par colegâ Sauris cun Dimpeç; di cheste
strade il pont plui biel al è probabilmentri il puint sul Lumiei, lunc cirche
100 m, e a 105 m di altece dal flum.

Tal 1758 tal paîs al fo un grant fûc che al distruzè l'archivi parocjâl di
Sauris Disore, ridusint in cinise i documents rivuardants lis origjinis de
comunitât saurane. Il prin document ch'al nus à rivât al è dal 1280, là che si à
iniment di un Averard di Soclêf che al ricognòs di vê vût in donazion de glesie
di Aquilee un feut in Contratta de Sauris. Stant a la leiende, samee che la
comunitât di Sauris e sarês stade fondade di doi soldâts austriacs scjampâts da
la vuere tal XIII secul; al è però plui probabil che la imigrazion sedi
avignude, simpri in chei agns dal Cjanâl di Lessach e de Pusterie, parcè che il
sauran al è simil ai dialets fevelâts tal Tirol. Il professôr Norman Denison, zà
diretôr dal Institût lenghistic da l'Universitât di Graz, ch'al à vût cognossût
a fons la realtât saurane vìnt fat sun chest cont studis e ricercjis di caratar
glotologic par agns a dilunc, al sclarìs tai siei scrits ch'al è probabil che
l'origin dai abitants di cheste val e sedi la istesse di chê dai abitants di
Sapade (Plodn par todesc sapadìn) e di âtris comunitâts etno-lenghistichis di
espression todescje ladis a stanziâsi te Slovenie disore dal dì di vuê.

Une altre storie e sosten che il paîs al fo fondât di un cjaçadôr todesc, rivât
puartant in sachete il dêt poleâr di Sant Svualt, une relicuie che, conservade
intun piçul santuari, intai secui sucessîfs e puartarà un grum di piligrins in
cheste valade platade; chest al è testemoneât sei dal libri “La vite di Sant
Suald”, scrit di un ciert Gian Pietro della Stua intal 1769, sei dai tancj
ogjets di fabricazion veneziane cjatâts tal paîs.

Sauris al a vivût par secui tal sô isolament: dome tal 1928 e fo viarte la prime
strade che menave a Dimpeç, che la sô costruzion e jere scomençade zà tal 1915;
se di une bande chist al à puartât il paîs ae civiltât, di chê altre al de une
fuarte pocade ae imigrazion.

Par vie de alte cuote che si cjate Sauris, la tiare, ancje se fertil, no
produseve avonde par dâ sostentament, cussì che la economie dal paîs tai timps
passâts e jere fondade soredut sul arlevament des vacjis (tal 1920 tal comun a
si contavin plui o mancul 600 codis). Ognidun a chei timps, par podê vivi e meti
sù famee, scugnive vê un pôc di tiere, une cjase e un stali par lis sôs bestiis.
Tai mês dal lunc unviâr, si passave il timp dedicantsi a piçulis voris di
artesanât, come la tiessidure: i tiessidôrs di Sauris di fat a erin tra i plui
preseâts in Friûl, tant che la lôr opare e jere domandade ancje da fameis
nobilis di planure. Condiplui, tant che in ducj i paîs di montagne, si
produsevin imprescj di len, che pò lis feminis a levin a vendi in planure. Une
vore spandût al ere il fenomeni de migrazion stagjonâl: tancj a son stâts i
saurans ch'a an cjatât lavôr in Gjermanie, Austrie, Ongjarie. Chiste e jere la
situazion fin ai ains '50; vuê, in graciis des bielecis ambientâls e
paesagjistichis, Sauris e fâs cont massime sul turisim, sedi estîf che invernâl
(e je la presince di pistis di schi), ma a son presints ancje stabiliments
industriâi che a produsin un speck e un persut une vore innomenâts e une bire
ancjetant rinomade. Altris piçulis impresis a son impegnadis tai setôr edîl,
boschîf e de produzion de energjie a traviers des centralinis idroeletrichis.
Ancje a Sauris, tant che in un grum di comuns in Cjargne, al à cjapât pît l'
albergo diffuso: i turiscj che lu vuelin invezit che lâ in hotel, puedin
sogjornâ tes cjasis dal paîs, vivint cussì in prime persone la vite di Sauris.

Propite par lis sôs origjinis todescjis in paîs si è simpri fevelât un dialet de
lenghe todescje, clamât Sauran;che al parten al grup bavarês meridionâl dal alt
todesc. Vie pai secui il sauran di une bande al à conservât plui caratars dal
todesc arcaic, di chê altre si è evolude, cjapant sù e adatant elements da lis
lenghis feveladis tes zonis vicinis, la Cjargne e il Cjadovri. Par chestis
particolaritâts il sauran al è di doi secui materie di interès pai studiôs
talians e forescj, e propite la analisi linguistiche e à permetût di integrâ lis
scjarsis fonts storichis (o vin dît che l'archivi parocjâl al ere lât a fûc) par
fâ lûs su lis origjins de comunitât, in gracie des analogjiis riscontradis cui
dialets carinzians e tirolês, che a partegnin ae stesse çocje. Ancje se dal 1990
il Sauran al ven ancje insegnât tes scuelis madernis e elementârs, e stimis
resintis nus disin che al dì di vuê la marilenghe saurane e ven doprade di plui
o mancul il 70% de popolazion (soredut parò de int di une cierte etât), tal mût
di dutis i lengaçs minôrs de nestre tiere, al sta colant in disûs in favôr di
furlan e talian.

Un altri pont là che il piçul comun di Sauris al si disfarence dal rest de
Cjargne al è l'architeture: cuasi dutis lis cjasis di chi di fat a son fatis
doprant soredut il len cun la tecniche a blockbau, e a ripuartin iniment lis
cjasis dal Alt Adis, plui che lis cjasis cjargnelis di piere. Vuè propite cheste
peculiaritât architetoniche, che no jè cambiade cui secui, e jè un dai plui
impuartants mutîfs ch'a fasin di Sauris un lûc cuasi fûr dal timp.

Par vie dal sô isolament, Sauris al è stât bon di conservâ lis sôs lidrîs
todescjis e cussì ancje lis sôs antighis tradizions. Tra chestis la plui
impuartant e jè chê dal carnevâl, cuant che i Sauran a vadin ator pal paîs cun
carateristichis mascaris di len. Protagoniscj de fieste a son lis dos mascaris
dal Rölar e dal Kheirar: il prin al ten in man une scove e al à di visâ la int
di preparâsi pe mascarade lant ator pes stradis dal paîs remenant lis campanelis
ch'al ten leadis ae vite; cun lui al è il Kheirar, ancje lui cuntune scove in
man e vistût di peçots. Chestis dos figuris a vadin a bati cun la scove su lis
puartis des cjasis là ch'a vuelin jentrâ, scompagnâts di un grum di mascaris
ch'a puedin jessi brutis (Schentana schemblin) o bielis (Scheana schemblin):
l'impuartant al è che chel che la puarte vedi la muse taponade che no si viodi
cui ch'al è.

Un' altre tradizion dal paîs e jè chê del Der Orsch vander Belin ("il cûl de
Belin"): la Belin e jè une sorte di strie, no triste, ma une vore brute e
cragnose, che i paisans ch'a levin fûr dai cunfins dal comun, sedi in Cjargne
che tal Cjadovri, a vevin di bussâi il cûl; al dì di vuè la comunitât saurane a
zenâr e ripropon chiste antiche usance intune simpatiche rapresentazion in
mascare là ch'a saran i turiscj a bussâ il cul de Belin par podê vuadagnâsi il
dirìt di sogjornâ a Sauris.

Condiplui a lui si ten la "Fieste dal persut", che ogni àn e clame a Sauris un
grum di int: ator pai borcs dal paîs a vegnin mitûts sù stands là che si puès
çerçâ no dome l'innomenât persut, ma ancje macarons, dolciariis e inmò altris
robis bononis di cassù.



https://fur.wikipedia.org/wiki/Rimit

Il rimit, o romit o eremit (dal grêc erèmites, peraule che ven da erèmos ,ch'al
vûl dî di bessôl) al è une persone che e vîf di bessole in lûcs platâts par podê
preâ.

Fin di cuant che al è scomençât il cristianesim, a jerin cristians che a levin
in lûcs platâts par preâ.

Di cheste forme di vite religjose, nassude par cirî un vivi plui dongje a chel
proponût dal Vanzeli, a si cjatin testemoneancis za dal III secul d.d.C. Sant
Pauli di Tebe al è il pui antîc rimit che si cognòs (al mûr intal 318 d.C, si
dîs, a 113 agns, daspò vê passât 90 agns intune caverne in meditazion, cun doi
leons e un corvat che i puartave di mangjâ ogni dì un toc di pan. Sant Antoni
abât al veve un grum di int che e preave cun lui intal desert dal Egjit indulà
che i rimits son nassûts.

Dal desert dal Egjit, i rimits si son difondûts in dut l'Orient, soredut in
Palestine cun Sant Ilarian e in Capadoce cun Sant Grivôr di Nazianzi e Sant
Basili. Par la lôr santitât, un grum di rimits a vegnin clamâts «Paris dal
desert». La vite di chescj rimits no jere facile. Une cronache medievâl e conte
che «a vevin la barbe lungje, cjavei pençs e sporcs, vistîts rots,e a jerin
magris di fâ pôre...» Mangjavin nome cualchi toc di pan dûr e lidrîs e a bevevin
nome aghe.

La pratiche di vite dai rimits e rive ancje in Europe cun Sant Anastasi, intal
IV secul. A si cjatavin rimits in Gallie, Bretagne e in Irlande; i rimits no
vivevin simpri di bessôi ma a jerin ancje comunitâts di rimits, clamâts ancje
cenobits (cenobiti par talian). Chestis comunitâts a jerin nassudis parcè che
intal desert la vite e jere dure: si podeve cjatâ animâi velenôs e pericui di
ogni gjenar. A son stâts cjatâts papîrs dal IV secul scrits in lenghe greche,
dongje la citât di Lycopolis in Egjit, che a contin che i rimits a vevin ancje
contats comerciâi cu la popolazion dal lûc.



https://fur.wikipedia.org/wiki/Pugjil%C3%A2t_tailand%C3%AAs

Il pugjilât tailandês (oben Muay Thai) al è un sport potent di combatiment (art
marziâl) ch'al si è disvilupât in Tailandie. Al è cognossût ancje tant che
"l'art di ducj i membris", parcé lis mans, i pîts, i camadons e i zenoi a son
ducj une vore doprâts.

Ancje se lis pidadis al cjâf a puedin someâ plui impressionancj inte
competizion, i esperts di chest sport a asserissin, che lis pidadis bassis (low
kicks), i camadons e i zenoi a son plui vastants pai combatents.

L'alenament pal pugjilât tailandês al è scognossût pale sô intensitât e il so
rigôr. Al smire a indurire li oto armis anatomichis, così che essend colpend de
tibie dal pugile thailandês xè spess paragonât ad essere colpit di un bastone di
baseball. I pugils thailandesis calciano cun la tibie invece dal pît.

El pugilât thailandês ha influenzât molt el svilupp del kick-boxing che xè
successivementri crêat intal Giappon, in Europe ed in Americhe dal Nord.

Quasi tuts i moviments intal pugilât thailandês usano el cuarlp intero, mentre
girand l'anca a ogni pidade ed ogni pugno. Di conseguence, i atacs e li difesis
intal pugilât thailandês a son plui lents ma plui potents par esempi di chells
dal pugilât o dal karate.



https://fur.wikipedia.org/wiki/Provincie_di_Udin

La provincie di Udin e je la plui grande e la plui popolade des trê provinciis
dal Friûl storic e de regjon aministrative Friûl-Vignesie Julie.

La provincie di Udin e confine a nord cu l'Austrie, a ovest cu la provincie di
Pordenon, chê di Belun e di Vignesie, a est cun chê di Gurize e cu la Slovenie.

Il teritori al è montagnôs a Nord, dividût inte regjon de Cjargne a Nord-Ovest e
la Val Cjanâl a Nord-Est. A Sud de zone montagnose al è il Friûl di Mieç, cun al
centri il cjâf lûc provinciâl, Udin. La citât di Udin e domine la planure
furlane, che e si distint fin tal Mâr Adriatic, dulà che si cjatin lis marinis
di Maran e di Grau.

La provincie e nassè intal 1797, daspò de concuist di Napoleon Bonaparte. Intal
1815 passà al Ream Lombart-Venit cul non di Provincie dal Friûl, sot dal domini
asburgjic. Intal 1866 sucedè l'anession al Ream d'Italie. Cirche dôs tiercis dal
toc ocidentâl de provincie si distacarin intal 1968, formant in chest mût la
provincie di Pordenon, la cussì-clamade Diestre Tiliment.

Il furlan al è lenghe uficiâl insiemit al talian, e al è fevelât da cirche 600
mil personis. A esistin minorancis di sloven, fevelât da uns 10 mil personis
dilunc dal confin con la Slovenie, da Tarvis fin te zone a Est di Cividât. Il
todesc al è fevelât inte Val Cjanâle tai paîs di Sauris e Timau a (sauran e
tamavês).



https://fur.wikipedia.org/wiki/Mitologjie_greghe

La mitologjie greghe e je la racuelte di ducj i mîts e lis liendis de culture
dai grêcs antîcs che a rivuardin i lôr diu e eroi, la lôr concezion dal mont, i
lôr cult e lis pratichis religjosis.

I studiôs contemporanis a studiin e a analizin i mîts antîcs cirint di capî lis
istituzions politichis e religjosis de antighe Grecie e, in gjenerâl, dute la
civiltât greghe antighe.

La mitologjie greghe si compon di une largje racuelte di contis che a sclarissin
la origjin dal mont e a contin in detai la vite e lis aventuris di un grant
numar di dius e deis, erois e eroinis, mostri e altris creaturis mitologjichis.
Chestis contis in principi a son stadis componudis e difondudis intune forme
poetiche e compositive orâl, invezit a son rivadis fin a nô prin di dut par vie
dai tescj scrits de tradizion leterarie greghe. Lis fonts leterariis plui
antighis cognossudis, i doi poemis epics Iliade e Odissee, a concentrin la lôr
atenzion sui avigniments che a zirin ator de vicende de vuere di Troie. Altris
doi poemis cuasi contemporanis aes oparis omerichis, la Teogonie e Lis voris e i
dîs scrits di Esiodi, a contegnin invezit contis che a rivuardin la gjenesi dal
mont, la cronologjie dai sovrans celescj, il sucedisi des etâts dal om, il
principi des soferencis umanis e la origjin des pratichis sacrificâls. Diviersis
liendis a son contignudis ancje intai Imnis omerics, intai framents dai poemis
dal Cicli epic, intes poesiis dai lirics grêcs, intes oparis dai tragjediografs
dal secul V p. di C., intai scrits dai studiôs e dai poetis de etât elenistiche
e intai scritôrs romans tant che Plutarc e Pausanie.

Lis ruvinis monumentâls cjatadis fûr intai sîts archeologjics miceneus e minoics
a àn judât a sclarî cierts problemis ponûts de epiche omeriche e a àn furnît
cuintriponts concrets su particolârs presints intes contis mitologjichis. I
argoments contâts de mitologjie greghe a son stâts ancje rapresentâts in tancj
manufats: i dissens gjeometrics su la superficie di vâs e plats che a son di
assegnâ fintremai al secul VIII p. di C. a ritratin senis ispiradis al cicli de
vuere di Troie o aes aventuris di Eracle. Ancje dopo, sui ogjets di art a saran
rapresentadis senis gjavadis di Omêr o di altris liendis, cussì di furnî ai
studiôs materiâl suplementâr a supuart dai tescj leteraris.

Ogni diu al à la sô gjenealogjie, al cîr di rivâ a i siei fins e interès, al è
dotât di capacitâts specifichis e al à une personalitât uniche e di podê
distingui a clâr di chês di chei altris; in ogni câs chestis descrizions a
divegnin di diviersis variantis locâls des liendis, e chestis variantis cualchi
volte a son in contrast tra di lôr. Cuant che chescj dius a vignivin clamâts
intai componiments poetics, intes preieris o dilunc dai rituâi di cult, si si
dreçaviur cumbinant il lôr non cuntun o plui titui, che a distinguevin tra lis
variis formis che i dius stes a podevin pandisi. Lis divinitâts principâls e
cognossudis in dute la Grecie a jerin: Uran. Gjee, Cron, Zeus, Ere, Efest,
Afrodite, Poseidon, Ermes, Ares, Demetre, Artemide, Atene, Dionis, Apol.

La plui part dai dius e jere associade a aspiets specifics de vite. Par esempli,
Afrodite e jere la dee dal amôr e de bielece, Ares de vuere, Ade dai muarts e
dal sot tiere e Atene de savietât e des arts. Ciertis divinitâts, tant che Apol
e Dionis, a mostravin personalitâts complessis e si interessavin di varis
aspiets de vite, intant che altris, cemût che Estie o Eli, a jerin pôc plui che
personificazions. I templis grêcs plui sugjestîfs e maestôs a son stâts dedicâts
pal plui a un numar ristret di dius, chei che il lôr cult e jere centrâl inte
religjositât paneleniche. Al jere in dut câs comun che regjons singulis o citât
o vile a fossin une vore devotis ancje a divinitâts minôrs calcoladis lis lôr
protetoris. Cun di plui, in tantis citâts il cult des divinitâts plui
cognossudis al jere praticât lant rituâi daûr particolârs locâi, che ju
associavin a liendis straniis, inaltrò dal dut discognossudis. Dilunc de etât
eroiche, il cult dai erois e dai semidius si à metût dongje a chel des
divinitâts principâls.



https://fur.wikipedia.org/wiki/Marc_Tuli_Ciceron

Marc Tuli Ciceron (Arpin, 3 Zenâr 106 p.d.C. - Formie, 7 Dicembar 43 p.d.C.),
par latin Marcus Tullius Cicero, al fo un oratôr, scritôr, politic e filosof
antîc roman.

Nassût a Arpino, cumò in Lazi, tal 106 p.d.C., al studià, cuntune piçule
interuzion par bataiâ te Vuere sociâl, a Rome; al ve une preparazion in
jurispridence, filosofie e oratorie. Par lui Rome e jere la mari des altris
citâts de republiche e dal mos maiorum, che i Romans a vevin desmenteât e che
Gai Mari al veve di restaurâ, ma chest al fo sconfit di Sile. Al scomençà la
cariere di oratôr tal 81, rivant a difindi Quinzi de acuse dal innomenât Quinti
Ortensi Ortal, che daspò al sarès stât so amì. Salt aversari dal ditatôr Sile,
l'an seguitîf al rivà a difindi ancje un omp acusât di protets di lui di vê
sassinât il pari, ancjemò cuintri Ortal, e al le in Grecie, scoltant oratôrs e
incuintrant l'epicureisim, che nol preseà mai, par vie dal so tacament ai valôrs
de tradizion e al impegn politic, scjampât dai epicureans. Tornât a Rome tal 77,
al maridà Terenzie, daspò mari di doi sos fìs. Tal 75 al vignì cuestôr in
Sicilie, amât dal popul pe dreture e impegn; daspò al jentrà tal Senât e al
tornà a Rome.

L'an 70 al fo unevore impuartant par Ciceron, parcè che in chê volte al ve di
viodi di une des causis plui impuartantis de sô cariere, che e je chê che e
marche il principi de sô maturitât retoriche: i Sicilians, che a ricuardavin il
so bon lavôr dongje di lôr, i afidà la acuse cuintri Gai Licini Ver, propretôr
unevore disonest. Cuantuncje lis circostancis a fossin propiziis a chest,
Ciceron al pronunzià une introduzion de cause tant buine che Ver al scjampà in
esili prin des orazions seguitivis. Tal 69 al fo edîl e tal 66 pretôr, difindint
la lex Manilia, che e segnave a Pompeu la vuere cuintri il Pont a jevât.
Intratant al passave simpri plui ae bande dal Senât che no di chê dal popul;
salacor i voltamencj de sô bande politiche a vignerin pe sô fedeltât ai
principis morâi fondamentâi e pe sô antipatie pe violence e pes injustiziis plui
gravis. Tal 63, pronunziade la orazion In toga candida cuintri i rivâi, che Luci
Sergji Catiline al jere un di lôr, al fo consul; daspò, scuvierte la conzure di
Catiline e otignûts par chest podês speciâi, al acusà i complotancj e al gjavà
fûr che il Senât al disponès la lor muart; il cjâf dal riviel al murì tal 62,
cuant che i sos soldâts a forin sdramassâts dal altri consul.

Daspò vê refudât par scrupui di legalitât di cjapâ part di un acuardi privât cun
Cesar, Pompeu e Cras, che po dopo lôr a faserin cul non di prin triumvirât, al
là, tal 58, in esili, vint pôre di une gnove leç cuintri ducj chei che a vevin
condanât a muart cualchidun cence concedi il dirit di apel al popul, come lui al
veve fat cui conzurâts di Catiline, ma tal an seguitîf pal interessament di
Pompeu, che al jere simpri plui vicin al partît dai senatôrs, al podè tornâ
indaûr, acetât dal popul ligriôs e scomençant. Tant e tant, il triumvirât al fo
confermât dai trê aleâts e il partît conservadôr al fo intune posizion simpri
plui margjinâl: Ciceron al si fasè dongje ae politiche dal triumvirât. Tal 51 al
fo proconsul in Cilicie. Scomençât il scontri di Juli Cesar e Pompeu, al provà a
ripatumâ i aversaris e, no rivant, al si scuadronà cun chest ultin, che al fo
sbaraiât. Cesar lu reintegrà in dutis lis sôs carighis, ma lui nol là a Rome,
restant in Pulie pe pôre dai svindics dai sostignidôrs di lui (la lontanance e
causionà il divorzi di sô femine). Tornât Cesar te Italie, chest al saludà
Ciceron cun deference e amistât: lui al decidè di tornâ a Rome, scomençant a
vivi sedi chi sedi te sô vile a Tuscul, dulà che al aprofondì la sô
spiritualitât. In chescj agns al comendà il ditatôr pal so boncûr, no vint
ancjemò contrarietât par lui. La muart di Tuliole, une fie che al amave un grum,
lu colpì un grum.

Daspò il cesaricidi, al cirì di justâ lis partis par restaurâ un regjim di gnûf
legâl, ma Marc Antoni al rivà a cjapâ il podê. Tal scuintri di lui e Otavian
Ciceron, sustignint chest, al pronunzià in momencj diferencj cuintri Antoni lis
Philippicae (Filipichis). Tal 43 Marc Antoni, Otavian e Lepit a si acuardarin
cul secont triumvirât, scrivint listis di proscrizion, dulà che Ciceron al jere
il prin non: biel che al cirive di scjampâ vie, al fo sasinât di sicaris di
Antoni a Formie.

La oratorie di Ciceron e je mobile, simpri in câs di stramudâ stîl e tecnichis
dopradis secont situazion; l'obietîf al jere simpri l'efiet tal auditori. O vìn
54 orazions di lui e di altris 54 o vìn titui o framencj.

La Pro Quinctio e je la prime orazion di Ciceron, pronunziade tal 81 par difindi
Quinzi de acuse suntune proprietât dal cetant innomenât Ortensi, che al lavorave
par un omp, Nevi. Al vincè.

Tal 80 al ve di difindi chest, acusât di paricidi di acusadôrs che daûr di lôr
al jere Crisogon, potentissim libert di Sile, che in chê volte al jere ditatôr e
che al jere stât nemì di Gai Mari, un grum amirât di Ciceron; l'aversari al jere
ancjemò Quinti Ortensi Ortal: par vinci al doprà une tecniche simile a chê di
lui, cun efiets tonant, ma zontant un studi atent pe costruzion des frasis. Al
vincè.

Tal 70 Ciceron al ve une cause unevore impuartante pe sô oratorie e pe sô
cariere, afidade a lui dai Sicilians, che a tignivin amenz il so bon lavôr te
isule: il propretôr Gai Licini Ver al veve profitât un grum de sô carghe par
insiorâsi, impadronantisi di . Chest al jere prudelât dal Senât e difindût ancje
lui di Ortal: prin al si cirì di postponi al an seguitîf la cause, cuant che
chest al sarès stât consul, daspò al i fo concedût un timp unevore piçul par
meti sù l'acuse e al si soflà sot di un omp, Quint Cecili, che al jere stât
cuestôr propite di Ver in Sicilie, parcè che al riclamàs il dirit di viodi lui
de acuse, stramudant il judici intune farse. Alore Ciceron, pronunziade la
Divinatio in Q. Caecilium, smascarant la menade, al scomençà tant ben che za
daspò la prime orazion (Actio prima), che al jere nome une presentazion des
imputazions, Ver, capide la bravece dal acusadôr e la finece des sôs tecnichis,
al decidè di lâ in esili; al rivà a dâ une visibilitât tant grande ae cause che
e vignì un câs politic e che lui al fo ben notât di Pompeu. Daspò al scrivè dut
chel che nol veve podût dî pe fin premadure de cause, la Actio secunda,
componude di cinc orazions: la De praetura urbana, sui malfats di Ver prin de
carighe in Sicilie, la De praetura Siciliensi, sul so guvier te l'isule, la De
frumento, sul fat plui seri, la De signis, su la apropriazion di oparis d'art, e
la De suppliciis, de sô cagnetât e incapacitât te vuere cuintri i piratis.

La In Verrem, la prime de maturitât oratorie di Ciceron, al è dirompent e la sô
individualitât stilistiche e risalte un grum: la energjie e la fuarce dal oratôr
a derivavin de sô capacitât di meti sù un discors te miôr mût cence lâ daûr di
un stîl predefinît. De asianisim, la corint che e jere in floris in chê volte,
al cjapà la assence di arcaisims, l'elocui dutil, gnervin e ric e il diamantâ i
particolârs e lis argomentazions.

Tal 63 Ciceron, consul, otignûts podês speciâi pal suspiet che Catiline al
plantàs une conzure, lu acusà tal Senât cu la Prime catilinarie; la sô scjampade
te Etrurie, dulà che a jerin i sos sostignidôrs, e confermà lis acusis: alore
Ciceron, fat part il popul de fuìde, al pronunzià la Cuarte catilinarie par
otignî la muart dai sostignidôrs de conzure; muarts chescj, chê di Catiline e
rivà tal an seguitîf, cuant che l'altri consul, Antoni, al sdramassà lis sôs
trupis. La orazion al à un ritmi indurant e un grum di artificis lessicâi; e je
plui pacheose, ironiche e solene che no dramatiche.

A son cutuardis orazions che a ricuardin il fervôr di chês dal so periodi miôr,
pronunziadis in momencj diferencj cuintri Marc Antoni al timp dal scuintri di
lui e Otavian, sostignût dal Senât e da Ciceron; il titul al clame dongje la
opare di Demosten.

Scrit tal pal fradi Quinti, al è un dialic su la oratorie finît tal 55 e
ambientât tal 91; i interlocutôrs a son soredut Marc Antoni e Luci Licini Cras,
ma ancje Pauli Sulpici Rûf e Gai Aureli Cote, zovins oratôrs, Quinti Muzi
Sievole l'augur, Quint Lutazi Catul, consul e cjâf di un innomenât curcul
leterari, e Gai Juli Cesar Strabon. I personaçs a fevelin cun finece e gravitas;
Antoni al rapresente la tradizion di Caton il censôr e salacor ancje un pôc
l'aticisim, Cras al rapresente lis ideis dal istès Ciceron. L'autôr al aferme
che la oratorie e je il pont plui alt de culture e la espression plui alte di
une ment sorestante a ancje il prodot de cualitâts di nature che no dal studi.

Di chest dialic, finît tal 51, e jere cognossude nome une sezion, il Somnium
Scipionis (Il sium di Sipion), fin a tant che il gardenâl Agnul Mai tal 1822,
comedât par chest di Jacum Leopardi intune cjançon, al gjavà fûr une grant part
de opare. Al si ispire ae Republiche di Platon, ma al à une influence dal
stoicisim e al critiche la utopie di cheste, vint miôr, come Polibi, il sisteme
de republiche romane, parcè che cheste e jere une sintesi dai trê implancj
tradizionâi, la monarchie, la aristocrazie e la democrazie. Al è ancje la
concezion di un princeps, come al sarès stât plui tart August. Tal Somnium
Scipionis Sipion Emilian al conte un so sium, esponint cussì la teorie de
imortalitât de anime (nol è un câs che la culture cristiane e veve conservât
dome cheste sezion).

Il dialic, scrit tal 46, al è tra Ciceron, Marc Juni Brut e Tît Pomponi Atic e
al è une storie de oratorie romane, individuant in Quinti Ortensi Ortal e tal
istès Ciceron i miôrs e plui grancj oratôrs.

Al scrivè un grum di letaris, come chês al grant amì Tît Pomponi Atic,
scuviertis di Petrarca tal 1345. Tal epistolari e si cjate la bande plui umane,
cun temis e nimiciziis, di Ciceron, che al dopre il so lengaç cuotidian di omp
studiât, cun cetancj grecisims, câs diviers des altris oparis.

Al scrivè i poemuts Alcyones, Uxorius, Nilus, Limon e Pontius Glaucus, i poemis
Marius, De suo consulatu e Ad Caesarem de expeditione Britannica, la elegjie
Talemastis e epigrams.

Il De suo consulatu, scrit tal 60, al è un poeme dal so consolât, chel dal 62,
scrit par vie dal so difiet plui grant, la vanitât; come des altris oparis di
poesie, nol reste scuasit nie, ma i antîcs a cjaparin cualchi viers dal poeme
come esempli di cacofonie (un al è O fortunatam natam me consule Romam, O Rome
fortunade, nade cuant che o jeri consul).



https://fur.wikipedia.org/wiki/Ludwig_van_Beethoven

Ludwig van Beethoven (Bonn, 16 di Dicembar 1770 – Viene, 26 di Març 1827) al fo
un compositôr e pianist todesc.

Ludwig van Beethoven al nas di Johann van Beethoven (1740 - 1792) e Marie
Magdalene Keverich (1744 - 1787), secont di siet fradis. Il pari al jere tenôr
inte Capele musicâl de cort di Bonn dal princip di Colonie e al fo il prin
mestri di Ludwig; dopo vêi insegnât il pôc che al saveve e vê mostrât il piçul
Ludwig come piçul portent in concierts publics, lu afide prin a un tâl Tobias
Pfeiffer, so compagn di bevudis, e finalmentri al organist di Cort Aegidius van
der Aeden, al violinist Franz Georg Rovantini, cusin di Marie Magdalene e al
francescan Willibald Koch. Ma il so prin, vêr mestri al sarà il gnûf organist di
Cort Christian Gottlob Neefe, musicist moderni e che al veve studiât cun Carl
Philipp Emanuel Bach.

A 12 agns al scrîf lis Nûf Variazions in do minôr, W 63, tal 1783, lis Trê
Sonadis W 47. Subite dopo al tache a insegnâ inte cjase di Helene Breuning,
vedue di un nobil, che veve bisugne di un insegnant di pianoforte pai soi fîs:
al cjate un biel ambient dulà che al si sint libar e a cjase so. Il gnûf
protetôr, l'arciduche Maximilian Franz d'Asburc, fradi dal imperadôr Josèf II,
al incrès il stipendi al pari Johann, aromai cuasi cence vôs, e al nomene Ludwig
secont organist di Cort, cuntun stipendi di 150 fiorins par an. Intal 1789 al
visite Viene, dulà che si conte al vedi cognossût Mozart, si iscrîf a la
Universitât di Bonn, fondade di pôc, ma al torne dopo pôc a cjase. Tal Lui 1792
Joseph Haydn, il plui grant musicist de ete, al visite Bonn. Dopo il conciert
tignût in so onôr, i ven presentât il zovin secont organist di Cort. Beethoven i
sune la so Cjantade par la muart di Josef II W 87. Haydn i promet di judâlu a
Viene intal studi e intal lavôr.

Intal mai 1799 Beethoven al devente mestri di pianoforte da lis fiis de contesse
Anna von Seeberg, vedue von Brunswick, Therese o Thesi e Josephine, e la lôr
cusine Gjulie Guicciardi. A cheste ultime i dediche la famose Sunade in do
diesis minôr n.14, op. 27 n.2, par pianoforte, clamade Al clâr di lune. Si
vuelin ben, ma e je une grande difarence di condizion sociâl. Al à une relazion
cun Josephine von Brunswick. Beethoven la viôt prin e dopo che e resti vedue. A
jê si pense che i scrivi une letare famosone, "A la imortâl amate", scrite a
Teplitz ai 7 di Lui 1812. Al cognòs ancje une zovine taliane, Therese Malfatti,
fie dal so miedi .

Dal mês di Mai dal 1802 al è par une polse intal paisut di Heiligenstadt,
perifarie di Viene, ai 6 di Otubar dal 1802 al scrîf ai soi fradis chel clamât
Testament di Heiligenstadt: "[...] La mê disgracie mi fâs dopli mâl parcè che o
ven judicât mâl, il gno plasê di stâ tal mieç de int, di fâ bielis resonadis,
cun zovevui scambis di viodudis, nol è plui, e cuant che propite si scugne vê a
ce fâ cui altris, o stoi in bande di bessôl, vivint come un in esili, se o mi
svicini a cualchidun, o ai subite pôre che al si inacuarzi de mê condizion [...]
Us auguri une vite miôr e mancul cjarie di afans de mê, racomandait ai vuestris
fiis la virtût, nome jê po rindi beâts, no i bêçs [...]".

Scomençade tal curt periodi di Heiligenstadt, al finìs la sô Tierce Sinfonie tal
1805, dant publiche esecuzion a Palaç Lobkowitz ai 7 di Avrîl dal 1805. Scrite
par omagjâ Napoleon Bonaparte, fi de Rivoluzion francês, che al varès vût di
puartâ valôrs dal iluminisim e de democrazie. Cuant si nomene intal 1804
Napoleon I, imperatôr dai Francês, Beethoven mude il titul in Sinfonie Eroiche,
scrite par fâ fieste al ricuart di un grant Om. A son agns di ativitât penze e
creative, a nassin la Cuarte, Cuinte e Seste Sinfonie, la opare Fidelio, la
Messe in Do maiôr, lis Sonadis par pianoforte op. 53 Aurore (clamade ancje
Waldstein), op. 54, op. 57 Appassionade, op. 78, op. 79 e op. 81 Les Adieux, il
Cuart e Cuinto Conciert par pianoforte, i Trê Cuartets Razumowski op. 59. No i
plasin i cortesans, al è dut câs stuziât de fieste che i fasin i potents de
tiere, metûts dongje intal 1814 a Viene par disegnâ il destin de Europe, al
scrîf la Sinfonie pa vitorie di Wellington, che i rint un grum di bêçs e a la
lôr presince, ai 25 di Zenâr dal 1815 al sune pe ultime volte in public il
pianoforte intal Cuint Conciert. Tal 1821 al tache a scrivi la None Sinfonie e
la Missa Solemnis.

Il 1824 al è l'an des rapresentazions dai siei capolavôrs orchestrai: la Missa
Solemnis, a San Pietroburc ai 6 di Avrîl dal 1824, e la None Sinfonie a Viene,
ai 7 di Mai, cun bon sucès di critiche ma no di bêçs, dal moment che lis spesis
di rapresentazion a supavin dute la jentrade. Tal 1825 al publiche i Cuartets
op. 127, 130, 132 e l'an daspò i Cuartets op. 131 e 135. La sô salût, cjamade di
mâl di fiât, e va al piês, colpe ancje de sô diete di implant a ûfs e vin. Al
vuarìs di une polmonite, ma aromai al è simpri tal jet. Ai 3 di Zenâr dal 1827
al fâs testament, a pro di so nevôt Karl. A son lis ultimis sôs zornadis: ai 23
di març i dan la Estreme Unzion e la zornade dopo al piert i sintiments. Tal
daspomisdì dal 26 di Març al mûr. A i son dongje la cugnade, femine di so fradi
Johann, e il musicist Anselm Huettenbrenner.

Daspò dal funerâl une procession a compagne la bare al cimitieri Währing di
Viene cun plui di 20.000 personis, cun musiciscj. Tra lôr ancje Schubert, che al
murirà di li a un an e al sarà sepulît in bande a Beethoven. Un forest che, al
viodi tante int, al domandave cui mai al fos il muart, une femine i rispuindè:
«Bisugne che lui al vegni propite di un grum lontan par no savê che al è muart
il gran gjenerâl dai musiciscj».



https://fur.wikipedia.org/wiki/Leonardo_Zanier

Leonardo Zanier (Maranzanis, Comelians, 1935) al è soredut un sindacalist ma
ancje un dai poetis furlans modernis. Come tancj furlans e cjargnei, al scugnì
emigrâ, su lis olmis dal pari e dal nono, e al là prime un àn in Maroc, tal
1954; parât vie di lâ cun ducj i europeans, al provà a tornâ a Comelians, a meti
su une scuele cence sei cualificât par insegnâ (Al veve dome 20 agns), ma seont
lui al ven clamât soversîf, masse politic, par cui al tornà a partî pe Svuizare,
dulà ch'al reste par 20 agns, imparant il todesc e insegnant ai emigrâts; tal
1975 al tornà in Italie, a Rome, lavorant tal ufici pes ricercjis dal ECAP, ent
di formazion professionâl de CGIL. Cumò al vîf tra Rome e la Svuizare, simpri
impegnât intal cjamp de emigrazion.

Zanier al à colpît soredut la Cjargne, dulà che intîrs paîs a si son disvuedâts,
sei par chei che emigrin dome par une stagjon, sei par chei che a son emigrâts
definitivementri ator pal mont; lis sôs oparis a son tal furlan 'cjanalot' dal
cjanâl di Guart, une variant arcaiche cu la desinence in -a e une fonetiche
particolâr, e la zonte lui, cence uniformâsi a la variant standard, doprant
simpri un furlan autentic, ma zontant ancje ca e là peraulis par talian, par
caraterizâ i diviers personaçs. I temis ricorints a son il ricuart de Cjargne,
dai peçs (abete rosso) ai monts, a chei che tornin vecjos, a chei che no
tornaran, a lis feminis che a spietin cjase, la sperance, il sens di colpe e
cussì vie robis che no esistin plui.

La sô prime opare e fo la racuelte di poesiis Libers... di scugnî lâ, buride fûr
tal 1964 e daspò tradusude in todesc e in francês in Svuizare; tai ultins agns
al à scomençât a dedicâsi ancje a la prose.



https://fur.wikipedia.org/wiki/Lenghe_romanze

Il romanç (o rumanç) e je une des cuatri lenghis nazionâls de Svuizare, insieme
cun todesc, talian e francês. Il romanç al è lenghe uficiâl dal Cjanton Grison e
lenghe uficiâl parziâl de Confederazion (al ven a stâi nome tai rapuarts tra
Berne e i plaidadôrs romançs. E je une des lenghis retoromanzis, consideradis
derivadis dai volgârs latins che une volte a jerin fevelâts cun continuitât
intes Alps centrâls e orientâls e che vuê a àn lassâts dome isulis lenghistichis
daûr. Intal censiment dal 2000, al jere fevelât come marilenghe di 35.095
residents dal cjanton svuizar dai Grisons (Graubünden) e di 60.815 considerât
ancje la categorie di chei che lu definissin la lenghe che a doprin plui spes.
Chest al corispuint al 0,5 % de popolazion svuizare, mancul de metât de
comunitât plui grande di fevelants di lenghis no uficiâls (Serp-Cravuat, cun
111.000 personis).

Il romanç al è stât standardizât intal 1982 di bande dal linguist di Zuric
Heinrich Schmid; la variant standard e ven par solit clamade Rumantsch Grischun.
In cheste ortografie si à cirût di limitâ i caratars e lis grafiis stranis, par
rindi plui facile la sô acetazion. Par chest, lis peraulis cul sun /tɕ/ seguît
di /a/, /o/, /u/ a àn il grafeme <ch> (par esempli chalanda), parcè che sei i
fevelants de Engadine (chalanda) che chei dal teritori renan (calanda) si
spietin une grafie cuntune <c>. Purpûr, <che> e <chi> a son pronunciâts /ke/ e
/ki/, viodût che il grafeme <k> al è stât considerât no adat a une lenghe
romanze come apont il romanç; di conseguence, li peraulis cun /tɕ/ plui /e/ o
/i/ a son scritis cun <tg> (par esempli tgirar) invezit di <ch>. Al ven ancje
doprât <sch> par indicâ sei /ʃ/ cge /ʒ/, e <tsch> par /tʃ/, une convenzion che e
ven dal todesc, il che al rint la grafie un compromès tra il standard todesc e
chel di altris lenghis romanzis come il talian o il francês, e che a fasin capî
come spes inte standardizazion di lenghis minoritaris no si va dome daûr
criteris linguistichis (ven a stâi cirî di rapresentâ tal mût miôr i suns di une
lenghe) ma a jentrin in zûcs ancje cuestions politichis e culturâls.



https://fur.wikipedia.org/wiki/Lenghe_irlandese

L'irlandês o gaelic irlandês (Gaeilge) e je une lenghe fevelade inte isule di
Irlande di cirche 85.000 personis, soredut inte zone rurâl a ovest de isule.
L'irlandês e jere la lenghe principâl de isule prime de concuiste dai inglês
scomençade inte Etât di Mieç.

L'irlandês, insieme cul gaelic scozês e cul manx, al fâs part de famee
goideliche des lenghis celtichis, e par solit e je considerade come la lenghe cu
la tierce leterature plui vecje de Europe dopo dal grêc e dal latin.

Dal 1922, àn de indipendence de Irlande (che in chê volte si clamave Stât Libar
Irlandês), l'irlandês al è stât la lenghe uficiâl insieme cul inglês; dal 1998,
cu l'Acuardi dal Vinars Sant, l'irlandês e je lenghe uficiâl ancje te Irlande
dal Nord, che e fâs part dal Ream Unît. Al dì di vuê l'irlandês e je la
marilenghe di pôc plui dal 2% de popolazion de republiche (70.000 di lôr) e di
altris 30.000 te Irlande dal Nord. I paîs e lis regjons dulà che si fevele
irlandês a son clamadis Gaeltachtaí (singulâr, Gaeltacht). Il Gaeltacht cu la
popolazion plui numerose al è Connemara te Contee di Galway e al inclût lis
Isulis Aran.

Par vie che al ven insegnât tes scuelis publichis, tante int lu sa come seconde
lenghe o à almancul lu capìs un pôc. Ancje se la lenghe plui doprade al è
l'inglês, a esistin gjornâi, rivistis e radios in gaelic. Dal 1996 e esist ancje
un canâl televisîf par irlandês, Teilifís na Gaeilge o TG4.



https://fur.wikipedia.org/wiki/Langobarts

I Langobarts (dal latin langobardi, salacor leât a lis barbis lungjis o a lis
armis) a forin un popul gjermanic, vignût probabilmentri jù de Scandinavie. In
altris lenghis a son ancje cognossûts come lombarts, di dulà che al ven il non
Lombardie, che al inizi indicave la regjon dulà che a stavin i Langobarts.

La storie dai Langobarts e je avonde scure, e la font plui impuartant e je la
Historia Langobardorum, opare scrite dal frari cividalês Pauli Diacun tal VIII
secul, e basade su lis informazions de Origo Gentis Langobardorum, une opare
tramandade par vie orâl. Pauli Diacun al spieghe come il non origjinari dai
Langobarts al jere Winnili; si insedarin tal I secul te Gjermanie, nomenâts
ancje dal storic roman Tacit tal 98 d.C.. Fin al cuart secul a restarin plui che
altri pastôrs; po, sburtâts des popolazions che a rivavin dal Est, a scugnirin
spostâsi viers sud, in Austrie e in Panonie.

Tal 568 d.C., sot dal comant dal re Alboìn, a traviersiarin lis Alps Juliis par
invadi la penisule italiche, insiemit cun altris popui gjermanics (Bavars,
Bulgars, Sassons). Secont la liende, Alboìn al viodè pe prime volte la planure
furlane de Mont Matajûr. Chestis tieris a jerin pene stadis tornadis a concuistâ
dai Bizantins, che a vevin parât vie i Ostrogots, ma la resistence e fo scjarse.
Tal 569 d.C. i Langobarts a cjapin la prime citât impuartante, Forum Iulii, ven
a stâi Cividât, che aromai e jere la citât orientâl plui grande daspò de ruvine
di Aquilee. I Langobarts a stabilissin ca il prin ducat, chel dal Friûl, che
Alboìn i da in man al nevôt Gjisulf. Dopo di chest i Langobarts a van indenant,
a concuistin Vicenze, Verone e Pavie di Milan, che e devente la capitâl dal ream
langobart; la penetrazion e va po indenant a Sud, cui Bizantins che a tegnin
nome Ravene, Rome e zonis su la cueste.

Il ducat dal Friûl al reste un dai plui impuartants di dut il ream, e di Cividât
a vegnin putrops rês. La citât e manten ancjemò vuê un patrimoni langobart, come
il Templi e il Museu, che no àn paragons tal rest de Italie.

La influence culturâl dai Langobarts sul Friûl e samee mancul significative di
ce che si pues pensâ. Par esempli par furlan lis influencis langobardis a son
limitadis plui che altri al lessic, ma chest al è forsit dovût al fat che la
formazion dal furlan e ven plui tart, ator dal an Mil, e ancje al fat che,
viodût che i Langobarts no jerin tancj, la influence fûr des citâts no à di
jessi stade fuartone, sicheduncje la int e continuave a fevelâ e a compuartâsi
come prime. Dal pont di viste des fiestis furlanis, par esempli il pignarûl,
secont i studiôs, a son di origjins plui antighis, forsit celtichis.



https://fur.wikipedia.org/wiki/Insiemi

In matematiche, un insiemi (insieme par talian e set par inglês) al è une
colezion di ogjets che e ven considerade come un dutun. Cheste idee, inte sô
semplicitât, e je a la base di ducj i cjamps de matematiche tant che il prin
cjapitul di cualsisei bon libri di test al è dedicât al studi des principâls
carateristichis e proprietâts dai insiemis.

Un insiemi al è une colezion di ogjets, che a vegnin clamâts elements dal
insiemi. I elements a definissin totalmentri un insiemi: par esempli, si dîs che
l'insiemi A {\displaystyle A} e l'insiemi B {\displaystyle B} (l'ûs des letaris
maiusculis par clamâ i insiemis al è une vore comun) a son compagns se e dome se
a son costituîts dai stes elements; in chel câs si pues scrivi A = B
{\displaystyle A=B} .

Intal stes insiemi si puedin vê ogjets di nature diferente (par esempli un flôr,
un numar e un libri). Dâts un insiemi A {\displaystyle A} e un ogjet a
{\displaystyle a} , si pues verificâ un e dome un dai doi câs che a seguissin:

Il numar di elements di un insiemi si clame la cardinalitât dal insiemi. Cun
riferiment ai esemplis precedents, la cardinalitât dai insiemis A {\displaystyle
A} e B {\displaystyle B} e je di 3 e 4 rispetivementri. Chescj a son esemplis di
di insiemis finîts, che a son costituîts, vâl a dî, di un numar finît di
elements; C {\displaystyle C} e E {\displaystyle E} a son invezit insiemis
infinîts e a àn cardinalitât infinide (plui detais sui insiemis cuntun numar
infinît di elements tal articul su la cardinalitât).

L'insiemi di cardinalitât 0 (cun nissun element) si dîs insiemi vueit e si
indiche cun il simbul ∅ {\displaystyle \emptyset } .

Si à za dit che doi insiemis cui stes elements a son il stes insiemi: in tal câs
si pues ancje dî che i doi insiemis a son coincidents. Al contrari, doi insiemis
che no àn nissun element comun a si disin disiunts.

L'insiemi B {\displaystyle B} al è un sotinsiemi dal insiemi A {\displaystyle A}
se e dome se ducj i elements di B {\displaystyle B} a son ancje elements di A
{\displaystyle A} . La scriture doprade e je

Se si è sigûrs che A {\displaystyle A} al vedi ancje elements che no apartegnin
a B {\displaystyle B} , si tabaie alore di sotinsiemi tal sens stret o
sotinsiemi propri e si scrîf:

Si à di notâ che cualsisei insiemi al à almancul doi sotinsiemis impropris (no
tal sens stret): l'insiemi vueit ∅ {\displaystyle \emptyset } e l'insiemi stes.

(Nol è un erôr scrivi N ⊆ Z ⊆ Q ⊆ R ⊆ C {\displaystyle \mathbb {N} \subseteq
\mathbb {Z} \subseteq \mathbb {Q} \subseteq \mathbb {R} \subseteq \mathbb {C} }
.)

A ⊆ B {\displaystyle A\subseteq B} e B ⊆ A {\displaystyle B\subseteq A} alore A
= B {\displaystyle A=B} .

( A ⊆ B ) e ( B ⊆ C ) {\displaystyle (A\subseteq B)e(B\subseteq C)} alore A ⊆ C
{\displaystyle A\subseteq C} .

L'insiemi di ducj i sotinsiemis di un insiemi A {\displaystyle A} si clame
insiemi des parts (power set in inglês) di A {\displaystyle A} . Par esempli, se
A = { 1 , 2 , 3 } {\displaystyle A=\{1,2,3\}} , l'insiemi des parts P ( A )
{\displaystyle {\mathcal {P}}(A)} al è

Par un insiemi finît di n {\displaystyle n} elements, si pues dimostrâ che la
cardinalitât dal insiemi des parts e je 2 n {\displaystyle 2^{n}} (in curt, par
ogni element a son dôs pussibilitâts: che al stedi o che nol stedi tal
sotinsiemi considerât. Une volte decidût se un element al sta o no tal
sotinsiemi, si à di fâ compagn par ducj chei altris elements. Il numar di
pussibii sotinsiemis si calcole duncje moltiplicant un fatôr 2 par ogni
element).

Presentìn cumò lis principâls proprietâts des operazions cui insiemis. Intai
esemplis che a seguissin, i insiemis A , B {\displaystyle A,B} e C
{\displaystyle C} a son sotinsiemis dal insiemi univiers U {\displaystyle U} .



https://fur.wikipedia.org/wiki/Imbalsamazion

L' imbalsamazion e je une tecniche di conservazion dai cuarps dai muarts cuintri
il decadiment.

Le usance di conservâ i cuarps dai muarts jere za cognossude dai egizians,che
crodevîn ae vite daspo de muart. Viodint che i cuarps dai muarts,secjâs dal
cjalt e dal savalon dal desert,no levîn in putrefazion,i egizians metin a pont
le tecniche,cognossude uê ,cul non di imbalsamazion. Il cuarp dal muart,al
vegnive svueidât dai bugjêi,che vignivin mitûs in vâs speciâi. Il
cerviêl,vignive tirât vie de bande dal nâs.Une volte gjavâs i bugjêi,il cuarp al
vignive lavât,sujât,e mitût par un cert periodi di timp,in un sâl clamât
natron.Chest sâl lu sujave dal dut,fin a secjâlu.Passât chest periodi di timp,il
cuarp al vignive ont cun uelîs speciâi,e bendât cun telis di lino.Jenfri lis
telis,vignivin mitût ogjets puarte-fortune. Cheste operazion vignive fate dai
predîs,cun une grrande cure.Si sa che i egizians crodevin che jere la vite daspo
la muart. In te cjamare mortuarie dai faraons,al e' stât cjatât dut chel al
podeve coventâ al faraon par presentâsi di front dal diu Osiride ,che al pesave
parsore di une balance,le anime dal muart.

A Vençon te cripte dongje dal domo ,son conservâs 14 cuarps,de epoche dal XVIII
secul, che jerin soterâs tal simitieri.Chests cuarps son stâs conservâs da lis
carateristichis bio-chimichis de tiare:al semee che in te tiare si cjate un fonc
clamât Hypha bombicina pers che a le propietât di gjavâ le aghe dai cuarps.



https://fur.wikipedia.org/wiki/Gubane

La gubane al è un dolç tipic des valadis dal Nadison; il so non al ven
probabilmentri de peraule gubanca, derivade forsi de peraule sclave guba, che e
vûl dî "plee", e che ricuarde la forme tipiche a spirâl de gubane.

La gubane e à une tradizion une vore antighe, viodût che za tal 1409 e jere
metude tai plats servîts dal comun di Cividât in onôr dal pape Gregori XII;
forsi leât al dolç al è ancje il cognon omonim, frecuent intes valadis dal
Nadison, e che al è presint tal prin libri dai batisims tal 1612. La ocasion
tipiche par mangjâ la gubane e jere chê da lis gnocis.

La ricete tradizionâl de gubane e je chê di implenâ une paste dolce lievitade
cun coculis, ue passe, pignûi, sucar, licôr (sgnape, cognac, rum) e scusse
gratade di limons, cun piçulis variazions. Spes prime di mangjâle si bute
parsore la slivoviza (slivovitz), un licôr fat cu lis sespis.

Al dì di vuê al è stât formât un Consorzi pe tutele dal marc gubane, che al
riunìs un bon numar di produtôrs di gubanis, che a si cjatin tai comuns di
Grimàc, Pulfar, Prepot, Sant Lenart, San Pieri dai Sclavons e Cividât.



https://fur.wikipedia.org/wiki/Gnove_Gurize

Gnove Gurize (Nova Gorica par sloven) e je une citât di 13.491 (32.763 cun dutis
lis frazions) abitants in Slovenie.

Gnove Gurize e je tacade dal confin, e corispuint ae citât di Gurize in Italie.
E fo fate sù intal 1947 par contrastâ la citât taliane. E je stade par 60 agns
puest di confin, cuntun mûr che al passave tal mieç des cjasis. Dai 21 di
Dicembar dal 2007, cu la jentrade de Slovenie te aree dal tratât di Schengen e
duncje la eliminazion dal confin. Dal pont di viste de architeture, la maiorance
dai edificis a son modernis e gnûfs, fats sù daspò de vuere.

Vuê dì Gnove Gurize e je famose soredut pai casinòs, visitâts di un grum di
furlans e venits. Sul cuel de Castagnevize (Kostanjevica), ben visibil di dutis
dôs lis bandis dal confin, al è un munistîr francescan; inte sô cripte a son
conservadis lis tombis di re Carli X di France e di altris siei parincj.

Di chê altre bande de citât, a nord, al è il santuari di Monsanta (Sveta Gora) a
682 metris di altitudin. E je une mete impuartant di pelegrinaç.



https://fur.wikipedia.org/wiki/Galassie

Une galassie e je un grant insiemi di stelis, sistemis, amàs e associazions
stelârs, gas e polvars (che a formin il mieç interstelâr), leâts intun de fuarce
di gravitât. Il non derive dal grêc γαλαξίας (galaxìas), che al significhe "di
lat"; al è une clare alusion ae Via Lactea (tes denominazions tradizionâls
furlanis Strade dal Paradîs, Strade di Rome, Strade di Jerusalem, Stradalbe,
Stradon de Madone, Stradon di Viene a ROme), la Galassie par antonomasie, che a
‘nd fâs part il sisteme solâr.

Intal univiers che si pues osservâ a son probabilmentri plui di 100 miliarts di
galassiis; la plui grande part e à un diametri fra 1000 e 100.000 parsec e a son
par solit a separadis di distancis dal ordin di milions di parsec (megaparsec,
Mpc). Il spazi intergalatic al è in part jemplât di un gas lizêr, cun densitât
plui basse di un atom par metri cubi. La plui part des galassiis a son
disponudis intal Univiers organizadis secont jerarchiis associativis precisis,
des plui piçulis associazions, formadis di ciertis galassiis, ai amàs, ai plui
imponents superamàs galatics. Chestis grandis struturis dispès a son disponudis
dentri di corints enormis (tant che chê che si clame la Grande Muraie) e
filaments, che a cenglin vueits imens dal Univiers.

A ben che no sedi ancjemò dal dut ben clâr, la materie scure e somee costituî
cirche il 90% de masse di tante part des galassiis a spirâl, biel che pes
galassiis elitichis si pense che cheste percentuâl e sedi minôr, svariant fra 0
e 50%. I dâts che a divegnin des osservazions a fasin pensâ che tal centri di
tantis galassiis, ancje se no di dutis, a sedin busis neris.



https://fur.wikipedia.org/wiki/Furlan_standard

Il furlan standard o coinè o lenghe comun oben furlan normalizât al è il model
di lenghe scrite che al fâs di riferiment a la comunitât linguistiche furlane.
Al ven de coinè leterarie e dal furlan dal Friûl centrâl cun cualchi diference.
Il lessic al è plui siôr di chel dal Friûl centrâl parce che al cjape come
sinonims dutis lis peraulis di chês altris varietâts che a mancjin tal Friûl di
Mieç.

La varietât che invezit si fevele intun ciert lûc de Furlanie e ven clamade
variant locâl.

La coinè leterarie furlane e à une lungje tradizion e e je nassude almancul tal
Sietcent, cuant che i scritôrs e i poetis furlans a àn cjolt tant che model des
lôr oparis la lenghe doprade tes lirichis di Ermes di Colorêt (1622–1692). In
coinè a àn poetât e scrit par esempli Pieri Çorut (1792–1867) da Lonzan dai
Cuei, Luîs (1850–1908) e Zuan Gortan (1830–1912) de Cjargne, Gabriel Paciani di
Cividât (1700–1793), Zuan Lurinçon (1884–1950) di Gardiscje e v.i.

La grafie uficiâl decretade de Leç regjonâl numar 15 dal 1996 e permet di scrivi
cualsisei varietât dal furlan, ma i ats publics, la toponomastiche e i documents
scrits uficiâi a àn dut câs di doprâ la lenghe standard o normalizade. Dut câs
lis oparis artistichis a continuin a jessi scritis sei in furlan standard sei
tes variants locâls.

Il furlan standard al è un model di doprâ tal scrit ma nol è un model di
pronuncie. Par furlan no je une sole dizion juste ma dutis lis varietâts a àn la
stesse dignitât. Lis peraulis a puedin jessi letis in mût diferent di chel che
al è scrit e la stesse grafie uficiâl, par mantignî une sô coerence di scriture,
e fâs scrivi cualchi letare che no si à di lei.

La adozion de lenghe comune tai scrits uficiâi e à vût oposizions ancje te
comunitât furlane, soredut di bande di chei che, par vie che a fevelin une
varietât locâl magari une vore diferente di chê centrâl, a àn pôre che la lôr
varietât e vignedi copade di chê standard.

I favorevui a disin che la lenghe standard no à di sostituî lis variants locâls
ma e à l'obietîf di deventâ la lenghe cuviert dai furlans, ven a stâi la lenghe
di riferiment.

Tai ultins agns la funzion di lenghe cuviert a je stade fate dal talian che al è
daûr planc planc a scjafoiâ il furlan in dôs manieris. Prin di dut cuntune
schirie di prestits tes variants locâls ancje tal puest di peraulis che a
saressin tal furlan comun (par esempli pisel al puest di cesaron), e po ancje
cul cjapâ peraulis talianis gnovis cence adatâlis cuant che il furlan comun tant
che lenghe cuviert al varès di creâ lui il neologjisim.

Par esempli se la lenghe cuviert e je il talian il neologjisim fotocopiatrice al
ven cjapât sù cussì cemût che al è des variants locâls. Se la lenghe cuviert al
è il furlan standard, invezit, il neologjisim al devente fotocopiadore e al pues
jessi cjapât tant che fotocopiadora in dutis lis variants che par solit à
finissin lis peraulis femininis cul -a.

Une altre funzion de lenghe cuviert e je chê di puartâ il lessic esclusîf di une
variant in chês altris. Che si pensi par esempli al non di tantis plantis che si
cjatin tes monts e che no si cjatin jù pe Basse, o a chei dai pes che no son
presints in dutis lis varietâts.



https://fur.wikipedia.org/wiki/Furlan

Il furlan ( (talian) friulano, (todesc) friaulisch/friulanisch/furlanisch,
(inglês) Friulian, (sloven) furlanščina) e je une lenghe romanze de famee des
lenghis retichis, che e je fevelade soredut intal Friûl, ma ancje vie pal mont.
Cualchi volte al ven clamât Ladin orientâl, parcè che al à diviers ponts in
comun cul ladin, ma si è svilupât in un altri mût cul passâ dal timp, sot de
influence des lenghis ator dal Friûl (talian, todesc, sloven, dialets venits).

La trasformazion dal latin al furlan si madurìs probabilmentri tal periodi che
al va dal VI al X secul, in maniere compagne a la formazion des altris lenghis
romanzis.

Il prin document che al fevele di un latin une vore diferent doprât a Aquilee al
è adiriture dal IV secul. Tal Liber de viris illustribus di Sant Gjerolam (libri
dai oms innomenâts) si conte, pe prime volte inte penisule taliane, che il
vescul di Aquilee Fortunazian al veve scrit une predicje sui vanzelis doprant il
rustico locâl, ven a stâi che par jessi sigûr di fâsi capì al veve scugnût
scrivi in un latin une vore diferent di chel classic. Lis primis formis di
furlan veri e propit a nassin probabilmentri ator dal an 1000. Un anonim cronist
in viaç pal Friûl tal XIII secul al conte che:

Par vê i prins esemplis di leterature o vin di spietâ fin tal Tresinte, cuant
che e scomence la poetiche dal "Piruç myo doç inculurit" e altris oparis di
gjenar amorôs. In te sô opere "De vulgari eloquentia I, 11" Dante Alighieri,
descrivint lis varis lenghis de Italie al puarte come esempli dal furlan la
espression ‘Ce fastu?’. Intal XVI secul, il poete Ermes di Colorêt e altris a
crearin lavôrs dulà che ancje la vite di ogni dì no ven trascurade. Il XIX secul
al è un periodi che al viôt la creazion di une vore di poesie e prose; i autôrs
plui famôs a son Pieri Çorut (il sô capolavôr e je "Plovisine") e Catarine
Percude, che e à mostrât il mont rurâl dal Friûl di chê volte. De fin dal 1800
al è ancje il prin vocabolari furlan, mitût dongje dal abât Jacopo Pirona.

Intal XX secul il furlan al sameave destinât a sparî in pôc timp; invezit, lis
personis che fevelin furlan a son diminuidis une vore, ma la lenghe e je ancjemò
vive e ven doprade in tantis areis. Un grant lavôr al è stât fat di Graziadio
Isaia Ascoli, un famôs linguist che al à judât la difese de lenghe; si scugne
ancje ricuardâ la figure di Pier Paolo Pasolini, che al à scrit un grum di
poesiis par furlan e al à dât une man su la cuistion de forme standard dal
furlan.

Il furlan, secont lis ultimis stimis, al è fevelât di plui o mancul 1.000.000
personis intal Friûl storic, e in particulâr intes pronvinciis di Gurize,
Pordenon, Udin e tal mandament di Puart in Provincie di Vignesie. Ca sot e je la
liste complete dai comuns:

Il furlan al ven fevelât ancje in une vore di paîs, che a son stâts mete di
emigrazion fin ai agns ’60; lis comunitâts plui grandis di emigrants furlans si
lis cjate in Australie, Argjentine, Belgjo, Brasîl, Canade, France, Gjermanie,
Stâts Unîts di Americhe, Sudafriche e Svuizare. In tancj puescj e je ancjemò
impuartant l’azion dai Fogolârs furlans, che a cirin di mantignî un contat cul
Friûl e cu la sô lenghe. Àltris a mantègnin stu contàt cul voltà i clàsics in
furlàn: [1].



https://fur.wikipedia.org/wiki/Federalisim

Il federalisim politic al è une filosofie politiche dulà che un grup di membris
a son leâts insieme (latin: foedus) cuntun cjâf di rapresentance dal guvier. La
peraule federalisim e je ancje doprade par descrivi un sisteme di guvier dulà
che la sovranitât e je dividude pe costituzion tra une autoritât centrâl e plui
unitâts politichis (par esempli stâts o provinciis). Il federalisim al è il
sisteme dulà che il podê di guvier al è condividût tra i guviers nazionâi e
statâi, creant cussì ce che al è spes clamât une federazion. Chei che a puartin
indevant cheste idee a son in gjenar clamâts federaliscj.

In Europe, "federalisim" al è spes doprât par descrivi chei che a sostegnin un
guvier federâl plui fuart (par esempli aumentâ i podês de Union Europeane) e
guviers provinciâi plui debui. Intai paîs federâi de Europe (come Gjermanie,
Austrie e Svuizare) o de Americhe dal Sud (come Argjentine e Brasîl), il tiermin
"federalisim fuart" al vûl dî che i stâts sub nazionâi a àn plui podês dal
guvier nazionâl (federâl), in oposizion cuntun sisteme centralist.

In Canade, cun federalisim si intint la oposizion ai moviments sovraniscj (in
gjenar chel dal Quebec). Chest al vâl storichementri ancje tai Stâts Unîts. Chei
che a son par un guvier federâl plui debul e guvier statâi plui fuarts a son in
gjenar in favôr de confederazion, e a vegnin spes clamâts "anti-federaliscj". I
guviers regjonâi a lotin par colaborâ cun dutis lis altris nazions.



https://fur.wikipedia.org/wiki/Eneide

Le Eneide e je un poeme epic in viers esametris, di 12 libris, che e conte lis
vicendis par tiere e par mâr di Enee che, dopo de distruziondi Troie, par volê
dal destin al à, ancje se nol vûl, di lâ tal Lazi par fondâ une citât e tacâ une
dinastie di li che al sarès nassût Romul, la citât e l'imperi di Romee ancje
l'imperadôr August. Cussì si intiesseve une continuitât tra un imperi e une
civiltât dal orient cuntune dal ocident. Tal poeme si contin i viaçs e lis
aventuris dal eroi troian e de sô int ator pes cuestis dal Mediterani (tant che
Odisseute Odissee di Omêr), un so calâ tal mont dai muarts e, insom, lis vueris
fatis dilunc des rivis dal Tibarcui popui latins par concuistâ un teritori e
fondâ une citât. Chest toc al somee cetant aes contisdi bataiis, sfidis e
assedis de Iliade di Omêr. Duncje la Eneide e jeune sorte di sintesi de Iliade e
de Odissee. A fâle, Virgjili al fasè gare cun Omêr ma ancje cun ducj i autôrs
romans di poemis epics prime di lui, e prin di ducj chel plui famôs, Eni.



https://fur.wikipedia.org/wiki/Derivade

La derivade e je insieme cul integrâl une da lis dôs operazions centrâls dal
calcul (cjale ancje il teoreme fondamentâl dal calcul).

In matematiche, la derivade f ′ {\displaystyle f'} , la si definìs par mieç dal
limit:

I simbui doprâts pe matematiche a son diviers, e spes l'ûs al dipint dome dal
gust personâl; oltri a f ′ {\displaystyle f'} si cjatin ancje:

d f d x ;   d d x f ;   D x f ;   f ˙ {\displaystyle {\frac {df}{dx}};~{\frac
{d}{dx}}f;~D_{x}f;~{\dot {f}}}

(f(x+h)-f(x)) intun interval di timp e ven confrontade cul valôr "h" dal timp
che al è passât tra x e x+h.

Un esempli inte cinematiche e je la espression de posizion di un pont esprimude
in funzion dal timp, che par solit si scrîf come x(t). Se cumò o vuelin savê la
velocitât di moviment dal pont, o vin di derivâ la funzion de posizion rispiet
al timp. Difat, la velocitât e si gjave fûr dividint il spazi par il timp, par
cui cjapant la distance percorude (es. x(t+h)-x(t)) e dividintle pal timp passât
"h" nus ven fûr la velocitât medie tal interval (t,t+h): se cumò o fasin tindi a
zero il timp, ven a stâi cjapin intervai simpri plui piçui di timp, o cjatarin
la velocitât istantanee; chest procès al è propi compagn de definizion di
derivade.

Une funzion e je diferenziabil intun pont x se e esist la sô derivade in x; par
chest une funzion che no je continue in x no sarà diferenziabil, parcè che in
chel pont no esistarà la tangjent. Di chê altre bande, nol è sigûr che une
funzion continue sedi diferenziabil

La derivade n-esime f(n) di une funzion f e je la funzion che o cjatin derivant
par n voltis la funzion f. O fevelin duncje di derivade seconde, derivade tierce
e cussì indevant; tal scrivi si doprin in gjenar chescj simbui:

Une funzion derivabil no je però par fuarce derivabil n voltis: par esempli, la
funzion ca sot e à une derivade prime, ma no à une derivade seconde.

Calcolâsi ogni volte il limit de funzion al puarte vie un grum di timp; par
chest in gjenar si doprin lis derivadis fondamentâls: derivadis di funzions
semplicis e di ûs frecuent di meti insieme par mieç di regulis di derivazion.



https://fur.wikipedia.org/wiki/Confucianisim

Il confucianisim al è une des plui grandis scuelis filosofichis, morâi,
politichis e, in cualchi misure, religjosis de Cine. Si è disvilupât vie par doi
milenis a partî dai insegnaments dal filosof Kǒngfūzǐ, il «Mestri Kong» (551-479
a.C.), cognossût in ocident cul non latinizât di Confuci. Confuci al à creât un
sisteme rituâl e une dotrine morâl e sociâl, che si proponevin di mendâ la
decjadence spirituâl de Cine, intune epoche di grande coruzion e di savoltaments
politics. Invezit Confuci nol à mai volût, tratâ cuistions sorenaturâls e che a
lessin parsore de esperience umane. Intal confucianisim nol è nuie di
soteriologico e chest al fâs dificil calcolâlu une religjon, se no in sens
sociologjic, cemût che al à fat Max Weber. Dopo jessisi confrontât cu lis
scuelis di pinsîr concorintis, dilunc dal Periodi dai reams combatents, e
perseguitât sot l'imperadôr Qin Shihuangdi, il confucianisim al è stât imponût
come dotrine di Stât sot l'imperadôr Han Wudi (156-87 a.C.) e al è restât tâl
fin ae fondazion de Republiche di Cine intal 1911. In plui che in Cine, il
confucianisim al à esercitât une influence une vore fonde in Gjapon, in Coree e
in Vietnam.



https://fur.wikipedia.org/wiki/Clanfurt

Clanfurt (tod. Klagenfurt am Wörthersee, slov. Celovec ) e je la capitâl dal
stât federât austriac de Carintie, in Austrie. E à 92.404 abitants e e je logade
sul lâc Wörthersee.

La citât e fo fondade jenfri il 1191 e il 1199 dal Duche di Carintie Bernhard
von Spanheim dilunc dal flum Glan, sicu protezion de crosere Nord-Sud e
Est-Ovest des rotis comerciâls. Tal 1246, dopo di diviersis aluvions, il centri
citât al fo spostât intun lûc plui sigûr.

Tal XVI secul, a seguit di un incendi che al sdrumà la citât, l'imperadôr
Massimilian I al donà la citât ae Assemblee Regjonâl. Chest event al permetè di
ricostruî e modernizâ la citât, cuntun gnûf centri citadin e gnûfs muris.

Dopo de vignude de ferovie tal 1863, Clanfurt e je deventade un polo industriâl
di grande impuartance. A esistin sedis di multinazionâls come Siemens e Philips.

Clanfurt e je leade ae rêt autostradâl cun la autostrade A2, che lee la capitâl
Viene al confin talian di Tarvis.

A esistin colegaments feroviaris direts cun lis plui impuartantis citâts de
Austrie, e cun uns citâts talianis (Udin, Pordenon e Vignesie).

A Clanfurt si cjate ancje l'aeropuart Alpe Adria, dulà che a rivin che a
partissin un bon numar di svoi internazionâi, soredut chei a bas presit (low
cost).



https://fur.wikipedia.org/wiki/Cjastin%C3%A2r

Di divignince des regjons di tramontane, i cjastinârs a son par plui arbui une
vore grues, cu la scusse dal tronc ruspie di colôr grîs brun e la ramadure
slargjade e vierte. In Friûl cheste plante (de famee des Fagacee) e je presinte
in forme slargjade massimementri tai boscs de mont mezane e basse.

Lis fueis, un grum seghetadis, a cressin cun disposizion cjadençade sui frandêi.
I flôrs, presints sedi te forme masculine che feminîl, a dan adun dai
particolârs gjatuts. I flôrs masculins a son in fat tirâts adun in çufs sul da
pît dal gjatut, dulà che invezit chei feminîi si cjatin in grops di dôi o trê
sul scomençâ dal stes.

Ognidun dai flôrs feminîi al è in prionte torcenât di une cupule cuvierte di
spinis sutilis. Dilunc il svilup des pomis chestis cupulis si tramudin tai riçs
che, a svilup complet, a cjapin dentri dôs o trê pomis (cjastinis), lustris e
dal carateristic colôr moron.

Lis cjastinis a son dopradis in plusôrs ûs di cusine e ancje tramudadis in
farine.

Il len di cjastinâr nol è cui sa ce ricercjât ma dut câs une vore fuart e
resistent, tant che une volte lu si doprave par fâ fravadure di cuviert.



https://fur.wikipedia.org/wiki/Cecoslovachie

La Cecoslovachie e fo un stât de Europe orientâl esistût dal 1918 al 1992, cuant
che al fo dividût in Republiche Ceche e Slovachie.

Il stât de Cecoslovachie al nassè tal mês di Otubar dal 1918 de dissoluzion dal
Imperi Austri-Ongjarês a cause de sconfite te Prime vuere mondiâl. Il teritori
al comprendeve chel des presints Republiche Ceche e Slovachie, oltri che la
regjon de Rutenie subcarpatiche, vuê in Ucraine.

Hitler al ocupà i teritoris de Boemie, a fuarte composizion todescje, tal 1938;
tal stes timp il toc de Slovachie meridionâl al passà sot il domini de Ongjarie.
Cn l'inizi de seconde vuere mondiâl la Cecoslovachie e cessà di esisti: i
teritoris di Boemie e Moravie a deventarin part dal Tierç Reich, e al fo creât
il gnûf stât de Slovachie, aleât de Gjermanie naziste e il cui esercit al
compatà cuintri lis trupis Russis fin te Istât dal 1944.

Dopo de fin de seconde vuere mondiâl, la Cecoslovache e fo ristabilide cussì
come e jere; la Rutenie e fo ocupade dal esercit sovietic, e daspò
definitivamentri cedude. Tal 1948 il partît comunist al vincè lis elezions,
puartant cussì il paîs in direzion dal bloc di influence sovietic, che al durarà
fin tal 1989.

Tal 1989 e deventà di gnûf un stât democratic, par mieç de Rivoluzion di velût.
Tal 1992 il parlament federâl al decidè di sudividi il stât in Republiche Ceche
e Slovachie. La Cecoslovachie e cessà di esisti il 1 di Zenâr dal 1993.



https://fur.wikipedia.org/wiki/Carnicats

I 'Carnicats' a son un trio rap cjargnel nassût tal 1999; innomenâts par las lôr
cjançons in cjargnel, la lôr discografie e je costituide ancje di cjançons par
talian. Par ce che al rivuarde al lôr non a disin: «“Carni” al sta par Cjargne,
“Cats” al sta par gjats, anemâi tenars, ma tal stes timp che a san sgarfâ».

Dopo un prin progjet, “Doro & G.I.Joe”, prodot da Dee-J Deo intal 2005 lât
pierdût, il sucès al tache cuant che Dek Ill Ceesa al vinç il Premi Friûl 2005.
Di aì, il grup al à produsjût cinc albums, tra chei il prin, Rap par Cjargnel
(di Dek Ill Ceesa), cjantât juste in cjargnel cun plui di 1000 copiis vendudes
intun an, prime publicazion da cjase discografiche indipendent REDDArmy. A
partecipin a impuartants manifestazions regjonâls, passant a palcs nazionâi
("hip hop tv beach party", "Barcolana", "Sunsplash") e internazionâi ("Liet
Lavlut festival" a Lulea, Svezie, dulà che a rivin tierçs). Al prin disc a sji
zontin I gatti da Nordest MIXTAPE e Carnicats, l'album di debut, che la sô
cjançon Carnicats e à jodût il video in rotazion su Deejay Television e su
AllMusic. Dopo un progjet solist di Doro Gjat, al rive Nel Frattempo MIXXTAPE,
in anteprime sul sît dal Messaggero Veneto, precedût dal video da cjançon par
cjargnel Paisan (che a è vierte dal violin di Giulio Venier), realizât in
colaborazion cun Turismo FVG (deventant la colone sonore de lôr campagne 2012).



https://fur.wikipedia.org/wiki/Calabrie

La Calabrie e je une regjon de Italie meridionâl che e à doi milions di
abitants. E confine a Nord cu la Lucanie, e e je bagnade dal Mâr Tiren e dal Mâr
Joni.

Il teritori de regjon al è prevalentementri colinâr (par il 49 par cent dal
totâl), e si cjatin ancje amplis zonis montagnosis, che a cuvierzin il 41 par
cent de tiere: lis cjadenis montagnosis plui impuartantis a son il Massiç dal
Pollin a Nord, la Sile e lu Aspromont.

I flums a son une vore curtis, par vie de conformazion dal teritori (stret e
lunc) e de disposizions des monts: il flum plui lunc al è il Crati, di 91
chilometris.

La Calabrie e je une des regjons plui vieris de Italie: e fo abitade te
antichitât tal periodi dal Paleolitic; tal periodi italic e fo abitade dai
Bruzis, une popolazion osche, di temperament beligerant.

Jenfri il VI e il V secul p.d.C., cun la vignude dai Grecs, la Calabrie e
cognossè un periodi florit. In chest timp a nassin lis sôs citât, come Rhegion,
Kroton, Locri Epizefiri e Sybaris. Viste la prosperitât des coloniis, la regjon
e cjapà il non di Magna Grecia.

Cu le dominazion dai Romans, tal III secul p.d.C., la maiôr part de regjon no
podè plui cjatâ la prosperitât dal timp passât.

Cu la cjadude dal Imperi Roman, la Calabrie e fo devastade da lis vueris
gotichis jenfri l'esercit gotic e i bizantins, daspò vinçudis da chestis
ultimis.

Tal IX e X secul la Calabrie e fo tiere di confin tra i Bizantins e i Arabis che
a dominavin la Sicilie: chestis lotis a puartarin une vore di desolazion te
penisule, terminade dome tal 1061, cun l'inizi de dominazion normane de dinastie
dai Altavilla.

Tal 1098, Pape Urban II al permetè ae famee dai Altavilla e ae lôr dinastie di
deventâ precursôrs dal Ream di Napul, che dominò la Calabrie fintremai la unitât
de Italie. Il stes Ream di Napul]] al subì diviersis dominazions: lis dinastiis
dai Asburc, di Spagne e de Austrie, la dinastie francese dai Borbons, e par un
periodi curt il gjenerâl di Napoleon, Joachin Murat, che al fo justiziât inte
citadine di Pizzo.

La autostrade A3, che coleghe la citât campane di Salerno cun Reggio Calabria e
je la plui impuartante arterie stradâl de regjon, che la travierse da Nord a
Sud.

Lis feroviis de Calabrie (ferrovie della Calabria) a davuelzin un servizi
suplementâr rispiet a chel des liniis di Trenitalia, colegant in particolâr lis
citâts di Cosenza, Catanzaro e Gioia Tauro.



https://fur.wikipedia.org/wiki/Alan_Turing

Alan Mathison Turing (23 di Jugn 1912 – 7 di Jugn 1954) al è stât un matematic e
logjic inglês, e pionîr de informatiche. Turing al è stât influent in maniere
ecezionâl int al svilup de informatiche, e al à creât la machine di Turing, une
formalizazion de ideis de "algoritmi" e "elaborazion" (elaborazion eletroniche
des informazions, calcul, o computazion), ch'al pues jessi considerât un model
de ordenadôr multiûs (o computer). Turing al è considerât il pari de
informatiche teoretiche ed inteligjence artificiâl.

Vie pal la Seconde Vuere Mondiâl, Turing al ere a vore par la Government Code
and Cypher School (Scuele governatîfe de codiç e cifrari) a Bletchley Park, il
centri britanic de analisi criptografic. Turing al à inventât tancj tecnichis
par risolvi cifrari todesc, ancje par cjatâ configurazionis par la machine
Enigma. Dopo la vuere, Turing al à lavorât par il National Physical Laboratory
(il laboratori nazionâl britanic par la fisiche), e il Computing Laboratory (il
laboratori de informatiche) a la universitât di Manchester cun Max Newman.



https://fur.wikipedia.org/wiki/%C3%89mile_Durkheim

Secont Durkheim, par deventâ sientifiche la sociologjie e à di studiâ i fats
sociâi, vâl a dî chei aspiets de vite cuotidiane e sociâl, che a influencin lis
azions dai individuis propit cui stes metodis che si studiin i fenomens
sientifics. Durkheim di fat al è convint che la realtât sociâl e puedi jessi
interpretade in maniere adeguade dome se si è bogns di lâ fûr de speculazion
teoriche par imerzisi inte investigazion empiriche. Durkheim al à studiât ben
insot la religjon. Il sociolic, cun di plui, al à di diliberâsi dai siei
preconcets e studiâ i fats sociâi tant che un osservadôr esterni. Durkheim al è
convinçût che la sociologjie e vedi une funzion concrete di diagnosi e cure dai
mâi de societât, proponint risoluzions pe "vuarison" te stesse maniere che al
sucêt de bande de medisine pe cure des malatiis; l’organicisim di Durkheim, trat
fondamentâl dal so pinsîr, al incanalarà dopo i studis dal semiolic inglese
Herbert Spencer, che di fat cun Durkheim al viodeve il sisteme sociâl come un
vivent autonom. I fenomens sociâi a àn di jessi analizâts cuntune vision
olistiche, no in maniere singolâr ma tant che parts di un dut, tal stes mût di
cemût che si fâs pal studi biologjic di un organisim vivent. Par chest aspiet la
societât e je alc di plui de sume des sôs parts, al ven a stâi dai individuis.



https://fur.wikipedia.org/wiki/Trentin-Sud_Tir%C3%B4l

Il Trentin-Sud Tirôl  (par talian Trentino-Alto Adige, par todesc
Trentino-Südtirol e par ladin Trentin-Südtirol o ancje Trentin-Sudtirol) al è
une regjon de Italie dal Nord-Est che al à scuasit un milion di abitants. Al
cunfine a Nord cun la Austrie, a soreli jevât e a Sud cun il Venit e a soreli
bonât cun la Lombardie. La regjon e je a statût speciâl, dividude in dôs
provincis autonomis: une e corispond teritorialmentri al Trentin, e e à par
cjâflûc Trent; la altre e corispond al Sud Tirôl e e à par cjâflûc Bolçan. La
part dal Sud Tirôl e ven par furlan ancje clamade Alt Adis.

Il Trentin-Sud Tirôl al è la regjon plui a Nord de Republiche Taliane, e al è
completamentri montagnôs. La mont plui alte e je l'Ortles (3.902 m.), logât inte
zone ocidentâl de provincie di Bolçan.

Intal arc setentrionâl, al confin con l'Austrie, si slargjin lis Alps Daesinis,
che e rivin ae massime altece di 3.764 m. dal Weisskugel. Des Alps Daesinis e
fâs part ancje la Piche d'Italie (2.911 m.), il pont plui setentrionâl de
intiere nazion taliane.

Tal Trentin al si favele scuasit completamentri talian, cun comunitâts storichis
gjermanofonis (Mochens e Cimbris); tal Sud Tirôl la maiorance de int e je
invezit gjermanofone, cuntune fuarte minorance che e favele talian (cheste
minorance e je ancje rivade al 35 %, par fermâsi in dì di vuei sul 25%).

Tal Trentin-Sud Tirôl e je presinte la minorance lenghistiche dai Ladins, che a
favelin il ladin, une lenghe romanze. La cussì-clamade Ladinie, che e si slargje
ancje tal teritori dal Venit, e comprind 5 valadis: Val Gardena (BZ), Val Badia
(BZ), Val di Fassa (TN), Livinallongo del Col di Lana (BL) e tal teritori di
Ampezzo (BL).

Ogni valade e à la so variant ladine, che dispes e je avonde difarente di chês
altris. Chest al è stât un grand ingredei pal svilup culturâl e lenghistic fûr
dai confins de aree dulà ch'al si favele il ladin dolomitic: par chest al si à
pensât di creâ une lenghe standard ("ladin standard") che e metes dongje i
aspiets plui simils dalis variantis ladinis, cjalant al model dal romanç
(favelât tal Cjanton Grisons in Svuizare).

La regjon e je dividude in dôs provinciis autonomis, Provincie di Trent (che al
è ancje il cjâf lûc regjonâl) e Provincie di Bolçan. Lis provinciis a puedin
cjapâ decisions su une vore di campis, come agricolture, comerci, lavôr,
sanitât, scuele, traspuarts e vie indenant, creant di fat dôs regjons autonomis.



https://fur.wikipedia.org/wiki/Sante_Sabide

Sante Sabide, une sante imagjinarie de tradizion cristiane di Aquilee, si
venerave in dut il Friûl, che salacor e ven de usance che une volte e jere in
Friûl di celebrâ la sabide tant che zornade di fieste. Sante Sabide, seont il
studiôs Gjilbert Pressac e puarte dret a lis primis comunitâts cristianis che a
vignaressin de tradizion judaiche cristiane alessandrine. La origjin di chest
cult e je ancjemò misteriose e lis ipotesis a son tantis: cualchidun al pense
che si à di lâ a cirîle te vicinance de glesie primitive di Aquilee cul ebraìsim
e cu la glesie dal orient; altris impen a pensin a une derivazion dal paganisim;
altris ancjemò a une origjin dute cristiane, dal cult de Madone. Dut câs, lis
dedicazions a Sante Sabide a son deventadis daspò dedicazions ae Madone.

La devozion popolâr e à puartât a gleseùtis e anconis dedicadis a Sante Sabide,
il predi e storic Vielm Blasut a 'ndi conte ben 21: Sante Margarite; Spilimberc;
Poç di Sant Zorç de la Richinvelde; Sant Vît dal Tiliment; Gleriis; Gorc;
Frofean; Sant Zorç de Richinvelde; Guricize; Sant Andrât di Talmassons; Porpêt;
Risan; Antognan; Colorêt di Montalban; Daçan; Siest; Cjons; Frate di Fossalte,
Pradipoç e Sumaghe. Altris a 'nd è in Istrie.

Chest al è testemoneât ancje dal patriarcje Paulin a la conclusion dal Concei
provinciâl di Aquilee tignût a Cividât tal 796-797. In chel timp i cristians de
campagne (dal Aquileiês e dal Concuardiês) a tignivin tant che zornade di polse,
compagn dai judeus, la polse inte zornade de sabide impen che la domenie.
Ancjemò tal 1499, il patriarcje Domeni Grimani al prescriveve che e ves di sunâ
la Avemarie ancje a misdì, e al obleave a lâ a vore par dute la zornade de
sabide ai cristians, e che chê zornade no fos calcolade festive come che e jere
fin in chel moment. Ancjemò tal 1603 monsignor Agostino Bruno, delegât dal
patriarcje, in visite pastorâl in Cjargne al à testemoneât cheste usance secont
lui un grum grâf.



https://fur.wikipedia.org/wiki/Pieri_Pauli_Pasolini

Pieri Pauli Pasolini (Pier Paolo Pasolini) al è nassût a Bologne ai 5 di Març
1922 e muart a Ostie ai 2 di Novembar 1975. Al fo un scritôr, poete, inteletuâl,
critic, regjist, la plui impuartante figure di inteletuâl furlan dal XX secul e
un dai plui impuartants ancje pe culture taliane. Al imparà la lenghe furlane de
mari, Susanna Colussi, che e jere di Cjasarse, in provincie di Pordenon. Di
piçul al passave lis istâts in Friûl, mentri vie pal an al veve di lâ daûr dal
pari militâr. Al si trasferìs a Cjasarse cu la mari sul principi dal 1943, par
stâ lì fintremai al Zenâr dal 1950; intant, il fradi al murive combatint inte
Resistence. Pier Paolo al discuvierzè une lenghe viere, fevelât da int puare ma
plene di dignitât, e al scomence a meti dongje i zovins fin ae creazion de
Academiuta di lenga furlana, dulà che a forin inmaneadis poesiis, cjants,
spetacui teatrâi. In chest periodi al publicà cinc libris di poesiis e cinc
rivistis leteraris.

Daspò chest periodi, al si trasferì fûr dal Friûl, cence dismenteâlu, e seguint
une ideologjie marxiste ma cuintri corint, venade di cristianesim e simpri
orientât ai interès dai plui puars e maltratâts; tai ultins agns, prime de muart
violente (e ancjemò un grum misteriose) al tornà a dedicâsi al furlan, publicant
diviers articui e la racuelte La gnove zoventût che cjape dentri dute la sô
produzion leterarie inte marilenghe.

Il fuart leam cu la mari, di famee furlane contadine, e i studis di filologjie
romanze, lu àn sburtât a cirî te lenghe de mari la maniere par burî fûr un
delicât e fantastic mont poetic. A son nassudis cussì lis "Poesiis a Cjasarsa"
(1942), daspò publicadis dongje cun altris in "La miôr zoventût" (1954). La
Domenica uliva, fîl de schene dal libri, ancje se no samee al è un dialic tra un
fi e une mari, che mostre une clamade tant che di Damasc par Pauli: «Crist –
peraule di Pasolini – mi clame, ma cence lûs».

Intal 1947 si è segnât al Partît Comunist Italian scomençant une ativitât che in
part je stade contade in "L'usignolo della Chiesa cattolica" (1958) che al
mostrave il durium dal mont e dai rapuarts sociâi e intal romanç "Il sogno di
una cosa" (1962), che al contave lis lotis dai contadins furlans.

Intal 1949, incolpât di corompi minôrs, sospindût dal insegnament e parât fûr
dal partît si trasferìs a Rome, imprin puar in cane. Alì al torne a inventâ il
lengaç dal sotproletariât roman che i pareve un grum vîf, zuiant cun zergalitât
e dialet, e storiis di perifarie cui doi romançs "Ragazzi di vita" (1955) e "Una
vita violenta" (1959). Il vê doprât un stîl cussì estrôs lu à metût al centri da
la atenzion dal mont inteletuâl. Il contignût crût i à procurât une denuncie par
pornografie: par la opinion publiche al jere deventât un provocadôr.

Il discori ator reson e passion al torne intai viers di "Le ceneri di Gramsci"
(1957, Premi Viareggio), forsit la sô prove poetiche plui alte, sigûr chê che lu
presente miôr. Vignirin daspò i poemuts "La religione del mio tempo" (1961) e
"Poesie in forma di rosa" (1964), dulà che al mostre la sô volontât di cognossi
il reâl midiant la rievocazion dal mont contadin.

La sô tragjiche muart violente intal Novembar dal 1975 e segne dal dut il so
jessi e no jessi jenfri a la societât dal so timp.



https://fur.wikipedia.org/wiki/Piemont

Il Piemont al è une regjon de Italie dal Nord che e à 4 milions e mieç di
abitants. E confine a Nord cu la Svuizare e la Val d'Aoste, a soreli jevât cun
la Lombardie e l'Emilie-Romagne, a Sud cu la Ligurie e a soreli bonât cu la
France. Il cjâf lûc al è Turin.

Il Piemont al è la seconde regjon taliane par estension dal teritori, si cjate
inte part Nord-ocidentâl de penisule. Al è circondât a Nord e a Soreli bonât da
lis Alps e a Sud dai Apenins, acolzint la part plui ocidentâl de Planure Padane.

La zone montagnose e je la plui estese (43,3 par cent dal teritori); il pic plui
alt al è la Mont Rose, di 4.634 metris. Ancje se no esist une fasse prealpine,
la zone colinâr e ocupe cirche i 3 decims dal teritori: lis areis principâls a
son il Canavês, il Monferât e lis Langhis. Dome chestis ultimis a rivin a superâ
i 700 metris di altece.

Il Piemont al à une antighe tradizion industriâl, che començà a svilupâsi za cul
Ream di Sardegne, sot il guvier di Cavour.

Al dì di vuê l'agricolture e conte une ocupazion in linie con la medie nazionâl,
e e je dedicade soredut ae coltivazion di cereâi (rîs), patatis, jerberave e
foraç. L'arlevament al è principalmentri di bovins e suins.

Inte industrie il setôr mecanic al è il plui impuartant, seguît da chel
automobilistic (FIAT), tessil e dal turisim. Da ricuardâ la industrie lanarule
di Biella, chê dal rîs di Vercelli e chês de cjocolate di Torin.

Il cjâf lûc al è servît dal aeropuart internazionâl di Caselle, logât a 16 km de
citât. A esistin aeropuarts minôrs a Cuneo e dongje Biella.

La rêt feroviarie e je une des plui svilupadis dal paîs, e e coleghe lis
principâl citâts de regjon - in particolâr Torin - cun Milan, Gjenue, Bologne e
con la France e la Svuizare, ancje graciis ai trafôrs dal Frejus e dal Sempione.

Dal mês di fevrâr 2006 e je parzialmentri in esercizi la ferovie a alte
velocitât Torin - Milan intal toc Torin Stura - Novara Ovest.

La regjon e je traviersade ancje de autostrade A7 Milan - Gjenue par cuarante
chilometris: lis localitâts plui impuartantis tocjadis di chest toc a son
Tortona e Novi Ligure.

Al dì di vuê e je in costruzion l'autostrade A33 che e varà di colegâ Cuneo con
Asti.



https://fur.wikipedia.org/wiki/OpenOffice.org

Clamât propiamentri OpenOffice.org (no OpenOffice, par vie di une dispute su lis
marcjis), al è un progjet comunitari cun l'obietîf di creâ une suite pal ufizi
basade su codiç a risultive vierte (cun licence LGPL).

Cheste suite e pues lei cence modifichis files creâts cun Microsoft Office, la
suite di ufici plui pandude, ma dopre preferibilmentri un so formât di file,
basât sul standard XML. Plui in specific, i files creâts di OpenOffice.org a son
files XML comprimûts, cussì che a ocupin mancul puest sul disc.

A son disponibilis versions di OpenOffice.org par Microsoft Windows, Linux,
Solaris e MacOS Il progjet al è nassût cuant che la Sun Microsystems e à decidût
di dâ fûr cun la licence LGPL il codiç de sô suite StarOffice; vuê la Sun e
continue a vendi versions di StarOffice, che a son basadis sul codiç di
OpenOffice ma ufrissin in plui un supuart tecnic e cualchi acessori (la relazion
tra OpenOffice.org e StarOffice e je plui o mancul chê tra Mozilla e Netscape
Navigator.

OpenOffice.org al dopre come opzion predeterminade i formâts di files
OpenDocument (ODF):



https://fur.wikipedia.org/wiki/Numars_re%C3%A2i

Il concet plui intuitîf di numar al è chel dai numars naturâi ( N = { 0 , 1 , 2
, … } {\displaystyle \mathbb {N} =\{0,1,2,\dots \}} ) e nus permet di contâ i
elements di un insiemi (o vin cinc—5—dêts intune man), di stabilî un ordin (al è
rivât il tierç—il numar 3) o di cjapâ misuris aprossimativis (la lungjece di
cheste strade e je il dopli—2 voltis—di chê altre). Dispès a si àn di unî dai
insiemis (tropis monedis aio se o'nd ài 3 intune sachete e 2 inta chê altre?) o
contâ plui voltis la stesse cuantitât (trop cjarbon isal in 4 sacs di 10
chilos?). Lis operazions di some ( 3 + 2 = 5 {\displaystyle 3+2=5} monedis in
totâl) e moltiplicazion ( 4 × 10 = 40 {\displaystyle 4\times 10=40} chilos di
cjarbon) dai numars naturâi a son di aiût ta chescj câs e il risultât al è di
gnûf un numar naturâl. A son altris operazions, come la sotrazion e la division,
che no simpri àn un sens inte struture dai numars naturâi. Par chest mutîf, si è
sintude la necessitât di introdusi i numars intîrs ( Z = { ⋯ − 2 , − 1 , 0 , 1 ,
2 , … } {\displaystyle \mathbb {Z} =\{\dots -2,-1,0,1,2,\dots \}} ), dulà che
ancje la sotrazion e je simpri definide. Se, in plui, si vûl podê dividi par un
cualsisei numar diviers di zero, ai vûl considerât i numars razionâi ( Q = { q =
n / m : n , m ∈ Z  e  m ≠ 0 } {\displaystyle \mathbb {Q} =\{q=n/m:n,m\in \mathbb
{Z} {\text{ e }}m\neq 0\}} ).

Oltri dal fat che cuant che si somin, moltiplichin, sotrain o dividin doi numars
razionâi simpri si oten un altri numar razionâl, i numars razionâi a àn ancje la
proprietât di jessi dens, vâl a dî che tra doi cualsisei numars razionâi si
cjate simpri un altri numar razionâl. Si pues duncje vê la sensazion che i
numars razionâi a son suficients par descrivi lis grandecis continuis. Cun dut
achel, bielzà i matematics e gjeometris de Grecie classiche (600−300~a.C.) si
jerin inacuarts che a esistin des cuantitâts che no si puedin rapresentâ
esatementri cuntun numar razionâl. Tipics esemplis a son la lungjece de diagonâl
di un cuadrât di lât unitari o la circonference di un cercli di diametri
unitari. I numars reâi a risolvin chest probleme.

L'insiemi R {\displaystyle \mathbb {R} } dai numars reâi al è duncje l'insiemi
di ducj i numars che a coventin par rapresentâ une grandece reâl. Al conten i
numars razionâi (cul lengaç de teorie dai insiemis R ⊃ Z ⊃ Q ⊃ N {\displaystyle
\mathbb {R} \supset \mathbb {Z} \supset \mathbb {Q} \supset \mathbb {N} } ) e i
numars irazionâi. I numars razionâi, introdots te sezion prime, si puedin pensâ
come i numars decimâi finîts (par esempli, 5 o ancje 3 , 25 = 13 / 4
{\displaystyle 3,25=13/4} ) e i numars decimâi infinîts periodics (par esempli,
7 / 3 = 2 , 3 ¯ = 2 , 333 … {\displaystyle 7/3=2,{\bar {3}}=2,333\dots } o 2141
/ 495 = 4 , 3 25 ¯ = 4 , 3252525 … {\displaystyle 2141/495=4,3{\overline
{25}}=4,3252525\dots } ). I numars irazionâi, al contrari, a corispuindin ai
numars decimâi infinîts no periodics (par esempli, 2 = 1 , 414214 …
{\displaystyle {\sqrt {2}}=1,414214\dots } ).

Intai ûs plui teoretics e, in gjenerâl, lì che al è preferibil evitâ des
aprossimazions, i numars irazionâi a si rapresentin cun dai simbui o des
letaris.  Tra i plui famôs si àn il numar π = 3 , 14159 … {\displaystyle \pi
=3,14159\dots } , che al lee il diametri e la circonference di un cercli, e il
numar di Euler (o di Napier) e = 2 , 71828 … {\displaystyle e=2,71828\dots } .
Un altri simbul al è 2 = 1 , 41421 … {\displaystyle {\sqrt {2}}=1,41421\dots } .
Al è interessant menzonâ che e esist une diference tra chest ultin esempli e i
doi precedents. Il numar irazionâl 2 {\displaystyle {\sqrt {2}}} al è une
soluzion de ecuazion polinomiâl x 2 − 2 = 0 {\displaystyle x^{2}-2=0} e a si dîs
un numar algjebric. Al contrari, si pues dimostrâ che no esistin ecuazions
polinomiâls a n x n + a n − 1 x n − 1 + ⋯ + a 1 x 1 + a 0 = 0 {\displaystyle
a_{n}x^{n}+a_{n-1}x^{n-1}+\dots +a_{1}x_{1}+a_{0}=0} cun coeficients { a i } i =
0 n {\displaystyle {\{a_{i}\}}_{i=0}^{n}} razionâi che a vedin π {\displaystyle
\pi } o e {\displaystyle e} come soluzion.  I numars irazionâi di chest tip si
disin numars trassendents.

Par rapresentâ i numars reâi si pues ancje usâ une rete ordenade o as cartesian
e si dîs che e esist une corispondence biunivoche tra i ponts de rete e i numars
reâi o, in maniere ecuivalente, che a cualsisei pont de rete si pues associâ un
e un sôl numar reâl. Chest as al ven clamât rete reâl. Intes figuris a drete si
pues viodi come cjatâ i ponts che a corispuindin a 2 {\displaystyle {\sqrt {2}}}
e π {\displaystyle \pi } cun des costruzions gjeometrichis.

Prime di dâ une definizion rigorose dai numars reâi, al conven introdusi des
proprietâts dal insiemi R {\displaystyle \mathbb {R} } che lu incuadrin dentri
di classis matematichis plui gjenerâls.

Di un pont di viste algjebric, l'insiemi R {\displaystyle \mathbb {R} } dai
numars reâi al è un cjamp. Di fat, lis dôs operazions fondamentâls tra i
elements di R {\displaystyle \mathbb {R} } , la some "+" e il prodot " ⋅
{\displaystyle \cdot } ", a sodisfin chestis proprietâts:

Al è util menzonâ che pal prodot (o moltiplicazion) si use ancje il simbul " ×
{\displaystyle \times } " (par esempli, a × b {\displaystyle a\times b} ) o,
plui semplicementri, nissun simbul (par esempli, a b {\displaystyle ab} ). Par
prionte, al è facil viodi che l'opuest di a {\displaystyle a} al è a ~ = − a
{\displaystyle {\tilde {a}}=-a} . Duncje, la sotrazion e je semplicementri une
some cun l'opuest: a − b = a + ( − b ) {\displaystyle a-b=a+(-b)} . Il stes
discors al vâl pal inviers e la division: a ¯ = 1 a {\displaystyle {\bar
{a}}={\frac {1}{a}}} e a b = a ⋅ 1 b {\displaystyle {\frac {a}{b}}=a\cdot {\frac
{1}{b}}} .

Se si prove a verificâ cualis des sîs proprietâts a son sodisfatis inta chei
altris insiemis numerics introdots inte Sezion 1.1, si viodarà che l'insiemi dai
numars razionâi Q {\displaystyle \mathbb {Q} } al è ancje chel un cjamp, za che
dutis lis proprietâts si cumplissin. I numars intîrs Z {\displaystyle \mathbb
{Z} } , invezit, no sodisfin la proprietât 6, e i numars naturâi N
{\displaystyle \mathbb {N} } nancje la proprietât 5.

Introdusìn chi un risultât che al vâl in ducj i cjamps algjebrics (ancje se
l'enunziât si riferìs dome a R {\displaystyle \mathbb {R} } ) e che al è une
direte conseguence de proprietâts elencadis parsore. La leç di anulament dal
prodot e je une vore utile inte risoluzion des ecuazions.

a {\displaystyle a} al pues jessi avuâl a zero o diviers di 0. Se al è avuâl, la
dimostrazion e je finide.

Se al è diviers di 0, alore al esist l'inviers di a {\displaystyle a} . Il
prodot 1 a ( a b ) {\displaystyle {\frac {1}{a}}(ab)} al è avuâl a zero za che a
b = 0 {\displaystyle ab=0} . Però, pe proprietât associative de moltiplicazion
si à

In maniere intuitive si sa che, dâts doi numars, al è simpri pussibil ordenâju,
o sei dî cuâl dai doi al è plui piçul di chel altri. Elenchìn cumò des
proprietâts che a definissin in maniere rigorose l'ordin dai numars reâi e che a
identifichin l'insiemi R {\displaystyle \mathbb {R} } come un cjamp totalmentri
ordenât.

Par cualsisei numars reâi a {\displaystyle a} ,  b {\displaystyle b} e  c
{\displaystyle c}  si à

A esistin diviersis manieris di definî l'insiemi R {\displaystyle \mathbb {R} }
dai numars reâi in maniere rigorose. Chi daurman o din dome une definizion,
viodût che lis altri a son un pôc plui complicadis e a àn bisugne di nozions
matematichis no elementârs.

Chestis trê proprietâts a son suficientis par definî R {\displaystyle \mathbb
{R} } , viodût che si pues dimostrâ che cualsisei altri insiemi che al sodisfi
lis trê proprietâts al "coincît" cun R {\displaystyle \mathbb {R} } .

Provìn a spiegâ un pôc miôr la completece secont Dedekind: al sedi S
{\displaystyle {\mathcal {S}}} un sotinsiemi no vueit di R {\displaystyle
\mathbb {R} } . Se S {\displaystyle {\mathcal {S}}} al è superiormentri limitât,
alore al à almancul un maiorant, vâl a dî un numar reâl x {\displaystyle x} che
al è plui grant di (o avuâl a) cualsisei element di S {\displaystyle {\mathcal
{S}}} . Clamìn S ¯ {\displaystyle {\overline {\mathcal {S}}}} l'insiemi di ducj
i maiorants di S {\displaystyle {\mathcal {S}}} :

La completece di Dedekind e je fondamentâl inte definizion di R {\displaystyle
\mathbb {R} } viodût che e je la proprietât che e diferenzie i numars reâi dai
razionâi: ancje Q {\displaystyle \mathbb {Q} } al è un cjamp totalmentri ordenât
e al rispiete lis primis dôs proprietâts, però nol è complet secont Dedekind.
Continuant cul esempli di prime, i maiorants razionâi di S = { s : s 2 < 2 }
{\displaystyle {\mathcal {S}}=\{s:s^{2}<2\}} , vâl a dî i elements dal insiemi S
′ ¯ = { q ∈ Q : q 2 ≥ 2 } {\displaystyle {\overline {{\mathcal {S}}'}}=\{q\in
\mathbb {Q} :q^{2}\geq 2\}} , no àn un minim (si pues simpri costruî une frazion
plui piçule …) e, di fat, il numar 2 {\displaystyle {\sqrt {2}}} nol è razionâl.

In plui che cun la definizion assiomatiche, i numars reâi si puedin costruî
ancje come il completament dai numars razionâi. Par esempli, la tecniche des
secuencis di Cauchy e definìs des espansions decimâls come { 1 ; 1 , 4 ; 1 , 41
; 1 , 414 ; 1 , 4142 … } {\displaystyle \{1;1,4;1,41;1,414;1,4142\dots \}} in
maniere che a converzin in maniere univoche a numars reâi. I tais di Dedekind,
invezit, a definissin il numar reâl r {\displaystyle r} come il pont che al
divît i numars razionâi in dôs parts ( { x ∈ Q : x < r } ; { x ∈ Q : x ≥ r } )
{\displaystyle {\bigl (}\{x\in \mathbb {Q} :x<r\};\{x\in \mathbb {Q} :x\geq
r\}{\bigr )}} .

Ancje se la plui part des proprietâts dai numars reâi e je za stade nomenade par
spiegâ lis carateristichis di R {\displaystyle \mathbb {R} } , in cheste sezion
si dâ une definizion plui formâl.

Diviers che cui numars razionâi, i numars reâi a contegnin ducj i limits: a si
dîs che i numars reâi a son complets. Par spiegâ cheste proprietât in detai, si
à bisugne di dôs definizions:

O vin za viodût che la completece e je la principâl diference tra i numars reâi
e i numars razionâi. La sucession { 1 ; 1 , 4 ; 1 , 41 ; 1 , 414 ; 1 , 4142 … }
⊂ Z {\displaystyle \{1;1,4;1,41;1,414;1,4142\dots \}\subset \mathbb {Z} } di un
esempli anteriôr e je une sucession di Cauchy che no converç intai numars
razionâi e invezit e converç a 2 {\displaystyle {\sqrt {2}}} intai numars reâi.

Une altre proprietât, colegade cun la completece secont Dedekind viodude inte
definizion assiomatiche de Sezion 3.1, e je la esistence di un element
separadôr:

L'insiemi R {\displaystyle \mathbb {R} } al è un cjamp di Archimede, ven a stâi
al vâl l'assiome chi sot:

David Hilbert al à definît l'insiemi dai numars reâi come il cjamp di Archimede
complet. Cun cheste afermazion, Hilbert al voleve dî che i numars reâi a formin
il plui grant cjamp di Archimede o, intune altre maniere, che cualsisei cjamp di
Archimede al è un sotinsiemi di R {\displaystyle \mathbb {R} } . L'insiemi dai
numars reâi R {\displaystyle \mathbb {R} } al è duncje complet intal sens che no
si pues zontâi altris elements cence pierdi la proprietât di jessi un cjamp di
Archimede.

Al è interessant notâ che lis ultimis trê sezions a fevelin de completece di R
{\displaystyle \mathbb {R} } , però a son trê acezions diviersis che no àn di
jessi confondudis.

I insiemis numerics N {\displaystyle \mathbb {N} } , Z {\displaystyle \mathbb
{Z} } , Q {\displaystyle \mathbb {Q} } e R {\displaystyle \mathbb {R} } a son
ducj insiemis infinîts. Dut câs, là che i prins trê insiemis a àn "il stes numar
di elements" (l'ordin di infinît al è il stes), l'insiemi dai numars reâi al è
plui grant e, in altris peraulis, l'ordin di infinît al è maiôr. In maniere plui
precise, N {\displaystyle \mathbb {N} } , Z {\displaystyle \mathbb {Z} } e Q
{\displaystyle \mathbb {Q} } a son insiemis infinîts numerabii, vâl a dî si pues
costruî une corispondence biunivoche tra i elements di N {\displaystyle \mathbb
{N} } e chei di Z {\displaystyle \mathbb {Z} } o di Q {\displaystyle \mathbb {Q}
} . Al contrari, i numars reâi a son no numerabii e no si pues costruî une
corispondence biunivoche di N {\displaystyle \mathbb {N} } a R {\displaystyle
\mathbb {R} } .



https://fur.wikipedia.org/wiki/Novella_Cantarutti

Novella Cantarutti (Spilimberc, ai 26 di Avost dal 1920 - Udin, ai 20 di
Setembar dal 2009), e fo une des plui impuartantis poetessis furlanis dal
Nûfcent.

Nassude a Spilimberc, e passà la sô infanzie a Navarons di Midun, paîs di dulà
che e vignive sô mari, lis sôs composizions a doprin simpri il furlan di chest
paîs; il pari al jere stât l'ultin sindic socialist di Spilimberc prime de
vignude dal Fassisim tal 1922. Novella e studià a Udin, tal “Collegio delle
Zitelle”, dulà che e cjatà insegnants impuartants come par esempli Josef Marchet
pal latin. Po si iscrivè ae Universitât Catoliche di Milan, ancje se dopo doi
agns e scugnì bandonâ par vie dai bombardaments, tornant cussì a cjase; tornade
a cjapâ su i studiis ae fin de vuere mondiâl, e cjape la lauree tal 1952 a Rome
in Letaris. Za in chel periodi e veve scomençât a colaborâ e a scrivi su cualchi
riviste (par esempli sul Ce fâstu? tal 1942); tal 1945 Pieri Pauli Pasolini la
invidà a fâ part de Academiuta da lenga furlana, e Novella Cantarutti acete, pûr
cence mai sintîsi part di une socie o di un sodalizi, par no scugnî adatâ lis
sôs ideis a chês dai altris. E devente amie di Pasolini, restant in rapuarts cun
lui fin ae so muart, tal 1975. Tal 1953 e scomence la cariere tal insegnament,
prime inte scuele medie di Spilimberc, po dal 1957 al Istitût tecnic Malignani
di Udin, dulà che e restarà par 25 agns.

Novella Cantarutti e je famose sedi pai siei lavôrs in prose che in poesie,
componûts fin dai agns de Academiuta e pôc dopo, dilunc la esperience di
Risultive, sei pes sôs ricercjis su lis tradizions furlanis, metint dongje
racueltis di proverbis, contis, preieris; il sô scandai e fo fat sei tai lûcs
natîfs, di là da l'aghe, sei in Cjargne, a Dieç, sei intes zonis venetofonis dal
Friûl ocidentâl.



https://fur.wikipedia.org/wiki/Mich%C3%AAlagnul

Michêlagnul (Michelangelo di Lodovico Buonarroti Simoni), (Caprese Michelagnul
(AR), 6 di Març 1475 - Rome, 18 di Fevrâr 1564 ) al fo un pitôr, scultôr, poete
e architet talian dal Rinassiment.

Al è di sigûr un dai artiscj pui impuartants di chest periodi. Al è stât
l'artist ch'al à influençât di pui i artiscj dal sô timp, tant che il so mût di
piturâ al è stât une vore studiât par i artiscj che son vignûts subit daspò di
lui e cognossût sot il non di "Manierisim".

Za da cuant ch'al jere piçul, Michêlagnul al mostre une grande passion
artistiche, soredut pal disen. Il pari nol jere content di chest, par lui al
jere miôr se il fi al varès studiât gramatiche. Par un pôc al studie gramatiche
cul mestri Francesc da Urbin, ma il 28 di Jugn dal 1488, lant cuintri la
volontât dal pari, al va te buteghe dal Ghirlandaio, al timp il pitôr florentin
pui impuartant, in tal 1490 cul mestri Bertolt di Zuan, al studie lis statuis
dal Zardin des Statuis di San Marc. Al jentre in contat cu i pui grancj oms de
culture dal so timp: Pico della Mirandola, Marsilio Ficino e Angelo Poliziano.
Al studie lis oparis di Masaccio e di Giotto.

La Madone de Scjale e je di chest periodi, jenfri il 1490 e il 1492, e si cjate
a Florence in tal museu di Cjase Buonarroti. Il Vasari al scrîf che il nevôt dal
artiste Leonart Buonarroti le à regalade al duche Cosim I dai Medici. In cheste
opare si pues viodi la influence dal Donatello. La Madone, sentade parsore un
clap scuadrât, viodude di profîl, e cjale lontan. Dongje di je, il Frut al duar
e a çampe si viôt une scjale - che da il non ae opare - cun doi agnui.

Daspò de Madone de Scjale e je la Bataie dai Centauros (jenfri il 1491 e il
1492) Cheste opare e ven fate par Laurinç I dai Medici e il sogjet lu veve
proponût Agnul Poliziano. Semee che Michêlagnul par cheste opare sedi stât
influençât ancje de art romane.

Cu la muart di Laurinç dai Medici, Michêlagnul al lasse la cort dai Medici, e si
cjate cence cjase. Al cjate ospitalitât in tal convent dal Sant Spirit dulà che
il priôr al lu lasse studiâ la anatomie dai cuarps dai muarts in tal Ospedâl che
si cjatave dongje il convent. Par ringraziament, Michêlagnul al fâs il Crist in
crôs di len (1493). Jenfri il 1493 e il 1494 al compre il marmul par une grande
statue di Ercul, mandade in France e lade pierdude. Il 20 di zenâr dal 1494, il
duche Pieri dai Medici, al ordene une statue di nêf. Michêlagnul al torne par un
pôc in te cort dai Medici, ma tal stes an i Medici a vegnin parâts vie de citât.
Michêlagnul al va cussì prime a Vignesie e daspò a Bologne, dulà al lasse par la
glesie di San Domeni un San Procul, un San Petroni e un agnul. Al cîr di tornâ a
Florence, ma al scjampe di gnûf par vie dai disordins.

Jenfri la fin dal 1495 e il mês di Jugn dal 1496, Michêlagnul al torne a
Florence. Al reste une vore impressionât de predicje dal Savonarola, tant ch'al
reste cunvinçût che la Glesie a bisugne di jessi riformade. Cambie ancje di
opinion parsore al significât di dâ ae art: di chest periodi al è il Cupido
ch'al duâr une opare influençade de art romane, tant che Michêlagnul al cîr di
vendile al cardinâl Rafaêl Riario come se al fôs une opare origjinâl de epoche
romane. Ma il cardinâl si inacuarç dal truc e nol vûl comprâle, ma al reste
impressionât tant ch'al clame l'artist a Rome il 25 di Jugn dal 1496, il 4 di
Lui al scomence il Bacco cjoc conservât cumò al Museu dal Bargello. Cheste opare
e je un cjâf di opare, al semee pardabon une statue greche. Michêlagnul al
rapresente un zovin cjoc cu une tace in man. Sot dal diu ch'al bêf un zovin
ch'al mangje un pôc di ue. Cheste figure e je realizade cun une realtât
impressionante. Il cardinâl Riario nol vûl vêle, e la opare reste in cjase di
Jacopo Gallo, un mecenât dal artiste.

In tal mês di novembar dal 1497, il cardinâl Jean de Bilhères Langlos,
ambassadôr dal re di France Carlo VIII, al ordene al Michêlagnul une statue de
Pietât, cumò conservade in te Basiliche di San Pieri cu un contrat scrit in tal
mês di avost dal 1498. La statue e a une struture piramidâl cu la Madone a plomp
e il Crist muart par lunc mitût sui zenoi de Madone. Par cheste opare,
Michêlagnul al cjape l'ispirazion da lis Vesperbilder lis statuis de Madone de
liturgjie dal Vinars Sant.

Tornât a Firenze in tal 1499, al fâs une Madone cul Frut par la catedrâl di
Nôtre Dame a Bruges. Tal mês di Jugn dal 1501 il cardinâl Francesc Todeschini
Piccolromini i ordene la realizazion di cuindis statuis par la catedrâl di
Siene. Michêlagnul al rivarâ a fâ nome cuatri: un San Pieri', un san Pauli, un
San Piu e un San Grivôr.

In tal 1501, la corporazion de Art de Lane dâ a Michelagnul la comission de sô
opare plui cognossude: il David. Cun cheste opare, Michêlagnul al gambie la
tradizion iconografiche. La statue e je scuasit perfete, dut il cuarp dal zovin
al va dongje de perfezion. Cheste statue al a doi significâts: la fede ebraiche,
e la figure dal podê republican. Une robe di cjalâ ben: il cjâf dal David al è
un pôc pui grant dal normâl. Michêlagnul al à tignût cont ancje dal pont di
viste de persone che cjale la statue da sot. Piçule curiositât: cuant che
l'opare e jere scuasit finide, il gonfalonîr de Republiche Florentine Pieri
Soderini al fâs notâ che - par lui - il nâs dal David al jere masse grant.
Michêlagnul al va su, cuntun pôc di polvar di marmul e cualchi colp di martiel,
al fâs fente di regolâlu. Tornât ju, al domande al gonfalonîr s'al leve ben.
Content, il gonfalonîr al dîs di si.

Michêlagnul al reste impressionât dai studis e da lis ideis in fat di piture di
Lenart da Vinci. Al studie e al copie cun atenzion i cartons dal grup dal Sante
Ane cu la Vergjine, il Frut e san Zuan Batiste frut. Il carton, cumò lât
pierdût, al influençarà lis oparis di Michêlagnul dal timp. Jenfri il 150 e il
1501 al fasarà il Funerâl dal Crist.

Dal 1502 al e' il Tondo Taddei; in cheste opare, une vore influençade da
Leonart, il Frut al scjampe viodint un gardelin, simbul de Passion, inte man dal
San Zuan Batiste picinin. Ai 24 di Avrîl 1503, i ven ordenât di fâ dodis statuis
dai apuestui pal Domo; al rivarâ a fâ dome une, il San Mateu, conservade in tes
Galariis de Academie.

Dal 1503 al e' il Tondo Pitti, opare dulà le Vergjine a strenç il Frut, cjalant
lontan par mostrâ il destin al Frut.Daûr,simpri la figure dal San Zuan picinin.
Jenfri il 1503 e il 1504, Michêlagnul al fâs une ' Sante famee ' cognossude cul
non di Tondo Doni come regâl par lis gnocis dal marcjant Agnul Doni. Cheste
invezit,no je une sculture,ma e je une taule piturade cu la tempare. In cheste
opare,la Madone passe il Frut a San Josef che si cjate daûr. Di cjalâ ancje i
agnui cence alis.

Jenfri l'Avost e il Setembar dal 1504, i ven dade le ordenazion par une bataie
di piturâ in te Sale dal Consei di Palaç Vecjo. Il sogjet e je le Bataie di
Cascina, une bataie vinçude dai florentins cuintri i pisans. Michêlagnul al
prepare il carton, lât pierdût e il fresc nol sarâ mai fât. Di chest carton, si
cognòs nome le bande centrâl, da une copie fate dal pitôr Aristide da Sangallo.

In tal 1505, Michêlagnul al torne a Rome, par lavorâ su la tombe dal pape Juli
II. Al va a Carrare, par sielzi il marmul, ma cuant che al torne a Rome, Juli II
al à biel za gambiât di idee. A Michêlagnul nol reste che tornâ a Florence, dulà
al torne a lavorâ tal San Mateu. Ma Juli II al gambie une altre volte e, cul
jutori de Signorie di Florence, al fâs la pâs cul artist. Ducj e doi si cjatin a
Bologne, citât apene cjapade dal esercit dal pape. Michêlagnul al fâs une grande
statue dal pape, ma cheste opare, pôc amade de int, e sarà doprade in tal 1511
par fâ canons.

Jenfri il mês di Març e chel di Avrîl dal 1508, l'artist al ven clamât dal Pape
Juli II par i lavôrs di decorazion de Capele Sistine, terminâts in tal 1512. Par
vie dal assest dai mûrs, si jere formade une sclapadure che il Bramant veve
comedât, rinfuarçant i mûrs cun cjadenis metudis tai locâls parsore de Capele.
Une volte comedât il dam, la Capele e veve di jessi piturade di gnûf. Il 8 di
Mai al ven butât ju un prin progjet che al viodeve i dodis apuestui e
decorazions gjeometrichis. Ma Michêlagnul, no content, al gambie idee e oten
cjarte blancje pal progjet. Al puest dai apuestui, al met siet Sibillis e cinc
Profetis sentâts, al divît il spazi in mût di meti ancje senis de Gjenesi,
metudis in ordin cronologjic, scomençant de parêt dal altâr. Lis senis de
Gjenesi son:

La separazion de lûs dal scûr, Creazion de lis stelis e des plantis, Separazion
de Tiere de aghe, Creazion di Adam, Creazion di Eve, Pecjât origjinâl e Adam e
Eve parâts vie dal Paradîs, Sacrifici di Noè, Diluvi Universâl.

In tai cinc scompartiments che si cjatin parsore dai trons, il spazi al devente
simpri pui stret, lassant il puest a figuris crotis cu ramaç e sfueis di rôl par
fâ riferiment a la famee dal Pape (i Della Rovere). Michêlagnul al met ancje i
antenâts di Jesu Crist e senis de Biblie jenfri i cuâi: Gjudite e Oloferne,
David e Golie, La punizion di Aman e il Sarpint di bronç. In chest progjet,
nassût de colaborazion jenfri l'artist, il Pape e i studiôs di teologjie de cort
papâl, al è la plui grande rapresentazion de opare di Diu, l'om. L'om viodût
come le plui grande opare di Diu, e la figure dal om come ancje le figure di
Jesu Crist, deventât om ancje Lui par salvâ la umanitât e puartâ dute la
umanitât pui dongje di Cui che le a fate. Duncje, l'om tal mieç di dut. Cheste e
je le celebrazion che Michêlagnul al fâs dal cuarp uman.

Montade le impalcadure, Michêlagnul a scomence a piturâ lis trê storiis di Noè
plenis di personaçs. Man man ch'al va indenant, Michêlagnul si concentre simpri
di plui sul colôr e su i cuarps dai personaçs stant atent a jessi plui
essenziâl. I frescs son stâs netâts in tal 1994, metint in mostre il lôr colôr
origjinâl.

Daspò de muart dal pape Juli II in tal Fevrâr 1513, si decît di cjapâ in man il
progjet de tombe monumentâl pal Pape. Michêlagnul al ven di gnûf clamât e al fâs
il Mosè e i Presonîrs. Dal stes periodi son i doi Sclâfs: un ch'al cîr di
scjampâ da cualchi alc ch'al cîr di tignîlu fer, un altri ch'al semee ch'al sedi
apene sveât, ducj doi son conservâts tal Museu dal Louvre. Par Metel Vari, in
tal 1514, al fâs une statue de Resurezion dal Crist, bandonade par vie di une
vene tal marmul.

Intal 1515, il Pape Leon X al visite Florence. Par cheste ocasion, si decît di
finî la façade de glesie di San Laurinç. I lavôrs a vegnin fats da Jacopo di
Sansovino e Dree del Sarto, ma il lavôr nol jere definitîf. Il Pape, alore, al
decît di sielzi l'architet par dâ in man i lavôrs par vie di un concors.
Michêlagnul, ch'al veve za un contrat cu le famee dal vecjo pape, Juli II, al
jere lât a Carrare par sielzi il marmul par le tombe dal Pape. In tal 1517 al
vinç il concprs, a cui vevin partecipât ancje Rafael, Jacopo Sansovino e Julian
da Sangallo. Par cheste glesie, Michêlagnul al veve pensât di fâ un frontâl cun
statuis di marmul, bronç e rilêfs. Al veve ancje pensât di fâ une glesie cu la
tipiche struture des basilichis cristianis dai prins secui dal cristianisim.
Cundiplui, al veve za prontât ancje il model in len e fât tancj disens dal
progjet, ma i lavôrs fasin fadie a lâ indenant e dut al salte. In tal mês di
març dal 1520, il contrat al ven anulât, e Michêlagnul al torne a lavorâ ai
Presonîrs par la tombe dal pape Juli II. Doi vegnin completâts, cuatri invezit
restin di finî. Dal stes an e je ancje la statue de Vitorie, conservade a Palaç
Vecjo a Florence, e une gnove version de Resurezion dal Crist par Metel Vari,
puartade a Rome in tal 1521.

In tal 1519, Michêlagnul al ven incjariât di prontâ une seconde capele dai
muarts par la famee dai Medici in te glesie di San Laurinç a Florence. La opare
e ven al tacade in tal 1525, Michêlagnul al va daûr l'esempli dal Brunelleschi a
plante cuadrade. Di particolâr impuartance son lis statuis dai monuments
funeraris: Parsore a chei dai Cjapitanis Laurinç e Julian si cjatin lis statuis
de Alegorie dal Timp, il Crepuscul e l' Aurore parsore chê di Laurinç, il Di e
la Gnot parsore chê di Julian. Invezit par Laurinç il Magnifico e so fradi
Julian no si cjate il timp par prontâ i monuments, che a vegnin soterâts sot dal
altâr. Par chest progjet, Michêlagnul al fâs ancje une Madone cul frut mitude
tal mieç de capele, in mût che vegnin cjaladis da lis statuis dai Cjapitanis.
Dongje de Madone si cjatin ancje lis statuis dai Sants Come e Damian, protetôrs
de famee dai Medici, fatis su progjet di Michêlagnul dai scultôrs Rafaêl da
Montelupo e Zuan Agnul Motorsoli.

In tal 1529 Michêlagnul al partecipe a la insurezion republicane cuintri la
famee Medici, lavorant a lis fortificazions de citât tacadis dal esercit
imperiâl, ch'al jere de bande dai Medici, parâts vie in tal 1527. Di chest
periodi a restin i progjets da lis fortificazions, studiadis in mût di jessi
ancje un strument di atac. Ma in tal setembar dal stes an, Michêlagnul al
scjampe a Vignesie, al reste par cualchi dì, ma al torne, daspò vê paiât une
fuarte multe. Daspò de colade de citât ai 12 di Avost dal 1530, Michêlagnul al
scjampe di gnûf par platâsi dal priôr di San Laurinç par scjampâ ae vendete de
famee Medici. Il pape Clement VII lu puarte vie in mût definitîf da lis mans dai
Medici e i ordene la realizazion de Biblioteche Laurençane.

La Biblioteche Laurençane e je une biblioteche publiche dongje de glesie di San
Laurinç: par la sale, Michêlagnul al cjape la ispirazion dal lavôr dal
Michelozzo par la Biblioteche di San Marc. Michêlagnul al progjete ancje i bancs
di len e il scjalon, realizât in piere serene par volê di Cosim dai Medici. In
tal mês di avrîl dal 1532 al à un altri contrat par i lavôrs ae tombe di Juli
II.

In tal 1534 Michêlagnul al va a vivi in mût definitîf a Rome, sedi par finî i
lavôrs de tombe dal pape Juli II, sedi parcè che, une volte tornâs i Medici a
Florence, par lui nol jere pussibil vivi lavìe. Il pape Clement VII i ordene la
decorazion de parêt di font de Capele Sistine cul sogjet dal Judizi Universâl,
sogjet confermât ancje dal pape Pauli III, de famee dai Farnese, lavôr scomençât
in tal 1536, e terminât in te sierade dal 1541.

Tal mieç dal fresc si cjate la figure dal Crist judis, cu la Madone dongje che
cjale i beâts. Lis figuris dai beâts a son mitudis in mût di lâ daûr al moviment
de figure dal Crist. Sot si puedin viodi figuris di sants, patriarcjis e
profetis. I agnui a son rapresentâts cui struments de Passion. La rapresentazion
sielzude da Michêlagnul al sarâ tal mieç di une fuarte discussion: I sants son
rapresentâts cence la aureole,il Crist al è zovin e cence barbe. Chest al voleve
dî che ducj i oms son compagns di front dal Judizi. Soredut i cuarps crots e lis
figuris di Sant Blâs e Sante Catarine al fasaran scandul tant che, un viaç muart
l'artist, si decît di clamâ un scuelâr di Michêlagnul, Denêl da Volterra par
piturâ parsore dai cuarps une sorte di 'mudandis'. Par chest, Denêl da Volterra
al sarâ clamât "Braghettone" (chêl de braghessis).

In chest periodi Michêlagnul al devente amì di Vitorie Colonna, femine dal
marchês di Pescare e persone di grande culture. Vitorie lu mene in tal cercli di
inteletuâi dal cardinâl Regjinalt Pole. Lis ideis di chest "cercli" di
inteletuâi a jerin soredut par une riforme de Glesie Catoliche, par un miôr
rapuart cu la cristianitât. Chestis ideis influençaran une vore Michêlagnul. Par
Vitorie Colonna, Michêlagnul al fâs un Crist in crôs, ma di cheste tele a son
restâts nome i disens. Il plui famôs al è chel che si cjate in tal British
Museum di Londre, e e reste ancje une copie conservade in te catedrâl di
Logroño, in Spagne.

Intal 1542, il pape Pauli III al jere vonde gjelôs e secjât dal fat che il lûc
dulà che Michêlagnul, il plui grant artist de epoche, al veve cjatât il miôr de
sô espression, al jere dedicât al pape Sist, al comande a Michêlagnul i lavôrs
te so capele privade in Vatican (la Capele Paoline). Michêlagnul al fâs doi
frescs: il prin la Conversion di Saulo (sarès a dî San Pauli) e il Martiri di
San Pieri realizât daspò vê finît la tombe di pape Juli II. Ma daspò dal 1542,
la tombe di pape Juli II e ven spostade te glesie di San Pieri in Vicoli
(clamade cussì parcè che dentri di cheste glesie si cjatin lis cjadenis —
vicolae' in te lenghe latine — di San Pieri), cu lis statuis dal Mosè, chê di
Lie e chê di Rachele. La disposizion dal pape, cu le Madone cul Frut, un Profete
e une Sibille al mostre la influence dal cercli inteletuâl di Vitorie Colonna.
Mosè, om di fede e scossât de vision di Diu, al è dongje da doi mûts di jessi:
la vite ative rapresentade par Lie, e le vite contemplative, rapresentade par
Rachele.

Cu la muart di Antoni da Sangallo il Zovin in tal 1546, vegnin fidâts i assums
di finî i lavôrs di Palaç Farnese e de Basiliche di San Pieri. Jenfri il 1546 e
il 1550 Michêlagnul al complete la façade e il curtîl di Palaç Farnese, gambiant
alc dal progjet dal Sangallo, alçant un pôc il secont plan e mitint une grant
curnîs e un steme colossâl parsore dal grant barcon centrâl.Par la Basiliche di
San Pieri al sielç di tornâ al progjet dal Bramante, ae plante cu la crôs greche
drenti dal cuadrât, lassant pierdi lis variazions puartadis da Rafael. La statue
romane dal imperadôr Marc Aureli e ven mitude tal Campidoglio. Pape Pauli III al
domande a Michêlagnul di studiâ la ristruturazion de place, divignude il centri
de vite sociâl di Rome.

In tal 1550,Michêlagnul al tache la Pietât de Opare dal Domo clamade cussì par
vie de sô colocazion in tal Museu de Opare dal Domo a Florence. E veve di jessi
une statue dal monument de sô tombe, ma ven bandonade daspò un colp di rabie dal
artiste che a colps di martiel, al romp un braç e une gjambe dal Crist, crevant
ancje une man de Vergjne. Un scuelâr di Michêlagnul, Tiberio Calcagni al comede
il braç e al finîs ancje la Madalene, lassade incomplete da Michêlagnul. Chest
grup di statuis e à une disposizion piramidâl. Forsit Michêlagnul veve lassât
incomplet apueste par completâ nome la figure dal Crist. Il Josef di Arimatee al
puês jessi un autoritrat di Michêlagnul.

La "Pietât "Rondanini" e je une altre opare tacade e no finide. Forsit
Michêlagnul e veve ancjemò di modificâle, ma in tal 1561, al regale cheste opare
a Antoni del Francese.

Ai 18 di Fevrâr dal 1564, a otante vot agns, Michêlagnul al mûr. Al polse te
Glesie di Sante Crôs a Florence. AL fo Zorz Vasari a progjetâ il monument de
tombe cu lis tre figuris che vain, che a rapresentin la piture, la sculture e
l'architeture.

Ancje se par lui la poesie jere une fufigne,Michêlagnul al a scrît poesiis za
dal 1500-1505. Di sigûr influençât dal Petrarca e di Dante, cognossûts ae cort
dai Medici, lis sôs poesiis a an come sogjet il sô lavôr, ma ancje amôr e
l'amistât. Si sa che cuant al scriveve di amôr, lu faseve par un om, il zovin
Tomâs de' Cavalieri, ma al jere ancje une vore leât a Vitorie Colonna. Cul vignî
vecjo, al devente simpri pûi religjôs, e la sô religjositât si cjate ancje tal
sô pinsîr e tes sôs poesiis: al fevele dal pecjât e de salvece, fin a deventâ
ancje une vore amâr.



https://fur.wikipedia.org/wiki/Lutezi

Il Lutezi al è l’element chimic di numar atomic 71. Il so simbul al è Lu. Al è
un element metalic dal grup di chês che ur disin tieris raris; il lutezi al
comparìs associât par solit cul itri e si dopre cualchi volte in leghis
metalichis e tant che catalizadôr in varis procès chimics. Il lutezi al è un
metal trivalent colôr blanc arint, resistent ae corosion e stabil sul aiar e al
è chel plui pesant dai elements des tieris raris. Par vie dal so alt cost di
preparazion in cuantitâts consistentis, al à pôcs ûs comerciâi. Al cjate prin di
dut implei in catalizadôrs pal cracking dal petroli e par reazions di
alchilazion, idrogjenazion e polimerizazion. Si cjate associât a cuasi ducj chei
altris metai des tieris raris, ma mai di bessôl: il lutezi al è dificil di
separâ di chei altris elements e al è chel mancul bondant di ducj i 92 elements
in nature. Par chest al è ancje un di chei plui cjârs: un gram di lutezi al vâl
plui o mancul sîs voltis un gram di aur. Il plui impuartant minerâl di lutezi
doprât in maniere comerciâl e je la monazite [(Ce, La e v.i.)PO4], che e conten
il 0,003% di chest element. Il lutezi pûr metalic al è stât isolât dome di pôc,
e al è tant dificil di preparâ. Si separe di chei altris lantanidis par scambi
jonic (riduzion di LuCl3 anidri o LuF3 cuntun metal alcalin o alcalin-tierôs).
Tant che ducj chei altris lantanidis, ancje il lutezi al è tossic in maniere
lizere, e soredut i siei composcj a varessin di jessi tratâts cun atenzion. Il
polvar metalic di lutezi al pues incendiâsi e sclopâ, se al ven scjaldât. Il
lutezi nol à nissun rûl biologjic intal cuarp uman, ma si pense che al puedi
stimolâ il metabolisim.



https://fur.wikipedia.org/wiki/Lombardie

La Lombardie e je une regjon da la Italie dal Nord che e à 9 milions di
abitants. E cunfine a Nord cu la Svuizare, a soreli jevât cul Venit e il
Trentin-Sud Tirôl, a Sud cu la Emilie-Romagne e a soreli bonât cul Piemont. Il
cjâf lûc al è Milan.

Scuasit la mitât dal teritori de regjon al è plan, traviersât da desenis di
flums, includût il flum plui lunc de Italie, il Po. Il restant toc al è
montagnôs, con pics che a rivin a 4.000 metris, e in minime part colinâr (cirche
un otâf).

I lâcs a son logâts intes zonis prealpinis e a son numerosis: il plui grant di
ducj al è il Garde clamât ancje Benaco, al confin con Trentin-Alt Adis/Sud Tirôl
e Venit, che si slargje par 370 km². Altris lâcs a son il Lâc Maiôr (Verban), il
Lâc di Como (Lario) e il Lâc d'Iseo (Sebin).

L'agricolture e je une vore svilupade e cuntune buine mecanizazion. I prodots a
svariin dai cereâi (blave, soie, forment etc.) al vin, fintremai foraç, par il
disvilup dai arlevaments di nemâi e purcits.

L'industrie, soredut inte provincie di Milan, e je prospare: i setôrs plui
disvilupâts a son il metalmecanic e eletronic.

Graciis ae impuartance de citât di Milan, ancje il terziari al à un pês rilevant
inte economie dal teritori: finance (Milan e je la sede de Borse taliane),
comerci e turisim (art, storie, montagnis e lâcs) a son simpri plui
significativis.

La sede aministrative de Regjon al è il Forecîl Pirelli, che si cjate a Milan,
dongje da la stazion centrâl.



https://fur.wikipedia.org/wiki/Lidr%C3%AEs_cuadrade

In matematiche, une lidrîs cuadrade di un numar x al è un numar r par cui al vâl
la relazion r 2 = x {\displaystyle r^{2}=x} , o in peraulis, un numar r par cui
il cuadrât (ven a stâi il risultât de moltiplicazion dal numar par se stes) al è
x. Ogni numar reâl non negatîf x al à une lidrîs cuadrade uniche e no negative,
clamade la lidrîs cuadrade principâl e segnalade cul simbul radicâl come x
{\displaystyle {\sqrt {x}}} . Par esempli, la lidrîs cuadrade principâl di 9 e
je 3, scrite come 9 = 3 {\displaystyle {\sqrt {9}}=3} , parcè che 3 2 = 3 × 3 =
9 {\displaystyle 3^{2}=3\times 3=9} . Chê altre lidrîs cuadrade di 9 e je −3.

Lis lidrîs cuadradis a vegnin fûr spes cuant che si à di risolvi lis ecuazions
cuadratichis o ecuazions inte forme a x 2 + b x + c = 0 {\displaystyle
ax^{2}+bx+c=0} , parcè che la variabil x {\displaystyle x} e je cuadrade.

Ogni numar positîf x al à dôs lidrîs cuadradis. Une e je x {\displaystyle {\sqrt
{x}}} , che e je positive, e le altre e je − x {\displaystyle -{\sqrt {x}}} ,
che e je negative. Insieme, chestis dôs lidrîs a son scritis come ± x
{\displaystyle \pm {\sqrt {x}}} . Lis lidrîs cuadradis dai numars negatîfs a
podin jessi spiegadis jenfri de suaze dai numars complès. Si podin ancje definî
lidrîs cuadradis di ogjets diviers dai numars.

Lis lidrîs cuadradis di numars intîrs che no son cuadrâts perfets s son simpri
numars irazionâi: numar che no si podin esprim come rapuart di doi intîrs. Par
esempli, 2 {\displaystyle {\sqrt {2}}} nol pues jessi scrit esatementri come   m
/ n {\displaystyle \ m/n} , cun n e m intîrs. Purpûr, al è esatementri la
lungjece de diagonâl di un cuadrât di lât di lungjece 1. Chest fat al jere
cognossût za inte antichitât, e la discuvierte che 2 {\displaystyle {\sqrt {2}}}
al è irazionâl e je atribuide a Iparchus, un dissepul di Pitagore. (Cjale lidrîs
cuadrade di 2 par provis de irazionalitât di chest numar.)



https://fur.wikipedia.org/wiki/Lic%C3%B4f

Licôf e je une peraule di origjin todescje, cjapade dal furlan ancjemò inte
antighitât.

Licôf al ven da likauf, che jere il vin o le robe di mangjâ comprade par fâ
fieste.

Il licôf al devente cussì il rituâl, la fieste fate cuanche si sierave un afâr,
si finive une cjase, si copave il purcit o si veve finît di vendemâ.

La tradizion dal licôf in Friûl e je antighe: la prime testemoneance al è un
document dal 1337, indulà che i cjamerârs (sarês a dî i aministradôrs) dal Comun
di Udin a ordenin la fusion di une cjampane gnove.

A chel timp, lis cjampanis a jerin une vore impuartantis par la comunitât parcè
che a clamavin la int a messe, a visavin di cualchi pericul e ancje parcè che a
si crodeve che parassin vie lis striis.

In chest document, si cjacare di une spese di vincj denârs ' ad bibendum
licoffium quando campana conduca fuit.'

Il poete plui cognossût de Cjargne, Leonardo Zanier, che al à lavorât intai
cantîrs, in une de sôs poesiis, al fevele di un licôf fât cuant ..la vora e je
rivada insomp...mostrant cussì che il rituâl dal licôf al jere une vore presint
in Cjargne, soredut par lis costruzions des cjasis.



https://fur.wikipedia.org/wiki/Libri_de_Apocal%C3%ACs

Il Libri de Apocalìs, clamât ancje Rivelazion (dal sostantîf grêc Αποκάλυψις,
apokalupsis, che voltât al significhe " distaponament" , "disvelamint", spes
doprât a proposit di rivelazions di nature divine), al è un libri che cun tantis
ilustrazions o simbui al conclût il Gnûf Testament.

Une fondade cognossince e une atente analisi de intire Bibie, nus permet purpûr
di dâ il just significât, soredut tignint cont che lis scrituris a son ispiradis
di Diu e il so proposit al è clarementri contignût dal libri di Gjenesi a chel
di Apocalìs, cence contradizions.

Il scritôr al è l'apuestul Zuan, come che lui stes al declare e al precise di
vêlu scrit cuant che al jere presonîr inte isule di Patmos, duncje
probabilmentri ator il 96 d.C.

Lui al declare di vê vût visions par mieç di un agnul il cuâl lis ve di Jesus
che a so volte al riferive chel che Diu i voleve trasmeti.

la femine e figure la Glesie e e ven ancje aplicade a Marie SS, che je apont
clamade ancje Mari di Diu.

la femine e figure la "Jerusalem di Parsore", ven a stâi l'organizazion
universâl di Diu, fate di creaturis spirituâls.

la nassite dal fi e figure la nassite dal Ream di Diu il re dal cuâl al è Jesus.



https://fur.wikipedia.org/wiki/Letare_ai_Gjalats

Come al dîs il non, la Letare ai Gjalats e jere stade scrite par i gjalats, ven
a stai par i abitants de Galazie.

I gjalats a vevin assimilât une fuarte influence dai gjaii o celts che ju
invaderin, i cuai a jerin considerâts un popul violent e barbar. Ancjemò a jerin
dipenzûts come un popul superstiziôs e cuntune religjon une vore cerimoniâl. Par
chest motîf Pauli al scrivè la letare, par che chei cristians no si slontanassin
de rude adorazion.

Ancjemò, lis congregazions a cjapavin dentri ancje tancj convertîts dal judaisim
che a continuavin a ritignî inmò impuartant la Leç mosaiche.

Fin dal principi Pauli al difint il so apuestulât, ribatint che la so nomine no
jere di origjin umane, ma a vignive dal Crist, come pûr la buine gnove che lui
al predicjave. Al conferme che si è declarâts juscj no par lis oparis de Leç, ma
dome par la fede in Crist e che chest a vevin fat i gjalats. Al continue cul
incoragjament a mostrâ i prodots dal spirit dal Idiu inte proprie vite,
svuincant lis oparis de cjâr e al specifiche che bisugne tirâ sù cuntun spirit
di bonfâ ognidun che al fâs un pas fals; ma ognidun personalmentri al scuegni
puartâ il so caric di responsabilitât.



https://fur.wikipedia.org/wiki/Lenghe_gaeliche_scoz%C3%AAs

Il gaelic scozês (Gàidhlig) al è une lenghe che e fâs part dal grup Goidelic des
Lenghis Celtichis. Chest al cjape dentri ancje l'irlandês e il manx. Al è
distint dal ramaç britonic des lenghis celtichis, che al cjape dentri il galês,
il cornic, e il breton. Scozês, manx e irlandese a derivin ducj dal irlandês
antîc. Al di difûr de Scozie, cualchi volte al ven definît Scozês, un ûs che al
è di assegnâ almancul a 1.500 agns indaûr. Il gaelic scozês nol varès di jessi
confondût cul scot, parcè che fint dal secul XVI cun chest tiermin al è stat
definît l’anglic des Tieris Bassis ("Lowlands"), che si à disvilupât a partî de
forme nordiche dal prin inglês medi.

Il gaelic scozês al à vût une crisi intal '700 e intal '800 cuant che i inglês,
dilunc des clearances, a àn improibît di fevelâlu. In cheste fase e je stade une
vere pulizie etniche, caraterizade de espropriazion des tieris ai clans, la
abolizion dai clans stes, la improibizion di fevelâ gaelic in public. Nissune
tradizion no podeve jessi mantignude (nancje no si podeve sunâ la pive). La
emigrazion in altris tieris e je stade in part sfuarçade. Cumò al è daûr a
ripiâsi, massime in ambit academic.

Si fevelin variantis dal gaelic scozês ancje in Gnove Scozie, Canadà, in Gnove
Zelande e in altris ex coloniis britanichis.



https://fur.wikipedia.org/wiki/Kick-boxing

Il tiermin kick-boxing designa un complès di disziplinis o sports di combatiment
che dopran i pîts e i pugns. In particulâr e je une des disziplinis di Boxe
pieds-poings che sviluparon prin i gjaponeses e daspò i nordamericans.

A mediâts dai agns sesente il gjaponês Kurosaki, praticando di Karate
Kiokushinkai, al à viazât a Tailandie scuvriendo il Muay Thai. Ae sô retorn al
Gjapon al à dezidiât messedâ lôr tecnichis di Karate cun lis dal Muay Thai,
suprimiendo i golpes di cod e rodile, cussì al à naziât un gnov sport clamât par
kick (patejâ) boxing (boxeâ).

Tra i no gjaponeses che plui sucess àn consiguit, destacan il francés Christian
Guillaume, che tal 1969 al à consiguiât cuatri vitoriis e dos nuls; e l'american
Benny "The Jet" Urquidez, che il 1977 al à ganât Tatsuyuki Suzuki in cuatri
asalts.

Il 1973 Urquidez e Howard Hanson crearon la W.K.A. (Asoziazion Mondiâl di
Karate), cambiante agns daspò la "K" di karate de di Kick-Boxing.

I campeons plui cognossids a son Rob Kaman, Benny Urquidez, Dennis Alexio e
Ernesto Hoost.

I golpes di pugn e gjambe (pidade) a son autorizâts di incime de cinture, i
barids e i low kicks (golpes cun la gjambe al muslo) ancje a son autorizâts.

I combatiments amateurs si celebran in trê asalts, e i professionâls pasan dai
cinc asalts; 10 in campeonats d'Europe e 12 tai campeonats dal mont, cuntun
scans d'un minut tra asalts.

I golpes cun la gjambe al musl (low kick) solin marcâ la diference tai
combatiments.



https://fur.wikipedia.org/wiki/Johannes_Kepler

Johannes Kepler (Weil der Stadt, Sacri Roman Imperi, 27 di Dicembar dal 1571 -
Ratisbone, 15 di Novembar dal 1630), astronom e matematic todesc e une figure
clâf de rivoluzion sientifiche. Al è cognossût soredut pe discuvierte des leçs
sul moviment dai planets che al presentà inte sôs oparis Astronomia Nova e
Harmonices Mundi. Al fo assistent dal astronom Tycho Brahe e matematic ae cort
dal imperadôr Rodolf II. Al à dât contribûts impuartants intal cjamp de otiche e
al à judât a legjitimâ lis discuviertis astronomichis dal contemporanei Galileo
Galilei; pe sô opare Somnium al è considerât un precursôr dal gjenar de sience
romanzade (science-fiction).

Fin ae muart di Tycho Brahe, nol podè acedi a dâts che l'astronom danês al veve
metût dongje cu lis sôs osservazions. Ae sô muart, al scomençà a cirî di burî
fûr leçs par descrivi il moviment dai planets; Brahe si jere concentrât su la
orbite di Mart, une vore ecentriche: il cercli nol si adatave ai dâts, e par
chel Kepler al passà a studiâ l'elis e al discuvierzè che la orbite elitiche si
adatave in mût perfet a lis osservazions. Di culì e nassè la prime leç di Kepler
(1608):

Di culì e studiant ancjemò i dâts, in particolâr la velocitât des orbitis, al
rivà ae seconde leç di Kepler (1609):

Kepler al fo l'ultin astrolic e il prin astronom, parcè che al refudà di basâsi
dome su la fede e lis credincis popolârs, ma dome su lis osservazions
sperimentâls.



https://fur.wikipedia.org/wiki/James_Cook

James Cook (Marton, Ingletiere, 27 di Otubar dal 1728 - Kealakekua Bay, Hawaii,
14 di Fevrâr dal 1779) al fo un esploradôr e cartograf inglês. Intai siei trê
viaçs tal Pacific al à esplorât lis principâls isulis di cheste regjon,
disegnant mapis des cuestis.

Il pari al jere scozês, ma si jere stabilît a Marton, dongje Middlesbrough; la
famee a jere pôc siore, e James al va a scuele fin a dodis agns. Dopo al oten un
lavôr come aprendist intune imprese di navigazion te citât portuâl di Whitby,
contee dal North Yorkshire. Lì al jentre in contat cul mâr e cun lis nâfs, che a
saran la grant passion de sô vite. La so abilitât navigant tal dûr Mâr dal Nord
lu fasin notâ, e a 27 agns, tal 1755, i ufrissin il comant di une nâf. Ma il
zovin Cook al decît invezit di jentrâ come volontari te Marine Reâl, za che la
Grande Bretagne si stave prontant pe Vuere dai siet agns e a jerin pussibilitâts
di fâ cariere. Al ven mandât inte Americhe dal Nord, e culì al impare la art de
cartografie, disegnant tra il 1763 e il 1767 la mape des cuestis de penisule di
Tieregnove. Chest al atire la atenzion de Royal Society e de Marine, e la
cariere di Cook a scomence ben prest a cjapâ une biele strade.

Intal 1666, la Royal Society lu cjol par un viaç tal Ocean Pacific, cul fin di
osservâ e documentâ il passaç di Venere parsore dal disc dal Soreli; al sarà il
prin dai siei trê grancj di esplorazion.

Intal 1668, al comande la nâf Endeavour, e al traspuarte une clape di astronoms
e il botanic Joseph Banks te isule di Tahiti par cjalâ il passaç di Venere. Di
lì al continue fin ae Gnove Zelande, dulà che al disegne une mape cussì precise
de cueste che e sarà doprade par cuasi un secul; al circumnavighe ancje dute la
Gnove Zelande, confermant cussì che la ipotesi che in chê volte cualchidun al
sostignive, ven a stâi che il paîs al faseve part di une struture continentâl
plui grande. Al travierse ancje il stret tra lis dôs isulis maiôrs, stret che
vuê al puarte il non di Cook. Po al passe ae cueste orientâl de Australie, che
al cartografe e batie come Gnûf Gales dal Sud, oltri a tirâ su la bandiere
britaniche su chest teritori.

Prime di tornâ, al navighe ancje tra lis isulis di Java e Sumatra, dimostrant
che a jerin separadis. Un fat impuartant al è che nissun om dal ecuipaç di Cook
al murì di scorbut, graziis ae atenzion dal cjapitani ae igjene e ae
alimentazion, par cui ancje i agrums a jerin includûts tes provistis. Il fat che
i agrums a evitavin il scorbut al jere stât discuviert pôc prime dal miedi
inglês Lind.

Tornât in Ingletiere, al ven promovût a comandant e presentât al re Zorç III.
Intal 1772, al partìs di gnûf come comandant de nâf Resolution par cirî la Terra
Australis, parcè che in chê volte si pensave che la Australie e fos dome un toc
di chest continent. Lu seguive un altri vassiel, l'Adventure. Al navighe cun
rote sud fin ae Antartide e ai 16 di Zenâr dal 1773 al rive a traviersâ il
circul polâr antartic. Dopo al rive a lis isulis che avuê a puartin il so non,
lis isulis Cook, che lui al clamà in chê volte Hervey. L'an sucessîf al rive a
lis isulis Vanuatu, lis isulis Marchesis e la isule di Pasche. Tornant indaûr,
al discuvierç ancje lis isulis Georgia dal Sud e Sandwich dal Sud.

Cun cheste spedizion Cook al dimostre che no esisteve un continent austrâl, fûr
che la masse di glaç antartiche; un altri risultât dal viaç al è chel dal ûs cun
sucès dal cronometri K1, che al facilità e rindè plui precise la misurazion de
longjitudin. Pes sôs esplorazions, al ricêf une altre promozion e al ven decorât
cun la medaie Copley, e nomenât ancje membri de Royal Society.

Intal so tierç viaç, scomençât tal lui dal 1776, simpri al comant dal vassiel
Resolution, Cook al cîr un passaç tra l'Ocean Atlantic e l'Ocean Pacific pal
nord-est, il famôs passaç a Nord-est.

Al cjate par prin lis isulis Sandwich, vuê cognossudis come Hawaii. Nol à sucès
tal obietîf origjinâl di cjatâ il passaç, ma al cartografe la cueste ocidentâl
de Alaska e al pronte ancje un document precîs su gran part de idrografie
merecane sul versant atlantic.

Al rive fin al stret di Bering, ma al scugne tornâ indaûr par vie de glaç. Su la
vie pe Ingletiere, la spedizion si ferme di gnûf aes isulis Sandwich, dulà che e
à di restâ par plui timp di ce che al jere proviodût, parcè che lis condizions
climatichis impedivin la navigazion. Chest al provoche tensions cui indigjens
dal lûc pe scjarsis provistis e daspò cualchi barufe, Cook al ven copât dai
natîfs.



https://fur.wikipedia.org/wiki/Iron_Maiden

I Iron Maiden a son un grup musicâl heavy metal inglês formât a Londre intal
1975 dal bassist Steve Harris. A son considerâts un dai plui impuartants e
influents grups dal gjenar e cun Saxon, Angel Witch, Samson, Def Leppard, Raven
e Venom a fasin part dal New Wave of British Heavy Metal, une corint che i àn
contribuît un grum, vendint plui di 100 milions di copiis totâls.

I Iron Maiden a son nassûts intal 1975 a Leyton, un cuartîr che al si cjate a
Est di Londre. Harris al à cjapât il non dal cine The Man in the Iron Mask dal
1939, dulà che al si viôt l'imprest di torture clamât "Vergjine di fier". Ai 14
di Avrîl dal 1980 al ven publicât il prin disc, Iron Maiden, cuntun bon
preseament, e al scomence ancje il prin tour. Cuntun gnûf organic, i Iron Maiden
a scomencin lis regjistrazions dal secont album, publicât tal 1981 cul titul
"Killers". Il disc al pant une impuartante maturazion tecniche e al si
classificarà al dodisesim puest intes classifichis inglesis. Cussì al scomence
un gnûf tour mondiâl, e in chel moment alì al vignarà fûr il caratar ribel dal
cjantant Paul DiAnno, che al doprave masse alcul e droghis, fintant che il grup
lu licenzià.

Dopo la partence di Di Anno, i Iron Maiden a scomencin a cirî un gnûf cjantant.
Intun conciert cui Samson a viodin Bruce Dickinson, sorenomenât Bruce Bruce o
Aid Raid Siren ("sirene di atac aeri"). Cussì i Maiden decidin di cjapâ chel lì
e, dopo pôcs mês, a regjistrin il tierç disc, intitolât The Number of the Beast.
L'album al presentà robis gnovis rispiet ai doi precedents, gracie soredut a la
vôs di Bruce. Chel album achì al è considerât fra i plui grancj prodots intal
contest dal metal. Compagn a tancj altris grups metal dal timp, ancje i Iron
Maiden a forin acusats di jessi sataniscj, ma a dispiet da lis acusazions, a
scomencin il tour di The beast on the Road.

Rivâts insom cul tour, tal 1984 a van ducj a lis Bahamas cuntun gnûf baterist,
Nicko McBrian, e a fâsin un altri disc, clamât Piece of Mind. Chel album achì al
risultarà vê cjançons plui melodichis, complessis e ricercjadis di chei di
prime. Simpri a lis Bahamas, i Iron Maiden e completaran Powerslave, la cuinte
opare dal cuintet. Ancje chest album al ricevarà une vore di compliments e al
tornarà a palesâ un caratar dûr ma conservant lis carateristichis "progressive
metal" dal precedent Piece of Mind. I singui "Aces High" e "2 Minutes to
Midnight", cun "The Rime of the Ancient Mariner", a vignaràn calcolâts di
classics de storie dal grup e a saràn sunâts intai concierts cetantis voltis.

Dopo l'ultin tour, i Maiden a tornaran a regjistrà in pôc timp un gnuf album cun
Bruce, clamât Brave New World. Cualchi timp dopo di chest album, a 'nt
publicaran altris doi clamâts Dance of Death e A matter of life and Death e ai
16 di Avost dal 2010 il disc The Final Frontier. L'album al si è palesât une
vore bon, cun tantis venditis e recensions buinonis da la critiche. Dacîs di
chest lavôr dai Maiden al è tacât il "The Final Frontier Tour" che al è passât
ancje par Codroip ai disesiet di Avost dal 2010.



https://fur.wikipedia.org/wiki/Grafie_de_lenghe_furlane

Par scrivi par furlan si son dopradis tal timp diviersis grafiis, nome tai
ultins agns si è rivâts a doprâ une grafie standard che cu la leç regjonâl
15/1996 e je deventade che uficiâl.

Il probleme di cjatâ une grafie al è nassût cun i prins documents scrits par
furlan. Chei che a savevin scrivi a vevin come riferiment il latin e l'alfabet
latin. Par chest e àn scugnût cjatà cualchi sisteme par scrivi chei suns
particolârs che no jerin tes letaris latinis.

Par esempli za tal 1360 il nodâr Odolrì di Cividât al dopre la ç pes consonants
africadis dentâls e consonants palatâls, par esempli al scrîf Çuan (Zuan), Saçil
(Sacîl), piçulg (piçui). Pe medi palatâl sorde al dopre il chi (vuê si scrîf
cj), par cui al scrîf chiamp (cjamp), bechià (becjâr), Chiadovry (Cjadovri).
Simpri a Cividât tal Bielo dumlo di valor si dopre invezit il trigram cgi
(cgiantaraj par cjantarai, pecgiat par pecjât).

Tal 1600 autôrs come Eusebi Stella, Ermes di Colorêt, Girolam Biancon a scrivin
lis vocâls lungjis cu la dople letare, par cui si cjate scrit dauur (daûr), maar
(mâr) e v.i.

Dut câs la prime soluzion organiche a jessi une vore doprade e ven proponude dal
Pirona cun il so vocabolari (1871), fra lis modifichis impuartantis il Pirona al
dopre il c al puest dal q, e al torne a doprà il ç come che si faseve tai scrits
furlans plui antîcs. La africade si scrîf ç par esempli çate, la medi palatâl e
je çh, par esempli lui al çhate (lui al cjate).

Sot il fassisim la societât filologjiche furlane e torne a doprâ un alfabet plui
dongje a chel talian come che si viôt tal Nuovo Pirona dal 1935.

La grafie de filologjiche e cambie tal dopo vuere sot la influence di pre'
Marchet, si tachin a doprâ i digrams cj e gj pes oclusivis medi palatâls.

Tai agns seguitîfs si àn des propuestis diferentis che a otegnin popolaritât,
lis clapis Scuele Libare Furlane e Glesie Furlane e tachin a doprâ la hácek (la
pipe sclave, ancje cheste une vecje idee di Marchet) par cui a scrivin čavate
(çavate), čore (çore), palač (palaç). Di chestis ideis e ven elaborade la grafie
Faggin-Nazzi.

Tal 1986 la provincie di Udin a met adun une comission vuidade dal linguist
catalan Xavier Lamuela, che e elabore une grafie standard, in pratiche la grafie
storiche de filologjiche cun cualchi modifiche. Al inizi cheste propueste e à un
sac di critichis ma tal 1996 e devente chê uficiâl e al dì di vuê e je di grant
lunc la plui doprade.



https://fur.wikipedia.org/wiki/Enrico_Toti

Enrico Toti (Rome, ai 20 di Avost dal 1882, Monfalcon, ai 6 di Avost dal 1916)
al fo un eroi talian de prime vuere mondiâl.

A Enrico Toti i mancjave la gjambe çampe, pierdude intun incident sul lavôr (al
lavorave come prenâr par lis feradis talianis), e par chest al scugnive lâ ator
cuntune croçule. Cuant che e scomençà la prime vuere mondiâl, Toti, che al jere
une vore patriotic, al rivà a fâsi arolâ tai bersalîrs cicliscj, e al vignì
mandât sul front dal Cjars. Ai 6 di avost dal 1916, dilunc la sieste bataie dal
Lusinç che e permetè ai talians di cjapâ Gurize, Enrico Toti, slançât cul so
repart al assalt di cuote 85 di Monfalcon, al fo ferît plui voltis dai austriacs
e, prime di colâ par tiere muart, al tirà la croçule cuintri il nimì, berghelant
"Nun moro io" (Jo no mûr) e bussant lis plumis dal elmet.

Par chest al è stât decorât cu la Medaie d'Aur al Valôr Militâr motu proprio dal
Re in persone, (nol jere imatricolât sicu militâr par vie de so inabilitât),
"par che al sedi tramandât il ricuart gloriôs e eroic a lis gjenerazions
futuris."

Il cadavar al fo traspuartât inizialmentri a Monfalcon, ma il 24 di Mai dal 1922
al fo movût a Rome, dulà che al ricevè i solens funerâi. Tai zardins dal Pincio,
a Rome, e a Gurize al fo eret un monument in bronç.



https://fur.wikipedia.org/wiki/Declarazion_univers%C3%A2l_dai_dirits_dal_om

La Declarazion universâl dai dirits dal om al è un document firmât a Parîs in
France ai 10 di Dicembar 1948 e promovude dal ONU, che sburtà par fâle
ricognossile e aplicâle in ducj i paîs dal mont.

Vignude fûr daspò dai crimins e des atrocitâts avignudis inte Seconde Vuere
Mondiâl, la Declarazion e fâs part dai documents fondamentâi pal ONU, insieme
cul Statût inmaneât tal 1945. Di fat, al è un codiç etic di grandone
impuartance, parcè che al è il prin document inte storie dal om che al
specifiche i dirits di ogni persone, cence distinzions di paîs o di religjon. Al
è duncje il pont finâl di secui di discussion filosofichis su etiche e dirits,
al cuâl a 'nd àn cjapât peraule personaçs filosofs come John Locke, Jean-Jacques
Rousseau, Voltaire, Immanuel Kant, e lât indevant fin ae etât contemporanie; une
grande influence e ven ancje de Declarazion dai dirits dal om e dal citadin,
inmaneade tal 1789 dilunc la Rivoluzion francese e i cui elements principâi a
son stâts includûts in cheste cjarte. Altre ispirazion e je vignude dai
Cutuardis ponts di Wooodrow Wilson (1918) e i cuatri pilastris des libertâts
enunciâts inte Cjarte Atlantiche di Franklin D. Roosevelt e Winston Churchill
intal 1941. Daspò di cheste Declarazion a son rivâts il Pat internazionâl sui
dirits economics, sociâi e culturâi e il Pat internazionâl sui dirits civîi e
politics, prontâts de Comission pai dirits dal om e adotâts dal ONU ai 16 di
Dicembar 1966. La Declarazion e je la base di un grum des concuistis civîls inte
seconde metât dal XX secul, e la base ideâl de Cjarte dai dirits fondamentâi de
Union Europeane che e je il fondament de Costituzion Europeane.

La declarazion e je componude di un preambul e trente articui che a afermin i
dirits individuai, civîi, politics, economics, sociâi e culturâi di ogni om. La
declarazion a pues jessi dividude par argoments: il preambul al elenche lis
causis storichis e sociâls che a àn puartât ae necessitât di vê di un document
di chest gjenar; i articui 1 e 2 a stabilissin i concets di base di libertât e
avualiance (tornâts a cjapâ di chei tirâts fûr inte Rivoluzion francese); i
articui dal 3 fintremai al 11 a stabilissin i dirits individuâi; i articui 12-17
a stabilissin i dirits di un om tai confronts de comunitât; i articui 18-21 a
esprimin chês che di solit a son clamadis "libertâts costituzionâls", ven a stâi
libertâts di pensîr, opinion, fede e cussience, peraule, associazion pacifiche.
I articui 22-27 a presentin i dirits economics, sociâi e culturâi; par finî, i
articui 28-30 a stabilissin lis modalitâts gjenerâls di ûs di chescj dirits e
dulà che no si pues aplicâju.



https://fur.wikipedia.org/wiki/Crosadis

Lis Crosadis forin une cjadene di operazions, no nome militârs, prontadis dal
papât, che al voleve tornâ a puartâ i lûcs de Tiere Sante sot il domini de
cristianitât.

Lis Crosadis scomençin intôr dal XI scecul par finî ator dal XIII. Le tiere
Sante jere controlade, al timp, dai musulmans. La motivazion principâl e jere
chê di permeti ai pelegrins cristians di podê lâ a preâ in chei lûcs indulâ Jesu
Crist al jere vivût e dulà che al veve predicjât. Ma si zontin ancje motivazions
di tipo economic e comercîal. Chest al è il câs de Republiche di Vignesie, che e
rive adore a puartâ i vuerîrs crosâts cuintri lis citâts di Zare e
Costantinopoli.

Bisugne ancje dî che no dutis lis crosadis forin combatudis cuintri i musulmans:
la crosade dai albigês fo combatude cuintri i Catârs de France meridionâl.

La peraule crosade e à cjapât un significât plui larc: e po volê dî ancje une
vuere menade par motîfs religjôs,ideologics e sociâi.

Dut al è scomençât cuant che i pelegrins che a levin intes Tieris Santis a
vegnin acompagnâts da cavalîirs armâts (Prime Crosade) par difindisi dai Turcs
che a jerin deventâts pericolôs, tant che a jerin deventâts un pericul ancje pa
lis popolazions locâls. Ancje se i Turcs a jerin musulmans come lis popolazions
locâls, no fevelavin la lôr lenghe e il robâ e il maçâ cuintri i pelegrins
cristians al devente simpri plui frecuent, tant che cui che al voleve lâ a preâ
in Tiere Sante, al scugnive lâ acompagnât da vuerîrs armâts. Cuant che la Tiere
Sante e jere sot le sovranitât dai Arabos,le Tiere Sante e jere une vore plui
sigure, ma il Pape Urbano II, al concili di Clermont dal 1095, al dîs che cui
che al voleve lâ in Tiere Sante, al veve di lâ armât. Disint che ' ancje Diu lu
voleve ' (Deus vult) al è inizi di un rivâ di pelegrins mai vidût prime, in tai
lûcs sants de Cristianitât



https://fur.wikipedia.org/wiki/Comelians

Comelians al è un comun inte Cjargne, che al dì di vuê al fâs part de provincie
di Udin e al à 637 abitants.

Il comun al è logât a 553 metros tal Cjanâl di Guart, in Cjargne, al è bagnât
dal Dean, dal Margò e dal riù Vaglina. Lis monts plui altis a son la mont di
Crostis e chê di Talm.

Si crôt popolarmentri che il non Comeliàns al vegni di comeleans, int dal
Comeli. Difat probabilmentri i prins abitants dal lûc a si insedearin uchì dal
Comeli.

In tal comun al ven fevelât il furlan, in te variant dal bas Cjanâl di Guart,
caraterizade de terminazion des peraulis femininis (o miôr, di chês che a
davegnin de prime declinazion latine) in -a (singolâr) e -as (plurâl): la cjasa
- las cjasas. Altris trats carateristics a son lis pronunciis ei (spes evolude
in -êr) e ou (spes evolude in ô) là che tal furlan centrâl a si àn î e û; par
esempli, jeir (o jêr) e urtigoul (o ben urtigôl) par îr e aldiûl.

I comelianots dal cjaulûc, a diference de int des frazions e di ducj i paîs de
valade, si ju cognos pe particolâr pronuncie de "r" tal cuel, come che ducj a
puedin inecuarzisi scoltant lis cjançons di Giorgio Ferigo.



https://fur.wikipedia.org/wiki/Biosfere

In ecologjie si definìs biosfere (o ecosfere) l'insiemi des zonis dal planet
Tiere che lis lôr cundizions ambientâls a permetin il disvilup de vite. Chestis
zonis là che si disvilupe la vite, che si pense che e sedi nassude almancul 3,5
miliarts di agns indaûr, a cjapin dentri la litosfere (sot tiere e superficie
terestre), la idrosfere (lis aghis di mâr, di lât e di flum), e i prins strâts
de atmosfere (fin a une altitudin di plui o mancul 10 km). La vite e je fate
possibile su la tiere par vie di ciertis cundizions trant che la presince di une
atmosfere, che e difint di radiazions e meteorits; une temperadure idonie al
mantigniment des struturis terziariis e cuaternaris des proteinis e la esistence
di elements chimics juscj pal davuelziment dai procès vitâi.

Influencis significativis su la biosfere a son dadis dai moviments di aghe e
aiar su di jê e de posizion e dai moviments de tiere rispiet al soreli.

La biosfere e pues jessi scomponude in macrounitâts caraterizadis di uniformitât
di cundizions dal clime, là che si son adatadis une flore e une faune
specifichis, definidis biomis, che a lôr volte a puedin jessi scomponûts in
microunitâts clamadis ecosistemis.

Une acelerazion di chestis modificazions al somee jessi dât ancje dal disvilup
de popolazion umane, che al à influît in maniere direte, in particolâr de fin
dal secul passât, su lis cundizions ambientâls e climatichis. I principâi fatôrs
antropics che a puedin vê influence negative su la biosfere a son il
disboscament, la urbanizazion, la agriculture, l'incuinament e la incressite de
CO2 atmosferiche par vie dal ûs fis di combustibii fossii.



https://fur.wikipedia.org/wiki/Belun

Belun e je une citât dal Venit che al dì di vuê al à 35.870 abitants. Al è il
cjâf lûc de omonime provincie.

Belun e je la cjâf lûc di provincie plui a Nord dal Venit e e je ancje la plui
alte sul nivel dal mâr. Si cjate ai pîts dal grup dolomitic dal Schiara.

La citât antighe e je logade su un spiron di cret dongje de confluence dal
turint Ardo cun la Plâf.

La citât e à origjins romanis, e deventà un municipi difindût da grandis
fortificazions, che durarin fin ae vignude dai barbars.

Dilunc di dut la alte etât di mieç, la citât e restà sot dal domini langobart e
carolinç. Il periodi jenfri il XI e il XIII secul al fo pe citât une vore
sanganôs, soredut par vie des vueris cuintri la citât di Trevîs. Il vescul cont
Zuan II al rivà a slargjâ i dominis belunês fintremai ae fertile planure di
Montebelune, ma la superioritât di Vignesie e obleà il guvier a seguî
politicamentri la Serenissime. Il 1404 al è l'an de fin des vueris cuintri i
trevisans e des lotis internis jenfri lis variis fazions.



https://fur.wikipedia.org/wiki/Armageddon

Armageddon o Armaghedon in diviersis version biblichis e je la traduzion dal
tiermin grêc Har-Magedòn, che al salte fûr di une espression ebraiche che a
significhe "Monte di Meghiddo" (CEI;PS;Ri); al somee che a nol sedi mai esistût
un veri e propri Mont di Meghiddo.

Atualmentri e esist dome une culine alte une ventine di metris su le cuâl a si
cjatin i rudinaçs de antighe citât di Meghiddo; Meghiddo e jere logade a cetancj
chilometris a SE dal mont Carmêl inte tiere di Canaan, al dî di vuê Israêl. A
dominave e a stave parsore de plagne di Esdrelon (Izreel) podint cussì controlâ
lis principâls viis des caravanis e militârs in direzion nord-sud e est-ovest.

La Bibie a fâs riferiment a chest tiermin intal libri di Apocalìs cap. 16 vers.
14,16; descrivintlu come il lûc dulà che a saran ingrumâts ducj i sovrans de
tiere par la bataie dal grant dì dal Idiu plui potent.

Par esempli i Testemonis di Jeova a sostegnin che Armaghedon no figure une
localitât, parcè che ducj i sovrans e lis fuarcis militârs de intiere tiere
abitade no podaressin cjatâ puest inte leterâl plagne di Esdrelon, sot Meghiddo,
che a je lungje sù par jù trentedoi chilometris e largje a pene vincjenûf; ma a
figure une "situazion" mondiâl (di fat il tiermin grêc tòpon tradusût "lûc" al
po figurâ ancje condizion o situazion), che a viodarà implicadis dutis lis
nazions cuintri lis fuarcis dal Idiu plui potent, su lis cuâl no la varan
vinçude e partant cu la distruzion de int necuitose.



https://fur.wikipedia.org/wiki/Antoni_Beline

Antoni (Toni) Beline (Vençon, 11 di Fevrâr 1941 - Visepente, Basilian, 23 di
Avrîl 2007) al fo predi, scritôr e inteletuâl furlan.

Il vêr pastor di une glesie, a nol è il plevan, ma il Signôr. Parcé che se al
mancje il plevan, a nol sucêt nuie, ma se al mancje il Signôr, il mont a nol stà
in pît (Antoni Beline)

Deventât predi tal 1965, al à tacade la cariere a Codroip, po a Sant Martin di
Rualp e Val, in comun di Darte e "li o ai vude come une seconde nassite culturâl
e spirtuâl, parcè che o ai tacât a volêi ben e a spindi la mê vite pal popul e
pe glesie furlane". Par cuestions di salût dopo 14 agns si è sbassât a Visepente
dulà che al è restât par 24 agns. Dal so Friûl al diseve: "O vin di promovi la
idee di un Friûl che nol cîr di salvâsi a ducj i coscj de modernitât, ma che al
sa frontâ e confrontâsi ancje cu la globalitât. Tignìn a ments che la globalitât
cence il localisim e je une scjatule vueide. Cussì come l’inglês cence lis
lenghis e lis culturis locâls”.

Al è stât un dai grancj animadôrs de culture furlane fintremai intal ultin. Al à
voltât la Biblie par furlan inte prime edizion complete cun pre Checo Placerean
e pe seconde edizion di bessôl, cu l’aprovazion dai vescui furlans e de
Conference Episcopâl Taliane. Al disè di se: "O speri di jessi ricuardât pe
traduzion de Bibie par furlan”.

Al à fat altris traduzions in furlan come Pinocchio ma za intal 1974 al veve
voltât dutis lis 71 flabis dal grant poete latin Fedro, cuant che cjacarâ di
doprâ il furlan par fâ leterature al jere di mats, in une maniere biele
semplice: "Un lôf e un agnel a jerin vignûts a distudâ la sêt in tal stes
riu..."

Al è autôr di 47 libris par furlan e tra l'altri dal cetant cjacarât libri La
fabriche dai predis e di plusôrs tescj, ancje di poesie. Fra i tancj saçs e
libris si ricuardin, Pre Pitin (premi San Simon 1981), Trilogjie (premi San
Simon 1999) dedeât a Oscar Wilde, don Milani e P.P.Pasolini.

Al à vût une rubriche "Su lis olmis di Diu" su La Vita Cattolica par cuindis
agns.

Al è stât une des figuris plui impuartantis de clape Glesie furlane, nassude
intal 1975.



https://fur.wikipedia.org/wiki/Alte_et%C3%A2t_di_mie%C3%A7

Si clame Alte ete di mieç che part de ete di mieç che e scomence cu la colade
dal Imperi roman di Ocident intal 476 d.C, fin intal an 1000.

Daspò de deposizion dal ultin imperadôr roman Romul Augustul intal 476, nissun
al cjape plui il puest di Imperadôr.

L'imperi bizantin al manten la sovranitât parsore lis tieris che a jerin une
volte dal Imperi roman di Ocident. Lis popolazions gjermanichis insedadis ta
chestis tieris a ricognossin la autoritât dal imperadôr di Costantinopoli.
L'imperi bizantin al cîr di controlâ ancje la Glesie, ma al cjate la oposizion
fuarte dal Pape. Daspò da lis invasions dai barbars e la opare dal imperadôr
Justinian, che al veve cirût di tornâ a cjapâ lis tieris pierdudis, la fin dal
secul VIII al viôt il ream dai Francs a Ocident, i Langobarts inte Italie
setentrionâl, l'Imperi bizantin intal sud de Italie e intai Balcans.

La alte ete di mieç e viôt ancje la riorganizazion de Glesie, che e cjate simpri
plui afermazion e interès de bande de popolazion, fin a deventâ une sorte di
federazion di glesiis episcopâls. I vescui a sielzevin i sacrâts locâi, e a
vevin ancje une buine colaborazion cul podê civîl.

Il vescul di Rome al leve cjapant simpri pui impuartance intal contest de
jerarchie de Glesie, e lu puartarà a vê simpri pui podê e a confrontâsi cu la
Glesie di Orient parsore cuestions di teologjie, come par la cuistion de
iconoclastie intal secul VIII.

Intant, inte Europe dal secul VI, al cjape simpri plui man il fenomen dai
rimits, che e devente une novitât simpri plui difondude inte tradizionâl
societât cristiane. Cui che al sielzeve di deventâ eremit al voleve vivi seont
ce che al diseve il Vanzeli, inte penitince, preant, cirint di vivi come Jesus
al veve tant predicjât. I prins a lâ daûr di chest model di vite a forin i
anacorets, oms che a levin a vivi intal isolament plui complet, cence volê un
contat uman. Daspò, chest mût di vivi al ven cambiât: si capîs la bisugne di
vivi intune comunitât regolade di une dissipline: a scomencin a nassi i
munistîrs.

Sant Antoni Abât, San Basili il Grant e San Pacomi a forin i iniziadôrs di chest
moviment in Orient. Jenfri il IV e il VI secul, munics e eremits si difondin in
dute Europe. In Italie, San Benedet, tal 529, al va a stâ a Mont Cjassin par
fondâ la so abazie e al è il prin a da al moviment une regule, cognossude
ancjemò vuê.

La peraule Barbar (che e diven dal grêc βάρβαρος, passant pal latin "barbarus")
e significave tartaiot, par indicâ chei che no fevelavin la lenghe greghe e
duncje no jerin considerâts oms civilizâts. Il stes prejudizi lu vevin i romans.

Une volte jentrâts in contat cu la pui rafinade civiltât romane, i barbars a
scomencin a cjapâ sù il mût di vivi dai Romans, lassant però ancje elements de
tradizion gjermaniche, ancje tal dirit. Lis popolazions di origjn gjermaniche
che a àn rivât adore di sachizâ o a concuistâ la penisule italiche a son:

La barufe jenfri il papât e Costantinopuli, che si jere fate simpri pui fuarte
cu la colade dal Imperi roman di Ocident, e aumente sôt da l'imperadôr Leon III
di Bisanzi, che cuntun edit al veve improibît di doprâ figuris sacris tes
funzions e al veve ordenât la lôr distruzion (730). Il schisme di Orient al
tache tal 1054 cu la scomuniche cuintri dal patriarcje Michêl Cerulari volude di
pape Leon IX.



https://fur.wikipedia.org/wiki/Vuere_di_Troie

La Vuere di Troie e je un aveniment mitologjic contât da Omêr in te Iliade e
indiretementri ancje inte sô continuazion, la Odissee.

La Vuere di Troie e scomence, secont il mît, cuant che Paride, un dai fîs plui
zovins dal re di Troie Priamo, al ven mandât lì dal re di Sparte Menelao. Paride
al si inamore de femine dal re di Sparte, Eline, e scjampe vie cun jê,par lâ a
Troie. Menelao, inacuart dal fat, al domande une man a so fradi Agamenon. Une
volte metût dongje un esercit parsore lis nâfs, a partissin par lâ a Troie. Par
dîs agns dulin vie la vuere Ulisse al è daûr a scombati fin cuant che nol cjate
fûr l'imbroi dal Cjaval di Troie, ven a stâi un grant cjaval di len, che i
Troians a puartin jenfri la citât, crodint che al sedi un regâl par il diu
Poseidon lassât indaûr dai nemîs inte premure di scjampâ; però inte panze dal
cjaval a jerin platâts i vuerîrs grêcs, che, vie pe gnot cuant che ducj a
durmivin daspò vê fat fieste, a saltarin fûr dal cjaval, vierzint lis Puartis
Sceiis par permeti cussì ae armade greche di jentrâ, fiscâ e dâ fûc ae citât.

Un grup di Troians, cun jenfri Enea cun so pari Anchise, a rivarin a scjampâ par
rivâ in Italie e secont la leiende e fondarin la citât di Rome, come che al
conte Virgjili te Eneide.

Intal 1870, l'archeolic todesc Heinrich Schliemann al cjatà i rudars di une
citât che e podeve jessi la Troie di Omêr, logade intune posizion strategjiche
su la cueste orientâl de atuâl Turchie. No si à rivât ancjemò a dimostrâ cun
sigurece che cheste e sedi la citât dulà che e je ambientade la storie, o se no
je plui vecje.



https://fur.wikipedia.org/wiki/Verzegnis

Verzegnis (loc. Verzegnas) al è un comun inte Cjargne, che al dì di vuê al fâs
part de provincie di Udin e al à 908 abitants.

ducj unîts a van a formâ il comun che al cjape il non di Verzegnis. Non che al è
ancje chel da la mont che dal alt e domine lis cuatri frazions e il so lâc
artificiâl (creât tal 1957 inclostrant la corint dal riu Dimbieste (loc.
Dimbiessjta)).

bandonâts definitivementri tal cors dal 1900 dai abitants origjinaris (par solit
daûr da la calade viers lis frazions plui grandis). Ultimementri e je stade
regolade cualchi cjase a Pocis (la plui part pe int foreste). Dassais, dongje,
nol è dal dut disabitât, di fat cualchidun al è a stâ in chest abitât. Inte
localitât Siele Cjalçutan (loc. Sela Cjalçutan), cualchi an fa, di dicembar a
març a jerin vierts implants di schi (dôs pistis calade e une di font) che, di
cualchi an, a son stâts inutilizâts. In Cjaicis (loc. Cjaiças) e je la scuele
materne, invezit in San Stiefin e je la scuele elementâr dal paîs.



https://fur.wikipedia.org/wiki/Trev%C3%AEs

Trevîs al è un comun dal Venit, cjâf lûc de omonime provincie, logât cirche 20
chilometris a Nord de citât di Vignesie.

La citât di Trevîs e je situade te planure venete, 15 chilometris de rive
diestre da la Plâf: e je traviersade dal flum Sîl.

La citât e à origjins preromanis, e cu la concuiste de bande dai Romans de Galie
Cisalpine, la citât e deventà municipi roman: il non latin al jere Tarvisium.

Cu la cjadude dal Imperi, Trevîs e deventà lûc di contese jenfri i Gotis e i
Bizantins. Concuistade poi dai Langobarts, e à vivût un periodi di grande
ricjece, cjapant parfin il dirit di bati monede.

Cu la crisi dal sisteme comunâl, ancje Trevîs e passà ae forme di guvier de
Signorie; la prime famee a fuerin i Ezzelini, signôrs dal teritori jenfri il
1237 e il 1260.

Tal 1339 si unì ae Republiche di Vignesie, deventant il prin possediment in
tiere de Serenissime.

Coinvolzude cun Vignesie tes altris vueris par il primât su la penisule taliane,
la citât e fo guviernade dal duche di Austrie jenfri il 1381 e il 1384 par
passâ, dal 1384 fintremai al 1388, ai Carraresi. A si riunì di gnûf a Vignesie,
deventant une vere e proprie fuartece cuant, tal 1509 e fo dotade de sôs
celebris muris, eretis par difindisi dai atacs de Leghe di Cambrai.

Par vie dai sacrificis sopuartadis dai abitants vie par la Seconde Vuere
Mondiâl, la citât e fo decorade cu la medaie d'aur al valôr militâr tal 1948.



https://fur.wikipedia.org/wiki/Tintoretto

Jacopo Comin (Vignesie , 29 Setembar 1518 - Vignesie 31 Mai 1594 ) cognossût
soredût cul non di Tintoretto par vie dal mistîr dal pari , al fo un dai pui
grancj pitôrs de scuele veneziane,e di sigûr l'ultin dai grancj pitôrs dal
Rinassiment.

Cuant al jere zovin,al jere cognossût ancje cul non di Robusti parce so pari al
veve difindût cun fuarce lis puartis de citât di Padue.

Il so vêr non di famee (Comin) al e' stât scuviart di recent da Miguel
Falomir,curatôr di une mostre al Museu dal Prado e publicât il 29 di zenâr 2007
Par vie de so energje inte piture al e' clamât ancje Il Furiôs.

In tal 1530 al tache a lâ a vore te boteghe dal Tizian ,ma daspo un piçul
aprendistât di nome cualchit dî,al venparât vie. Ridolfi al dîs che Tiziano lu
pare vie,parce ch'al jere invidiôs)

Un document dal mês di mai dal 1539,al îs che Tintoretto al jere ' Mestri Pitôr
'.

La so prime grande opare,il Meracul di San Marc par la Scuele Grande di San Marc
a Vignesie,e je dal 1548,ma la Scuele no ûl pui vêle,parce,secont i diretôr de
Scuele,il cuadri al jere ' masse origjnâl '. Ma chest cuadri al sarâ le clâf che
j viarzarâ le puarte dal sucês,fasint otegni impuartantis comisions.

Intal 1564 al devente il decoratôr oficiâl de Scuele Grande di San Roc di
Vignesie.

Tintoretto al jere un gran disegnatôr.Son restâs pui di 130 disens di figuris a
cjarbon,ancje copis dal vêr di oparis di Michêlagnul.

Il gruês de so opare son a sogjet religjôs,ma ancje a sogjet mitologi e ritrats
di siôrs,come veve fât ancje Tizian.

Il sô fuart al jere di sigûr il sogjet de Ultime Cene ;a nda fatis amancûl
vôt,ducjs diferentis e une pui biele di che âtre.



https://fur.wikipedia.org/wiki/Templi_di_Jerusalem

Al jere un desideri dal re Davide che l'Arcje dal Pat, che e vignive tignude sot
dai telots di tende, e podès vê dimore intune cjase tirade sù a pueste par jê.

L'Idiu a si complasè des buinis intenzions di Davide, pûr al disè che il
privilegjio di tirâ sù il templi al sarès stât concedût a so fi Salomon. Davide,
purpûr al fasè ducj i preparatîfs dai progjets in base a lis indicazions dal
Idiu e al començà ancje a meti vie i carantans. Si lei che al à ingrumât plui di
cent mil talents e dîs mil darici daur e plui di un milion di talents di arint
(1 Cronachis 22:14). Cheste cifre al dì di vuê e podarès ecuivali a trentesîs
miliarts di euros. Salomon nol à doprât ducj chei carantans e chel che i restà
lu metè intal tesaur dal templi (2 Cronachis 5:1).

Intal 70 d.C., dilunc l'assedi di Jerusalem de bande dai romans, un soldât,
cuintri la volontât dal gjenerâl Tît, al brusà il templi, adempint cussì lis
peraulis di Jesus. "No restarà achì piere sore piere che no sedi smuraçade"
(Mateu 24:2).



https://fur.wikipedia.org/wiki/Tastiere

Tabânt di ordenadôrs la tastiere a è un dispositîf di input di datos che in
sostance a covente par controlà l'ordenadôr. La tastiere a pos iessi une
periferiche o a pos iessi tacade diretamentri al ordenadôr (come tai ordenadôrs
portatil)

A si presente come une serie ordenade di botôns ca podin coventà par dà al
ordenadôr un caratar o un comând. Su ogni boton al è un numar, une letare o un
simbul, ca coventin par cognossi la funzion di chel boton. Di solit ogni boton
al pò coventà par inserì ancje tre o quatri simbui diferêns, simbui ca si
otegnin cjalcjânt, insieme dal boton dal caratar, ancje un o doi botôns di
funzion.

Cu la prime tu podis inserì nome numars, cu la seconde acje las letares. Cumò si
dopre che alfanumeriche, che però a cambie di paîs a paîs, e ancje di un tipo e
chel altri di ordenadôr. Il model di tastiere plui doprât al è il QWERTY ma a
esistin ancje atris tipos come il Dvorak o il GKOS.

Il QWERTY al è cumò il schema di disposision dai botôns plui doprât. Al ven
cussi clamât parceche i prîns sîs botôns da tastiere a son apunto Q, W, E, R, T
e Y.



https://fur.wikipedia.org/wiki/Semafar

Un semafar al è un dispositîf mecanic o eletric che al regole il trafic dai
veicui e dai pedon s intes croseris. Il gjenar plui comun di semafar al è chel
cun trê lûs di colôr:

Il prin semafar s puedin jessi consideradis lis lûs di transit instaladis devant
dal parlament britanic a Westminster; la idee e fo dal inzegnîr J.P. Knight,
specialist di segnâi feroviaris. Chest argagn al scomence a funzionâ ai 10 di
Dicembar dal 1868, al imitave i segnâi su lis feradis e veve lis lûs a gas di
colôr vert e ros impiadis dome vie pe gnot. La sô vite e fo curte, parcè che
dopo pôc timp al esplodè par vie di un sfortunât incident, copant un puliziot;
chest al ferme il disvilup de idee fintremai la invenzion de automobil. Il prin
semafar moderni al fo instalât ai 4 di Avost dal 1914, a Cleveland, tai Stâts
Unîts. Al gjestive il trafic tra il viâl Euclides e la vie 105 Est. Al veve dôs
lûs, une rosse e une verde, montadis parsore di un supuart a forme di braç. Al
veve mandave fûr ancje dai suns par segnalâ cui che stave passant



https://fur.wikipedia.org/wiki/Sante_Luzie

In Friûl, il timp des fiestis che a puartin a Nadâl, scomençât tai paîs di mont
cun San Niculau, al va indenant soredut pai fruts cu la fieste di Sante Luzie,
che e cole ai tredis di dicembar. A Udin e tes vilis de planure furlane, cheste
sante e cjape il puest di San Niculau tal puartâ sops e zugatui ai fruts,
massime chei plui piçui. Une volte tal cjâf lûc dal Friûl par cheste date si
metevin sù bancuts di dolçs e di zugatui fûr de glesie dal Redentôr, dulà che
justeapont e ven venerade la virgjine di Siracuse.

Oltri che in Furlanie si sa che sante Luzie e ven festezade in cierts paîs dal
Cjadovri, tai contôrs di Trevîs e di Verone e a Vignesie. Plui a soreli bonât
ancje in Valsugane e tal rest dal Trentin, dulà che i fruts a mètin sui balcons
i plats e lis scudielis cun dongje la semule pal mus, e a spietin i dons de
martare siciliane, che ai plui triscj ur distine une scorie.

Preade di cui che al veve dafâ cui mâi dai vôi, il cult par Sante Luzie si
slargjà te ete di mieç par dute la Italie. In Emilie, in Lombardie, in Venit e
in Friûl. E inmò in ciertis regjons da la Austrie, in Cechie e in Slavuachie,
dulà che e cuistà ancje funzions solstiziâls - come Jesù Bambin, San Niculau e
la Befane - puartant dons ai fruts.

Une volte, par dai il benvignût, si ufrivigi piçui dolçs, no plui grancj di un
carantan, che si leavin ai cordons des scarpis poadis su la bancje dal fogolâr o
su la basse dal balcon de cusine. E tes zornadis denant de sô fieste scjaps di
fruts a lavin sunant sampogns par nunziâ la sô vignude.

Fintremai tes riformadis Danimarcje e Svezie il 13 di Dicembar al è festezât cu
la elezion di une "virgjine savie" che, compagnade di altris fantatis cun
viestis blancjis e furnide sul cjâf di une corone che e ten adun siet cjandelis
impiadis, e va pes stradis e pes cjasis a racuei dons. Chescj regâi a vignaran
po daspò puartâts ai fruts des scuelutis e a vielis che a son sotetâts tai
institûts che a asistin i puars.

Sante Luzie benedete, àò di dile propri sclete? Jo i vorès dal to bon cûr un
plasej …devantdaûr!

Ce mi zovie mai la viste su la tiere cussì triste? Ce ào di fâ mo' dai miej voj
quan'che il mont al è un imbròj?

Ce biel viodi chês maséris, chest ledàn, chestis tristeris, chestis tantis
robarîs par chel mostro di paîs!

Viodi musis rabeòsis, onglis lungjs e cragnôsis, balarìns e cjocheljs ch'a
blestemin sot lis stelis!

Ce biel gust viodi frutatis sgherlis, sòcis, sfazzadatis; o fantàz cussì dordei
ch'a no san cjatâ di miej!

Sante Luzie benedete, ào di dîle propri sclete? No saréssial miej sèi vuarp e pa
l'anime e pal cuarp?



https://fur.wikipedia.org/wiki/Sandri_Botticelli

Alesandri di Marian Filipepi pui cognossût ul non di Sandri Botticelli (Florence
1 di març 1445 - 17 di mai 1445) al fo un pitôr talian de Scuele Florentine dal
inizi dal Rinassiment.Le sô vite je contade dal pitôr Zorz Vasari te opare Vite
dai artiscj.Al e' stât influenzât da pitôrs come Fra Filip Lippi e Antoni
Pollaiolo.

Nassût a Florence te contrade dai Ducj i Sants (Ognissanti)al scomence a imparâ
il mistîr di pitôr cun sô fradi,par jessi daspo scuelâr di Fra Filip Lippi.A
devente ancje scuelâl dal Verrocchio ,jenfri il 1467 e il 1470,tal stês timp che
in te buteghe dal Verrocchio al jere scuelâr Lenart da Vinci.

In tal 1470 al viarç une buteghe di bessôl,in chel an,al ven incargât di piturâ
il Coraç le sô prime opare,che sarâ mitude tal Tribunâl dal Palaç dal Mercjât.
Lis grandis fameis di Florence soredût chê dai Medici saran i sôi protetôrs. Par
chestis fameis,il Botticelli al fasarâ soredut ritratos.Jenfri lis oparis
ordenadis da cheste famee si cjate il Ritrat di Gjulian dai Medici e le famose
Adorazion dai Tre Rês. Cheste ultime opare puartarâ a l Botticelli,le definitive
protezion de famee dai Medici. Lavorant par la Famee Medici,Botticelli al a mût
di cognossi e jentrâ in contat cu lis ideis neoplatonichis misturadis cu lis
ideis clasichis che influençaran oparis come La nassite di Venere e le
Viartedutes dôs fatis par le residence de Famee Medici. In chest cuadri le
figure di Venere pues jessi viodude come il simbul dal amôr cristian tant che
dal amôr pagan. Parsore cheste linie al va ancje il cicli dai cuatri cuadrîs de
Nastalgio dai Onests dal 1484,dulâ l'artiste al rapresente une des storîs dal
Decameron dal Boccaccio.

Al piture ancje cuadrîs a sogjet religjôs come Le Madone che scrîf il Magnificat
(1485) , Le Madone di Granade (1487), l' Incoronament de Madone(1490) , le
Madone cul Frut e doi Sants (1485). Intal 1472 al jentre te Compagnie di San
Luche une confraternite di pitôrs. In tal 1473 al piture un fresc tal domo di
Pise ,lât piardût.

In tal 1481 al va a Rome ,par partecipâ ai lavôrs de Capele Sistine ,indulâ al
piture Lis tentazions di Jesu Crist , il Cjastî dai Riviei ,lis Privazions di
Mose' .

In tal 1505 al fâs part dal Comitât florentin incargât di decidi le colocazion
dal David di Michêlagnul. De produzion a tematiche religjose dal Botticelli, si
segnalin ancje il San Sebastian e il fresc di Sant Agostin.

Daspo dal 1490,cuant che le famee Medici ven parade vie de citât,Botticelli
,seont Zorz Vasari,al passe une crisi religjose par tornâ sot dai insegnaments
dal frari benedetin Jaroni Savonarola ,che al predicjave le riforme e le
austeritât in te religjon catoliche. Chest,no e' le veretât,ma al e' sigûr che
Botticelli al ven influenzât dai acjadiments politics-religjos de citât in tai
agns de prediche dal frari. Di chest periodo a son le Nativitât mistiche , le
Pietât , e il Crist in crôs,oparis di une grande devozion religjose.

Al mûr in tal 1510 e ven soterât te Glesie dai Ducj i Sants (Ognissanti) a
Florence



https://fur.wikipedia.org/wiki/Rino_Gaetano

Salvatore Antonio Gaetano (Croton, 29 di Otubar 1950 - Rome 2 di Jugn 1981, plui
cognossût cul non di Rino Gaetano al fo un cjantautôr talian, une vore cognossût
in tai agns Setante.

Nassût in Calabrie, a dîs agns al va a vivi a Rome, parcè che i siei gjenitôrs a
vevin cjatât lavôr come puartîrs in une cjase.

In tal 1974 al publiche il so prin disc, Ingresso libero, ma si fâs cognossi
miôr cul 45 zîrs Ma il cielo e' sempre piu' blu.

In tal 1978 al partecipe al Festival di San Remo cun la cjançon Gianna, al rive
tierç daûr di Anna Oxa e dai Matia Bazar. Ancje se al rive tierç, Gianna e je la
cjançon plui scoltade e al reste al prin puest de classifiche par un grum di
timp.

Al jere une vore apassionât di teatri: in tal 1981, al recità in tal Pinocchio
di Carmelo Bene.

La sô muart e fo dramatiche: ai 2 di Jugn dal 1981, la sô machine, une Volvo
343, e va cuintri un camion in te vie Nomentane, a Rome, dongje la crosere di
vie XXI di Avrîl. I socors a rivin daurman, ma al ven refudât di cinc ospedâi.
Al murì cussì a nome trente agns, cualchi dì prime dal sô matrimoni.



https://fur.wikipedia.org/wiki/Resistence_taliane

La Resistence Taliane al è l'insiemit dai moviments politics che a si son
oponûts ai fassiscj e ai naziscj che a vevin cjapât il podê tal centri e in alte
Italie dopo dal 8 di setembar dal 1943.

Inte resistence a jerin grups, plui o mancul organizâts, di diviers origjin
politiche, cu la idee comune di combati militarmentri il guvier de Republiche
Sociâl Taliane e lis trupis todescjis . La lote di liberazion a finì cu la
insurezion gjenerâl dal 25 di Avrîl dal 1945 proclamade dal Comitât di
liberazion nazionâl pe Alte Italie (CLNAI). I partigjans a cjaparin il control
di scuasit dutis lis citâts de alte Italie prime che a rivedin lis trupis
aleadis.

Lis trupis todescjis in Italie si rinderin il 29 di avrîl, in Friûl, che al jere
stât anetût a la Gjermanie cul non di Adriatische Kusterland, si combatè cualchi
dì di plui fin ai prins di Mai.

Fra il 8 di Setembar dal 1943 e il 25 di Avrîl dal 1945 in alte Italie si
combatè une vere e proprie vuere civîl. La azion dai partigjans a intindeve
jessi une vuere patriotiche e di liberazion dai todescs ma di fat al fo ancje
une vuere civîl cui fassiscj e la Republiche di Salò.

In Friûl la situazion a fo une vore plui complicade parcè che su la vuere di
liberazion combatude di bande taliane e su che combatude di bande jugoslave si
miscliçarin il desideri di svindic e lis rivendicazions nazionalistichis. In
plui te mont Furlane si jerin insediâts i cosacs aleâts dai todescs.

Si calcole che pe Resistence taliane a sedin muarts 44.700 partigjans e che
21.200 a sedin restâts mutilâts. Almancul 40.000 soldâts talians a muririn
combatint cuintri di todescs dopo dal 8 di Setembar dal 1943 e altri 40.000 a
muririn tai lagers naziscj.



https://fur.wikipedia.org/wiki/Questione_Ladina

Cun Questione Ladina (ven a stâi cuestion ladine) si intint la domande se il
furlan, il ladin e il romanç a formedin un sisteme linguistic unic e se si
podedi includilis sot dal non comun di lenghis reto-romanzis.

Cheste cuestion e je puartade indevant dal inizi dal XX secul dai studiôs di
linguistiche, e lis lôr posizions a si podin dividi in doi grancj grups. Oltri a
lis considerazions dome linguistichis, a son spes jentradis te discussion ancje
argoments di gjenar politic.

Il prin grup di studiôs e base lis lôr ideis sui lavôrs di Graziadio Isaia
Ascoli, linguist gurizan, estindûts e metûts a puest tai agns sucessîfs di
Theodor Gartner (1843-1925).

Chescj doi studiôs a sostegnin che lis similaritâts tra lis trê lenghis a son
cussì evidentis, che e scugne jessi stade une lenghe origjinarie in comun, che
si pandeve tra il pas di Oberalp in Svuizare e il Friûl.

Cheste unitât e fo cul timp vie vie rote sei dal isolament, sei de divierse
influence di altris lenghis, in particolâr pe avanzade vierç sud dal todesc e
vierç nord dal talian.

Chest secont grup, di cui si segnalin Carlo Battisti (1882-1977) e Carlo
Salvioni (1858-1920), al sosten che il reto-romanç al è dome il romanç dai
Grisons, cui siei cinc dialets. Ogni parintele cul ladin e cul furlan e sarès
une costruzion dai linguiscj cence leams cu la realtât.

Lis carateristichis comunis par furlan, ladin e romanç si podin cjatâ ancje tai
dialets di dut l'arc alpin, par esempli in Lombardie, in Venit e in part ancje
te planure padane. Duncje lis carateristichis fonetichis definidis come
reto-romanzis a saressin caratteristichis vieris di dute l'Italie dal nord, e
intes trê lenghis si son dome conservadis miôr.

Al inizi la dispute tra Ascolians e Battistians e fo suntun plan dome sientific.
Al inizi dal XX secul lis posizions di Battisti a forin cjapadis sù dai
irendetiscj talians, che a interpretarin lis tesi dal studiôs secont la idee che
furlans, romançs e ladins a fevelavin in pratiche talian, e duncje a vevin di
jessi unîts al stât talian. Duncje ancje il cjanton Tessin e chel dai Grisons e
vevin di passâ sot de Italie.



https://fur.wikipedia.org/wiki/Pr%C3%A2t

Prât al è un comun inte Cjargne, che al dì di vuê al fâs part de provincie di
Udin e al à 1.064 abitants.

Il comun di Prât al è logât tal Cjanâl Pedarç, unic comun di chiste biele
valade. Lis sôs frazions a son:

L'economie dai paîs dal Cjanâl Pedarç e si è simpri fondade su l'agricolture, in
mût particolâr su la coltivazion dai fasoi, e su l'ativitât pastorâl. Dal secul
XVIII la frazion di Pesariis e je innomenade atôr pal mont par vie de sô
produzion di orlois: propite casù difat e jè nassude, tal 1725 la
impuartantissime ditte dai fradis Solari, che ancjmò al dì di vuè (ancje se cumò
la sede e jè a Udin e esporte i siei prodots in dut il mont. Par chest motîf un
dai slogan de valade e jè la valade dal timp: arlois e fasois. Condiplui dai
ains '60 la valade e jè interessade da un fenomin turistic avonde impuartant, in
graciis ae grande bielece dal paesaç e dai paîs, e de grande pâs e trancuilitât
che e regne achì; i paisuts no acolgin i turiscj in hotels, ma tes lôr propiis
cjasis, ristruturadis e mitudis in sest par proponi ancje chi il model dal
albergo diffuso. Ancje la vignude dal turism parò, che ad ogni mût no'l è
confrontabil cun chel che interesse il Trentin - Alt Adîs o lis plui impuartants
localitâts Cjadovri, no jè bastade par frenâ il fuart dispopolament che ancjemò
vuè e patîs la valade.



https://fur.wikipedia.org/wiki/Poseidon

Inte religjon greghe antighe, Poseidon (par grêc Ποσειδῶν) al è il diu dal mâr,
dai cjavai e, inte sô acezion di Scjassetiere, dai taramot. Divinitâts similis a
Poseidon dal mont antîc a son stadisRodon inte mitologjie iliriche, Nethuns inte
mitologjie etrusche e Netun in chê romane.

Poseidon al jere fi di Cron e Ree. Daûr des tradizions al è calcolât mo il fradi
grant mo il fradi piçul di Zeus. Al pâr di siei fradis e sûrs al è stât divorât
dal pari, che lu à gomitât cuant che al è stât costret di Zeus, l'ultin nassût,
rivât a scjampâ dal gjenitôr teribil. Zeus insiemi cun siei fradis e sûrs, cui
Ecatonchirs, cui zigant e cui ciclop al à batût Cron e i Titans, e i à gjavât il
podê. Parciertis variantis de liende Poseidon al è stât arlevât e tirât sù dai
Telchins te isule di Rodi, e de fie dal Ocean, Cefire, te stesse maniere che
Zeus al è stât tirât sù dai Coribants a Crete. Cuant che dopo si à decidût di
dividi il mont in trê reams, Zeus al à vût il cîl, Ade il mont soterani dai
muarts, intant che a Poseidon i àn tocjât il mâr e lis aghis.

Inte Odissee Poseidon al fâs une part impuartante par vie dal so odi par
Odisseu, dovût al fat che l'eroi al à svuarbât so fi, il ciclop Polifem. La
smare di Poseidon e impedìs par tancj agns a Odisseu di tornâ a Itache.



https://fur.wikipedia.org/wiki/Pi_gr%C3%AAc

Pi o π e je une costant matematiche e un numar reâl trasendent (e duncje
irazionâl), che al corispuint a cirche 3,14159, che al è il rapuart tra la
circonference dal cercli e il so diametri inte gjeometrie euclidee, e al ven
doprât un grum in matematiche, fisiche e inzegnerie. Al è ancje cognossût come
costant di Archimêt e come numar di Ludolph.

Il non de letare greche π e je pi, e cheste grafie e ven doprade intai contescj
tipografics dulà che la letare greche no je disponibil o il so ûs al podarès
jessi problematic. L'agjetîf al ven doprât parcè che par talian ancje la letare
p à la stesse pronuncie.

La costant e cjape il non "π" par vie de letare iniziâl di dôs peraulis grechis,
περιφέρεια 'periferie' e περίμετρος 'perimetri', o ben 'circonference'.

Te Gjeometrie plane euclidee, π al è definît come un rapuart de circonference di
un cercli al so diametri:

Il rapuart c/d nol dipent de dimension dal cercli. Par esempli, se un cercli al
à un diametri d dôs voltis chel di un altri cercli, al varà ancje une
circonference c dople, parcè che il rapuart al ven conservât. Si pues ancje dî
che ducj i cerclis a son simii.

Se no il π al pues ancje jessi definît come il rapuart de aree dal cercli e de
aree di un cuadrât cun lât pari al rai:

La costant π e pues ancje jessi definide in altris mûts che a evitin i concets
di lungjece dal arc e aree, par esempli dôs voltis il plui piçul x positîf par
cui cos(x) = 0.



https://fur.wikipedia.org/wiki/Pasian_di_Pr%C3%A2t

Pasian di Prât al è un comun inte Friûl di Mieç, che al dì di vuê al fâs part de
provincie di Udin e al veve 9375 abitants tâl 2011, dopo l'ultin censiment de
popolazion de bande dal'ISTAT. Lis sôs frazions a son Passons e Colorêt, insieme
a lis localitâts di Sante Catarine e Buinevile.

Al confine a Est cul comun di Udin, dividût dome dal turint Cormôr e de
autostrade A23.

Lis origjins di Pasian a son dal periodi roman, e il non stes al derive dal non
latin Pacilius. Il prin document scrit, invezit, al è de fin dal XI secul.

Vie pe Ete di Mieç, fin tal 1420, il teritori al fo sot de aministrazion de
Abazie di Rosacis; daspò al deventà part de Republiche di Vignesie

Dopo dal Tratât di Cjampfuarmit, il teritori dal comun al pasà sot dal domini
dal Imperi Austri-Ongjarês. Tal 1866, insieme a dut il Friûl, Pasian al pasà
definitivamentri al Ream de Italie.

Pasian di Prât e à ospitât tal 2008 il cincuantesim congrès provinciâl de AFDS
(Associazion Furlane Donadôrs di Sanc).



https://fur.wikipedia.org/wiki/Mosse

Mosse (Mossa par furlan local, Moša par sloven) al è un comun di 1.687 abitants
che al fâs part de province di Gurize. Si cjate a cirche 4 km a soreli a mont di
Gurize e al è la prime stazion feroviarie che si passe lant di Gurize a Udin cul
tren. Il comun di Mosse al fâs part de Comunitât Montane di Tor, Nadison e Cuei
adun cun altris 24 comuns.

Mosse si cjate intun teritori unevore particolâr, sedi dal pont di viste
strategjic (biel che la zone di Gurize e fâs di zonte tra la Penisule Taliane e
la Europe Orientâl) sedi orografic. I siei cueis -ducj tra i 101 e i 103 metris-
a son part di une serie che de val dal Vipau a rivin fintremai a chê dal Lusinç:
il Pudigori, i cueis di Fare e di Cormons, la mont di Migjee e vie indenant.
Chiste aree e à duncje rivistît un grant interès fin de antichitât, biel che
chiste schirie di alturis e fo dotade di cetancj puescj di osservaziôn colegâts
a viste. Mosse e vignive duncje a cjatâsi intal centri di un sisteme difensîf
che al veve chê di protezi il teritori e lis impurtantis viis di comunicaziôn
che lu straviersavin a ôr dai flums. lis tantis altur, oltri che bogns puescj di
osservaziôn, e jerin ancje un bon ripâr: chist al fesè nassi i prins
insediamênts bielzà de preistorie. Il cuel di Mosse e dute la plane dal Prevâl a
forin evidentementri abitadis continuamentri fin de Ete Neolitiche. Anzit, al
pues jessi che la tiere di Mosse e sedi stade un dai prins lûcs di insediament
uman de zone di Gurize, tant che a sugjerissin i ritrovaments dai ultins agns:
tal 1960 un imprest di clap sclesât in localitât Gjave Blanchis, e olmis di
piere decorade sul cuel de Valisela lì di Vile Codelli. Daûr das alturis, la
ample plane dal Prevâl ufrive protezion e scuindarili: al è simpri al Neolitic
che si fasin risalî lis struturis di len (probabilmentri palafitis) dai
jaciments torbôs di chê zone. Ancjemò plui abundants i ritrovaments das Etis dai
metai: lis manaris di piere e la ponte di frece cjatadis a podin jessi de Ete
dal Ram. Simpri tal '60, inte suaze dai lavôrs di splanamênt de Cuote 101, une
das vetis dal cuel de Valisela dulà che si àn cjatâts i rescj di una muraje
gruesse scuasi un metri, a son saltâts fûr un grum di reperts: lì de bande a
Tramontane, a niancje une spane dal pêl de tiere, un strât di 2-3 centimetris
fat di rescj di combustion; inte bande centrâl tocs di crep di dificile
dataziôn.

Dal I secul A.C. no si àn segns di insediaments impuartants a Mosse. Al è
probabil che il teritori, tant che al fo fat cul vicin paîs di Lucinîs, al sedi
stât colonizât a insediaments sparniçâts. Un sgjâf dal 1968 daspò di altris
ritrovaments te localitât Torondel -cuel a nord-ovest de Valisela- al puartè ae
lûs i rescj di 65 sepulturis. Sul imprin si crodevin de epoche longobarde, ma
podopo a son stadis atribuidis a popolazions preesistentis. Tra lis robis
cjatadis a jerin ricjins a forme di lune, un pugnâl in fier, anei in bronç,
braçâi doprâts dai soldâts romans clamâts armillae, une fuibe smaltade e creps
varis.

Al è forsit tal alt de Ete di Mieç che Mosse e cjate la sô origin, se il non
-cemut che al somee- al pues jessi fat risalî ae vôs longobarde Mossau o
Moos-Au, o ben plane dal muscli, stant ae nature paludose dal terèn. Ulteriôr
prove de presince longobarde a Mosse a son i ritrovaments archeologjics vignût
fûr



https://fur.wikipedia.org/wiki/Madrac

I Madrac (cognossûts ancje come Orchestra Digitâl Madrac o Madrac Digital
Massive) a son un trio di funk e musiche nere. Fondâts di ReddKaa come progjet
colaboratîf tra musiciscj furlans underground tal 1999, i son cumò diventâts un
grup fis, cun Francesco Zanelli (vôs), ReddKaa (vocals, Guitar, Beats), Kappah
(Beats, Bass) e MattiaC (Keyboards, Beats). I an produsût trei albums,
"Technotitlàn" (Musiche Furlane Fuarte / Nota, 1999), "Real" (ReddArmy / Musiche
Furlane Fuarte, 2006) e "L'esercito del Sole" (ReddArmy, 2011). I Madrac a son
caraterizâts da suns scûrs e potents, lengaç spes provocatori (che i à valût
l'"explicit lyrics" su la cuviertine di "real") e "street wise" e contaminazion
di sunôrs forescj imbastîts cul furlan.

Il prin butul dai Madrac e pues jessi considerade la cjançon "Urtio", scrite di
ReddKaa tal 1996 su test di Guido Carrara (za Mitili Flk), vincidore dal Premi
Friûl, che za mostrave segnâi dal gjenar musicâl a vignî: lenghe furlane (tal
dialet arcaic di For di Avoltri/Fors Davuotri, patrie di ReddKaa, nassût a Rome
di gjenitôrs de val Dean) misturade cun campions di eletroniche arude, hip hop e
funk.

Il prin disc, "Technotitlàn", realizât cun la colaborazion di 29 musiciscj
underground furlans, al ampliave cheste tendence, passant di cjançons ironichis
come "Cjargnocentric" (drum 'n'bass ch'al declaravi "al è dimostrât al di là di
ogni resonevul dubit che il rock, il drum'n'bass, il big beat, l'hip hop, il
dark, il rock, il metal, il trip hop e la techno i son nassûts a Fors Davuotri e
dopo son stâts copiâts!"), "Standby", su un test e un campionament di Lino
Straulino, "Mai", che e cjapave ispirazion dai suns apene jessûts (par l'epoche)
di Timbaland, "Dîs Pierdûts" dulà che la regjie di Simone Sant, fonic e cuasi
coautôr dal disc, sfociave in un arangjament elaborât e la finâl "Agnui e gjaui
ch'i giuio", grand finale apocalitic e dark. Dopo la presentazion dal disc in
Sala Madrassi il progjet Madrac al fo metût in bande di ReddKaa dopo une disine
di concerts, un pêl par la dificoltât di puartâ ator un progjet cussì complès
dal vîf, un pêl par dâ prioritât al so altri progjet, i Dlh Posse, nonostant lis
buinis recensions dal disc su pai gjornâi locâi e nazionâi (cuntune otime
recension di Musica di Repubblica, tal 2003).

A la fin dal 2005 ReddKaa al cjape in man un altri viaç il progjet, chest viaç
zontant inmò une schirie di musiciscj locâi e no dome. Il disc, "Real", al
conten 14 tracis stilisticamentri plui maduris e omogjenis di "Technotitlàn".
Regjistrât e mixât di Irko Studiobeat a Preganziol (TV), il disc al tache cu la
violentissime "Estremist" par passâ a le furlano-polemiche "Clap tal suei", vie
vie fin a tocs come "Soreli", che al dopre un ritornêl popolâr ("su la plui alte
cime / al jeve il soreli a buinore...") in tun contest neo-soul. Il disc al
conten encje doi tocs par talian, di cui un, "Who's the king", cul gurizan
Giuann Shadai e il belumàt Mole, al ven doprât come prin singul, cun tun video
in animazion digjitâl fat di ReddKaa stes in trê mês di lavôr, video mandât su
network nazionâi come Rai e All Music in programs musicâi, cun tun sucès plui
che bon a livel talian. Subit prime da la jessude da l'album ReddKaa al clame a
sunâ cun lui Mattia Cuttini (aka MattiaC) e Christian Pevere (Kappah), fasint
dai Madrac un grop vêr e propri.

Cun la fondazion di ReddArmy, etichete fondade di ReddKaa, e viodint il piçul
sucès comerciâl dal disc, probabilmentri no adat al marcjât furlan, i Madrac
decidin di suspindi almancul temporaneamentri la produzion in marilenghe (forsi
une coincidence forsi no che l'ultin toc di "Real" si clami "Mandi e grazie")
passant al talian par la produzion dal tierç disc, temporaneamentri clamât
"L'esercito del sole", in jessude pal 2010. Tal avost 2009 al è entrât tal grop
Francesco Zanelli, cjantant di Latisanotta, çjapant il puest di ReddKaa a le vos
tant che lui al sune le chitarre.

Il 1 di Genâr 2007 ReddKaa al fonde la ReddArmy, asociazion culturâl e etichete
indipendent che e met a dun tra chei aitis Carnicats, Maci's Mobile, Dlh Posse,
Mole (in seguito Mole and the Moon Walktet), Railster, Dj Tubet, e i stes
Madrac, che i decidin almancul pal moment di bandonâ la produzion par Furlan e
tachin le produzion dal tierç album, clamât "L'esercito del Sole". In tal Avost
2009 si zonte al grop il cjantant di Tisane Francesco "Zanna" Zanelli. Dopo un
prin rinvio tal mai 2010, il disc al iesc il 7 di fevrâr 2011, cun tun grump di
ospits nazionâi e internazionâi come CapaRezza, Primo Brown dai Cor_Veleno, Dean
Fraser, Skerrit Bwoy (frontman par i Major Lazer), Paolo Baldini dai Africa
Unite e aitis inmò.



https://fur.wikipedia.org/wiki/Litosfere

La litosfere e je la part solide e inorganiche de Tiere che e cjape dentri la
croste terestre e la porzion plui superficiâl dal tabâr superiôr, par une altece
complessive variabile tra i 70-75 km in corispondence dai bacins oceanics e i
110-113 km al di disot dai continents. La superficie di discontinuitât
sismologjiche tra chescj doi elements e ven dite discontinuitât di Mohorovicic
(Moho). Inte zone crostâl lis ondis sismichis P e S a cressin un pôc di
velocitât, biel che intal tabâr superiôr l'aument al è plui marcjât. A une
profonditât tra i 70 e i 120 km chestis ondis a patissin un ralentament; cheste
zone e ven calcolade il limit di profonditât de litosfere; disot e je presinte
une zone cun proprietâts sismologjichis diviersis, la astenosfere. La
ripartizion gjeologjiche fra litosfere e astenosfera no si à di confondile
confondude cu la ripartizion chimiche in tabâr e croste terestre.

La litosfere e je framentade intune serie di plachis tetonichis o litosferiche,
che tai lôr margjins si concentrin i fenomens gjeologjics endogjens, tant che il
magmatisim (cjapât dentri il vulcanisim), la sismicitât e la orogjenesi. Lis
plachis a puedin jessi oceanichis o mistis, cuviertis in part de croste
continentâl.



https://fur.wikipedia.org/wiki/Ligurie

La Ligurie e je une regjon de Italie dal Nord cun 1 milions e mieç di abitants.
E cunfine a Nord cul Piemont, a soreli jevât cu la Emilie-Romagne e la Toscane,
e a soreli bonât cu la France; a Sud e je bagnade dal Mar Ligure. Il cjâf lûc al
è Gjenue.

La Ligurie e je la tierce regjon taliane plui piçule, daspò Val d'Aoste e Molîs;
purpûr e à la tierce maiôr densitât di abitants par chilometri cuadri.

La conformazion dal teritori e je prevalentementri montagnose (scuasit doi
tierçs): la planure e je cirche l'un par cent dal totâl da la estension, e si
cjate scuasit dute inte zone di La Spezie. Lis cuestis a son rimpinidis e con
piçulis lîts inte Riviere di Jevât e un pôc plui amplis inte Riviere di Bonât.

Dilunc la etât di mieç la Ligurie e fasè part de Republiche marinare di Gjenue.
Napoleon invadè il teritori de Republiche intal 1797 che e fo anetude al Prin
imperi francês. Il congrès di Viene dal 1815 assegnà la Ligurie al Ream di
Sardegne, sot dal domini dai Savoe. Dal 1860 e fasè part dal Ream d'Italie, e
intal 1946 pasà sot de Republiche Taliane.

L'agricolture e je limitade a pôcs insediaments par vie de inacessibilitât dal
teritori, e e je limitade ae colture di ulivis, frutam e flôrs: di chescj ultims
la produzion locâl e je la mitât di chê nazionâl. L'industrie pesant e je stade
un setôr impuartant fin tai agns '70, cun industriis come Ansaldo e Fincantieri.
Al dì di vuê fondamentâl al è il turisim: i puescj plui visitâts a son Gjenue
par storie, art e culture; altris zonis a son lis Cinc tieris e Portovenere,
dongje La Spezie.



https://fur.wikipedia.org/wiki/Lenghis_slavis

Lis Lenghis slavis a fasin part de famee linguistiche des lenghis
indoeuropeanis. MAPA: lingvaro.png A son inseridis te subfamee balto-slave parcè
che a son presintis cetantis someancis isoglottichis cun lis lenghis baltichis,
ma no son presints altris leams fra i doi grups. A esistin tesis opostis che a
dinein chest resonament, parcè che daûr di lôr, i doi grups si son svilupâts
indipendents.

Lis lenghis slavis a son feveladis di passe 300 milions di personis in Europe
centri-orientâl e balcaniche, e di un gran numar di emigrants in dut il mont.
Diviersis lenghis slavis a àn l’alfabet latin cun diviers segns diacritics (grup
occidentâl, di tradizion catoliche), chês altris a doprin chel cirilic (grup
orientâl, di tradizion ortodosse), cun variazions minimis fra une lenge e chê
altre.

Partint des lenghis slavis a son stadis creadis diviersis lenghis artificiâls
che puedin jessi capidis di chei che a fevelin almancul une lenghe slave, e il
plui cognossût al è il slovio.



https://fur.wikipedia.org/wiki/Lenghe_spagnule

Il spagnûl (español) al è une lenghe romanze ocidentâl. E je la lenghe romanze
plui fevelade tal mont, doprade come lenghe ufiziâl in Spagne, in diviersis
stâts de Americhe Centrâl e in ducj i paîs de Americhe Meridionâl, infûr dal
Brasîl, Guyane e Suriname (par une liste complete dai paîs, cjale la tabele in
bande). Al è une des lenghis uficiâls de Union Europeane e des Nazions Unidis.
La lenghe e je ancje une vore fevelade, cence jessi ufiziâl, tai Stâts Unîts di
Americhe e te zone dal Sahara Ocidentâl.

Il spagnûl al è par solit cognossût cun chest non, ancje se secont uns studiôs
la lenghe e varès di jessi clamade castilian, soredut par rapuart cun lis altris
lenghis uficiâls dopradis te stesse Spagne: il catalan (català), il basc
(euskera) e il galizian (galego). Te Spagne, difat, la lenghe uficiâl e je il
castilian, cun lis altris trê lenghis ricognossudis come co-uficiâls.

Il latin volgâr al à dât origjin al dialet de zone centrâl de penisule iberiche,
che daspò si slargjà fintremai a rivâ aes zonis meridionâls e a afermâsi, cun
lis sôs variazions fonologjichis, come lenghe uficiâl dal Imperi spagnûl.

Tal principi dal XVI secul il spagnûl al fo introdusût in Americhe, in
Micronesie e intes Filipinis: al dì di vuê al è doprât dome tal continent
american.

Cu la espansion coloniâl in Afriche, la lenghe e fo espuartade ancje in Guinee
Ecuatoriâl e tal Sahara Ocidentâl.

L'alfabet de lenghe spagnole al à 28 letaris, comprendûts i doi digrams ch e ll,
che a son considerâts come un sôl segn, e la letare ñ, che e à il stes sun dal
furlan gn.

Tal spagnûl al esist dome l'acent sierât (´), che al po sormontâ lis vocâls, con
lis regulis elencadis daurman:

In pocjis peraulis, la letare \u\ e po jessi cuvierte da une dieresi (¨), par
indicâ che la particele güe o güi e à di jessi pronunciade "gue" o "gui", come
par esempli in pedigüeño.

Lis frasis interogativis e di esclamazion a son introdusudis rispetivementri dal
pont interogatîf invertît (¿) e dal pont esclamatîf invertît (¡).

Il spagnûl fevelât in Spagne, o chel imparât tai cors di lenghe in Europe, al è
spes une vore diferent dai tancj idiomis di origjin castiliane doprâts te
Americhe Latine. In gjenerâl, lis lenghis spagnolis feveladis te Americhe latine
a àn chestis carateristichis:



https://fur.wikipedia.org/wiki/L%C3%A4nder_austriacs

A nivel uficiâl - daûr dal art. 2 par. 2 de Leç di constituzion federâl
austriache (tod. Bundes-Verfassungsgesetz o B-VG) - un Land (plurâl Länder) al è
tal ambit de Seconde republiche d'Austrie un stât component e une unitât
aministrative. Considerât che Land al pues volê dî sei stât sei tiere, teritori
o campagne, al esist ancje il tiermin plui precîs Bundesland (plurâl
Bundesländer). Par furlan al podarès valê par ducj e doi i tiermins la traduzion
di "stât federât".

I 9 stâts federâts che a componin l'Austrie a son dividûts in 84 distrets
(Bezirk, plurâl Bezirke) e 15 citâts a statût autonom (Statutarstadt, plurâl
Statutarstädte). I 84 distrets a son dividûts in 2.381 comuns (Gemeinde, plurâl
Gemeinden).

La Constituzion federâl austriache e acuarde ai stâts federâts un propri
Parlament locâl (tod. Landtag) legislatîf che, tai limits dâts a intindi de
Costituzion, al è un argagn legjiferant indipendent.

I guviers dai stâts federâts a son di une bande i esecutîfs indipendents dai
sengui stâts federâts e di chê altre part de aministrazion federâl mediate (tod.
mittelbare Bundesverwaltung).

I confins e i simbui dai stâts federâts austriacs a si orientin plui che altri
intor a chei dai stâts de tarde Etât di Mieç; Viene e fo invezit costituide come
stât federât indipendent dome tal 1920 (cu la nassite de Prime republiche).

¹ Dâts te colone "Popolazion" in Statistik Austria, Statistisches Jahrbuch 2005,
pagjine 40 - ven a stâi capitul 02 (Bevölkerung), paragraf 2.02 (Bevölkerung
1527 bis 2003 nach Bundesländern), agn 2003; risultive:
http://www.statistik.at/jahrbuch_2005/pdf/k02.pdf. ² Dâts te colone "Superficie
in km²" in Statistik Austria, Statistisches Jahrbuch 2005, pagjine 37 - ven a
stâi capitul 01 (Geographische und meteorologische Übersichten, administrative
Einteilungen), paragraf 1.13 (Fläche und Benützungsarten, Stand 1. Jänner 2004);
risultive: http://www.statistik.at/jahrbuch_2005/pdf/k01.pdf.



https://fur.wikipedia.org/wiki/Josef_Marchet

Josef Marchet (Giuseppe Marchetti, Glemone ai 23 di Lui 1902 - Udin ai 8 di Mai
1966) al è stât plevan, insegnant, linguist, storiograf, storic e critic de art,
leterât e in gjenerâl un dai plui impuartants pensadôrs furlans dal prin
Nûfcent.

Al studià tal Seminari di Udin e tal 1925 al fo consacrât plevan. Intal 1935 si
laureà in letaris classichis e modernis ae Universitât Catoliche di Milan, e
daspò al fo mandât in Abissinie come capelan militâr. Tornât in patrie, al
insegnà in diviersis scuelis, e tal 1944 al fo mandât al confin dal regjim
fassist. Finide la vuere, al ispirà il grup poetic La Risultive e al deventà il
plui grant sostenidôr e teoric de autonomie furlane in timps une vore dificii,
rivendicant la lenghe furlane come mieç di comunicazion totâl.

Al fo ancje fondadôr e diretôr de Patrie dal Friûl, il prin setemanâl dut par
furlan, dulà che al puartà indevant lis batais pal autonomisim; al fo ancje dal
1961 ae so muart diretôr di Sot la nape; al è ancje autôr de prime gramatiche de
lenghe furlane, ancjemò vuê une vore impuartante; inte Cuintristorie dal Friûl
al à tornât a lei la storie de regjon cence i condizionaments de storie e de
propagande, dome dal pont di viste furlan.



https://fur.wikipedia.org/wiki/Hapkido

Il hapkido (in corean 합[hap]기[ki]도[do] scrit in hangul, e 合[hap]氣[ki]道[do] scrit
cui hanja) al è une art marziâl coreane.

Di prin intro al samee une combinazion di tecnichis dal taekwondo cun altris dal
aikibudo. Il so insegnament al è une vore incentrât su la difese personâl.

La storie dal hapkido e je avonde confuse, ma tantis fonts a atribuissin la sô
nassite a doi coreans: Choi Yong Sul (1904-1986) e Ji Han Jae (1936-). Cuant che
al jere frut, Choi al à stât in Gjapon, dulà che, al samearès, al fo servidôr
dal mestri Sokaku Takeda, dal Daito ryu Aiki jutsu.

Choi al mostrà buinis cualitâts intal Daito-ryu Aiki-jutsu e dispès Takeda lu
mandâ a misurâsi cun altris praticants di arts marziâls. Tornât in Coree, Choi
al scomençà a dâ lezions di arts marziâls. Un dai siei arlêfs, Ji Han Jae, al
metè sù tecnichis coreanis tradizionâls di pidadis e pugns (derivadis dal
taekkyon e dal hwarangdo) e a chest gnûf repertori di tecnichis i de il non di
hapkido dal 1959.



https://fur.wikipedia.org/wiki/Gardiscje

Gardiscje o Gardiscje Imperiâl (loc. Gardiscja) al è un comun di 6.445 abitants
e al fâs part de provincie di Gurize.

Il prin document, ancjemò vuê conservât, che al fevele de vile al è dal 1176 e
al descrîf Gardiscje tant che che une vile agricule di siet fameis subordenadis
ae jurisdizion dal Patriarcje di Aquilee.

Po dopo par scuasi tresinte agns no son documents, tal lunc procès li che la
Republiche di Vignesie e anet il Patriarcjât di Aquilee: Gardiscje e je ocupade
dal stât venezian dal 1479 al 1511, e tignude come fuartece cuintri dai imperiâi
e cuintri dai turcs. La Republiche di Vignesie, di fat, al veve di pôc ocupât il
Friûl e si preparave a organizâ il teritori in difese dai propris dumiestiuts.
Al somee che, intal 1500, Leonardo da Vinci al les propit a Gardiscje (par
incarghe dal Senât Venit), par meti a pont gnovis armis e sistemis di difese.

Intal 1511, i lanzichenecs di Massimilian I a cjapin possès de fuartece: di
chest moment Gardiscje e reste imperiâl. Dal 1615 al 1617 Vignesie e prove di
ricjapâ il control dal teritori, fasint tacâ la Vuere di Gardiscje: i austriacs
a rivin a resisti ai atacs venezians e ae fin de vuere Gardiscje e devente
capitâl de gnove Contee di Gardiscje, che plui indevant al sarà vendude di
Ferdinant III, par fâ front aes spesis de Vuere dai Trente Agns, al princip Zuan
Antoni di Eggenberg.

Tra il 1647 e il 1717, sot dai Principis di Eggenberg, Gardiscje e vîf il so
periodi di aur: l'abitât si inricjìs di palaçs e di istituzions publichis. Il
piçul Stât, aministrât di oms di valôr come Francesc Uldarì de Tor (dissendent
de famee dai Torians, siôrs di Milan), al à une sô autonomie ancje in materie
legjislative, monetarie e di misure. Intal 1717, cu la estinzion de linie
masculine de cjasade dai Eggenberg, la contee e tornà a jessi asburgjiche.

Intal 1754, sot dal guvier di Marie Taresie di Austrie, la citât e il so
teritori a vegnin fondûts ae Contee di Gurize, vignint a formâ une gnove entitât
statâl: la Contee Principescje di Gurize e Gardiscje.

Intal 1855, il feldmaressial Radetzky, al permet che si buti jù part des muraiis
de fuartece, daûr de domande dai citadins che a volevin dâ plui respîr ae citât:
intal 1863 al ven cussì creade la "Splanade", un biel puest che dal principi dal
secul XX si inricjirà di cafês une vore fins e locâi di mode.



https://fur.wikipedia.org/wiki/France_Pre%C5%A1eren

France Prešeren (Vrba, Žirovnica, Slovenie 3 di Dicembar 1800 - Kranj 8 di
Fevrâr 1849) al è il plui famôs poete sloven, un dai plui impuartants poetis
romantics de Europe e une figure centrâl pe storie de lenghe slovene. In chê
volte la Slovenie e jere includude tal Imperi Asburgjic, par chest soredut tai
vieris documents si pues cjatâ ancje la forme todescje dal non, Franz
Prescheren; vuê il paîs dulà che il poete al è nassût al è juste sul confin tra
Austrie e Slovenie.

Prešeren al nas tal paisut di Vrba (ven a stâi "salgâr"), intune famee di
contadins di ideis avonde modernis. Cuant che al à vot agns al va a stâ là dal
barbe Jožef, plevan Kopanje, e al va a scuele a Ribenice (Ribnica). In chescj
agns al sucêt alc leât a la sessualitât che al influençarà dute la personalitât
dal poete, soredut tal rapuart cu lis feminis.

Finît il liceu, Prešeren tal 1821 al si trasferìs a Viene par studiâ leç,
bandonant cussì la idee di deventâ predi, che no sarès displasude a sô mari
Mina). In chescj agns si dediche al studi de poesie, sei classiche sei
romantiche, e al scomence ancje a scrivi cualchi robute. Tal 1828 al devente
dotôr in leç e al va prime in Moravie, par tornâ daspò a Lubiane. Lì il poete al
scomence a lavorâ come avocat e tal 1829 al spose, sburtât de mari e dal barbe,
Marija Johana Khlun, une borghese plene di bêçs di Graz; daspò dal entusiasim
iniziâl, il rapuart cu la femine al deventarà un grum frêt e sierât.

Prešeren al devente in chest periodi grant amì di Matija Čop (par todesc
Matthias Tschop), un dai plui impuartants inteletuâi slovens dal timp, espert
ancje de teorie de leterature; Čop al è convint de necessitât di meti dongje une
leterature slovene, separade di chê todescje, cussì di esprimi il spirt e la
identitât slovene, in acuardi cu lis teoriis romantichis di mode in chê volte.

Tal 1834 e ven fûr la racuelte Sonetni venec (Sartôr di sonets), ispirade
soredut a la figure di Julija Primic (tod. Julia Primitz), une siore di Lubiane.

Tal 1835 al mûr il barbe Jožef, chel de famee che al jere plui dongje di
Prešeren, e simpri in chel àn al mûr inneât su lis rivis de Sava ancje Matija
Čop. Il dolôr pe muart dal amì al è ben presint inte elegjie scrite par todesc
in sô memorie.

La mancjance di rapuarts amorôs stabii, l'amôr no ricambiât par Julija Primic,
la muart di Čop e lis insodisfazions sul lavôr a metin in crisi il poete tal
1835; chest lu puarte a butâsi sul bevi, a no lâ plui a vore e ancje a pinsîrs
di suicidi.

Inte Vierte dal 1836 e ven publicade une des sôs oparis plui impuartantis, Krst
pri Savici - "Il batisim lì de font Savica". Simpri in chest àn si met insiemi
cun Ana Jelovšek, che e deventarà la sô amant.

Tai agns seguitîfs, Prešeren al scomence a interessâsi a lis tradizions popolârs
slovenis e tal 1839, insiemi cul amì Andrej Smole, contrari al guvier austriac,
al progjete un gjornâl par sloven, idee blocade daurman de censure austriache.
Ma Smole al mûr di colp, e chest, dongje al disinterès di Ana, e a un sintiment
gjenerâl di malstâ, a provochin une altre crisi intal poete.

La grande ispirazion poetiche di Prešeren si pues viodile a clâr ancje in tes
sôs ultimis oparis, come par esempli Zdravljica ("Il Brindis"), scrite tal 1844,
ma publicade cence censure dome tal 1848, par vie dal test, e la elegjie V
spomin Andreja Smoleta' ("In Memorie di Andrej Smole"). Tal autun dal 1846 si
trasferìs a Kranj, dulà che al mûr ai 8 di Fevrâr dal 1849.



https://fur.wikipedia.org/wiki/Fig%C3%A2r

Il figâr, de famee des moracee, al ven su di spes di bessôl tes regjons
temperadis e cjaldis. A chenti,in Friûl, al cres ben tal plan e tali fonts vâl
da mont mezane e basse.

Plante no masse grande, vâl a di alte cinc sîs metris, si preferìs cuntune
ramadure scompagnade. Il tronc cuviert di une scusse grîse clare, al à ramaçs
che si plein cence crevâsi. Lis fueis, de carateristiche forme palmate, a son
lungjis ancje vincjecinc centimetris, a cinc antis e cui cortôrs a pene
dentelâts. Inmò il colôr al è vert clâr.

Tal fiâr, a esistin dôs cualitâts di flôrs che a vegnin su sore plantis
difarentis: la prime e conten nome rosis feminîlis; la seconde e à invezit rosis
masculinis e feminîls sterpis. Il polvar di semence (pulin) si stramude a
travêrs un inset che al lasse i siei ûfs parsore i flôrs.

La pome si clame fîc, e e je formade di dut il flôr che madurintsi si è jemplât
di tantis piçulis semencis che a fasin un dutun cu la polpe une vore inzucarade.
Lis pomis dal figâr a puedis jessi di colôr vert (fîcs blancs)o viole scûr e
brun (fîcs neris).



https://fur.wikipedia.org/wiki/Emilie-Romagne

L'Emilie-Romagne e je une regjon da la Italie dal Nord che e à 4 milions di
abitants. E cunfine a Nord cu la Lombardie e il Venit, a Sud cu la Toscane, lis
Marchis e la Republiche di San Marin; a soreli bonât e cunfine cul Piemont; e je
ancje bagnade a soreli jevât dal Mâr Adriatic. Il cjâf lûc al è Bologne.

La crete plui alte e je la mont Cimon (2.165 metris s.n.m.), che al è ancje il
plui grant rilêf dal Apenin setentrionâl.

I etruscs a slargjarin il lôr teritori in cheste zone viers il 500-450 p.d.C.,
creant in chest mût une viertidure sul Mâr Adriatic cui puarts come Adrie e
Spine. Propit in chest periodi a son fondadis diviersis citât su le vie Emilie,
come Piacenza, Parma, Modena e Cesena.

Cun l'avent dai Romans, a partî dal III secul p.d.C., ducj i teritoris dai
etruscs a passin sot dal domini di Rome: August al fâs de Emilie la otave regjon
dal Imperi.

A scomençâ dal 568 d.d.C., cun la invasion dai langobarts, la Emilie e devente
part integrant de Lombardie, cjapant ancje il non; di conseguence, la bande
orientâl de regjon, restade sot dal domini dal Imperi Roman di Ocident, e cjape
il non di Romania, par contraposizion cun Longobardia. Di chest moment in là, la
storie de Emilie e de Romagne a procedin ogniune par sô cont.

Dome tal 1861, cu le Unitât de Italie, al torne il non Emilie. Cheste situazion
e compuartà diviersis cambiaments di toponims, come a esempli Reggio di
Lombardia al fo tramudât in Reggio nell'Emilia.

L'economie de regjon e je une vore svilupade, cun industriis tipichementri a
conduzion familiâr o in dut câs di piçulis dimensions.



https://fur.wikipedia.org/wiki/E-libri

Un e-libri (oben e-book par inglês) al è un "libri electronic", ven a stâi
l'ecuivalent in formât electronic di un libri stampât.

Nol esist un unic formât par i libris electronics: a esistin e-libris in formât
di test sempliç (TXT), in formât Postscript (PS), in formât HTML e une vore di
formâts, jenfri di lôr il difondût formât PDF (Formât Puartatil par i
Documents), svilupât in origjin da Adobe.

Jenfri i ponts a favôr dai e-libris al è la puartabilitât e la interativitât, la
pussibilitât di fâ copiis e stampis, i vantaçs economics e ambientâi di no
avalêsi da stampe. I svantaçs dai e-libris invezit rivuardin par solit lis
problematichis dal particolâr formât electronic, dal dirit di autôr, e plui in
gjenerâl il fat di jessi dipendents di un ordenadôr par la leture.

Intai ultins agns, a àn començât a fassi viodi sul marcjât lis pagjinis
electronichis, ven a stâi imprescj cuntun piçul visôr apueste par lei i e-libris
cence bisugne di un ordenadôr.



https://fur.wikipedia.org/wiki/Cjamare_scure

La cjamare scure e je un aparât otic, la sô invenzion e je stade a la fonde de
nassite des tecnichis fotografichis tant e je vere che la machine fotografiche e
ven clamade ancje cjamare.

Une cjamare scure e pues jessi fate di une scjate sierade cun dome une busute
che e lassi jentrà la lûs. Cheste lûs e proiete dentri la scjate une imagjine
ribaltade di chel che al è devant de buse.

Il vantaç di une cjamare scure fate cussì al stâ tal fat che no son fastidis par
meti a fûc l'obietîf, ven a stâi che la lungjece focâl e je infinide. Il
disavantaç al stâ tal fat che la lûs che e passe e je pocje e che cussì si podìn
viodi ben dome robis che a stan fermis.

Par chest la nassite e il perfezionament de fotografie e a fat si che si
dopredin dai obietîfs bogns di regolâ la lôr viertidure e la mitude a fûc. La
imagjine e ven proietade su une pelicule fotografiche che e ven impressionade.

La invenzion e il studi de cjamare scure e je stade fate tantonon prime de
invenzion de fotografie. Si dîs che il prin a studiâle al sedi stât l’arab
Alhazen. Fra i tancj che daspò la àn studiade si pues ricuardâ ancje Leonârt da
Vinci.



https://fur.wikipedia.org/wiki/Civid%C3%A2t

Cividât (loc. Sividât, Cividale del Friuli in talian, Čedad par sloven) al è un
comun di 11355 abitants, logât in provincie di Udin.

Al è a pôcs chilometris dal confin cu la Slovenie su la rive dal Nadison propit
sot lis monts dal Matajur prime e de Mont Nere subit plui in là.

Al è stât un dai centris plui impuartants dal Friûl inte etât di Mieç. Ca a si
podin viodi reperts langobarts e romans. Di Cividât al jere Pauli Diacon, autôr
de famose Historia Langobardorum. Tancj altris i personaçs che a àn dât lustri a
Cividât, par esempli Adelaide Ristori e Podrecca.

Mèsse del Spadon (6 di Gennâr). Rito religjôs particolâr e corteo cun vistîs di
epoche e rivôc storic de jentrade a Cividât dal Patriarc Marquardo von Randeck
(1366).

Il zòuc dal Truc (a Pàsche). Zòuc tradizionâl fat in'te plazis de citât tor
Pàsche. Mittelfest (in Lui). Convigne di spettacul internazionâl significant
in'te Aree Europee di Miez (Mitteleuropa).

Palio di San Donât (in Avost). Rievocazion storiche cun costums medievâi e
butéghis artesanis , zòucs, tîr cun l'arc. Il dut int'une atmosfere medievâl.

Natibongo (ultime setemane di Avost). Festival di musiche etniche lì dal Parc
"Lesa" dongje al flum Nadison.

Fiere di San Martin (in Novembar). Marchatìns e bancarèlis pa'lis stradis e
plazis dal centri storic.

Baûl dal Diaul (le quarte Domenie di gni mês). Marcjat da l'usât e des robis
vecjis in'te plazis dal centri storic.



https://fur.wikipedia.org/wiki/Carintie

La Carintie o Carinzie (par todesc Kärnten, par sloven Koroška) e je un dai
stâts federâts de Austrie (tod. Bundesländer, sing. Bundesland), logade te part
meridionâl dal paîs. La so capitâl (tod. Landeshauptstadt) e je Clanfurt (tod.
Klagenfurt am Wörthersee, slov. Celovec ob Vrbskem jezeru - 94.000 ab. ce.);
altris centris importants ai son Sankt Veit an der Glan, Spittal an der Drau,
Vilac (tod. Villach, slov. Beljak), Völkermarkt (slov. Velikovec) e Wolfsberg
(slov. Volšperk).

La Carintie e comprind variis cjadenis montuosis, come lis Alps dal Gurktal, lis
Alps Cjargnelis, lis Cjaravanchis, la Koralpe e i Alts Taurs. Propri in cheste
ultime cjadene e si cjate la mont plui alte dale Austrie: il Grossglockner (3797
m).

Dutis chestis monts a delimitin par prionte la part iniziâl dal bacin dale Drau.

Tal sud dal stât federât - soredut tal distret di Villach-Land, in chel di
Klagenfurt-Land e in chel di Völkermarkt - a vivin membris dal grop etnic di
lenghe slovene (secont il censiment dal 2001: 14.010 personis) come minorance
scognossude. Chest grop al è sul teritori de odierne Carintie fintramai de alte
Etât di mieç e par vie di cheste presince une part dai toponims e à ancje une
variant slovene.

La discussion sui derits dai grops etnics (par esempli: la segnaletiche
bilengâl) e và indenant intune maniere une vore sintude a nivel emozionâl.

Important pae economie carintiane al è il turisim, insiemit ae produzion e ae
lavorazion dal legnam e ae presince di stabiliments leâts ae industrie
eletroniche. Di ricordâ e je ancje la presince di giaciments mineraris.

Le Carintie e je dividude in 8 distrets (tod. Bezirke) e 2 citâts statutariis
(tod. Statutarstädte); di seguit al è riportât l'elenc cun lis rispetivis
targhis:

Al moment, il governadôr (tod. Landeshauptmann) dale Carintie al è Gerhard
Dörfler, dal BZÖ (tod. Bündnis Zukunft Österreich, voltât: "Aleance par il futûr
dale Austrie").



https://fur.wikipedia.org/wiki/Bataie_di_Cannas

La bataie di Cannas e je stade la bataie plui grande de seconde vuere puniche,
combatude tra Romans e Cartagjinês. E je stade ai 2 di Avost dal 216 p. di C. cu
la partecipazion di plui o mancul 80.000 Romans, ripartîts in 8 legjon, 4
legjons di soldâts romans e altris 4 di soldâts aleâts. Il lûc de bataie al è
contindût: la plui part dai storics lu identifichin cun Canne inte campagne de
citât di Barletta di cumò, in Pulie, dongje dal flum Ofanto, ma a son ancje
altris ipotesis. La bataie e rapresente un dai miôr esemplis di cerclament tatic
complet de storie militâr. In cheste bataie, vinçude dai Cartagjinês comandâts
di Anibal, a son muarts une vore di Romans (50.000 par Tît Livi, fintremai
70.000 par Polibi), tra chei il stes consul Luci Emili Pauli. La plui part di
chei che a son sorevivûts, cuasi ducj ferîts, a son stâts fats presonîrs; dome
pôcs, restâts di vuardie al cjamp, a son scjampâts inte citât di Canosa. Anibal
al à pierdût dome 8.000 oms,pe plui part Gjai. Anibal al à metût tal centri de
formazion i contingjents dai aleâts gjai e iberics, disponintju in forme di arc
cul centri sburtât indenant. Il fin di cheste disposizion particolâr al jere
dopli: in chest mût si faseve mancul fisse la masse di impat dai Gjai, favorint
cussì i Romans intal scuintri iniziâl par dopo fâju colâ intune imboscade; cun
di plui la disposizion a arc e varès permetût ae formazion dai Gjai di cessâ in
maniere graduâl sot dal atac roman, ma cence crevâsi, cemût che al sarès sucedût
se a fossin stâts disponûts in linie. I Romans - che doi tierçs dai lôr efetîfs
a jerin costituîts di reclutis inespertis, chei che si clamavin tirones - si
jerin disponûts intune formazion tant compate, costrets ancje de nature dal
teren, cun a pene un chilometri e mieç di front. Chest al à metût lis basis pe
vitorie di Anibal, limitant la lôr mobilitât. Tes alis e steve la cavalarie, a
Sud chê romane (2.400 cavalîrs) e a Nord chê aleade (3.600 cavalîrs). Altris
circostancis contrariis ai Romans a jerin une pendence lizere dal teren in favôr
dai punics e l'aiar contrari. La disposizion des trupis operade di Anibal e
previodeve che i Romans a varessin provât di disfâ il centri, tignût di 19.000
tra Gjai e Iberics, aprofitant de grande supremazie numeriche (55.000 oms di
fantarie). Tant che Anibal al veve previodût, i Gjai in curt a àn vût di cessâ.
Ma, intant, la disfate romane si jere daûr a deventâ su lis alis. Anibal, di
fat, al veve disponût lis sôs trupis di cavalarie intune formazion asimetriche:
une ale (a Nord) di cavalarie numide di 3.600 unitât cun funzions di
contigniment; chê altre, a Sud di cavalarie pesante di 6.500 cavalîrs cun
funzions di grant impat, creant cussì une supremazie numeriche e tatiche de
bande çampe dal so esercit, dulà che par altri la cavalarie romane e jere
pressade tra il flum e lis trupis romanis che a vignivin indevant. La cavalarie
pesante di Anibal e à cjariât trê voltis: cu la prime e à distrut la cavalarie
romane a Sud, passant daûr dal front e tacant di daûr su la cavalarie aleade su
la ale çampe dai Romans, sbaraiantle in maniere definitive; infin, dopo jessisi
dade adun cu la cavalarie numide, e à sierât la tanaie cuntun atac daûr de masse
de fantarie romane.



https://fur.wikipedia.org/wiki/Bandiere_dal_Fri%C3%BBl

La Bandiere dal Friûl e rapresente une acuile zale, voltade bande diestre e cu
lis alis displeadis, su sfont blu e e à une origjin une vore antighe; di fat e
jere la bandiere ufiziâl de Patrie dal Friûl, une acuile d'aur su sfont celest
scûr, e vignive ancje piturade su cjasis e muris de citâts plui impuartantis.

Daspò de Patrie dal Friûl, chescj simbul a jentrarin tai stemis di diviersis
citâts: par esempli in chel di Aquilee, dulà che parsore de acuile si cjate une
muraie stilizade cun scrit VRBS HEC AQVILEGIE CAPUD EST ITALIAE. L'acuile al è
un clâr riferiment al non di Aquilee, che secont la leiende al derive dal uciel
che al veve menât in chel lûc i colons che vevin di fondâ la citât; purpûr,
secont diviers studis, il non nol varès nuie ce fâ cun lis acuilis, ma al derive
dal non Akylis, probabilmentri di origjin celtiche.

Cuant che la Patrie e fo sconfite di Vignesie, l'acuile jentrà inte arme de
Republiche di Vignesie e al dì di vuê e je ancje, se pûr un pôc gambiade, tal
steme de regjon Friûl-Vignesie Julie.



https://fur.wikipedia.org/wiki/Austrie-Ongjarie

La monarchie austro-ongjariche, ancje cognossude come monarchie dal Danau o
monarchie dualistiche (e clamade ancje Kakanien di Robert Musil, cuntun
riferiment ale abreviazion austriache "k. k." par la zone de Cisleitanie) e jere
un stât multietnic dale Europe centro- sud-orientâl. Al nassè daspò il
cambiament dal Imperi austriac intune monarchie dualistiche secont l'Ausgleich
(ven a stâi compromès) austro-ongjaric. Al esistè dal 8 di Jugn dal 1867 al 31
di Otubar dal 1918 (cuant, ale fin dale Prime vuere mondiâl, la Ongjarie a si
ritirà de union monarchiche).

E si componeve di doi stâts: dai "reams e i paîs rapresentâts tal Parlament dal
ream (tod. Reichsrat), ufizialmentri Cisleitanie" (dome dal 1915 clamade
aministrativamentri Austrie), e dai "paîs dale sante corone ongjarese di Scjefin
(tod. heilige ungarische Stephanskrone)". Tal 1878 e fo anetude ancje la
Bosgne-Erzegovine, aministrade insiemit des dôs entitâts statâls.

I acuardis juridics costituzionâi dal Ausgleich a siguravin (intal sens di une
union reâl) la paritât juridiche tra i doi stâts components, in rapuart l'un cun
chel altri. Il comun cjâf di stât al ere "l'Imperadôr d'Austrie e re apostolic
di Ongjarie'" (tod. Kaiser von Österreich und Apostolische König von Ungarn),
dale cjasade dai Asburc-Lorene.

Cuntune superficie di 676.715 km² e 52.800.000 abitants cirche (1914), la
Austrie-Ongjarie e jere in Europe il secont stât par estension (daûr la Russie)
e il tierç par numar di abitants (daûr la Russie e la Gjermanie di chê volte).

Teritorialmentri e comprendeve i atuâi stâts de Austrie, Bosgne-Erzegovine,
Cechie, Cravuazie, Slovachie, Slovenie, e part dai odiernis Romanie, Montnere,
Polonie, Ucraine, Italie e Serbie.

Lis lidrîs dale monarchie austro-ongjariche a si cjatin tale contraposizion fra
l'Imperi austriac e il ream di Prussie par la supremazie inte Confederazion
todescje, che e jere stade impastanade il 8 di Jugn dal 1815 cule Austrie come
potence presidenziâl. La Austrie e jere par la Prussie l'ingredei principâl tale
Soluzion piçul-todescje (tod. Kleindeutsche Lösung), puartade de Lighe nazionâl
todescje (tod. Deutscher Nationalverein): cheste soluzion e proviodeve une
fusion dai paîs dale Confederazion todescje sot la egjemonie dale Prussie, cun
la contemporanie esclusion de Austrie.

Cheste contraposizion a si disgredeà il 3 di Lui dal 1866 te bataie di
Königgrätz (vuere austro-prussiane) a pro de Prussie. La consecuence plui
pesante di cheste vuere par l'Imperi austriac e fo l'isolament par vie de
separazion obleade dai stâts todescs. A chest indebiliment dal grop gjermanofon
tal Imperi al corispondè un rinfuarciment dalis nazionalitâts non gjermanofonis
dominantis demografichementri, che al faseve temê la colade di chest stât
multietnic (belza periculât tal 1848).

Par limitâ chest pericul, la cjasade imperiâl e dovè prime di dut gjavâ tension
al rapuart cul cêt dominant ongjarês. Dal pont di viste dai Asburc ribei tal
1849, i ongjarês a poderin vigni batûts dome cul jutori de Russie. Cule
esecuzion di Lajos Batthyány - prim ministri ongjarês di chê volte - e di tros
dai siei compagn di bataie, il vincjin Francesc Josef I al divierzè purpûr tal
1850 un abiss, che al deventà in mò plui grant cule separazion de Voivodine,
Cravuazie, Slavonie e Transilvanie e cule sumission dal rest de Ongjarie par vie
de fuarce militâr dal arciduche Albrecht.

Cule emancipazion dai contadins la cjasade dai Asburc e si cjatave
definitivamentri cuintri la nobiltât ongjarese, che e reagì cuntune resistence
passive, inte forme di refût dai funzionaris e de vuide. Chest al rindì
necessarie une presince militâr permanente. Come lât positîf di cheste fase che
e riduseve i privileçs de nobiltât e che e reprimeve i desideris di segregazion
a son, insiemit ale emancipazion dai contadins, la modernizazion dal sistem
scolastic, la fin de jurisdizion patrimoniâl e la introduzion dal codis penâl
austriac.

Il confront al fò infin dismolât ancje par vie dal boom economic; tantetant un
svizinament sustanziâl al fò compiût dome tal 1865 cule riconvocazion dal
Parlament locâl ongjarês e cule promesse de amplie restituzion de Costituzion
ongjarese dal 1848 de bande dal guviêr imperiâl. Altris pas a jerin urgentmentri
necessaris.

Lis tratativis di compromes cui ongjarês a forin caraterizâts di posizions
ongjaresis mâl rassegnadis. Lajos Kossuth (il cjâf spirituâl de rivoluzion
ongjarese ch'al viveve in esili) e il so considerabil compagnatori a votarin pal
distacament de Austrie; un compromes al sares stât (secont Kossuth) la "muart de
nazion" e "al vares impuest al paîs la cuarde di trazion di interes forescj".

Ale fin tantetant a si imponè la opinion dal lidêr dai liberai Ferenc Deák. Tal
incuintri al sustignì che par une Ongjarie libare, culis sôs fuartis minorancis
slavis e todescje, al sares stât il pericul di isolâsi e di vegnî infin dividude
tra la Russie e l'Imperi todesc. Une aleance cule Austrie indebilide dal problem
interni dalis nazionalitâts, sot il guviêr di un monarcje ch'al si sares
impegnât tal gjurament de incoronazion de nazion ongjarese, al sares stât par
chest di preferî. Al convincè la nobiltât cundiplui cule osservazion che il
compromes al vares ufiert la pussibilitât di mantignî la integritât territoriâl
e politiche dai possediments latifondiaris e il primât sulis nazionalitâts non
ongjaresis in Ongjarie.

Lis tratativis dal compromes austro-ongjarês a forin combinadis in prin dal agn
1867. Chest agn al vè une rie di acjadiments avonde impuartants, cussì
riassumibii:

Francesc Josef I al ere formalmentri il cjâf di stât constituzionâl comun (union
personâl); sot la sô direzion a vegnivin aministrâts in comun (union reâl):

Austrie e Ongjarie a podevin di cumò indenant regolamentâ dutis lis altris
cuistions ognidune par so cont, dutcâs a si rivà volontariamentri a une aree
doanale, economiche e di valude comun.

Cule conclusion dal tratât di compromes a no forin comedadis dutis lis citis,
cussì la Ongjarie e si ere notade un adatament ogni dîs agns.



https://fur.wikipedia.org/wiki/Americhe_centr%C3%A2l

La Americhe Centrâl e je il toc centrâl dal continent american, jenfri il Messic
(logât te Americhe dal Nord), e la Colombie (te Americhe dal Sud). Une
carateristiche uniche di chest lûc al è il fat di jessi un puint jenfri lis dôs
Americhis e tal stès timp une aree di passaç jenfri i doi oceans, l'Atlantic e
il Pacific, par vie de presince dal canâl di Panama.

Fin te Ete di Mieç in cheste regjon e jere popolade de civiltât Maya; dal inizi
dal XVI secul fin ae fin dal Votcent e fo dominade dai spagnûi. I efiets di
cheste dominazion si sintin ancjemò al dì di vuê: la lenghe fevelade in scuasit
ducj i paîs al è il spagnûl, e la religjon e je chê catoliche. Ancje la
composizion de popolazion si je profondementri modificade: dai amerindis si
messedarin i blancs europeis (spagnûi, inglesis, francesis e olandesis) e i
neris puartâts de Afriche sicu sclâfs par lavorâ tai implants.

Al dispiet de realizazion de indipendence, tai prins decenis dal Votcent, i paîs
de Americhe centrâl no rivarin a vê stabilitât e sigurece. La storie di une vore
di chescj paîs e je stade segnade da regjims autoritaris, colps di stât e vueris
civîls. A scomençâ dal XIX secul si je afermade te aree la influence dai vicins
Stâts Unîts di Americhe, che a àn fuarts interessis economics, politics e
militârs te regjon. I USA a àn costruît il canâl di Panama e son intervignudis
diviersis voltis par condizionâ lis politichis dai paîs de aree.



https://fur.wikipedia.org/wiki/Vocabolari_furlan

Il Vocabolari furlan (par talian Vocabolario friulano) di Jacum Pirona al è un
dizionari bilengâl furlan-talian. Al è un dai plui impuartants vocabolaris de
storie dal furlan. E je ancjetant impuartante la seconde edizion, Il gnûf
Pirona: vocabolari furlan.

Al fo mandât fûr a fassicui dal 1868, daspò al fo publicât intun unic volum tal
1871 a Vignesie là dal editôr Antonelli; Pirona al jere za muart tal 1870. Il
curadôr al fo Julius Andree, nevôt dal autôr. Considerant l'an 1871, il
vocabolari al è il secont de storie de lenghe furlane, daûr dal Piçul Vocabolari
Domestic Furlan – Talian di Jacum Scala, editât tal 1870 a Pordenon; par altri
chest dizionari al è ispirât al lavôr di Pirona. Il Vocabolari furlan al è il
prin se considerìn l'an 1868; dut câs al è la prime racuelte di lessic che al
sedi largje e metude su ben.

Al fo scrit intun moment di grande proliferazion di dizionaris dialetâi in
Italie: tal vocabolari il furlan al è tratât come un dialet e il fin primari di
Pirona al jere di favorî la difusion de lenghe taliane in Friûl, parcè che la
pluritât dai Furlans e doprave nome il furlan cuant che e fevelave; judâ il
studi de marilenghe al jere un obietîf assoludementri secondari. In ogni câs al
acjadè l'opuest: ai fruitôrs dal dizionari, ven a dî chei che a savenin lei e
scrivi, nol faseve dibisugne un vocabolari furlan-talian par fevelâ talian,
parcè che la scriture e la leture a jerin insegnât par talian, no par furlan;
invezit chei che a volevin imparâ a scrivi par furlan a continuavin a impleâ
cheste edizion par plui di sessante agns.

Il vocabolari al è dut par talian, infûr chê robis che a àn di jessi par furlan.

Julius Andree Pirona, za curadôr de prime edizion, al scomençà tal 1890 a revisâ
e slargjâ il dizionari, ma la sô muart tal 1891 al fermà il lavôr; nissun lu
puartà indenant fintremai che Venanzi, so fi, al lassà lis cjartis dal pari ae
Societât filologjiche furlane: Ercul Carletti e Zuan Batiste Corgnali tornarin a
viodi dal dizionari e lu completarin. Duncje al fo mandât fûr tal 1935 là dal
editôr Bosetti, cul titul Il nuovo Pirona: vocabolario friulano, par furlan Il
gnûf Pirona: vocabolari furlan.

A forin taiâts vie diviersis sezions che a jerin te prime edizion: chê des
varietâts dal furlan, de evoluzion dal latin in marilenghe, de gramatiche, des
analogjiis cun altris lenghis e des talianadis che cui che al furlane no à di
doprâ. I lemis a son cirche il dopli che no la edizion dal 1871 e a son sclarîts
di definizions plui detaiâtis, cun esemplis, sielzûts de oralitât e da tescj
scrits, simpri menzonâts. Pe influence de italianizazion dal lengaç volude di
Benedet Mussolini, e fo doprade une grafie simile a chê taliane: la c cu la
cedilie, ç, e fo metude in bande e e fo reintegrade la q. Tal vocabolari no a
son peraulis someantis a chês talianis o modernis.

Cheste edizion, che e à vût un grant sucès in Friûl, in dì di vuê e je ancjemò
un imprest fondamentâl pal studi de marilenghe e e fo un grum impuartante pe
formazion dal furlan normalizât, parcè che e proviodeve une lenghe comune e
valide par scomençâ. La popolaritât dal dizionari, pe assence di une riscriture
dopo la nassite de grafie uficiâl, al è stât un imberdei pe difusion di cheste.

Tal 1992 e fo mandade fûr une edizion anastatiche, ven a dî une riproduzion
precise e avuale dal origjinâl, dal Gnûf Pirona, cuntune sezion di gjontis e
mendaduris.



https://fur.wikipedia.org/wiki/Valenzian

Il Valenzian (valencià) al è il non uficiâl de lenghe catalane fevelade inte
regjon spagnole dal Paîs Valenzian.

In gjenar, il valenzian al è considerât come un dai plui impuartants dialets de
lenghe catalane; e je regolade de Acadèmia Valenciana de la Llengua, che e
seguìs lis convenzions adotadis pe lenghe catalane dal Institut d'Estudis
Catalans. Si scuen dî che lis diferencis tra il valenzian e il catalan a son un
grum plui piçulis di chês tra il catalan centrâl e lis variants des Isulis
Balearis e ancjemò di plui cu la varietât fevelade inte citât sardegnule di
Alghero. Il contrast tra catalan e valenzian al cuindi altris resons, soredut
politichis: e je une storie di contrascj tra Valenzie e Barcelone, e tal Paîs
Valenzian un bon numar di personis e à pôre di un ategjament pan-catalanist, che
al mire a anulâ lis difarencis tra chestis dôs areis par includilis intai Paîs
Catalans. Dal pont di viste catalan invezit, il valenzian e je une mosse di
bande dai politics interessâts a dividi i Paîs Catalans par fâ il zûc dal stât
spagnûl.

In gracie ae "leç pal ûs e la educazion dal valenzian", metude in vore tal 1982,
il valenzian e je la lenghe proprie dal Paîs Valenzian e i citadins a àn il
derit di cognossile, scrivile e doprâle, sei in public sei in privât. Secont un
scandai de Generalitat Valenciana dal 2005, il 94% de popolazion lu capìs, il
78% lu tabaie e lu lei e il 50% lu sa ancje scrivi.



https://fur.wikipedia.org/wiki/Umbrie

L'Umbrie e je une regjon de Italie centrâl. E confine a Nord e a Nord-Est cun
lis Marchis, a Sud cul Lazi e a soreli bonât cu la Toscane. Il cjâf lûc al è
Perugje.

La piche plui alte de regjon e je la Cima Redentore, di 2.448 metris. Diviersis
a son i lâcs, il plui impuartant dai cuâl al è il Trasimen, il cuart par
estension di dute la penisule taliane.

Il Tibar al travierse dute la regjon, par 210 km su 405 di lungjece totâl. Il
flum Velino al nas tal reatin, e te so ultime part al scor tal teritori umbri,
formant lis discjadudis des Marmoris, di 160 metris di altece.

La regjon a scomençà a jessi abitade te epoche protostoriche dai Umbris e dai
Etruscs. Tal 672 p.d.C. e ven fissade la lezendarie fondazion di Terni. Tal 295
p.d.C., dopo de bataie di Sentino e fo concuistade dai Romans, che atôr dal 220
p.d.C. a costruirin la vie Flaminie.

Il teritori de regjon, dopo de fin dal Imperi roman, al vedè lis lotis jenfri
Ostrogotis e Bizantins e la fondazion, te part orientâl de regjon, dal langobart
ducât di Spoleto (indipendent jenfri l'an 571 e la mitât dal XIII secul). Ai
Bizantins a restà, in dut câs, il coridôr bizantin, strissie di teritori
slargjade dilunc dal cors dal Tibar sot de dominazion dal Esarcât di Ravene.
Carli Magn al concuistà la maiôr part dai dominis langobarts par dâju al Pape.
Lis citâts a concuistarin une ciertune autonomie e a forin spes in vuere i uns
cuintri lis altris, tal plui gjenerâl conflit tra papât e imperi e tra Guelfis e
Ghibelins.

Tal XIV secul il Stât Pontifici al assorbì dutis lis signoriis nassudis in
Umbrie, fin ae fin dal XVIII secul. Con lis vicendis seguitivis ae Rivoluzion
francese a fasè part de Republiche Romane (1789-1799) e dal Imperi napoleonic
(1809-1814). Tal 1860, a seguiti dei mots dal Risuriment la regjon a jentrà a fâ
part dal Ream di Italie.



https://fur.wikipedia.org/wiki/Turcs_in_Fri%C3%BBl

La prime invasion dal Friûl de bande dai Turcs, e je dal 1472. In chel an i
Turcs, che a jerin no dome di chê o cognossin tant che Turchie ma di une tiere
plui grande e plui dongje di nô, in diviers grops a pît e a cjaval, passade la
zone dal Cjars e di Monfalcon, a rivarin fin a lis puartis di Udin e di Cividât,
fiscant, brusant e puartantsi daûr, tant che sclâfs centenârs di presonîrs.
Vignesie no à cjapât sul seri la menace da lis scorsadis dai Turcs e cussì intal
1477 i Turcs tornarin in Friûl guidâts di Scanderbeg bosgnac, schivant
Gardiscje, la fuartece veneziane dal Lusinç, a rivarin a jentrâ in Friûl dai pas
di Tarvis. Un faturôs tratât di pâs tra Vignesie e i Turcs fat dal 1479, al rivà
a tignîju lontan par un vincj agns.

Intal 1499 tornarin pe plui tremende da lis invasions, cun robariis e violencis
fûr di misure e, soredut tal Friûl ocidentâl, cun tante int copade e paîs intîrs
brusâts. La difese veneziane, e lis divisions inte nobiltât furlane, si dimostrà
cence une cualsisei azion di contrast o di disturp. Si tramande che i Turcs in
ritirade, rivâts al Tiliment dongje Voleson, stant che il flum al jere in plene
par colpe da la ploie, come che al conte il storic Pio Paschin: "a taiarin il
cuel a buine part dai presonîrs, in particolâr a oms e feminis anzianis,
puartantsi daûrjur une vore di canais sot i cutuardis agns, ma ancje une vore di
Turcs a restarìn inneâts tra i sgoifs insidiôs dal flum" . Cun plui di dîs mil
vitimis, une part de campagne furlane e scugnì sei ripopolade cun contadins
vignûts dal Venit, par esempli Vile Visintine e fo fondade juste in chest moment
dai colonos vignûts di Vicenze, intant inte part furlane sot de Austrie a forin
clamâts une vore di contadins de Sclavanie.



https://fur.wikipedia.org/wiki/Tir%C3%B4l

Il Tirôl o Tirol (todesc Tirol, talian Tirolo) al è un dai stâts federâts
(todesc Bundesländer) tal Jevât de Austrie. Il so teritori al consist inte part
austriache de regjon storiche dal Tirôl. La capitâl (todesc Landeshauptstadt) e
je Innsbruck (134.000 abitants ce.), altris grandis citâts a son Landeck,
Kufstein, Reutte e Schwaz. Il Tirôl al è praticamentri dividût in dôs parts,
clamadis Tirôl setentrionâl e Tirôl orientâl. Il Tirôl setentrionâl al confine a
nord cun le Gjermanie (Bavarie), cun il Salisburghês a Jevât, cun le Italie
(Provincie di Bolzan, Trentin-Sud Tirôl) e le Svuizare (Cjanton Grisons) tal sud
e cun il Vorarlberg a Bonât. Il Tirôl orientâl al corispuint al distret di Lienz
e al confine cule Carintie a Jevât, cule Italie (Provincie di Bolzan,
Trentin-Sud Tirôl e Provincie di Belun, Venit) a sud e a Bonât e cun il
Salisburghês a nord.

Il Tirôl al è par grandece il tierç dai stâts federai austriacs, e al è
cognossût par lis sôs monts. La so part orientâl e condivît insiemit al stât
federâl de Carintie la plui alte mont de Austrie: la Grossglockner (3797 m.)

Par le storie prime de Prime Vuere Mondiâl, chê de regjon storiche dal Tirôl,
viôt la pagjine Tirôl (regjon storiche).

La plui alte concentrazion industriâl a si à inte zone di Innsbruck, e tai
distrets di Schwaz, Kufstein e Reutte; talis altris zonis a prevalin impresis
mediis o piçulis. Par il distret di Kitzbühel (ma ancje par il Tirôl in
gjenerâl) al è une vore impuartant il turisim. Tal Tirôl la agriculture e je in
mo un grum impuartante, specialmentri parcè e jude a mantignî in bonis in
condizions il paesaç.

Il Tirôl al è dividût in une citât statutarie (todesc Statutarstadt), che e je
Innsbruck (Targhe: I) e 8 distrets (todesc Bezirke):

Dal 2003 il governadôr (tod. Landeshauptmann) dal Tirôl al è Herwig van Staa,
dal ÖVP (Österreichische Volkspartei, voltât “Partît popolar austriac”), ma il
stât al è ret di une coalizion tra il partît dal governadôr e il SPÖ
(Sozialdemokratische Partei Österreichs, il “Partît sociâldemocratic de
Austrie).

Tal Tirôl a si fevelin soredut dialets dal grup sudbavarês. A vegnin ancje
fevelâts dialets che a si svicinin al grup bavarês centrâl; tal Tirol orientâl a
puedin sameâ a chei de Pustarie (Sud Tirôl) o de Carintie. In cualchi zone a si
fevelin ancje dialets alemans.



https://fur.wikipedia.org/wiki/Tina_Modotti

Tina Modotti (Udin, 17 di Avost 1896 – Citât dal Messic, 5 di Zenâr 1942),
fotografe e revolusionarie furlane, nassude a Udin e emigrade in Americhe, e je
considerade tra i plui impuartants fotografs dal Nûfcent.

Tal Dicembar dal 1929 e fo parade fûr dal Messico sot une fâlse acusazion e lè a
stâ prime a Berlin e daspó in Russie a Mosca dulà e lavorà pe polizai segrete
ator pe Europe. Dal 1936 al 1939 cun Vittorio Vidali (cui sorenons di Maria e
Comandante Carlos) a jerin culis Brigadis Internazionâls in te vuere de Spagne.
Finude la aventure spagnole e tornà tal Stâts Unîts ma a no é plui stade acetade
e alore a é tornade in Messico là che e murì ai 5 di zenâr dal 1942, in une sene
mai dal dut claride. Al samee che i fos vignût un infart dentri un taxi dopo vê
cenât e intant che e steve lant a la sô cjase ma in chê vôlte a si sà che i rus
a vevin cjatât un procediment par copâ chei che a no comodavin plui al partît
fasint crodi a un infart. Si dîs ancje che al sedi propite il so amî Vitali che
al vedi stât incjariât di chest lavôr seben lui al vedi simpri dite che nol jere
cun jê in che sere. Cumò e polse tal Pantheòn de Dolores a Citât dal Messico. Te
cjase natâl al 129 di vie Prachiuso, un piçule lastre di marmul a ricuarde ch'a
jé nassude lí. Dôs cjançons a son stadis scritis su di jê. Une in furlan da
Gianmario Sommarti dal titul "Tine"[1] e une in talian scrite da Massimo
Bubola.Un CD intitulât Tinissima fat dal sassofonist furlan Bearzatti al é sul
marcjât dal 2009. Il poete Pablo Neruda al à componude la scrite su la sô piere
di sepolture dongje al so ritrat fat in basriliêf di Leopoldo Méndez:



https://fur.wikipedia.org/wiki/Timav%C3%AAs

Il timavês o tamauês (par timavês tischlbongarisch) al è un dialêt todesc di
çocje bavaro-carintiane fevelât tal paîs di Tamau, in Cjargne. Al somee che
Tamau al sedi stât fondât di minadôrs de Carintie in dôs ondadis di
colonizazion: la prime viers l'an 1000, la seconde viers la fin dal XIII secul.
Propit chescj minadôrs a varessin puartât la lenghe che ancjemò in dì di vuê e
ven fevelade dai Timavês.

Van otobar auf, is cleachta beitar, lottuns ckaan vriid unt da schana bearnt
olabaila greasar. In monti, sezzn novembar, hozz chreink in gonzn too unt
cnochz, uma holba naina, dar bint hott onckeip zan pfifl af ola da saitn asar
aan soarga hott gamocht. Af Schunvelt, bosa aan anpflaisn apparaat honant as
meist da chroft van bint, honzuns zok as saina checkickait iis cheman af 120 km.
da schtunt. In seen too cnochz, ocht oarbazlait as van Eztraich hintar sent
cheman hont gamuast da maschindar varlosn unt ausar gianan zavuas, dribar
schtain afta pama, afta schtana as avn gonzn beig sent gabeisn.



https://fur.wikipedia.org/wiki/Tarvis

Tarvis (tal. Tarvisio,tod.Tarvis, slov. Trbiž,) al è un comun inte Valcjanâl, e
te regjon istoriche carinziane, che al dì di vuê al fâs part de provincie di
Udin e al à 5.021 abitants. Al è un dai pôcs comuns da la Europe dulà ch'a si
fevelin cumo' 4 lenghis: -par ordin alfabetic- furlan, sloven, talian e todesc
(chest cuadrilinguisim al è cumo' plui in gjenerâl une carateristiche di dute la
Valcjanâl). Tal XIX secul si fevelavin nome il todesc e, in minorance, il
sloven. Forsi te ete di mieç si tabaiave ancje par furlan che cumo' al samee
tornât cu lis migrazions di popolazions latinis daspo' de Prime Vuere Mondiâl.
Il cjaf lûc al è un dai pôcs pais che in Italie a son a sta daûr des Alps e al
ospite une a vonde gruesse comunitât di napoletans.

La citadine e jè di origjine romane, ma il lûc dulà che e jè logade al dì di vuè
al veve di jessi abitât zà di une popolazion celtiche, i Taurisci, dai cuâi par
l'apont al vignarès il non Tarvisium. Tarvis al fo dal cjapitul di Bamberghe fin
dal XI secul, e al cjapà simpri plui impuartance tal ambit dai cumierçs tant che
tal 1456 il vescul di Bamberghe i de l'autorizazion par tignî une fiere anuâl,
che si ten, di plui di 550 ains, ancjmò di chê volte. Dal XV secul e fo une vore
impuartant l'industrie dal fier (Lis minieris di Rabli a forin in ativitât fin a
une cuindisine di ains fa); tal midiesim period al subì lis invasions dai turcs
ch'a puartarin muart e desolazion. La citadine e passà sot la corone austriache
tal 1759 e ai timps di Napoleon e fo, tant che Malborghèt, teatri di batais tra
lis trupis francês e chês austriachis. Daspò la prime vuere mondiâl e jentrà a
fâ part dal Rean di Italie, e di chê volte e deventà un lûc di cunfin un frac
impuartant, parcè che la si cjatave su la trate feroviare Vignesie - Viene
dongje dai pas di Cocau e dal Predil. Cun la jentrade in Italie parò Tarvis al
fo ogjet di fuarts moviments di migrazions (tal mût di dute la Val Cjanâl): la
plui part dai todescs che e stave chi difat e lassà la citadine par lâ a vivi in
Austrie (specialmentri cule seconde opzion dal 1939), ancje par vie des leçs
ch'a no parmetevin di doprâ come lenghe il todesc; a rivarin culì par cuintri un
grum di talians, sedi dal Friûl che de Basse Italie. Tai ultins ains parò Tarvis
al è avonde in crisi, soredut pal fat che la viargidure dai cunfins e à puartât
vie un grum di puescj di lavôr (soredut ai impleâts tes feroviis statalis e te
Vuardie di Finance).



https://fur.wikipedia.org/wiki/Stirie

La Stirie o (il) Staiar (slov. Štajerska) e je un dai stâts federâts (tod.
Bundesländer) austriacs. E je logade tal Sud dal paîs e e confine a Jevât cun il
Burgenland, a Nord cun la Alte Austrie e la Basse Austrie, a Bonât cun la
Carintie e il Salisburghês, a Sud cun la Slovenie.

La capitâl e je Graz (slov. Gradec - 267.000 ab. ce.); altris centris
impuartants a son Bruck an der Mur, Judenburg, Knittelfeld, Leoben e Voitsberg.
Rilevante e je la esistence sul teritori di une minorance lenghistiche slovene,
scognossude dal stât austriac insiemit ad altris.

A Nord e si cjate la Alte Stirie (tod. Obersteiermark), che e va dal confin
setentrionâl dal stât federâl a la cjadene montagnose Steirischen Randgebirge, a
Sud da la val di confluence tra il flum Mur e il flum Mürz.

La Stirie Orientâl (tod. Oststeiermark) e je logade a Jevât dal flum Mur e sot
il Wechsel e lis Alps Fischbacher. La Stirie Meridionâl (tod. Südsteiermark -
che no va confondude cu la Stirie Inferiôr, tod. Untersteiermark, che in dì di
vuê fâs part da la Slovenie) e consist inte aree ator lis citâts di Leibnitz,
Radkersburg e Deutschlandsberg. A Bonât dal flum Mur infin, e je logade la
Stirie Ocidentâl (tod. Weststeiermark).

Dispès la Stirie e ven clamade „Grüne Mark“ (voltât: la Marche verde; al riclame
il non todesc Steiermark), parcè che cirche il 61% dal so teritori al è cuviert
di boscs. La mont plui alte da la Stirie e je la Hoher Dachstein (2995 m).

La minorance slovene da la Stirie e je stade scognossude come minorance
autoctone tal 2004 (come al proviodeve il Staatsvertrag dal 1955).

Tal 2004, cuntun valôr di 3,8%, la Stirie e je rivade al plui alt nivel di
cressite economiche tra i stâts federâts de Austrie; tal rivâ a chest risultât,
significatîf al è stât il contribût dal aglomerât urban di Graz. Impuartant al è
ancje il turisim, soredut pa la Alte Stirie e pa la zone termâl ta la Stirie
Orientâl. A confront cul prodot interni sporc da la Union Europeane in forme di
podê di acuist, la Stirie e rive a un indiç di 102.8 (EU-25:100) (2003) .

Dal pont di viste aministratîf e je dividude intune citât statutarie (tod.
Statutarstadt) – che e je Graz (Targhe: G) – e 12 distrets (tod. Bezirke). Di
seguit la liste dai distrets cu lis rispetivis targhis.

Par motîfs di estension (di bessôl al è plui grant dal Vorarlberg), il distret
di Liezen al è dividût ancjemò in Politische Expositur di Gröbming.

Dal 2005 il governadôr (tod. Landeshauptmann) da la Stirie al è Franz Voves, dal
SPÖ (Sozialdemokratische Partei Österreichs, voltât „Partît sociâldemocratic da
la Austrie“).

Da la Stirie a vegnin un premi nobel par la leterature – Elfriede Jelinek – e
l'ex governadôr da la Californie, plui che altri innomenât come atôr – Arnold
Schwarzenegger.



https://fur.wikipedia.org/wiki/Stanis%C5%82aw_Konarski

Stanisław Konarski, vêr non Hieronim Franciszek Konarski, (Żarczyce 30 di
Setembar 1700 - Varsavie 3 di Avost 1773), muini dai scolops, al fo un pedagôc
polac, un riformatôr educatîf, un scritôr politic, un poete e un dramaturc. Al
ven stimât par jessi il plui grant dai precursôrs de etât dai lums in Polonie.

Konarski al studià dal 1725 al 1727 al Collegium Nazarenum di Rome, dulà che al
deventà un insegnant di retoriche. Par insiorà la sô educazion al viazà in
France, in Gjermanie e in Austrie

Intal 1730 al tornà in Polonie dulà che al lavorà par fâ une gnove edizion dal
libri di dirit polac Volumina legum.

Dal 1736 Konarski al insegnà intal Collegium Resoviense di Rzeszów e intal 1740
al fondà il Collegium Nobilium, une scuele di prestiç di Varsavie pai fiis de
nobiltât basse (szlacht). Plui indenat, lant daûr ai metodis educatîfs proponûts
inte sô opare Ordinationes Visitationis Apostolicae... dal 1755, al riformà lis
scuelis dai Scolops polachis. Li sôs riformis a forin un moment di grande
impuartance inte modernizazion dal sistemi educatîf polac dilunc dal XVIII
secul.

In prin, Konarski al fo politichementri dongje al re Stanislaw Leszczynski e
daspò ae Famee di Czartoryski e al re Stanislaw August Poniatowski lant ai
innomenâts "gustâs de Joibe". Stanislaw August Poniatowski al volè fâi une
medaie in so onôr, cun parsore il so ritrat e la iscrizion mertorie par latin
Sapere auso.



https://fur.wikipedia.org/wiki/Risan

Risàn ( Risano par taliàn) e je une frazion dal cumun di Pavie, plaçâde tàl
Friûl di Mieç i abitans si clamin "Risanès".

Al paìs al è sgrufuiàt, pùi o mancùl, a mieze strade fra Udin e Palme; al conte,
pôc sù pôc jù, incirche 800 ànimìs.

Tai antîcs libris des plêfs di Aquilee si cjate scrit che "Plebs Lavariani" (de
Lavarian di vuê si cjate olme fin dal 776 come borc di origjne Langobarte cu le
Plêf di San Pauli) e contignive: "Villa Lavariani - Villa de Bicinico - Villa de
Gresie (Griis) - Villa Cuchane - Villa S. Stephani - Villa Tisani - Villa
Persereani - Villa de Lauzacho - Villa de Chiasotis - Villa de Risano - Villa de
Curtiel

In chel timp Risàn al è disòt al domini Patriarcjâl (Patriarcât di Aquilee) e al
reste fin tal 1420. Daspò, fin tramài al 1787, al paîs al passe ai vignesiàns.

Une vore dongje di vile Gricûle e son costruzions paronàls, sule strade, cun
implant a U, le mùsis e an viertidùrìs in linie e disponudis in mut simetric cun
ricuadris in piere, par dentri si cjatin pituris a fresc, (vuê cjase Tavian
bielzà farmacie) di front a je le colone di Sante Sabide.

Atris lûcs di valôr come cjase Duriis, e son te place dal pais, ducj cun portâi
in architrâf di piere, cualchidun cun erald, bande dal soreli a mont a je vile
Rizzani (bielzà cjase dal miedi Pinti e prime dai conts Blasûts di Udin) cun une
cort d’onôr. Lûcs rurâi di, valôr pal ambient, e son presins lunc dute le roe di
Palme dulà che si cjate al mulin di Burél (vuê cjasâi Fari, Budin e Fantin) cul
salt de aghe, sule muse cuintri le strade si viôt une piture a fresc, sul daûr
si jeve le tor di un mulin plui zovin, viers Lumignà e viers Cjasòtis atris doi
mulins Burél.

Tal periodi de ultime vuere Risan, soredut pe presince de stazion feroviarie e
de piste di aviazion militàr fate dai Todescs, al devente un pont di rilêf e al
viôt le presince rilevante di dûç i atôrs dal event belic e de liberazion
scomençant dai Todescs (tanç di lôr chei che e vivin ancje te famèsi dal paîs)
ai Cosacs ai Polacs fin ai partigjans. Al pais in ta chei ains al iere le tiarce
frasion par abitàns dal cumun di Pavie come che si viôt ancje de pagine dal
"anuari gjeneràl d'Italie" dal 1938 chi ripuartâde.

Propit pe impuartance ta chest timp al pais, e le so piste di aviazion, tal 1952
al ricêf le visite di Dwight David "Ike" Eisenhower alore, e par dut al periodo
de vuere, comandat in capo de fuarcis aleadis in Europe e che al deventarà dal
1953 al 1961 al 34° president dai Stâts Unîts di Americhe.

In tal 1963 i fradis Vigj, Ercole e Fernando Pighin di Pordenon a comprin le
tignude dai conts Gricûi, cule vile di famee, e fasin nassi a Risan une grande
aziende agricule pe produzion di vins e pomis che deventarà une impuartant
realtât economiche dal cumun e darà lavôr ancje a tançs risanees.

Un atri apisodi degn di note riguardant le piste di aviazion di Risan al è dal 7
di avrìl dal 1970 cuant che un aereo militàr (un Mig17) Ongjarès (al timp le
Ongjarie era dilà de "cortine di fiàr" fasînt part, duncje, dal "Pat di
Varsavie") al ven iû a tiare e al pilota, tal Sandor Zoboki, al consegne le
armis al vuardiàn comunàl da l'epoche, Vigj vuardiàn di Cjasòtìs (Luigi
Tosolini) fasìnt richieste uficiâl di "asîl politic".

Beltramìn (Beltramini), Benato (Bennati), Bertòn (Bertoni), Boç (Boz), Bolzan
(De Bernardo), Bolzanût (Tosoratti), Bonèt (Bonetti), Braidôt (Braidotti), Brîc
(De Biaggio), Budìn (Budino), Bùlgic (Bolzicco), Bûlugnìn (De Lucia), Bundìn
(Bondino), Burèl (Burello), Caût (Zanon), Cesâr (Colautti), Cosât (Cosatto),
Fâri (Savorgnani), Fantin (Fantini), Favero (Favero) Frate (Del Frate), Gratòn
(Grattoni), Lùche (Lucca), Marcûč (Fabbro), Menòs (Menossi), Moschête (De
Paoli), Morêt (Moretti), Pajàn (Parenti), Pàsar (Passero), Patrisio (Porta),
Pîve (Romano), Prête (Verzegnassi), Pitilìn (Pittilini), Poç (Gubaro), Sanutìn
(Zanuttini), Seravàl (Serravalle), Sof (Zof), Sofèr (Zancano), Spîčemej
(Spizzamiglio), Stàgnadìç (Castagnaviz), Tàvian (Dorigo), Tesàro (Tessaro) Tulìs
(Tulisso), Tunìn (Ciani), Visintìn (Battistutta).



https://fur.wikipedia.org/wiki/Rigul%C3%A2t

Rigulât al è un comun inte Cjargne, che al dì di vuê al fâs part de provincie di
Udin e al à 640 abitants.

Rigulât al è logât a 760 m (cjase comunâl) tal Cjanâl di Guart, te Cjargne, sot
des monts Talm (1.748 m) e Pleros (2.314 m). Il comun in plui che il cjaulûc, al
cjape dentri ancje sîs frazions, tre ae diestre dal Dean: Ludarie (Ludario),
Magnanins (Magnanins), Valpicêt (Valpicìot) e trê a çampe dal Dean: Gjiviane
(Gjiviano), che a gjolt di une ministrazion separade frazionâl dai ûs civics,
Vuezis (Vuezos), Grac (Grac).

Il prin document scrît dulà ch'al è fât il non di Rigulât al è dal XIII secul,
ma il sô svilup impuartant al fo tal 1400-1500, cuant che si scomençè a doprâ
lis minieris di fiêr, ram e aur da la Navanze, tal vicin comun di For Davôtri,
dopradis fin a la seconde vuere mondiâl. Da rest, la storie di Rigulât e và daûr
di chê di dute la Cjargne: part dal Patriarcât di Aquilee, pò dal 1420 al passà
sot de Republiche di Vignesie, che propite de Cjargne e cjapave gran part dal
legnam che i coventave par fâ sù lis sôs nâs. Tal 1797, cul Tratât di
Cjampfuarmit, Rigulât tal mût di dut il Friûl al fo cedût al Imperi Asburgic,
par tornâ a la Italie tal 1866, daspò da la tiarce vuere di indipendence. Il
paîs parò al subì ancjemò doi invasions: la prime, di bande dai austro-todescs
tal 1917, par vie che l'esercit talian al si ere ritirât ae diestre de Plâf
daspò da la rote di Cjaurêt. La seconde tal 1944, chiste volte di bande dai
cosacs, clamâts in Friûl di Hitler che ur veve donât la Cjargne come teritori
dulà stabilîsi. Cul mai dal 1945 finalmentri ancje a Rigulât e tornà la pâs, dut
câs dai ains '60 al scomençâ un grant fenomen migratîf che al à fât lâ jù la
popolazion dal paîs dai 2.443 abitants dal 1921 ai 585 di vuè.

In tal comun al ven fevelât il furlan, in te variant dal alt Cjanâl di Guart,
forme antighe une vore particulâr doprade ancje a For Davôtri e caraterizade de
terminazion des peraulis femininis (o miôr, di chês che a davegnin de prime
declinazion latine) in -o (singolâr) e -os (plurâl), cence che chest efiet al si
slargji ai articui e aes preposizions articoladis, par esempli si dîs: la cjaso
de fruto - las cjasos des frutos. Altris trats carateristics a son lis vecjis
formis dai articui masculins lu (singolâr) e ju (plurâl) e lis pronunciis
particolârs des vocâls in posizion fuarte, cetant diferents dal furlan centrâl e
plui someants al furlan di Pesariis o di Clausêt, par esempli ìo al puest di ê
(asìot par asêt), ùo al puest di ô (pùoc par pôc), ou o ô par û (cour o côr par
cûr), ei o ê par î.

Intal comun a son dopradis almancul trê formis diferentis di chest dialet: une,
il riguladot in sens stret, de bande diestre dal Dean, tal cjaulûc e tes vilis
dongje; une a Grac e Vuezis, che pai siei leams storics cun Tualis al pronuncie
la o finâl in forme mancul marcjade, e il gjivianot, a Gjiviane, cul vocabolari
plen di peraulis antighis e cun cualchi ditonc pronunciât in forme difarent (par
esempli Pieri si dîs Pìari e no Pìori come tal riguladot). Chestis ultimis dôs
formis a son in pericul di estinzion pal dispopolament di chês vilis.



https://fur.wikipedia.org/wiki/Puaret%C3%A2t

La puaretât e je une cundizion dulà che une persone o une comunitât a son
disprivâts, o al mancje ce che al covente di essenziâl par vê al mancul un
benstâ e un bonvivi. E po jessi sintude in difarentis manieris, tant che la
mangjative, la aghe di bevi, un puest dulà stâ, o chês risorsis come il podê
rivâ a lis informazions, la educazion, la salût, il jessi sociâl, il podê
politic, o la pussibilitât di vê relazions significativis cun altre int. La
puaretât e po ancje jessi definide in maniere relative. In cheste vision la
disparitâts in gjenerâl o chês di salût a son viodudis come indicadôrs di
puaretât e la cundizion di puaretât ae je colegade cu la cuestion de criure e de
la spartizion dal podê e da lis risorsis. La puaretât e je ancje une sielte
religjose leade a la vision di Sant Francesc, tant che une pratiche di caritât,
in chel câs e je volontarie e no je di miscliçâle cu la miserie.

La mape de puaretât a si use fâle marcant chei paîs dulà che a si vîf cun mancul
di 1 € a la zornade (puaretât assolude). La part di mont che e vîf cun mancul di
1 euro in dì e je cressude intai ultins vincj agns (come che si po viodi
<disparity> ). A an fate une stime che 1,1 miliarts di personis a son sot di
chel livel e 2,7 miliarts a son sot dal livel di 2 euros in dì (puaretât
moderade).

La proporzion di int dal mont che e vîf in puaretât assolude e je colade dal
1991 che e jere al 28% al 21% intal 2001. Ma chei meioraments a son concentrâts
in Asie. In Afriche, inte zone al di sot dal Sahara, tai stes agns il nivel di
puaretât estreme al è lât dal 41% al 46%.



https://fur.wikipedia.org/wiki/Premis_Nobel

I Premis Nobel a forin creâts seguint lis volontâts che si cjatin tal testament
di Alfred Nobel, inventôr de dinamite. La lôr funzion e je chê di premiâ
personis che si son distintis in mût particolâr in cualchidun dai cjamps
interessâts.

La prime cerimonie di assegnazion dai Premis e fo tal 1901, inte Academie Reâl
di Musiche di Stocolme, in Svezie. La premiazion e ven fate dal re di Svezie, e
al premiât, dongje di une medae, e ven assegnade la somme di 10 milions di
coronis svedesis, pôc plui di 1 milion di Euros, cul fin di dâ une sigurece ai
premiâts e judâju a puartâ indevant i lôs studis.

La consegne dai premis e cole ogni àn ai 10 di Dicembar, aniversari de muart di
Alfred Nobel, a Stocolme, in Svezie, fûr che il premi pe pâs che al ven
consegnât a Oslo.

La mancjance di un premi pe matematiche e je chê plui evidente; un grum di
ipotesis a son stadis fatis sul parcè di chest fat, e la conclusion plui
probabil è je che probabilmentri Alfred Nobel nol jere interessât a cheste
materie. Par chest a son stâts creâts altris premis, come la Medae Fields e il
Premi Abel pe matematiche, il Premi Pritzker pe architeture o il Premi Turing pe
computazion.



https://fur.wikipedia.org/wiki/Peste_Nere

Cu la peraule 'Peste nere o ancje Muart nere ,si fevele de epidemie che ,jefri
dal 1347 al 1352,al a corût ator di dute l' Europe copant amancul un tiarç de
popolazion dal continent.Si sa che ancje te Asie e tal Orient son rivadis
epidemiis compagnîs,fasint pensâ a une epidemie di puartade mondiâl.

Si sa che,pui o mancul,le popolazion de Europe jere ae epoche,atôr di 75-80
milions.Le peste nere a fât 25-30 milions di muarts. In te Etât di Mieç jere
doprade le peraule grande pestilence .Scritôrs danês e svedês forin i prins a
doprâ le peraule muart nere (mors atra sarês a dî muart sbalsamade).Le peraule
Nere e je stade zontade par spiegâ lis suferencis e il terôr di cheste epidemie
in tal 1347-53.

In tal 1832 il miedi todesc J.F.K Hecker cjape cheste definizion in un sô
articul parsore le epidemie di peste dal 1347-53 clamât La Muart nere,publicât
tal periodi di une epidemie di colere.Cheste definizion,alore ,je stade une vore
doprade.Lis peraulis Black Death e Schwartzer Tod forin dopradis,sore dut in tes
bandis dula' si fevele inglês e todesc par intindi le epidemie d peste dal XIV
secul.

Le peste je causade dal bateri Yersinia pestis trasmitude al om traviers des
pulçs des surîs e des pantianis.



https://fur.wikipedia.org/wiki/Messaggero_Veneto

Il Messaggero Veneto (o Messaggero Veneto - Giornale del Friuli) al è il plui
impuartant cuotidian inte regjon Friûl Vignesie Julie par difusion, di propietât
dal 1998 dal Gruppo Editoriale L'Espresso. La sede dal 1968 e je logade in viâl
Palme, a Udin. Dal 1994 il gjornâl al è dividût in doi tocs, chel gjenerâl e
chel di cronache, disponibil in trê edizions (Udin, Gurize e Pordenon). Di lunis
il gjornâl al cjape il non di "Messaggero del Lunedì", cun l'insert sportîf
"Messaggero Veneto Sport". Une volte al mês e ven publicade une pagjine par
furlan cun notiziis culturâls e aprofondiments.

Il cuotidian al fo fondât ae fin de Seconde Vuere Mondiâl, ai 24 di Mai 1946,
cuant che ducj i gjornâi che a jerin vendûts prime de Vuere a vevin sierât. Il
non al jere justificât in chel periodi sei pal fat che il Friûl al faseve part
de regjon venite, sei par rinfuarcî i leams cun la Vignesie Julie, che in chei
dificii moments e stave par vignî dividude tra Italie e Jugoslavie. Il
Messaggero al è stât precursôr di gnovis tecnologjiis: tal 1968 al fo il prin
cuotidian in Europe a passâ ae composizion a frêt, cence i metodis tradizionâi
di stampe; intal 1978 a jentrarin in redazion i prins videoterminâi.



https://fur.wikipedia.org/wiki/Marcel_Mauss

Marcel Mauss (ai 10 di Mai dal 1872 – ai 10 di Fevrâr dal 1950) al è stât un
antropolic e sociolic francês, massim esponent de scuele di Emile Durkheim.

Nassût di une famee di origjins ebraichis, al à studiât filosofie a Bordeaux,
dulà che so barbe Emile Durkheim al jere daûr a insegnâ. Mauss però si trasferìs
a Parîs par iscrivisi a studis di religjon comparative e di lenghe sanscrite.
Compagn di tancj altris membris e colaboradôrs de riviste Annéè Sociologique,
fondade intal 1898 di Durkheim al è restât atrat des ideis socialistis, in mût
particolâr chês esponudis di Jean Jaurès, un leader storic dal socialisim
francês. Al è stât coinvolt in maniere ative intai avigniments dal câs Dreyfus
sucedût in France inte ultime decade dal secul XIX, di là di colaborâ cun varis
cuotidians, tant che la Umanité, e il Mouvement Socialiste, in chest câs intun,
pe ultime volte, cun Georges Sorel. I agns de prime vuere mondiâl a son stâts
une vore dificii par Mauss, stant che tancj siei coleghis e amîs a son muarts, e
tra chei il stes Durkheim. Il dopovuere al è stât pitost fadiôs a nivel politic,
stant che un sbroc reazionari al à fluscât in maniere parziâl il lavôr di
Durkheim e duncje Mauss, come tancj altris dissepui dal mestri, si è impegnât
soredut intal prontâ istitûts tant che l' Institut Français de Sociologie e l'
Institut d’Ethnologie (che di chel al è stât segretari gjenerâl). Si è impegnât
fin tal ultin dai siei dîs intun campagne cuintri dal antisemitisim e cuintri
des politichis raziâls.

Fra lis sôs oparis fondamentâls al è il Saç su la origjin dal sacrifici, scrit a
cuatri mans cun Henri Hubert. Il libri nol trate a strent de origjin dal
sacrifici, ma al scjavalgje cheste tematiche par lâ a indagâ la dinamiche e lis
struturis di chest rituâl. Mauss al partìs dal concet origjinari di sacrifici,
inte sô acezion plui etimologjiche: il sacrifici tant che sacrum facere, fâ
sacri, tant che at religjôs che al compuarte la rinunzie di un ben a pro di un
jessi soreuman. Ma chest nol baste. La cuistion che e interesse i doi studiôs e
je il fin dal sacrifici: se al sedi dome une forme di do ut des, cemût che al
afermave l'antropolic inglês Edward Burnett Tylor, o ben une sorte di
ringraciament, cemût che al scriveve Wilhelm Schmidt sul sacrifici primiziâl, o
ancjemò, secont ce che al sostignive Durkheim, legjitimazion de esistence dal
diu come costruzion e icone dal sociâl. Devant di chest dibatiment, tant plui
complès e slargjât di ce che no si sedi ripuartât chi disore, Mauss e Hubert si
limitin a assegnâ al sacrifici il caratar di mieç par fissâ un contat tra il
sacri e il profan, chescj doi tiermins intindûts secont ce che al jere dât sù
dai studis dal lôr predecessôr (Emile Durkheim apont). Dât il caratar di potence
e intocjabilitât dal sacri, che al riscje di cjapâ l'om, i doi sociolics a
individuin la presince necessarie di un mediatôr, inte plui part dai câs un
animâl sacrificâl, che al fasi di puint fra il sacri e il profan. Il contat cul
sacri al compuarte ancje un rituâl di jentrade e di jessude, al è un sempliç
esempli il segn de crôs jentrant intune glesie.

Tant cognossude e impuartante pe storie de antropologjie, la teorie dal don di
Marcel Mauss vuê e ven calcolade obsolete di cierts autôrs. La teorie, esplicade
intal so famôs "Saç sul don", e nas de comparazion di plui ricercjis
etnografichis, tra chês il studi dal rituâl potlach di Franz Boas e dal Kula di
Bronislaw Malinowski. Il scambi dai bens, ancje se di valôr intrinsic no
fondamentâl, al è un dai mûts plui comuns e universâi par creâ relazions umanis
(o par creâ puints cul divin par ciertis teoriis sul significât dal sacrifici).
Fintremai il don al devente, par Mauss, un fat sociâl totâl, vâl a dî un aspiet
specific di une culture che e je in relazion cun ducj chei altris e cussì,
traviers la sô analisi al è pussibil lei par estension lis diviersis componentis
de societât. L'autôr al pense che il mecanisim dal don si articoli in trê
moments fondamentâi basâts sul principi de reciprocitât: 1. dâ 2. vê - l'ogjet
al à di jessi acetât 3. ricambiâ. Il don al puarte dongje une fuarte dose di
libertât. Al è vêr che al è l'oblic di tornâ, ma mûts e timps no son fissâts e
in ogni câs si trate di un oblic morâl, no perseguibil par leç, che nol va sot
ppunizion. Il valôr dal don al sta inte assence di garanziis de bande dal
donadôr. Une assence che e presupon une grande fiducie in chei altris. Intal
formulâ cheste teorie interessante, Mauss al podarès jessi stât influençât de
teorie dal HAU che al è il spirt de robe donade secont i Maori de Gnove Zelande.
Par Claude Lévi-Strauss il fat che al vedi cjolt une teorie indigjene tant che
esplicazion dal fenomen al è sedi un progrès che un limit, par vie che l’HAU nol
è la reson ultime dai scambis, che secont lui a nassin di principis incussients.



https://fur.wikipedia.org/wiki/Lewis_Henry_Morgan

Lewis Henry Morgan (Aurora, ai 21 di Novembar dal 1818 – Rochester, ai 17 di
Dicembar dal 1881) al è stât un etnolic e antropolic american.

Al è stât consulent juridic di une compagnie feroviarie e militant atîf dal
partît republican, che al à rapresentât tal Congrès tant che deputât e, po dopo,
tant che senatôr. Al à vivût a dilunc tra i Irochês e al à fat spedizions fra
lis popolazions indigjenis dal Kansas, dal Nebraska, des Monts di Cret e dal
Gnûf Messic.

Apassionât di antropologjie, al à metût lis sôs energjiis inte ricercje, judât
de amicizie cul indian Ely Parker (comissari governatîf pai afârs indians dilunc
de vuere civîl). Insiemi cun lui al à fondât la "leghe dai Irochês"(1851).
Avantazât de presince di tantis tribûs indianis intal so paîs, che lui al
visitave simpri, al à partecipât ae lôr vite, vuadagnantsi la lôr amicizie: tra
chestis, la tribù dai indians Seneca, chê di Ely Parker, lu à adotât cul non di
"Taydawahguh", "Chel che si ten intal mieç", vâl a dî chel che al fâs di
mediatôr tra i Indians e i blancs.

Lewis H. Morgan al condivît cun Tylor il titul di fondadôr de antropologjie
culturâl. La storie umane, par Morgan, si è disvilupade in trê periodis etnics;
il stât salvadi, la barbarie, la civiltât. Po dopo al ripartìs volte chescj trê
stadis in siet periodis, dal "stadi salvadi inferiôr"(i oms si nudrissin di
pomis), al stadi civîl(ûs dal alfabet fonetic e de scriture). Dentri di cheste
evoluzion, la famee e à cognossût cinc tapis: 1.La famee dal stes sanc, là che
il matrimoni si faseve tra fradis e sûrs. 2.La famee punalue, là che e jere la
improibizion di matrimoni tra fradis e sûrs. 3.La famee sindiasmiane, là che lis
cubiis si formin e si disfin in maniere spontanie. 4.La famee patriarcjâl, là
che la autoritât massime i tocjave al om plui potent. 5.La famee monogamiche,
basade su la avualance tra om e femine, che e va a evolvisi viers la famee
nucleâr. Chescj passaçs a son acjadûts par vie dal mudâ des formis di economie,
di chê dai cjaçadôrs e racueidôrs a chê de industrializazion moderne. Chest lu à
dimostrât inte sô operà sucessive: La societât antighe(1877), criticade dai
antievoluzioniscj, ignorade dai funzionaliscj, biel che e je stade tant preseade
de tradizion Marxiste: Engels a 'nd à fat il laut inte opare La origjin de
famee, de proprietât privade e dal Stât.



https://fur.wikipedia.org/wiki/Lessic_furlan

Il lessic dal furlan al derive dal latin e in particolâr dal latin fevelât a
Aquilee. Lis varis dominazions e imigrazions di lunc dai secui a àn dut câs
lassât i lôr segns tal lessic e te toponomastiche. Il studi lessicologjic dal
furlan al è un dai cjamps plui svilupâts ancje a nivel universitari. Cjalant lis
robis da un pont di viste cronologjic o puedìn viodi i contribûts di origjin
celtiche, latine, gjermaniche, sclave, venite e taliane.

Dal celtic fevelât dai Cjargns e son restadis soredút peraulis leadis ai
mistírs, ai monts e ae nature.Il celtic al à gambiât un pôc il latin che si è
fevelât a Aquilee. Di fat a son dai elements di fonetiche tal furlan che a si
cjatin tes lenghis romanzis plui ocidentâls tant che il catalan, il spagnûl e il
francês ma no in Italie. Si crôt che in regjon la int a sedi restade bilengâl
latin-celtic fin intal secont secul dopo Crist ancje se si trate di stimis
dificilis di verificâ. Fra lis peraulis che a son di origjin celtiche a son: Il
troi, il bâr, il broili, la loze (la slite), la crigne (il cjôt dai purcits), il
tamês, la grave.

La grant part des peraulis furlanis a vegnin dal latin. Al è un interessant
document anonim dal 1300 che si cjate tes racoltis vaticanis che al conte cemût
che la lenghe fevelade a Aquilee a fos divierse di chês convicinis e di chês
talianis purpûr e ricuardave une vore il latin. Pai studiôs di lessicografie al
è biel cirî, fra lis peraulis di origjin latine, chês tipichis di Aquilee

A son chês che no simpri si cjatin tes altris feveladis talianis, par esempli
cercjâ dal latin circare (assaggiare par talian), frut dal latin fructum
(bambino par talian), prindi dal latin primun diem che e jê la vecje peraule
furlane par lunis, avonde dal latin Abundat. I nons de stagjons la vierte dal
latin Apertam par primevere o la sierade dal latin Serratam par l’autun. Curiôs
al è il verp lâ doprât in grant part dal Friûl che al ven da Allare, tal furlan
concuardiês si dîs ‘sî che al ven da Ire. Une classe particulâr di peraulis a
ven drete de peraule latine cuant che par talian al derive da un diminutîf par
esempli: Cuc da Cucum par furlan e Cuculo da Cucus + ulum par talian, fradi da
frater par furlan e fratello da frater + ellum par talian, sûr da soror par
furlan e sorella da soror + ellam par talian.

Tal patrimoni dal lessic furlan a si cjatin une vore di apuarts di peraulis
gjermanichis puartadis di int diferentis in diviersis etâts storichis.

A son lis peraulis plui vielis a jessi stadis cjapadis dentri dal latin di
Aquilee. Par esempli la brût, la bande, il bugnon, il farc, la lobie, il tapon,
la sedon. Te toponomastiche si cjatin i paîs di Gôt, di Godie e di Beivârs (int
de bavarie).

A son chei plui impuartants, par esempli bearç, bleon, braide, brendul, broade,
flap, garp, grepie, lami, nape, scarfarot, sgarfâ, sgrifignâ, slapagnâ, sbisiâ,
tacule. Di origjin langobarde a son i nons di Fare e Farle (fara e jere la famee
imigrade) di Giai di sacon, Giais e Gjais di Avian (da gahagi bosc sierât).

A son di cheste etât peraulis come i bêçs, il cjast, il crot, il tac, il licôf,
il vignarûl e ancje i toponims che derivin da berg o stein tant che Spilimberc,
Solimberc, Soffumberc, Partistagn e v.i.

A son chei dai ultins secui che a rivin de lenghe todescje vere e proprie par
esempli bintar, spolert, lustic, befel o fraile, diviersis di chestis peraulis a
son rivadis al furlan de bande di Gurize.

Lis peraulis derivadis des lenghis slavis a son presintis tal furlan sei pe
vicinance di chestis popolazions sei par il fat che dopo lis invasions Ongjars i
patriarcjis tal X secul a àn ripopolât la plane centrâl furlane cun int slave.
Tant al è vere che a son une schirie di pais cun nons sclâfs ancje lontan dal
confin orientâl par esempli Guricis, Guriç, Gurize, Gradiscjute, Gradiscje,
Percût, Belgrât, e v.i. Chestis popolazions a àn cjapât su il furlan in pocis
gjenerazions e a àn lassât tal lessic peraulis tant che la cocosse, la race, il
blec o fâ il blec, la ‘save, la triscule, la babe, il cudicj. Il numar di
slavisims al è mancul grant di chel dai germanisims ma al è dut câs
significatîf.

Diviersis a son lis peraulis venetis cjapadis intal furlan come artiçoc,
pandolo, pampalugo e pelandron. Altris peraulis e son par solit dopradis come
sinonims di peraulis furlanis come autun par sierade, primevere par vierte,
vecjo par vieli. Al dì di vuê e jê une fuarte pression dal talian sul furlan
orâl cuntun grum di peraulis in prestit sei par robis tecnichis e sientifichis
sei come sostituzion di peraulis furlanis.



https://fur.wikipedia.org/wiki/La_patrie_dal_Fri%C3%BBl

La patrie dal Friûl al è un gjornâl che atualmentri al ven fûr une volte al mês
e che al è dut par furlan.

Il prin numar al ven fûr ai 24 di Fevrâr dal 1946, al presit di 10 francs, cul
titul di “Patrie dal Friûl”, sfuei setemanâl indipendent; il logo al presente
une acuile patriarcâl cun la scrite “di bessôi”. Lis pagjinis a son cuatri, e la
redazion e jere a Udin, in borc di Prampar; la responsabilitât di diretôr e je
dal avocât Vitorio Gasparet, e la stampe e je prime fate di A. Pelegrin, di
Udin, po di Manuzio, simpri udinês. Dai 15 di Mai 1948 al Setembar 1953 il
gjornâl al è direzût di Lelo Cjanton (Aurelio Cantoni), e la scjadence di
publicazion e je cuindisinâl. Di chel moment lu cjape su Marie Del Fabro, femine
di Felix Marchi, fondadôr dal sfuei; in chest periodi il gjornâl al ven fûr
mensilmentri, ma cence tante regolaritât, pes difficoltâts a cjatâ articui e
abonaments. Tal 1976 il Moviment Friûl, traviers la persone dal so segretari
politic Marco De Agostini, al pense di recuperâ Patrie dal Friûl, restade
libare, par sei scjadude, come che al risulte al Tribulâl di Udin. De Agostini
al regjistre la testade al nr. 384 dal regjistri dal Tribunâl cu la date dai 13
di Dicembar 1976, socie di riferiment la Clape Culturâl Furlane Hermes di
Colored (che e davuelç iniziativis culturâls par cont dal MF), rapresentant
legâl e diretôr responsabil Marco De Agostini. Al informe intant Felix Marchi de
iniziative, che al reste une vore content e al scrîf a De Agostini une letare di
aprovazion e di ringraciament. Il prin numar de Anade XXII de Ete Gnove al jes
tal Zenâr 1977. A colaborin te redazion plui di lôr, in primis pre Antoni Beline
e altri predis dal grup di Glesie Furlane. Par vie des grandis spesis
sostignudis pe jessude di 20.000 copiis dal sfuei in ocasion de Fieste de Nazion
Furlane dai 3 di Avrîl 1977, ideade e organizade dal Moviment Friûl, e dal fat
che al è mancjât il contribût di sogjets che si son ritirâts dal impegn
organizatîf dopo di vêlu imprometût, Patrie dal Friûl e jentre in dificoltât, e
tal 1978 e cesse di sei publicade. Dome une jessude isolade tal 1979 e po dal
1983-84 jessudis mensîls o bimestrâls fint al 1988. Il grup di predis di Glesie
Furlane vuidât di pre Antoni Beline, che al vûl percori une politiche culturâl
furlaniste autonome rispiet al Moviment Friûl e ancje in competizion, dopo di vê
domandât al segretari politic dal MF la cession de proprietât di Patrie dal
Friûl, par no assumisi ancje la cjame dai debits de testade, al opzione di
regjistrâ une testade diferente cu la zonte di un articul denant, La Patrie dal
Friûl, e di tacâ a publicâle. E je la fin dal 1979. Pre Antoni Beline al domande
a Marchi la cession de testade tal 1977 e, cundut che la operazion no à valôr
legâl parcè che e je za scjadude e e je za passade di proprietât, parcè che e je
stade tornade a regjistrâ di De Agostini, al ricêf ai 14 di Novembar 1977 une
declarazion di cession dal vieli proprietari, che si è dismenteât di vê za
ringraciât De Agostini par vê tornât a fâ jessî il so sfuei di une volte. Di fat
Marchi nol pues cedi ce che nol è plui so, che se al ves cedût a pre Beline,
mestri e predi in Cjargne, Patrie dal Friûl, Beline al varès scomençade une sô
publicazion di Patrie dal Friûl e no di La Patrie dal Friûl. Pre Toni al reste
diretôr fin al Dicembar di 1988, po la cjarie e passe a Federico Rossi di
Vilecjace e daspò a Federico Gubian di Glemone; tal 1999 al torne Beline, che la
manten fintremai la muart, che lu beche di colp ai 22 di Avrîl dal 2007. La
clape daûr al gjornâl e sielç par cjapâ il so puest l'ilustradôr e gjornalist
Dree Venier, che za dal Setembar dal 2006 al jere jentrât inte redazion. Venier
al lasse la direzion cul numar di Dicembar dal 2009 e il so puest al ven cjapât
di Dree Valcic, gjornalist de Il Gazzettino.

La storie de Patrie e je sigurementri leade aes figuris di Felix Marchi, insieme
cu la femine Marie Del Fabro, e di Pre Josef Marchet. Il prin, dentist udinês,
antifassist visserâl, profete de autonomie furlane, al fo il fondadôr dal
gjornâl e il principâl sostenidôr par plui di 30 agns. Il secont al rivà un pôc
dopo ma al colaborà cun Marchi cun grancj risultâts, ma al scugnì molâ pes
pressions de Glesie che no viodeve tant di bon voli la colaborazion cuntun
personaç “estrem” come Marchi.

I agns plui biei e feconts pe Patrie a forin i prins, cuant che il gjornâl al
presente lis splendidis oparis di pre Josef Marchet, come la Cuintristorie dal
Friûl (publicade tra i 16 di Novembar dal 1950 e il 1 di Zenâr dal 1952), lis
Letaris ai furlans (1 di Fevrâr dal 1950 – 1 di Zenâr dal 1951), lis notis di
filologjie e gramatiche furlane, che a saran daspò metûts dongje inte opare
“Lineamenti di grammatica friulana”. Inte Patrie al ven ancje publicât il prin
romanç par furlan, “Aghe dapît la cleve”, di Dino Virgili, oltri che un grum de
produzion di chei agns de clape di poetis de Risultive.



https://fur.wikipedia.org/wiki/Judite

Judite al e un libri biblic (plui precisementri dal Vieli Testament)
deuterocanonic, parcè ch'al è scrit in part par ebraic e in part par grêc. Si
pense che l'originâl al fos dut par ebraic o par aramaic.

Il generâl assîr Oloferne, in marce par concuistâ Israel, al rive ale citât di
Betulie, che e ven assediade. La biele vedue Judite, d'acuardi cui cjâvs dae
citât, e jes dale citât e e va tal campament di Oloferne, disind di jessi une
spie. Passât cualchi dì, e rive a fa inamorâ di sè Oloferne e a falu incjocâ.
Cul generâl in ches condizions, nol è dificil par je copalu. I soldâts assîrs si
inacuarzin di ce esâl sucedût dome cuant che Judite e je bielza scjampade inta
citât; cence il lôr generâl a son clamâts di pôre e a vegnin facilmentri
sconfits dal popul ebraic clamât in frete dai cjâvs di Betulie a unisi cuintri i
invasôrs .

La istorie no à un fonz storic precîs (salacor, daspò dal esili babilonês, ma a
son imprecisions); chest nus fas capî che e je state scrite plui cul intent di
jessi une istorie edificant, che no cun chel di tramandâ un fat storic. Za dal
non da la protagoniste o podìn capî alc: "Judite" al starès a indicâ una femine
ebraiche in gjenerâl, la "judee" par ecelence (te lidrîs o podìn ricognossi chê
di un dai nons dal popul ebraic): un model che, secont la intenzion dal autôr,
al varès di jessi imitât. Ancje il non da la citât (salacor inventade) dulà che
e acjat la vicende, "Betulie", al sarès un simbul: al po significâ sei "cjase da
lis vergjinis", sei "cjase dal Signôr".



https://fur.wikipedia.org/wiki/Ipotesi

Une ipotesi (dal grêc antîc ὑπόϑεσις hypothesis, composte di hypo, "sot" e
thesis, "posizion", ven a stâi suposizion) e je la premesse di fonde par un
resonament o par une dimostrazion.

Il significât de peraule in prin e jere une idee inteligjente o un metodi
matematic bon par semplificâ i calcui, ma che nol jere necessariementri reâl.
Cun chest significât il Cardinâl Bellarmine al doprâ la peraule cuant che al
visâ Galileo Galilei di no tratâ il moviment de Tiere tant che reâl.

Intal ûs comun, une ipotesi e je une idee provisorie, la sô validitât e sarà di
aciertâ. La ipotesi e domande di bande dai ricercjadôrs un sfuarç par confermâle
o par confutâle. Intal metodi ipotetic-dedutîf, une ipotesi e varès di jessi
falsificabile, ven a stâi e varès di jessi pussibil declarâle false,
solitementri cuntune osservazion e conseguente formulazion di une altre ipotesi
logjiche.

La peraule ipotesi e je stade in mût no coret doprade pe Ipotesi di Riemann, che
e varès di jessi plui propriementri clamade congjeture.

La tesi e je la proposizion che si à voie di aciertâ che sedi vere. Il
resonament che si à di fâ par rivâ a chê veretât si clame dimostrazion.



https://fur.wikipedia.org/wiki/Graziadio_Isaia_Ascoli

Graziadio Isaia Ascoli (Gurize, ai 16 di Lui dal 1829 - Milan, ai 21 di Zenâr
dal 1907) al fo un furlan di religjon ebraiche, patriot, glotolic, docent di
lenghistiche a Milan, Senadôr dal Ream di Italie.

Al è il creadôr de sience glotologjiche in Italie (tal 1873 al fondà l'“Archivio
glottologico italiano”, tal prim volum dal non "Saggi ladini" al individuà lis
lenghis ladinis e tal tierç la lenghe franc-provençâl).

A si ocupà des lenghis indo-europeanis, dal ebraic, dal turc, dal cinês e des
lenghis dravidichis. Al è so il mert di vê dât al furlan il status di lenghe
autonome; al vierzè ancje il dibatit su la cuestion ladine, introdusint la
definizion di lenghis reto-romanzis o lenghis ladinis (che a cjapin dentri ancje
il romanç dal Grison svuizare e il ladin dolomitan dal Sud Tirol), analizant i
trats fonetics e morfologjics di chestis lenghis.

Impuartant ancje il so rûl pe lenghe taliane, dulà che al puartà indevant une
posizion oposte rispiet a chê di Alessandro Manzoni: invezit di imponi une
lenghe dal alt, basade sul toscan, secont Ascoli si scugnive lassâ che si formàs
un talian messedât basât su lis diviersis lenghis regjonâls, cence imposizions
di un standard particolâr.

Di zovin al scrivè ancje: "Sull'idioma friulano e sulla sua affinità con la
lingua valacca" (Udin 1846), rineât di vieli; "Gorizia italiana tollerante
concorde. Verità e speranze nell'Austria del 1848" (Gurize 1848), oparis
d'interès furlan.

Al doprà par prin i tiermins gjeografics-storics di Vignesie Julie, Vignesie
Tridentine e Vignesie Euganee.

A lui e je intitulade la Societât Filologjiche Furlane, nassude a Gurize tal
1919.



https://fur.wikipedia.org/wiki/Glemone

Glemone al è un comun tal Alt Friûl, che al dì di vuê al fâs part de provincie
di Udin e al à 11.040 abitants.

Di Glemone si sint fevelà pe prime volte inte Historia Longobardorum di Pauli
Diacono come un dai paîs là che il cjiscjel, tal 611, al fo fortificât dai
Longobarts cuintri i atacs dai Avârs. Il paîs al è di origjin preromaniche e
al'à vût la sô massime floridure intôr dai secui XIII e XVI, cuan'che Glemone e
passà sot la protezion di Aquilee. Tal 1976 Glemone 'e je deventade purtrop
famose pal taramot che, ancje se al à tirât jù dut il paîs no l'à tirât jù il
spirt de int che cun fuarce e coragjo si è tirade su lis mans e 'e à tornât a fâ
su il paîs plui biel di prime, cun t'un rinovament di plante fûr e il rispiet
dai spazis urbans e dai elements architetonics plui significants. Un ristaur
cussienciôs al'à permetût la recuperazion de catedrâl (esempli impuartant di
architeture gotiche) e dal municipi, palač dal XVI secul. Par chéstis resons
Glemone je doventade il simbul de rinašince dal Friûl dal dopo taramot.



https://fur.wikipedia.org/wiki/Giotto

Giotto di Bondon (1266 - 1337) o pui semplicementi Giotto al fo un pitôr e
architet talian nassût a Cuel Vespignan,dongje Florence,scuelâr dal pitôr
Cimabue,prin pitôr a doprâ le perspetive in te piture,in tal Rinassiment.

Considerât come il pitôr pui inovatîf de so epoche,al jere une vore tignût cont
ancje dal Boccaccio di cui al jere amî. Giotto al e' di sigûr il leam jenfri le
piture de Etât di Mieç e le piture bizantine.

Carateristiche principâl dal sô lavôr e je le identificazion des figuris dai
sants come personîs dal popul.Lis figuris dai sants,une vore umanizâs,jerin come
distacâs de scene di cui fasevin part.Cussî.le piture dal Giotto,leve incuintri
ai ideâls umanistics,tipîc dal periodo dal Rinassiment.

Lis figurîs dal Giotto,mitudis dongje a chês dal so mestri, Cimabue ,jerin une
vore pui realistichis e naturâls,jessint Giotto il prin pitôr a puartâ in te
piture europeane, le tridimensionalitât.Il re di Napul Robert d'Angio' e il
poete Boccaccio jerin sôi amîs e amiradôrs,tant che il poetea l fevele di lui in
tal Decameron.

Daspo vê lavorât par il pape Benedet XI a Rome,dulâ al passe dîs agns,e vê ancje
lavorât par il Re di Napul ,Giotto al torne te sô citât Florence ,par scomença
le costruzion dal domo , in tal 1320. Al mûr ch'al jere daûr a piturâ il Judizi
Finâl ,in te capele dal Bargello ,a Florence. In te glesie di Sante Reparade a
Florence,son stâs cjatâs uês in tal stês puest dulâ il pitôr Zorz Vasari al veve
det che jere la tombe dal Giotto. Un esam al a confermât che i uês jerin propît
i rescj dal Giotto.

I rescj jerin di une persone picinine,fasînt pensâ che Giotto forsît al jere
piçul tant che un nanulîn. Cheste eventualitât cjate une poe in te tradizion che
dîs che un dai nanulîns che son piturâs in un dai doi frescs de Glesie de Sante
Crôs ,al e' un auto-retrât dal Giotto.

Il pitôr Zorz Vasari al scrîf che Giotto za a 11 agns al disegnave parsore dai
crets,cuant al jere ancjmo un piorâr. Il pitôr Cimabue cun il pitôr Duccio di
Boninsegne atîf a Siene ,viodin une des piorîs disegnadis dal Giotto e domamdin
al pari di Giotto se al podeve lâ te buteghe dal Cimabue par imparâ il mistîr di
pitôr. Si dîs ancje che une dî,Giotto,par zuiâ,al piture une moscje parsore dal
nâs di une des figuris dal so mestri Cimabue.Chest,viodude le moscje,al cîr di
parale vie cu le man,restant maraveât cuant si rint cont che jere piturade.

In tal 1280 Giotto al vâ cul sô mestri Cimabue a Rome ,in une scuele di fresc
dulâ si cjatave il pui impuartant ppitôr de epoche Pieri Cavallini. Al jere
prisint ancje Arnolfo di Cambio ,famôs architet fiorentin. Une volte lassade
Rome ,Giotto al vâ te citât di Assisi ,par lavorâ te Basiliche di San Francesc
apene finide. In te Basiliche ,Giotto al scomence il sô prin lavôr impuartant,i
frescs che contin le vide dal Sant. Tal lavôr di Giotto,si puês viodi che Giotto
al jere une vore influenzât de piture romane,dal gotic francês e de piture
bizantine.Za tal sô timp,le piture realistiche dal Giotto jere tal mieçdi
grandis discussions.Dal 1290 son i frescs de glesie di Sante Marie Gnove a
Florence cul Crist in crôs di cinc metros di altece,simpri te stesse glesie.

In tal 1287 Giotto si spose e al vên clamât dal pape Bonifazi VIII a Rome. Di
chest periodo son i frescs te glesie di San Zuan in Lateran. Giotto al scomence
a jessi cognossût in dute Italie. Ven clamât a Padue , a Rimini dulâ al e'
restât dome il Crist in crôs tal Templi Malatestan. Ma la sô opare al a
influenzât le Scuele di Rimini,di Zuan e Pieri di Rimini.

I lavôrs in te Capele dai Scrovegni a Padue son considerâs le colmace de
produzion dal Giotto. Chests frescs contin scenis di vite de Virgjne Marie e de
Pasion di Jesu Crist. I lavôrs de Capele son datâs jenfri il 1303 e il 1310.

In chests frescs,Giotto al romp in mût definitîf cu la tradizion de Etât di
Mieç. Soredût le scene dal Crist in crôs sarâ studiade cun atenzion da tancj
artiscj dal Rinassiment ,soredût da Michêlagnul ,che da chest fresc,al cjaparâ
le ispirazion par lis pituris de Capele Sistine.

Come si jere abituâs in te Etât di Mieç,in te parêt a soreli a mont si cjate il
Judizi Finâl. Lis scenis de Capele son cognossudis in dut il mont,comprindude
ancje le scene de Adorazion dai Magjos cu le stele di Nadâl che semeê une
comete. Al puês jessi che Giotto a viodût le Comete di Halley tal cîl in tal
1301,e che vêti influenzât le stele de Adorazion.

Atrîs pitôs talians son stâs influenzâs dal Giotto,jenfri i cuâi: Altichero ,
Just de' Menabuoi , Jacopo Avanzi e Guarient di Arp.

Un document dal 1313 al testimoneê la prisince dal Giotto a Rome ,dulâ che al a
lavôrât intôr di un mosaic in te Basiliche di San Pieri. Chest mosaic al jere
stât comissionât dal cardinâl Jacopo Stefaneschi.

In tal 1318 al scomence a piturâ in cuatris Capelis ,par cuatri fameîs
difarentis in te Glesie di Sante Crôs a Florence. Chests lavôrs influençaran pui
tard le Capele Brancacci dal Masaccio.



https://fur.wikipedia.org/wiki/Furlan_concuardi%C3%AAs

Il Furlan Concuardiês al è chel furlan che si dopre di là da l'aghe, in
provincie di Pordenon e in piçule part ancje in chê di Vignesie. Lis
carateristichis plui claris di cheste variant dal furlan a son soredut la
terminazion des peraulis in -a e la fuarte influence che il dialet venit al à
vût in cheste bande dal Friûl.

a son feveladis intes zonis plui ocidentâls e a àn une fuarte penetrazion dal
Venit (zone dal Livence). In cheste zone lis dôs feveladis si misturin e dispès
al è dificil capî cuale che comande o probabilmentri a voltis a tocje a une a
voltis a che altre. Spes a si cjate un venit cun struturis gramaticâls furlanis
o il contrari. Carateristiche di cheste zone e je la disglossie, a vegnin
doprâts ducj e doi i codiç linguistics cun valencis sociâls difarentis. In plui
si à di notâ l'interference di une tierce lenghe, il Talian, de fin de ultime
vuere mondiâl.

Man man che si va dentri te plane la influence venite e diminuìs simpri di plui
e si passe a chel che al ven clamât il furlan comun ocidentâl. No si trate però
di une varietât uniform ma di une schirie di zonis plui piçulis colegadis fra di
lôr ma cun elements difarents. Di bande di diviers studiôs a ven fate une
distinzion in dôs grandis fameis, une da la Ciline e une de Midune, la prime
cuntune influence plui fuarte dal Venit, la seconde, che po e va ju fin al mâr,
cjapant un pôcs di paîs dal mandament di Puart, e sint di mancul il miscliçament
cul Venit e di plui l'inflùs dal furlan centrâl. No dome ma man man che si va
dongje a lis valadis dai monts a si cjatin dai elements conservatîfs. I doi
modei linguistics, chel de Ciline e chel de Midune, a àn dut câs dute une
schirie di afinitâts tant di podè disi che ducj e doi a fasin part di un stes
furlan ocidentâl comun.

Lant su pal canâl de Ciline a si cjatin dutis une schirie di varietâts dulà che
a si sint sedi l'inflùs dal Venit, sedi di elements che, cuant che si rive a
Nert, e àn fat pensâ a cualchi studiôs di cjatâsi in un pont di transizion fra
il furlan e il ladin dolomitic.

Il furlan de val Tramontine al messede elements dal furlan ocidentâl cul furlan
de Cjargne. La valade e je vivude in un relatîf isolament rispiet a la plane.
Dal rest a si à di notâ che une volte il rivâ inte valade de bande de plane al
jere di sigûr dificoltôs par vie che si va su in alt tal zîr di pôcs
chilometris.

Une vore arcaic al è il furlan asin fevelât te antighe plêf di Sant Martin
d'Asio, cun lis varietâts di Vît, Clausêt, Sant Francesc, Anduins e Forgjarie.

A son une schirie di feveladis dopradis tes colinis morenichis da Spilimberc, ju
fin a Voleson. E je une zone dulà che passà il Tiliment al è facil par cui i
stes elements linguistics ocidentâi si cjatin inte bande di çampe dal flum a
Sant Durì, Ridincic, Turide e Rivis.



https://fur.wikipedia.org/wiki/Frico

Il frico (cul non origjinâl in marilenghe, doprât fin ae fin dal votcent, che al
è fricò) al è un plat tipic furlan fat cul formadi. Par solit si metin dentri
diviers gjenars di formadi, insieme a civole e cartufulis (patatis).

Par fâ un bon frico si doprin diviers gjenars di formadi e strissulis di formadi
fresc (miôr se di Montâs). Si scomence cuntune base di civole e un fîl di vueli;
cuant che le civole e tache a rosolâ, si butin dentri 3-4 cartufulis fatis a
tocuts e si fasin cuei par un pôc, fin che no son molis. Dopo si zonte il
formadi a tocuts piçui cuntun pôc di sâl e si messede fin che il formadi no si
cuei e nol devente brustulît, scuasit come une fertaie. Dispès il frico si
mangje cuntune fete di polente. Si pues ancje fa cussì: cence civole, si dopre
nome formadi latarie e cartufulis. E cence vueli, parcè che il formadi di bessôl
al bute fûr un grum di ont.

Casi in patelecte dal mestri Martin da Como, cogo dal Patriarcje di Aquilee, dal
Libri 'de arte coquinaria' (1450)

Fin a la fin dal votcent il non di chest plat veve l'acent su la finâl "o": si
clamave duncje fricò. Tacant da la seconde metât dal votcent la pression da
lenghe taliane je stade simpri plui fuarte sul furlan fevelât e, viodût che il
talian à ben pocjis peraulis cun l'acent tes ultimis vocâls/silabis, biel planc
l'acent l'è stât puartât su la i; un pôc come al sucêt a svariâts nons, toponims
o cognons tipics furlans (picolìt→pìcolit, Cormòns→Còrmons, Tomât→Tòmat e v.i.)
che vegnin in dî di vuê simpri plui dispès falâts.



https://fur.wikipedia.org/wiki/Francesco_Petrarca

Francesc Petrarca, par talian Francesco Petrarca (Areç, 20 lui 1304 – Arquà,
18-19 lui 1374), al fo un poete e scritôr talian, un dai plui impuartancj e
innomenâts.

Su la lenghe dal so Cjançonîr e di pochis altris oparis e fo fondade la
normalizazion dal talian e propite il Cjançonîr al fo il prin model pe poesie
par cetant timp.

Nassût a Areç tal 1304 di un nodâr esiliât di Florence, tal 1312 la sô famee e
si trasferì a Avignon, dulà che i papis a vivevin in chê volte: chi al studià
gramatiche e retoriche e dopo jurisprudence, ma vint miôr lei libris latins. Al
scrivè la sô prime poesie cuant che sô mari e murì, tal 1318 o tal 1319. Tal
1320 al si trasferì a Bologne cuntun fradi, ma pe muart dal pari al tornà a
Avignon tal 1326.

Chi tal 1327, secont lis informazions che lui al dà, che no o savìn se a son
veris, al cognossè la femine, za maridade, che al amà simpri, Laure, par talian
Laura; pi di mancul, al deventà cleric. Al vivè sedi in Provence sedi in Italie,
cambiant ispès citât. Tal 1341 al fo coronât cul orâr a Rome pe sô ativitât
literarie. Il 1348 al è un an un grum impuartant par Petrarca: pe Peste Nere e
morì Laure, che lui al continuà a amâ. Tal 1350, lant a Rome pal Jubileu, al
cognossè a Florence Zuan Boccaccio, che al deventà un grant amì di lui. Al finì
di meti su la redazion definitive de sô opere mestre, il Canzoniere (talian, par
furlan Cjançonîr) o Rerum vulgarium fragmenta (latin, Framencj di robis
volgaris), tal 1374, l'istès an de sô muart, vignude a Arquà, che cumò par
talian e si clame Arquà Petrarca.

I Triumphi (Trionfs) a son une opare taliane in poesie, mai finide, cul titul in
lenghe latine. Te opare a son sîs trionfs: chei di Amôr, che al rive suntun cjar
ardint e cun un grum di amancj famôs, de Castitât, de Muart, cu la narazion di
chê de sô amade Laure, de Fame, che e je plui fuarte de Muart, dal Timp, che al
scancele la Fame, e de Eternitât, cu la contemplazion di une belece imortale,
che e je ancje chê perfete di Laure cuant che il so cuarp al sarà unît cu
l'anime tal cîl.



https://fur.wikipedia.org/wiki/Fane

Fane (locâl Fana, talian Fanna, todesc Faun) al è un comun di 1.574 abitants e
al è part de provincie di Pordenon, in Friûl. Al é cognossût ancje come pais dai
miluçars.

Fane e si cjate a 274 metros tal nivel dal mar e e je sot aes montis delle
Cjargne. A nord, ai piei des colinis, al è il confin tra il comun del paîs e
chel di Frisanc. Chestis tre colinis a son separadis da doi rûcs: a ovest il
Manarin e a est il Mizza o Miça. Chescj a sud a confluissin al torint Colvere.
Altris rûcs a son il Rûg stuart ed il Rizziol o Riçiôl. Par rivâ a Fane al si
pues cjatâ la strade regjonâl 464, cu puarte a Spilimberc, Secuals e de bande
ovest, a Manià. Une altre strade e je la provinciâl 2, cu puarte a Manià e da
chè altre bande, ai comuns di Cjavàs e Midun.

Il non Fane a vol dî Bosc sacri, e al è stât dât dai romans. Fin tal 1873 Fane e
jere unide al pais di Cjavàs e e si clamave Fana-Cjavàs.

Il sindic Demis Bottechia, al è montât te cariche al 08/06/2009 cul partit Fanna
domani (Fane doman), supuartât dai partîts talians Popolo della Libertà e Lega
Nord.



https://fur.wikipedia.org/wiki/Edinburc

Edinburc (par inglês Edinburgh, par gaelic scozês Dùn Éideann), clamade dai
Scozês Edìmbra, e je une citât di 463.000 abitants dal Ream Unît, capitâl de
Scozie dal 1437 e sede dal Parlament dal 1999. La citât e je logade su la cueste
orientâl de Scozie, su la rive sud dal Firth of Forth, a cirche 70 km ad est di
Glasgow, seconde citât de Scozie.

La citât e je costruide suntun grup di culinis e e fâs une grande impression
cuant che si la viôt pe prime volte, cul cjiscjel che e domine la citât e il
famôs viâl (Royal Mile) che al mene dal cjiscjel fin jù de culine al palaç reâl
di Holyroodhouse, residence de regjine. I tocs storics de citât (Old e New Town)
intal 1995 a son stadis declaradis Patrimoni de umanitât dal UNESCO.

Dopo Londre, la capitâl scozês e je la citât plui visitade de Grande Bretagne
cun cirche 2 milions di visitadôrs par an, e chest al è ancje dovût al Festival
di Edinburc che si fâs ogni an tal mês di Avost, cuntun grum di spetacui e
manifestazions.



https://fur.wikipedia.org/wiki/Dialets_todescs_dal_Fri%C3%BBl

Tal Friûl a si cjatin dai puescj dulà che si fevelin dai dialets todescs. O vin
sei une schirie di isulis lenghistichis in mieç di un teritori dulà che si
fevele nome furlan, sei des zonis che no jerin furlanis fin a la prime vuere
mondiâl.

Si trate di puescj che a son stâts abitâts da int che e fevelave todesc in tal
alt de etât di mieç. La popolazion e à par solit braure dal so dialet gjermanic
ma a fevele ancje il furlan e a si considere cjargnele. Chestis isulis a son:

La Val Cjanâl e jere clamade la Carinzie Cisalpine. Tal censiment dal 1910 i trê
cuarts de int si diseve carinziane, scuasit un cuart slovene e nome ce che al
restave a si diseve talian. Te zone il plurilenghisim todesc sloven e in part
furlan, al jere avonde comun.

Dopo la anession a la Italie de prime vuere mondiâl e de politiche nazionaliste
taliane la composizion etniche a je stade dal dut scombussulade tant che tal
1970 si disevin di lenghe todescje o slovene fra il 10 e il 15 par cent de
popolazion.



https://fur.wikipedia.org/wiki/Densit%C3%A2t

In fisiche il tiermin densitât (ρ) al è un valôr che si da a la cuantitât di
masse contignude intun volum che e po vignî doprade in maniere assolude o
relative. La densitât di un cuarp che e à une concentrazion plui o mancul penze
rispiet al volum di riferiment, a ce che si spietisi o che si à di bisugne. La
masse voluminose di un cuarp (marcade cul simbul ρ o ancje δ) al è pâr a la sô
masse dividût il volum che al jemple.

Tal Sisteme Internazionâl la densitât si misure in kg/m³; tal sisteme CGS in
g/cm³ o compagn in g/ml. La densitât voluminose e je il contrari dal pês
specific.

Il tiermin densitât si po doprâlu ancje tai câs di altris grandecis che a àn une
distribuzion tal spazi. Par esempli il rapuart tra il numar di eletrons in un
volum che si à e il volum stes si clame densitât di eletrons; il rapuart tra la
cariche totâl che si à intun volum e il volum stes si clame par solit densitât
di cjarie; la energjie de lûs par unitât di volum si clame densitât di energjie
luminose.



https://fur.wikipedia.org/wiki/Dav%C3%A2r

Davâr al è un comun in Cjargne, che in dì di vuê al fâs part de provincie di
Udin e al à 2.218 abitants.

Il comun si cjate tal Cjanâl di Guart, in Cjargne. Al è logât intun cjadin tra
il Col Zentîl (2.075 m) a bonât e il Norvenas (1.968 m)a jevât, cun la masse dal
Colians che domine la valade. In plui che il cjaflûc, a fasin part dal comun
ancje lis frazions di:

Al somearès che il non Davâr al vegni di une peraule celtiche che ûl dî "lûc
protet". Di fat il paîs al è logât in chê che e je simpri stade une impuartante
zone di passaç fin de preistorie. Cuant che i romans a baterin i Gjai Cjargnei
che a vivevin culì, il teritori di Davâr, come chel di dute la Cjargne, al
jentrà a fâ part de X REGIO VENETIAE ET HISTRIAE. Te etât di mieç al fasè part
dal Partiarcât di Aquilee fin al 1420, cuant che i venezians lu concuistarin.
Cussì Davâr al restà sot Vignesie fin al 1797 cuant che, cul Tratât di
Cjampfuarmit, al fo cedût al Imperi Austro-Ongjarês. Davâr al fo concuistât de
Italie tal 1866, dopo da la tiarce vuere di indipendence. Te storie di Davâr si
regjstraran però ancjemò dôs ocupazions: la prime tal 1917, cuant che dopo la
rote di Cjaurêt dut il Friûl al fo invadût di bande dai austro-todescs. La
seconde e fo tal 1944 cuant che i cosacs, clamâts culì di Hitler, a ocuparin la
Cjargne; propite i cosacs, sul pont di ritirâsi, ai 2 di mai dal 1945 a Davâr
coparin 22 omps, parcè che a jerin stâts tacâts dai partigjans

A Davâr al ven fevelât il cjargnel te variant dal bas Cjanâl di Guart,
caraterizât de terminazion des peraulis femininis in -a (singolâr) e -as
(plurâl). Un altri trat carateristic de zone di Davâr al è la conservazion dai
ditoncs ei e ou là che tal furlan centrâl a si an î e û (misteir e fouc par
mistîr e fûc).

In ogni frazion dal comun, però, si à cualchi variazion; a Muina par esempli no
si cjatin i ditoncs ei e ou, a Liariis, Mion e Cele invezit il plurâl des
peraulis femininis al è in -es.



https://fur.wikipedia.org/wiki/Cine_%28art%29

Il cine al è une proiezion visuâl in moviment, par solit sonorizât. Il tiermin
al è l'apocope di cinematografie - dal grêc kinema, moviment, e graphein,
scrivi.

Come in ducj i procediments artistics, une opare cinematografiche - o film - al
è gjeneralmentri destinade a un public, intropât par solit dentri un lûc avodât
a chel fin, ancje lui dispès clamât cine par metonimie. Dai agns '80 in ca al à
ancje vût simpri plui impuartance la proiezion des oparis diretementri tes
cjasis dai spetatôrs prime cu lis videocassetis ( cul standard VHS in
particolâr), daspò cun sistemis digjitâi come l'atuâl DVD.

Al dì di vuê, il cine al è considerât une forme di art moderne, e ogni tant e
ven clamade ancje la setime art. Parvie de diviersitât dai films e de libertât
di creazion dai singui regjiscj, cheste definizion no je acetade di ducj e
altris proponin diviersis definizions. Il fat di contâ une storie cun des
imagjinis in moviment no baste a definî univocamentri il cine, parcè che a
esistin ancje films cence «storie»: in un ciert sens i documentaris, e ancjemò
plui i films di poesie o i films astrats o sperimentai a partegnin a cheste
categorie.



https://fur.wikipedia.org/wiki/Chimiche_organiche

La Chimiche organiche e je la part de chimiche che e studie lis moleculis fatis
soredut di atoms di Carboni e di Idrogjen, ma che a podin vê ancje cualsisei
numar di altris elements.

La definizion origjinâl di chimiche "organiche" e ven de idee sbaliade che i
composcj organics a fossin simpri leâts cul procès de vite. In realtât di ce che
o savìn, la vite su la Tiere dipent ancje de chimiche inorganiche; par esempli,
une vore di enzims si basin su metai di transizion come fier o ram; e materiâi
come scussis, dincj e vues a son composcj sei organics sei inorganics. Fûr che
il carboni elementâr, dome cun ciertis classis di carboni i composcj come
ossidis, carbonâts e carbûrs a son considerâts par convenzion inorganics. La
biochimiche e trate soredut de chimiche des biomoleculis come proteinis, acits
nucleics e sucars.

Par solit, i composcj organics a son sensibii al calôr e si disfin prime di rivâ
ai 300 °C. A tendin a sei pôc solubii in aghe e a son solubii tai solvents
organics, ancje se chest al varie di compost a compost.



https://fur.wikipedia.org/wiki/Cedilie

La cedilie e je un segnut, simil a une virgule (¸) che si tache sot di ciertis
consonants come segn diacritic par modificâ la lôr pronuncie. La code e nasè
come la metât finâl intes miniaturis di une "z" corsive , e la peraule
"cedilie", dal spagnûl "cedilla", e je un diminutîf dal non spagnûl vieri par
cheste letare, ceda. Par antîc si à pronunicât ancje cerilla.

Chest diacritic al è nassût in Spagne e te ete di mieç si à pandût in cuasi
dutis lis lenghis romanichis, par segnâ un sun africât, par esempli tal catalan
(ce trencada), tal portughês, tal francês, tal ocitan e ancje intai volgârs
talians medievâi; vuê in chestis lenghis la pronuncie e je deventade come chê di
une s (sibiliante dentâl sorde), ma inte ete di mieç e jere ancjemò africade;
par spagnûl no je plui doprade za dal 1800.

La forme plui pandude e je che de cedilie cun la letare c; si cjatin ancje cun
cualchi altre letare, soredut la s par indicâ il sun /ʃ/ in Lenghe curde e
altris lenghis de Asie centrâl.

La cedilie e je doprade te grafie uficiâl furlane sot de letare c par indicâ une
africade postalveolâr /tʃ/ di pronunciâ plui o mancul come la c dal talian cena;
la cedilie no si dopre devant des vocâls "i" o "e". Si la cjate ancje tal furlan
dal '200 e dal '300, cun pronuncie sorde e sonore, par po deventâ simpri plui
rare, a favôr de z; e ven tirade fûr dal abât Pirone, tal so vocabolari dal 1871
(dulà che al dopre la ç come te grafie moderne, e çh pe grafie moderne cj, come
in çhan). La letare no si le cjate plui tal Gnûf Pirone dal 1935, ma e torne
inte grafie proponude di Xavier Lamuela e deventade daspò chê standard. Inte
grafie Faggin-Nazzi, il sun /tʃ/ al ven rapresentât invezit cun la letare č.



https://fur.wikipedia.org/wiki/Benandant

Benandant Il nassi cun ciertis particolaritâts (cu la "cjamese") al conferìs un
complès di podês sorenaturâi che a puedin jessi doprâts daûr de "inclinazion di
ognidun". E duncje, o varìn il benandant, se chest al è puartât a fâ il ben o il
malandant (strion) se chest al è pitost puartât a fâ il mâl. Il benandant al
lote cuintri il mâl e i striaments, pal ben dal racolt e al è bon di lâ fûr dal
sô cuarp, cuant che a je la sô ore, par fâ dal ben. Come che al veve za stazât
il storic Carlo Ginzburg, si scuarç la relazion tra il siamanisim "siberian" e
la specifiche realtât dal benandantisim. Gjilbert Pressac, il grant studiôs
furlan, al teorizave un rapuart tra i insiums estatics dai benandants cun cierts
rituâi eterodòs che la Incuisizion e veve scuviert e condanât tal 600 te
comunitât di Palaçûl. Un rît che al consisteve tal lâ in procession lustrant la
vile, la gnot di Sabide di Pentecostis, "cjantant a dôs vôs une cjançon che e
tacave, (...), cu lis peraulis 'scjaraçule maraçule'".

Pressac al rivarà a identificâ in chescj rituâi un vanzum des pratichis di une
antighe comunitât cristiane di Alessandrie di Egjit, i Terapeutis, e chestis
pratichis cui insiums estatics dai benandants. Ma lis diferencis tra i doi
fenomens a son grancj, par podê jessi sigûrs di un leam. Tra lis
incompatibilitâts a puedin jessi la diference tra la pratiche dai benandants che
e jere segrete e chê scuvierte a Palaçûl che e jere palese; il fat che il
tiermin benandant nol ven mai doprât te acuse cuintri chescj contadins dal 600 e
il cjant no si presente par solit te realtât dai benandants. La presince de
figure dal benandant te leterature furlane si cjate in autôrs tant che Pauli
Diacon, G.B. Donato, Ermes di Colorêt, Pieri Çorut, Toni Broili, Pacifico
Simoncelli e intune conte di Elena Fabbris Bellavitis.



https://fur.wikipedia.org/wiki/Bataie_di_Cjaur%C3%AAt

La bataie di Cjaurêt e fo une bataie combatude dal 24 di Otubar al 9 di Novembar
dal 1917 vie pe prime vuere mondiâl dal esercit talian cuintri i
austri-ongjaresis e i todescs, cognossudis ancje come Imperis centrâi.

Daspò des undis bataiis dal Lusinç, sucedudis tal arc di doi agns, dal 1915 al
1917, l'esercit talian al veve strenzût intune smuarse i bataions austriacs: no
si tratave di vitoriis decisivis, ma la armade imperiâl e jere une vore
sflanchinade.

I austriacs, comandâts dal gjenerâl Otto von Below, a organizarin une
cuintri-ofensive che e sarès scugnude partî il 22 di Otubar.

Dal cjant lôr, i gjenerâi talians Luigi Cadorna e Luigi Capello a vevin dôs
strategjiis difensivis diviersis, e al moment dal lôr incuintri, sot dal atac,
ogni cambiament di idee al si dimostrà impussibil.

La gnot jenfri il 23 e il 24 di Otubar, aes 2.00, l'esercit di von Below al
scomençà cui prins tîrs di artilierie. La ofensive e continuà fin ae buinore,
cence però une buine difese de bande taliane. La sere dal stes dì la prime e la
seconde linie difensive talianis a jerin ladis in fas, e la bataie si podeve
considerâ za pierdude.

Lis zornadis seguintis l'esercit al scomençà la so avanzade te planure furlane,
cirint - tal timp istès - di rompi lis liniis te Cjargne par rivâ a superâ lis
trupis talianis prime che superassin il Tiliment; in realtât, a cause de
resistence taliane, il tramai mortâl nol scrocà.

La linie difensive taliane, in chest mût, e zirucà fin daûr de Plâf. I austriacs
no rivarin mai a passâ ancje chest flum par vie dal intervent des trupis aleadis
(francesis, inglesis e americanis) in jutori dai talians, e pe scjarsetât di
munizions e di supuart marziâl a cause de distance de linie di confin.



https://fur.wikipedia.org/wiki/Artes_liberales

Il concept di art liberal, eredât de antigüetât clasiche, al hac reference a sô
cultîf par "omps libres" in oposizion a lis "arts servils". Il termin arts
liberâls (in latin artes liberales) à designât i studis che teniin come proposît
ofrecê conoziments gjenerâls e destrezis inteletuâls antes che destrezis
profesionâls u ocupazionâls spezializadis.

Lis 7 arts liberâls che se insegnabin inte antigüetât comprendiin dôs grups di
studios: il trivium e il quadrivium. Erin estas (compagnades di sô materie
prinzipâl in latin):

Durante l'Etât Medie, lis arts liberâls conformabin la parte centrâl dal
curricul des universitâtes. Alcuin, consejer inteletuâl di Carlomagn, lis adopto
come base de reforme escolar levada a cab durante il period dal Renaziment
carolingji. In lis teoriis educativis medievâls il quadrivium seguia il trabaj
preparatori dal trivium. Ancje l'esquema di trivium e quadrivium se cognossin a
veces come "educazion clasiche", se correspond fundamentalmentri cuntun desarrol
medievâl che riva ai sigls XII e XIII.

Il ambît e alcance des arts liberâls evoluziono intal tiemp. Inizialmentri se
referia a l'educazion des elits intai clasîcs. Boezi, il "últim roman, il primer
escolastîc", intun intent casi desesperât di transmitir ai novs doñs di Italie
la zivilizazion clasiche, permanece intal rein dai ostrogods par intentâ
insegnarlis i rudiments dal quadrivium. Dal sigl VI in adelante, il sistema
medievâl di studis academîcs se correspondera cul esquema doble dai contenids
dal trivium e quadrivium ma cun l'aparizion des Humanitâtes e de Sience inte
epoca de Ilustrazion, il significât di "arts liberâls" se stiend hasta abarcâ
ambis. Aun se escluyin des arts liberâls ocupazions specifichis come
l'agriculture, i afars, l'ingjenierie, la pedagogjie, la medizine o la farmace.

Inte Etât Contemporanee, il concept, doprât plui stensamentri come profesions
liberâls al comprend l'eserzizi profesionâl che al requier formazion
universitarie, fundamentalmentri il Derech e la Medizine.

Il trivium, (lat. "tre viis o camins") à agrupât lis dissiplinis literariis
(relazionadis cun l'elocuence). La maxime latine Gram. loquitur, Dia. vera
docet, Rhet. verba colorat al resum i contenids e insegnances di cade une di
elis:

Il quadrivium (lat. "cuatr camins"), à agrupât lis dissiplinis scientifichis
relazionadis cui matematichis. La maxime latine à rezât Ar. numerat, Geo
ponderat, As. colit astra Mus. canit. Erin estas:



https://fur.wikipedia.org/wiki/Alfred_Nobel

Alfred Bernhard Nobel (Stocolme, 21 di Otubar 1833 - Sanremo, 10 di Dicembar
1896) al fo un chimic svedês.

Al è cognossût par jessi stât l'inventôr de dinamite e il creatôr dal Premi
Nobel. Dissindint di Olof Rudbeck, sienziât e scritôr svedês dal XVII secul, e
nassût in une famee a vonde siore di inzegnîrs, Nobel al ricevè une istruzion
privade in Russie, dulà che la so famee si trasferì cuant che Nobel al jere
zovenut.

Tal 1866, ae etât di 33 agns, al inventà la dinamite, rivant a fâ assorbî la
nitroglicerine di une polvar inerte in mût di fâle deventâ manegjevule. In pôc
timp al vierzè une societât e une vore di laboratoris intune ventine di paîs,
ancje in Italie ad Avigliana, in provincie di Turin. In chest mût, il so grup
finanziari al deventà un dai plui potents dal planet.

Il 27 di Novembar dal 1895, Nobel al firmà il so famôs testament, cul cuâl al
istituive i ricognossiments che vuê son cognossûts in dut il mont sicu Premis
Nobel. Un an plui tart al murì par une emoragjie cerebrâl te so cjase inte
riviere ligure.



https://fur.wikipedia.org/wiki/Alamans

I Alamàns a jerin une aleance di tribûs gjermanichis. Une des primis
testemoneancis de esistence di chest insiemi di popui al è il cognomen
Alamannicus assumût dal imperadôr Caracale (che al à regnât dal 211 al 217), che
al à celebrât cussì la lôr disfate par sô man. La nature de aleance e lis
afiliazions tribâls di prime a restin misteriosis pai storiografs. La lôr
aleance e jere in dut câs di gjenar agressîf, indreçade cun tancj atacs aes
provinciis de Gjermanie Superiôr. Si riten che a vedin assumût tant che model
dal lôr agjî i Francs, la prime aleance di tribûs gjermanichis, che e veve
fermât la penetrazion romane sul bas Ren prime di invadi la provincie de
Gjermanie Inferiôr. Vinçûts di Caracale sul Main, a àn rivât a tacâ insiemi cui
Gôts la Italie dal Nord intal 268, cuant che a son stâts batûts sul lât Benacus
(vuê il lât di Garde). A son stâts batûts di gnûf di Probi (277) e in maniere
seguitive dal imperadôr Julian inte bataie di Strasburc (357).

Intal III e IV secul e je stade ancjemò une distinzion tra i Alemans e Svabis,
cuant che chescj popui a son batûts di Clodoveu I, une prime volte intal
476/477, e une seconde volte intal 506 cul copament dal rex Alamannorum. Di
chest moment a àn pierdût cierts teritoris cu lis lôr popolazions, che a son
lâts a formâ il nucli de Svabie. Cundut che no costituivin plui, di chest
moment, une entitât politiche, la lôr impuartance etnografiche dentri des
politichis dai Francs e dai Ostrogôts e je restade impuartante.

Dopo il copament dal lôr re a àn tentât une aleance cui Ostrogôts. Si àn
insediât sot la protezion dai Gôts part intal Nord Italie e part inte regjon tra
il Lât di Costance e il trat alpin dal Ren. Intal 537 il re Vitigje al à cedût
ai Francs la Alemanie gotiche e di chest moment cheste e à fat part in maniere
stabile dal ream dai Francs, cjapant po dopo buine part dal altiplan svuizar e
variis regjons dal arc alpin.

Dal secul VI e je la lôr conversion al cristianisim, par opare prin di dut di
sant Colomban.

La regjon de Alemanie al cjapave dentri un numar di distrets diferents, che a
rifletevin la lôr divierse composizion etniche: la diocesi di Strasburc, il
teritori di Augsburg, la diocesi di Mainz e Basilee. Vuê i dissendents dai
Alemans a son dividûts in cuatri stâts diferents: France (Alsazie), Gjermanie
(Svabie e part de Baviere), Svuizare e Austrie, regjons caraterizadis di
dialets, derivâts dal todesc aleman che si distinguin dal todesc fevelât
inaltrò.



https://fur.wikipedia.org/wiki/Ach%C3%AEl_Telin

Achîl Telin (Achille Tellini, Udin 1866 - 1 di Otubar 1938) al fo un naturalist,
gjeolic, folclorist, esperantist, sagjist e insegnant intes scuelis.

Nassût a Udin te contrade di Spelevilan (via Paolo Canciani) di une famee di
marcjadants avonde siore che e vignive di Palme, si laureà a vincj e un an in
siencis naturâls a Turin; al començà une cariere come gjeolic, cun impuartants
studis su aghis sot tiere, morfologjie dai terens, e al fondà la prime riviste
taliane di gjelogjie, Rassegna di scienze geologiche. Tal 1893 al molà la
cariere inviade a Rome par tornâ a Udin, lant a insegnâ dal 1894 tal Istitût
Zanon e screant tal 1897 il Circul idrologjic e speleologjic furlan, prin in
Italie; al fo un dai membris di une vere e propie scuele gjeologjiche furlane,
insiemit a personaçs come Giovanni Marinelli, Olinto Marinelli, Michele Gortani,
Ardito Desio e altris, leade a une idee fuarte di ricercje sul cjamp. Tal 1902
al fo al centri di un scandul di adulteri, che lu puartà a trussâ cuintri di dut
l'ambient plui in viste di Udin, di dulà che si tirà fûr in gracie da la
impuartance de sô famee; al scugnì però prin lâ in Eritree, dulà che al fasè
altris studis notevui, dopo al le a stâ a Bologne, vierzint une buteghe di
filatelie e numismatiche e une librarie intitulade a Pieri Çorut, no prin di vê
lassât lis sôs racueltis di reperts a la Universitât di Triest e la biblioteche
sientifiche a chê de Republiche di San Marin, in dispiet a la citât di Udin.

A Bologne Telin si dediche un grum ancje al esperanto, che in chel periodi al
jere in plene sfloridure, e lui al devente un dai sostignidôrs plui ferbints;
l'esperanto al è viodût, oltri che come une necessitât pe comunicazion tra i
sienziâts, come une lenghe neutrâl, che no permet afermazions di superioritât e
di imperialisim linguistic, origjin cussì spes di vueris e conflits. L'esperanto
al è duncje un pinsîr internazionalist, pacifist, des voltis ancje dongje des
minorancis: par un esempli, tal 1909 Telin al partecipe al Congrès internazionâl
di Esperanto a Barcelone, a la presince ancje dal creatôr de lenghe, Lazarus
Zamenhof, dulà che la organizazion e je curade di Frederic Pujulà i Vallès, che
in plui di esperantis, al è ancje scritôr catalanist e republican. In chest
ambient al cres probabilmentri l'interès di Telin pal furlan, ispirât
probabilmentri ancje dal moviment Felibrige provençâl (la figure plui
impuartant, Mistral, al vinçarà il Premi Nobel intal 1904); il prin lavôr sul
furlan di Telin, lassant di bande un opusculut Klap di vinture dal 1903 che nol
è cognossût, al è Leksikona komparo inter lingvoj Friula kaj Provenca (lessic
comparât tra il furlan e il provençâl), jessût a Bologne tal 1912, come
suplement de riviste Esperanto Abelo (la âf esperant). Cheste riviste e ve une
circulazion un grum limitade, come ancje L'esperanto, jessude tal 1913 cu la
colaborazion di Bruno Migliorini; cheste riviste e veve la particolaritât di
jessi stampade a San Vît dal Tiliment e di vê un stampadôr e un colaboradôr ducj
i doi esperantiscj e furlans: Antonio Paolet e il predi Giacomo Bianchini,
segretari da la organizazion esperantiste catoliche mondiâl e autôr ancje di une
Gramatiketo de Friulana Lingvo per esperantistoj (Gramaticute di lenghe furlane
par esperantiscj), ciclostilade tal 1909. Chescj trê a decidin tal 1915 di inviâ
il progjet di une riviste par furlan, la Riviste ilustrade dal Friûl e dai Paîs
ladin. Ma cul sclopâ de vuere si decidè di fâ invezit un lunari, e tal Novembar
dal 1915 al ven inviât a segretaris comunâi e plevans un cuestionari stampât cun
vincj e cinc domandis sul Friûl, e lis ultimis nûf su culture e lenghe; chest
cuestionari al ven publicât ancje sul cuotidian Patria del Friuli, cambiant la
grafie, che tal origjinâl e jere chê fonetiche creade di Telin stes su la base
di chê dal esperanto. Ma suntun altri cuotidian, il Giornale di Udine, un anonim
Rusticus al tache une campagne cuintri il misteriôs grup di via Vallescura, la
residence a Bologne di Telin, colpevul di jessi une clape di spiis e di lavorâ
contro l'italianità del nostro Friuli italianissimo. La cjase di Telin e ven
percuiside, il lunari secuestrât, cun Telin che nol rivà a capî parcè, viodint
ancjemò in chest periodi il furlan, come tancj inteletuâi furlans, come "ripâr
ustinât cuintri de viamente maree slave e teutoniche".

Lis sôs ideis a cambiin daspò de Grande Vuere, che e veve lassât muarts,
distruzions in dutis lis robis, e il gjeolic al devente un grum plui militant,
come che si viôt intes rivistis, in gjenar ciclostiladis, Tesaur de lenghe
furlane e Patrje ladine. Riviste pal Friûl, Çarñe, Dolomitis dal Adis e Canton
Grison (publicade dal Mai dal 1921), une plui storiche e anticuarie, chê altre
plui militante. Lis posizions di base a son chê de esistence di une patrie
ladine, une nazion che e comprint il Friûl, la Cjargne, lis Dolomitis dal Adis e
Cjanton Grison, fondade suntune lenghe ladine, che secont Telin e à lis stessis
lidrîs; chest al è l'unic mût di fermâ il nazionalisim talian, gjermanic e slâf,
viodût come element che al puartarà nome a altris dolôrs e muarts; une posizion
che e je oposte dal dut a chê da la gran part de societât e dai inteletuâi
furlans.

Intal Novembar dal 1919 Telin al pronte ancje un program politic pes elezions in
dîs ponts.

Telin al è ancje tra i fondadôrs de Societât filologjiche furlane, tal 1919, ma
za tal Setembar dal 1921, tal congrès di San Denêl, al è l'obietîf di une azion
di un grup di socis, soredut ex-irredenti, che al censure il so intervent e al
piture la figure dal udinês come chel di un strani utopist. Dal sigûr al jere
avonde sleât de societât furlane, vivint ancje lontan, ma soredut al va cuintri
la politiche puartade indenant da la Filologjiche, chê di un dopli patriotisim
furlan, pe piçule e pe grande patrie.

La ativitât di Telin e va instès indenant, scrivint gnovis oparis e puartant
indenant lis publicazions; al scrîf dopo da la riforme Gentile i trê libruts di
esercizis par trê classis des elementârs Dal Peralba ad Aquileia e dal Livenza
al Timavo. Intal 1926 al publicà "Il tesaur de lenghe furlane", une opare
autografe di 826 pagjine che e conten la plui grande racuelte di vilotis
furlanis (cul titul di "Spieli de anime furlane o leterature popolar tradizional
de Çarñe e dal Friul", integrade plui tart cun "Zonte a lis vilotis"). Dal 1929
al 1933 al publicà ancje la riviste "Archivi de leterature furlane antighe e
moderne", e une vore plui prudent, par vie de situazion politiche. Si dediche
ancje a oparis plui gjenerâls, come Prospettive nelle industrie turistiche del
più grande Friuli o Barzeletis furlanis a la Boccaccio. L'ultin libri che al
scrivè al fo Gramatiche, vocabulari e eserciçis di lenghe internazionâl
esperanto pa-i ladìns furlàns, jessût tal 1935, in plen timp fassist.

Al mûr ai prins di Otubar dal 1938. Tal testament al lasse bêçs pe "nestre
difese nazionâl"; un dai esecutôrs al sarà Felix Marchi, fondadôr dal gjornâl
Patrie dal Friûl.

Telin al ven ricuardât spes come un profete, ma diviersis des sôs ideis a
somein, vuê come in chê volte, utopiis, come chê di une unitât
politiche-aministrative dal mont ladin, sot di une stesse bandere e magari sot
dal Patriarcjât di Aquilee, ancje se i rapuarts culturâi a son dal sigûr
aumentâts. Altris si son realizadis, almancul in part, come chê dal
ricognossiment uficiâl de storie e de dignitât de lenghe furlane, cul
insegnament dal furlan tes scuelis, che Telin al veve za fat un trê libruts cun
esercizis di traduzion tal 1924, e chê di une istituzion superiôr furlane,
vierte a ducj i ladins, realizade cun la istituzion de Universitât dal Friûl.

Il cjapitul dai rapuarts cul rest dal mont ladin nol è ancjemò ben studiât. Di
sigûr al ve contats cui grisonês plui impuartants, fra di lôr Peider Lansel,
pari dal romanç come lenghe nazionâl in Svuizare. Tal Archîf Tellini e je ancje
stade cjatade une opare pal insegnament dal ladin ai fruts, che e fo fermade al
moment de publicazion; al somearès che la stesse bandere dai ladins dolomitans e
sedi stade pensade di Achîl Telin.

A cincuante agns de so muart, la Union scritôrs furlans e à metût cheste lapide
sul mûr de cjase dulà che al nassè, a Udin: “In ta chest lûc al è nassût Achîl
Telin, sienziât, campion di furlanetât, profet dal resuriment dal Friûl e de
Patrie ladine”.



https://fur.wikipedia.org/wiki/William_James

William James (New York, 11 di Zenâr 1842 - Chocorua, New Hampshire, 26 di Avost
1910), al fo un psicolic e filosof american; al lavorà soredut inte Universitât
di Harvard, come professôr di psicologjie. Al jere fradi dal scritôr Henry
James.

Al presentà una opare impuartante pe difusion dal pragmatisim, ma il so pensîr
al fo par plui ator di une dutrine che lui al clamà empirisim radicâl. Al scrivè
Principis di psicologjie (1890), opare monumentâl di psicologjie sientifiche, ma
di chê altre bande al fo ancje autôr di Lis varietâts de esperience religjose
(1902), il culmin di une traietorie vitâl apassionant. Al provocà ancje scandul
tal mont sientific par ve difindût i vuaridôrs.

Intal 1904 al publicà Esistial la cognossince? opare dulà che al vûl dimostrâ
che il dualismi tradizionâl tra sogjet e ogjet al jere une bariere par une
concezion solide de epistemologjie.

Intal 1907 al publicâ publicà Pragmatisim, dulà che al esprim la sô idee che il
pragmatisim al è un metodi che al identifiche cul empirisim



https://fur.wikipedia.org/wiki/Vittorio_Cadel

Vittorio Cadel ( Vito Cjadel, Fane, 4 di Otubar 1884 - Salonic, Grecie, 1917) al
fo un poete e pitôr furlan, colât in combatiment tal cîl de Macedonie.

Al studià a la Academie di Vignesie, po a Florence diplomantsi tal 1908, daspò
al continuà ancjemò i siei studiis a Rome. Al à insegnât disen e al è stât
aviatôr militâr. Tal 1908 al à publicât il so unic libri: Fueis di leria, un
librut di poesiis di 80 pagjinis tal furlan di Fane, cun plusôrs edizions (1908,
'29, '68, '74, '84, '90). Lis sôs poesiis a son stadis voltadis in francês da
A.Vallan e, no dutis, ancje par inglês. Il so valôr plui grant lu à mostrât come
pitôr. Sôs pituris a si cjatin tal Museu di Udin e te parocjie di Fane.

A 15 agns, al rivà a imponi ae so famee che al veve di continuâ a studiâ e dopo
doi agns te scuele Arts e mistîrs “Giovanni da Udine” di Udin al rivà a 17 agns
a iscrivisi ae academie di Vignesie . A 21 al jere za professôr di disen a
Modene e dopo doi agns di naie a Turin, tant ch'al continuave a piturâ, al
insegnà in tune scuele tecniche fin che une dì al fo clamât di gnûf a fâ il
militâr cun la jentrade in vuere da l'Italie. Te descrizion des sôs oparis, a
figurin un grum di studis fats al carboncin, a matite, a pene o a pinel, fats
probabilmentri tes academiis; interessant ancje un autoritrat, che al dimostre
il so talent ancje in chest cjamp.

Al partecipà ae bataie di Gurize, come aviatôr, fasint ricognizions dal alt, e
al ricevè un medaie al onôr militâr. Po al fo trasferît sul front grêc e lì
intun svol al fo abatût; ji fo dade daspò une medaie ae memorie cun la
motivazion:

Tal cjiscjel di Udin a son 140 oparis dal Cadel e altris a son semenadis pe
Italie; une des sôs oparis plui famosis e bielis al è probabilmentri il cuadri
cul titul "il Rammendo". Une gnece dal Cadel, Francesca Cadel, e je ative, ancje
pai fogolârs in Americhe, par memoreâ il so famôs parint.

In so onôr Alberto Picotti ji à avodât la opare "L'uomo, l'artista e il suo
paese" (L'om, l'artist ed il siò pais) .



https://fur.wikipedia.org/wiki/Val_d%27Aoste

La Val d'Aoste e je une regjon autonome a statût speciâl de Italie dal Nord, la
plui piçule regjon de Italie. E confine a Nord cu la Svuizare, a soreli jevât e
a Sud cul Piemont e a soreli bonât cu la France. Il cjâf lûc al è Aoste.

Il teritori de regjon al è adimplen montagnôs: la mont plui alte e je la Mont
Blanc, logade al confin cu la France, che cui sôs 4.810 metris e je la piche
plui alte de Europe.

Dilunc dal cors de Dora Baltea a si cjatin scuasit ducj i centris abitâts de
regjon.

Il turisim al è une des fonts di ricjece plui fuarts: tiermits di turisim
invernâl e estîf a son Courmayeur, Breuil-Cervinie, Gressoney e Cogne.

La rêt stradâl de regjon no je tant svilupade par vie dal teritori montagnôs,
purpûr la autostrade A5 e coleghe la citât di Aoste con Ivrea, Torin e il rest
de Italie; i colegaments cu la France e la Svuizare a son garantîts par mieç dal
trafôr dal Mont Blanc e dal trafôr dal Gran Sant Bernart.

Lis feroviis a son a nivel periferic, e a permetin i colegaments dal cjâf lûc di
regjon dome cu la rêt taliane (Ferovie Aoste-Chivasso). E esist ancje une linie
che coleghe Aoste cun Pré-Saint-Didier, la valade che e torne sù par la valade
de Dora Riparia.

La regjon de Val d'Aoste e je une regjon autonome dal 1945 e a statût speciâl
dal 1948. Inte regjon no esist une sudivision in provinciis: in chest mût lis
competencis che in altris regjons a son des provinciis a vegnin funzionadis da
la zonte regjonâl.



https://fur.wikipedia.org/wiki/Universit%C3%A2t_di_Udin

L'Universitât di Udin e à la sêt inte citât furlane, cun distacaments a Gurize,
Pordenon, Glemone, Cormons. Ai 31 di Lui dal 2006 i students regjistrâts a jerin
16.636.

Chê de universitât e je stade une vecje richieste dai furlans, che par studiâ a
jerin costrets a spostâsi in altris bandis (Triest, Vignesie, Padue o plui
lontan), cul risultât che dome chei che a vevin un pôcs di bêçs si la podevin
permeti, e che i plui meritevui par solit no tornavin plui in Friûl. Di cors
universitariis a Udin si scomence a fevelâ daspò de Seconde Vuere Mondiâl, cun
particolâr riferiment a une facoltât di magistero, leade al studi de lenghe
furlane. La lote pe universitât e scomence plui o mancul tai agns Sessante,
daspò de istituzion de regjon. Une des primis richiestis e jere chê di vê une
facoltât di midisine, stant il numar basson di miedis furlans, puartade indevant
tal 1964; ma tal 1965 e fo assegnade ae Universitât di Triest, cul risultât di
provocâ manifestazions in place in Friûl. Ma l'unic risultât al fo chel de
creazion tal 1968 di un cors di lenghis distacât a Udin de Universitât di
Triest, ma simpri in pericul di jessi sierât. Par chest tal 1971 il professôr
Tarcisio Petracco, ch'al insegnave grêc e latin al Liceu Stellini di Udin, al
decidè di inmaneâ une racuelte di firmis par domandâ une ateneu autonom e
complet, tirant dongje ancje int di Pordenon e Gurize, par otignî une
Universitât dal Friûl. Subit i politics si declararin cuasi ducj contraris,
judicant inutile une altre universitât inte regjon, come une pierdite di sols.
Par tignî bogns i furlans a ufrissin cualchi facoltât distacade, ma cence une
vere autonomie. Par cheste il Comitât par l'universitât furlane, fondât tal 1972
e di cui Petracco al jere president, al decît di metisi in contat cun
l'universitât di Padue. Di chescj contats a vegnin fûr diviersis propuestis, ma
in regjon i consilîrs furlan no aprovin, par no "danegjâ l'unitât de regjon". Si
decît duncje di fâ une propueste di leç popolâr, cul jutori ancje di
personalitâts impuartantis come chê di Ardito Desio, par passâ parsore de
opinion contrarie de regjon. Ancje chest al falìs e si scomence tal 1976 a tirâ
su firmis par une grande petizion, cul jutori dal clericât furlan, che si veve
inschiariât compat dongje dal Comitât. Ai 6 di Mai di chel an al rive l'orcolat
a distruzi il Friûl, ma di chê tragjedie e torne fûr plui fuarte di prime la
domande par une universitât dal Friûl, libare e autonome, cun dutis lis
facoltâts e no dome chês (pocjis) che no jerin a Triest (difat la regjon a veve
simpri sostignût il principi di no vê concorence inte regjon: Udin podeve vê
dome chei cors che no jerin za Triest). Ancje chest nol è vonde, ancje pe
oposizion de stampe, leade ai partîts. Finalmentri, ai 8 di Avost dal 1977, inte
leç pe ricostruzion, a ven includude la universitât, dongje a fuarts contribûts
pe universitât di Triest, pûr no tocjade dal taramot. Ancjemò no jere previodude
la facoltât di Midisine; tal 1979, a partìs une universitât fantasme, cun dubis
sui lûcs e lis stanzis di doprâ pai cors, cun insegnants che a mancjin e cun
finanziaments che no jerin vonde pes esigjencis di cui che al veve di scomençâ
di nuie. Dopo altris agns di lote, tal 1982 e si rive finalmentri ancje ae
istituzion de facoltât di Midisine, ancje se pe aplicazion de leç a si scugnarà
spietâ fin al 1986 pe oposizion fuarte dal Ordin dai miedis. Ai 7 di Fevrâr di
chel an e ven ancje metude ju la prime piere dal pôl sientific de Universitât,
ai Riçs, a nord di Udin, lassant invezit tal centri de citât lis facoltâts
umanistichis.

In dutis lis richiestis puartadis indenant dal comitât, la universitât e je
simpri clamade dal Friûl, par intindi che e vevi di jessi no dome di Udin, ma
ancje di Gurize e di Pordenon, che sufrivin compagn e forsit di plui la
mancjance di une universitât dongje. Tes leçs di atuazion al fo invezit doprât
la denominazion di Universitât di Udin, forsit pe solite pôre di salvâ la unitât
de regjon. Diviersis a forin lis richiestis par tornâ ae denominazion
origjinarie (doprade ancje in altris lûcs, par esempli "Universitât dal
Sannio"), ma fin al dì di vuê cence sucès.



https://fur.wikipedia.org/wiki/Tarcisio_Petracco

Tarcisio Petracco (Sant Zorç de Richinvelde, ai 29 di Març 1910 – Udin, ai 5 di
Zenâr 1997), professôr e studiôs di grêc e latin.

Di famee di puars contadins, tal 1920 al piert la mari e a 16 agns al à di molâ
i studis e lâ a vore, prime come istitutôr, po inte assicurazions; al vuadagne
ancje il Certificât internazionâl di radiotelegrafist, e par chest al ven
imbarcjât inte Vuere di Afriche par plui di 10 agns, cuant che al continue di
bessôl a studiâ, rivant prime se abilitazion magjistrâl, dopo a 25 agns ae
maturitât classiche e a 30 a la lauree in Letaris a Padue. Tornât in Friûl di
Flum, dopo dai 8 di Setembar dal 1943, al va a insegnâ grêc e latin a Cividât;
al devente ancje partigjan clandestin di là da l'aghe, tignint leams cui
combatents de zone di Cividât che a jerin impegnâts a fermâ l'avanzade dai
partigjans di Tito che a pontavin a cjapâ il control ancje di chês zonis. Tal
1947 al spose Nadia Zampol d'Ortìa, ancje je insegnant, e di je al à trê fiis.Al
tache a insegnâ al liceu Stellini di Udin, ma, no rivant a mantignî la famee, e
par no cirî ricompensis pe lote partigjane come che vevin fat altris, tal 1949
al emigre in Canade, dulà che al scuen lavorâ come muradôr e lavorant, insegnant
tal timp libar l'inglês ai altris emigrâts. Rientre in Friûl tal 1955, e al
insegne fin al 1975 latin e grêc al Stellini di Udin. Al fo ancje inventôr. Al è
impuartant soredut pe lote pe universitât furlane, scomençade tal 1971 e
puartade indevant dal 1972 a cjâf dal Comitât pe universitât furlane.



https://fur.wikipedia.org/wiki/Stefan_Banach

Stefan Banach (Cracovie, Polonie, 30 di Març 1892 - Lvov, Polonie/Ucraine, 31 di
Avost 1945) al fo un matematic polac, un dai animadôrs de Scuele matematiche di
Lvov inte Polonie tra lis dôs vueris. Al fo un autodidat in matematiche e il so
gjeni al fo scuviert par câs di Hugo Steinhaus.

Fi di Stefan Greczek e Katarzyna Banach che lu bandone pôcs diis dopo la
nassite. Al cres cu la none materne intal paîs di Ostrowsko, a une cincuantine
di chilometris di Cracovie. Dal 1902 al frecuente un Gymnasium di Cracovie intal
cuâl al devente amì cuntun altri futûr professôr di matematiche, Witold Wilkosz;
cun lui si apassione in mût avonde esclusîf ai problemis di matematiche. No
pensat ae pussibilitât di une cariere in cheste dissipline, intal 1910 si iscrîf
ae facoltât di inzegnerie de Universitât Tecniche di Lvov, citât che e jere sot
dal Imperi Austro Ongjarês. Al fâs un pocje di fature par rivâ a laureâsi intal
1914 parcè che al veve di mantignîsi cun des lezions privadis. Durant la vuere,
inabil al servizi militâr par vie de debeltât di un voli, al lavore ae
costruzion di stradis e al frecuente des lezions di matematiche inte Universitât
di Cracovie, cognossint forsit Stanislaw Zaremba.

Intal 1916 al sucêt un episodi fondamentâl pe sô vite e pal disvilup de
matematiche in Polonie. Hugo Steinhaus cjaminant atôr par Cracovie dongje di un
parc, al sint disi lis peraulis misuris di Lebesgue e al cognòs doi students di
matematiche, Stefan Banach e Otto Nikodym; al devente lôr amì e a fondin une
societât matematiche: la Societât matematiche di Cracovie 1919 che e deventarà
intal 1920 la Societât Matematiche Polache. Cu la colaborazion di Steinhaus,
Banach al scrîf i prins lavôrs di matematiche, subit di alt nivel. Intal 1920 al
devente assistent di Lomnicki inte Universitât Tecniche di Lvov e cun lui al
cjape une cualifiche matematiche cu la tesi Operazions sui insiemis astrats e
lôr aplicazion a lis ecuazions integrâls, scrit che tancj a pensin che al
segnedi la nassite de analisi funzionâl. Intal 1922 inte Universitât Jan
Kazimierz di Lvov al cjape la abilitazion al insegnament de matematiche cuntune
tesi su la teorie de misure e cun decret dal Cjâf dal Stât al ven nomenât
professôr straordenari di matematiche. Intal 1924 al devente professôr
universitari e fin al 1939 al pues dedicâsi ae ricercje matematiche cun
risultâts di grande impuartance.

Banach e Steinhaus a fondin intal 1929 e il periodic Studia Mathematica di
grande impuartance. Intal 1931, Banach e Steinhaus di Lvov e Knaster, Kazimierz
Kuratowski, Stefan Mazurkiewicz e Waclaw Sierpinski di Varsavie a inviin la
golaine Mathematical Monographs. Il prin volum al è Théorie des opérations
linéaires di Banach, traduzion di Teoria operacji liniowych scrite intal 1931.
Tra lis oparis di Banach cheste e je considerade la plui impuartante.

Cuant che e tache la Seconde vuere mondiâl Banach al è president de Societât
Matematiche Polache. Lvov e ven ocupade dai sovietics e e reste in regjim di
ocupazion militâr fin al 1941. Cundut achest, Banach, che al è membri
corispondent de Academie des Siencis de Ucraine e in bogns rapuarts cun diviers
matematics rus, in particolâr cun Sobolev e Aleksandrov, al pues tignî la
catedre e continuâ a fa ricercje. Intal 1941 Lvov e passe sot de dure occupazion
todescje; Banach par vuadagnâ alc al scugne fa di cavie intai esperiments di
Rudolf Weigl cuintri la fiere tifoide. La sô salût e va di piês in piês e al si
inmale di tumôr. Intal 1944 i Sovietics a tornin a cjapâ Lvov che e passe sot la
Union Sovietiche. Banach al mûr prime di rivâ a tornâ in Polonie.

Banach al è considerât il fondadôr de analisi funzionâl, argoment che al
disvilupe in mût sistematic partint des ecuazions integrâls di Vito Volterra,
Eric Ivar Fredholm e David Hilbert. al à ancje fat dai studis impuartants inte
teorie dai spazis vetoriâls topologjics, inte teorie de misure, inte teorie dai
insiemis e intal studi dai polinomis ortogonâi.



https://fur.wikipedia.org/wiki/Soraps

I soraps (a voltis ancje sorps) a son un grop uman de Gjermanie orientâl, che al
fevele il sorap, une lenghe sclave ocidentâl, che e je dongje al cec, al slovac,
al polac e al kashubian.

La storie dai soraps in Gjermanie e scomence al inizi dal VI secul cun lis
invasions barbarichis. La recession de lenghe e scomence dal XII secul, cuant
che a rivarin contadins gjemanics des Flandris, de Turingjie e de Franconie, e
intant la popolazion locâl vignive decimade des variis vueris e incursions.

I soraps a jerin cun di plui intune posizion di sotanance rispiet ai todescs,
come che si pues viodi intal Sachsenspiegel e in altris documents. Plui indevant
al fo ancje proibît l'ûs de lenghe sorabe: intal 1293 un tribunâl al proibî di
doprâlu a Bernburg (Saale), tal 1327 a Altenburg, Zwickau e Lipsie, intal 1424 a
Meissen. Intant l'acès a tantis corporazions di citâts di chê aree al jere
reservât dome a int di origjin todescje/gjermaniche.

I nuclis dai Milzener e Lusizer (lusazians), dôs des plui o mancul 20 tribùs
sorabis che a ocupavin il teritori de atuâl Lusazie, a forin relativementri pôc
tocjâts de imigrazion todescje e des proibizions. Di conseguence, la lenghe e fo
puartade indevant e il numar di fevelants al rivà fintremai 300.000 intal XVII
secul.

Il test sorap plui antic che al è rivât fin ai timps modernis al è il Budissiner
Bürgereid (jurament de citadinance di Bautzen/Budysin), che al fo scrit inte
prime metât dal XVI secul.

La bandiere dai sclâfs di Gjermanie e fo doprade pe prime volte intal 1842 cuant
che e fo tirade su inte citât di Lohsa (todesc Hoyerswerda, intal distret de
Lusazie superiôr o Oberlausitz), ancje se l'ordin atuâl dai colôrs al fo
stabilît definitivamentri dome ai 23 di Març dal 1848, tal congrès pansclâf di
Praghe.

Ai 1 di Zenâr dal 1919 e fo proclamade la republiche Sorabe-Lusazie, che e
doprave la bandiere nazionâl sorabe, ma che e fo prest sconfite e eliminade.

La bandiere e fo doprade cence regolis fintremai il 1935, cuant che fo proibide
dal regjim. E fo alçade di gnûf ai 17 di Mai dal 1945, cuant che i rus a
ocuparin la Gjermanie. Cun la creazion intal 1948 de Republiche Democratiche
Todescje, la minorance sorabe e fo ricognossude, e ancje se la bandiere no fo
nomenade inte legjislazion statâl, e fo acetade uficialmentri intai distrets
(Bezirke) di Cottbus e Dresde inte regjon de Lusazie (e in cheste ultime il
sorap e jere ancje lenghe uficiâl). Intal 1990, cun la riunificazion todescje,
la bandiere sorabe e fo includude intes costituzions dai gnûfs stâts federâi dal
Brandeburc e de Sassonie; in cheste ultime al è ancje regolât il scût nazionâl
sorap.

Vuê i soraps a son plui o mancul 40 mil soraps inte Sassonie e 20 mil intal
Brandeburc (clamâts ancje wenden); di chescj, plui o mancul la metât e fevele il
sorap, rispetivementri obersorbisch o alt sorap e nierdersorbisch o bas sorap o
wenden, che a voltis a son consideradis lenghis difarentis.

I soraps a àn la lôr culture, lenghe, stampe, scuelis e organizazions
politichis. La principâl organizazion si clame Domowina (ven a stâi "Il nestri
paîs" par sorap), ative inte Lusazie (Lausitz); i soraps a clamin il lôr paîs
Serbska (Paîs dai sorabs), di no confondi cun Serpska (Paîs dai serps).



https://fur.wikipedia.org/wiki/Scolops

I scolops a son une congregazion clericâl catoliche che e à come fin la
educazion. Lis lôr scuelis a son pandudis par dut il mont.

L'ordin al fo fondât intal 1597 da Sant José de Calasanz. Intal 1622 al fo
ricognossût de Glesie cul non di Ordin dai Clerics Regolârs Puars de Mari di Diu
Devotis. De Calasanz al scomençà une ativitât educative di ispirazion cristiane
ma no confessionâl. Vierte ancje ai ebreus cence domandai la conversion. Par lâ
inte sô scuele no si veve di paiâ.

Ai trê vôts tradizionâi di castitât, puaretât e sotanance al vignî zontât un
cuart ven a stâi une premurose cure inte educazion dai fruts puars. Cheste opare
e veve di jessi fate di predis. Al dì di vuê l'ordin al à il plui antîc coleç di
scuelis popolârs, il Nazareno di Rome, fondât propit di de Calasanz.

Intal 1597, de Calasanz, che al jere membri de Confraternite dai dodis Apuestui,
al visità il borc di Trastevere a Rome, e viodint cemût che i frutins a fossin
bandonâts e cetant che a jerin ignorants, al vierzè une scuelute inte parochie
di Sante Dorotea. Di che scuele a scomençarin lis scuelis devotis. Tancj dai
zovins che a forin cun lui a cjaparin i vôts e a tacarin a vivi in comunitât.
L'ordin al deventâ une congregazion de Glesie intal 1617 e un ordin veri e
propit intal 1622.

"La opare di de Calasanz e cjapâ planc planc simpri plui lustri e e vignì
aprovade de Glesie tant che une mission educative mertevule indreçade ai fruts e
ai zovins, condividude in une vite religjose in comunitât e fate di personis
consacradis a Diu, miôr se predis".

L'ordin al fo dissiolzût su istigazion dai jesuits, che a viodevin i scolops
masse sempliçs intal mût di vistî, ma daspò pôcs agns al fo tornât a jessi
autorizât di pape Pius IX.

Fin a la ore de sô muart, de Calasanz al lavorâ par ingrandî la congregazion che
e veve di vê trê carateristichis:



https://fur.wikipedia.org/wiki/Sclavanie

Si clame Sclavanie (par sloven Beneška Slovenija o Benečija, Slavia veneta o
modernementri Slavia friulana par talian) che part de Provincie di Udin dulà che
a stan popolazion slovenis e che cjape dentri lis valadis dal Nadison e chês de
Tor.

L'insediament des popolazions sclavis a tacâ dal VI secul dopo di Crist. Chechis
valadis a forin il limit orientâl prime dal Ream Langobart, dopo dal Patriarcjât
di Aquilee e par finî de Republiche di Vignesie.

Pe sô impuartance strategjiche e par vie che lis popolazion a fasevin la vuardie
al confin la Sclavanie e vê une sô nivel di autonomie, massime sot de republiche
di Vignesie.

Cuant che intal 1866 a passâ sot de Italie e scomençà une fuarte politiche di
talianizazion.

Intal 1877 a San Pieri dai Sclavons fo fate su une scuele par mestris par pandi
il talian inte zone. Sot dal fassisim al fo improibît l'us dal sloven e dal 1933
no si podê plui doprâlu nancje in glesie.

Dopo de seconde vuere mondiâl in chestis zonis no valevin lis tutelis fatis de
Italie pai slovens des provinciis di Gurize e di Triest. Dome sul finî dal XX
secul a son rivadis lis primis normis di tutele.



https://fur.wikipedia.org/wiki/Ravascl%C3%AAt

Ravasclêt al è un comun inte Cjargne, che al dì di vuê al fâs part de provincie
di Udin e al à 642 abitants. Il cumun al è componût di trê frazions, da amont a
jevât: Salârs (cui borcs di Alnêt e di Cjamplovol, cumò bandonât), Ravasclêt
(cui borcs di Stalis e Palût) e Zuviel, cui cjasâi di Cjampei, Stalivieri,
Prapulin (o Prepaulin) e Frate. Il non vieri dal comun al è Monai, che al è
ancjemò doprât da int di Zuviel e dai paîs dulintôr par riferîsi al capolûc e ae
frazion di Salârs.

I borcs dal comun Ravasclêt si cjatin intal agâr che al divît il massîf de mont
di Arvenis, logât a miesdì, e chel de mont di Crostis a miezegnot. Chest agâr al
è dividût tal mieç dal piçul pas clamât Siele di Valcjalde (loc. Insom
Valcjalda, 959 m s.n.m.) in dôs valadis diferents: la val dal riù Margò,
tributari dal Dean, cun direzion viers amont (là che a si cjatin Ravasclêt e
Salârs), e la val de Gladegne, tributarie de Bût, viers jevât (là che al si
cjate Zuviel). Siben che cualchi studiôs di gjeografie al clame dutis dôs lis
vals cul stes non di Valcjalde, la sclete usance dal puest e dopre chest non
dome par part dal basin dal Margò; non plui antîc, e bon par dutis dôs lis
valadis, al è pluitost chel di Val (o Cjanâl) di Monai.

- tal massîf di miesdì (leât al grop de mont di Arvenis): monts di Çoncolan
(1740 m s.n.m.), Nealt (1490 m s.n.m.), Cuel Piçul (1331 m. s.n.m.).

- tal massîf di miezegnot (part dal grop de mont di Crostis): Zimon di Crasuline
(2.104m s.n.m.), Piç di Mede (2094 m s.n.m.), mont di Valsecje, mont di Runc,
Bovadice, Barete di Culzin (che la int dal puest a clame «la Scufa»).

In tal massîf di miezegnot a si cjatin doi piçui lâts di mont, jemplâts di aghe
surgive o dal disfasiment de nêf, clamâts Lât di Tarondon e Lât di Crasuline.
Intal fonts de valade, a son presints doi laguts artificiâi, cussì clamâts di
Insom Valcjalda e di Entrada.

In tal comun al ven fevelât il furlan, in dôs variants che a partegnin ae forme
dialetâl dal bas Cjanâl di Guart.

A Ravasclêt e a Salârs si fevele la variant moneane, caraterizade de terminazion
des peraulis femininis (o miôr, di chês che a davegnin de prime declinazion
latine) in -a (singolâr) e -es (plurâl): la cjasa - las cjases. Altris trats
carateristics a son la conservazion dai ditoncs ei e ou là che tal furlan
centrâl a si an î e û; par esempli, jeir e brout par îr e brût, e la terminazion
in -ol là che il furlan comun al à -ul (esempli: popol). Il monean antîc,
testemoneât dai scrits di pre Lenart Moras (don Leonardo Morassi) al doprave lis
finâls in -o, tantche il riguladot dal didivuê.

A Zuviel, invecit, si fevele te variant zovelane, marcjade des terminazions in
-a e -as (la cjasa - las cjasas). Il zovelan al è un dai pôs dialets di Cjargne
che nol puarte lis ditongazions cjargnelis: i Zovelans a disin podê, vô, îr e
cûr, tantche tal furlan centrâl. Un bon esempli di zovelan si pues leilu tai
libris di puisie di Casimiro De Colle.



https://fur.wikipedia.org/wiki/Radio_Onde_Furlane

Radio Onde Furlane e je une emitent radio comunitarie logade a Udin. La “radio
libare dai furlans”, come che dîs un dai slogans plui frecuents, e trasmet par
une buine part de sô programazion in marilenghe (plui dal 60%) e si ocupe di
atualitât, informazion e culture furlane oltri che di musiche e intrateniment.
Diretôr responsabil e de programazion al è Mauro Missana. De radio e je parone
la Cooperative di Informazion Furlane. La radio trasmet su dute la planure
furlane e in Cjargne. Si cjate il so sît su la rêt e si pues scoltâ in dut il
mont in "streaming".

De int che inte istât dal 1979, si cjatà cul obietîf di fondâ un gnûf imprest di
informazion indipendent e fasevin part autonomiscj, dissidents dal Moviment
Friûl, militants de çampe, int che vignive dai Coordenaments dai paîs dal
taramot, catolics cjapâts de culture e de lenghe furlane. Par fâ cualchi non si
pues visâsi di Federico Rossi, Sergio Venuti, Silvano Pagani, Mauro Tosoni,
Giorgio Cavallo. A tignî dongje chescj oms a jerin i argoments de autonomie
regjonâl, la difese de identitât furlane, la valorizazion de lenghe come imprest
di "emancipazion" dal popul. Onde Furlane vie pai agns otante, sot la direzion
di Federico Rossi, e je deventade la vôs uficiâl da lis lotis popolârs e imprest
di sburte e contestazion a lis fuarcis dal guvier. Il grant puest dât a lis
associazions, al volontariât, a la difese dai dirits civîi e je rivade a meti in
discussion la unitât dal grup dai fondadôrs, come tal câs de nassite dal fenomen
Leghe Nord e de jessude di Federico Rossi a metât dai agns otante.

Il lunis ai 31 di Zenâr dal 2005 Radio Onde Furlane e à tornât a vivi i siei
vincjecinc agns di radio cuntun speciâl che al à fat scoltâ lis vôs che a àn
segnât la sô storie. Tun panorame radiofonic regjonâl che tai ultins agns al è
mudât in maniere penze, fâ fieste pai 25 agns di trasmissions al è stât un
risultât che pôcs a puedin svantâ. La radio e à intai soi archivis une schirie
di speciâi, là che si puedin sintî tocs di trasmissions che a àn fat la storie
de radio, a tacâ dal 1980, an cuant che il so segnâl al è stât trasmetût pe
prime volte. Ta chescj agns centenârs di personis a àn fevelât pai siei
microfons fasint di Radio Onde Furlane un spazi libar, viert a cui che nol veve
mût di fâsi sintî. In pratiche un toc di storie resinte di un Friûl partît dal
daspò taramot cun tantis sperancis di rignuvîsi. E di fat Radio Onde Furlane e
je stade la uniche emitente che e à dât spazi ancje aes vôs dismenteadis, dal
Centri Sociâl ai moviments ecologjiscj, dai coletîfs artistics ai grups musicâi
locâi, metint sù une sorte di rêt che e à dât vite a iniziativis tant che Usmis,
i Trastolons, il "Premi Friûl", e po a produzions discografichis, imprescj
informatics, concierts, colaborazions cun manifestazions tant che Festintenda,
dibatiments e altris ancjemò, in graciis dal lavôr de cooperative che le
gjestìs.

Oltri a la informazion, che e reste l'aspiet plui cualificant, a cirin di doprà
di plui il furlan tal sport e tal intrateniment, gjenars che a tirin dongje in
mût particolâr i zovins. Parcè che la nestre fevelade, e pues vê un avignî dome
se e passe il testemoni ai zovins. Il compit dai imprescj di informazion al è
ancje chel di judâ i furlans a passâ dal vernacul ae lenghe studiade e insiorade
tal lessic. In veretât, lis televisions e soredut lis radio privadis a son daûr
a doprâ il furlan za di timp, cualchi volte in mût masse episodic, cuntune
cierte pôre di olsâ a crodiji fin insom. Tant par fâ cualchi non, a àn vût
trasmetût o a trasmetin par furlan (cui plui cui mancul): Radio Onde Furlane,
Radio Spazio 103, Radio Riviera che no je plui, Telefriuli, Luxa tv,
Telepordenone, Tele Alto Bût, Telemare

Mauro Missana, diretôr de programazion di Radio Onde Furlane, al à vût dit che:
"Cundut che noaltris o lin in onde par furlan di agnorums, tal ore presint si
sintìn pluitost escludûts. O vin finanziaments publics che nus judin a lâ
indenant, ma simpri inte precarietât di mieçs e di risorsis cence ricognossi la
nestre continuitât intal timp".

I operadôrs di Radio Onde Furlane par plui a son volontaris, une cuarantine in
dut. Tancj i students, i zovins che dispès a tachin a fevelâ par furlan propit
vignint in radio. Tancj colaboradôrs dai prins agns cumò a fasin i avocats, i
parlamentârs, i gjornaliscj professioniscj, e vie indenant. Propit parcè che no
rivin a paiâju e a creâ cussì colaborazions plui professionâls il personâl al
zire un grum. Ancje i veterans de radio a son dute int che e scugne lavorâ trê
voltis tant par rivâ insom dal mês. Radio Onde Furlane al è un mieç di
informazion fat dai zovins, la sô redazion e à une etât medie di cirche trente
agns e il sô public al è par di plui chel dai zovins. La lenghe e je vivude come
chê che si fevele ogni dì dongje dal talian e dongje di chês altris lenghis che
a si doprin in Friûl tant che chês dai gnûfs imigrâts.

Tal 1995 al è nassût il notiziari Tam Tam, forsit il prin notiziari
plurilinguistic in Italie. Radio Onde Furlane tal 1999 e à produsût un spot
cuintri il razisim che al è stât sielzût pe la Campagne europeane "Radio contro
il razzismo" dal Amarc (Organizzazione mondiale delle radio comunitarie). Chest
spot, in plui lenghis, tra comprindût il furlan, al jere zuiât sul teme "blanc e
neri". Par lis sôs carateristichis, Radio Onde Furlane e à un so puest tal
panorame de informazion locâl: e cjale al locâl cuntune prospetive globâl.

In chescj agns la radio e à cirût di dâi ai furlans chel “servizi public” inte
lôr lenghe che inmò al mancje su la radiotelevision publiche. Dongje de bataie
pe lenghe, te emitente a àn cjatât spazi lis lotis pal autoguvier dal Friûl, pai
dirits civîi, pal ambient, cuintri des servitûts militârs, cence dismenteâ la
informazion su chês altris nazionalitâts minorizadis, che “Internazionalitari”
al è un dai esemplis. Di Onde Furlane a son jessûts il prin videogjornâl dut par
furlan, il prin coretôr ortografic, ma ancje un dai prins spazis di servizi pai
imigrâts clamât Tam-Tam (1995) e po Colôrs, e po il “Premi Friûl” e la golaine
discografiche “Musiche Furlane Fuarte”. Trasmissions diferentis, sîs radio
gjornai in dì, rassegne stampe, spazi informatîfs. Dal 2007 e va in onde "Furlan
piturât di neri", puartade indenant di un zovin dal Camerun che al cjacare
pardabon in furlan. Denant di un aument fuart de domande la radio e à dopleât la
sô pussibilitâts e si slargje ai furlans de Americhe Latine. Il colegament par
scoltâ la Radio in Friûl al è stât potenziât cuntune incressite de cualitât. Cun
di plui al è ancje in vore un colegament par scoltâ la Radio in diferide di 5
oris (cul orari de Argjentine), sisteme che al jere za doprât di Radio FM
Comunicar par trasmeti Onde Furlane a Colonia Caroya.



https://fur.wikipedia.org/wiki/Provincie_di_Triest

La provincie di Triest e je la plui piçule provincie de Italie e de regjon
aministrative Friûl-Vignesie Julie.

La provincie di Triest e confine a Nord cu la Provincie di Gurize, a Est e a Sud
cu la Slovenie, e a Ovest e je bagnade dal Mâr Adriatic (Marine di Triest).

Il teritori al è prevalentementri colinâr, cun cuestis altis e cretosis. La
provincie e je scuasit dal dut comprendude tal comprensori dal Cjars.

Tal XVIII secul, vie pal ream di Marie Taresie di Austrie, il teritori al
cognossè un progressîf aument dal trafic maritim par vie de istituzion dal puart
franc.

La vignude dal esercit di Napoleon, tal 1809, e puartà la citât di Postumie a
comandâ un gran toc dal teritori; dopo de Restaurazion, invezit, la provincie e
scomençà a jessi comandade diretementri dal Imperi Austri-Ongjarês.

La vitorie taliane te Prime vuere mondiâl, e il conseguent tratât di Rapallo, a
permeterin il passaç al Ream di Italie, fin ae fin de seconde vuere.

Dal 1947 al 1954 la provincie di Triest e fo dividude in doi tocs, clamâts zone
A (corispondent ae atuâl estension aministratve) e zone B (la bande
nord-ocidentâl de penisule istriane). Il tratât di Osimo al definì i gnûfs
confins - ancjemò atuâi - jenfri la Italie e la inalore Jugoslavie.

Inte provincie di Triest a vivin cirche 236 mil abitants, scuasit ducj tal
cjâflûc. Il secont comun plui grant al è Mugle, con 11 mil residents.

Il sloven al è doprât des publichis aministrazions par tutelâ ducj i citadins di
marilenghe slovene. A son rilassadis, daûr di une specifiche domande, anche
cjartis di identitâts bilengâls, par talian e par sloven.



https://fur.wikipedia.org/wiki/Presepi

La peraule presepi e ven fûr dal latin "Praesepe" fat di "prae"= denant e
"sepe"= sierai. Tal ûs comun e indiche la ricostruzion de Nativitât e de
Adorazion dai Re Magos, fate intes glesiis o intes cjasis in ocasion des fiestis
nataliziis.

La tradizion taliane dal presepi e scomence probabilmentri ai timps di Sant
Francesc di Assisi, che al realizà la prime rapresentazion vivent de nativitât
tal paîs di Greccio. Dome dal XV secul si scomence a fâ rapresentazions fissis
tes glesiis, metint grandis statuis tal periodi natalizi; une des tradizion dal
presepi plui antiche e je chê che ven fate te Basiliche di Sant Scjefin a
Bologne. Dal XVII secul si scomençà ancje a pandisi tes cjasis dal popul,
graziis ancje al fat che il pape tal Concili di Trent al veve lodât cheste
usance.

Di notâ che une vore des ambientazions dopradis intal presepi a derivin dai
vanzei apocrifs e di tradizions aromai dismenteadis.

Al è pôc cognossût il fat che il presepi nol rapresente coretementri chel che a
disin lis Sacris Scrituris. I vanzei canonics difat no dan tancj particolârs; il
bo e il musut no son nomenâts inte conte de nassite, e il vanzeli di Mateu al
cjacare di une grepie, ma nol dîs se e jere intune stale o intune grote. L'ûs di
meti il bo e il mus al ven di une antighe profezie di Isaie, e secont une
interpretazion il bo al rapresente i ebreus, il mus i pagans.

Jesus e la so famee no jerin plui intune "stale o grote" cuant che i cussì
clamâts Re Magos - che in efiet a jerin strolics - a faserin visite a lôr. Al
jere za passât un pôc di timp e a stavin intune cjase (Mateu 2:1,11). Fat
interessant ancje che la Biblie no dîs trops che a jerin chescj strolics.

Di fat al esisteve za intai timps indaûr un presepi; là dai etruscs e dai latins
e jere lidrisade in font la culture dai "lari". I "lari" a jerin i vons biâts
che secont la tradizion a vuardeavin su la famee; I romans a figuravin ogni von
cuntune statuete di cere o di crep clamade "sigillum", e la statuete e vignive
metude, in particolârs ocasions, intune nicje fate a pueste che a veve denant un
piçul sierai che al figurave un zardinut. A la vilie dal "Natalis" denant a
chest "presepi" la famee a si unive par bramâ la protezion dai vons e a lassave
scudielis cun mangjâ e vin. Le matine dopo, i canais a cjatavin zugatui e dolçs
e ur vignive fat crodi che a fossin puartâts dai nonos muarts. Pôcs secui dopo
lis glesiis de cristianitât a convertirin cheste fieste pagane intune fieste
cristiane.



https://fur.wikipedia.org/wiki/Pignar%C3%BBl

La tradizion dal Pignarûl, ven a stâi impiâ i fûcs par parâ vie lis maledizions,
e je di origjine celtiche, leade probabilmentri al domandâ la protezion di
Baleno, il diu dal fûc. Il Cristianisim al à conservât cheste tradizion che e je
rivade fint tai dîs di vuê. In dut il Friûl, la sere dal 6 di Zenâr, o in chê
dal 5 di Zenâr, a vegnin impiâts i Pignarûi, tassis di lens, fen, robe vecje e
dut ce che si pues brusâ. In cualchi câs, parsore dal pignarûl e ven metude la
figure di une femine, ispirade a la figure de befane, che però secont i studiôs
e je une inovazion moderne, che cjape dentri altris tradizions talianis. Di
dutis lis fiestis de tradizion dal Friûl, chê dai fûcs di Pasche Tafanie e je
sigurementri la miôr conservade e la plui sintude a livel popolâr inmò in dì di
vuê. La tradizion dai fûcs grancj di Epifanie si piert tal scûr di etis
lontanis, leade a ceremoniis antighis dal timp dal solstizi di Invier,
celebradis di ducj i popui da la Europe.

Secont i studiôs di etnografie il significât di cheste usance al è dal sigûr
propiziatori: i antîcs, dant fûc al simbul de viere vegjetazion, a domandavin ai
lôr dius pagans di no jessi bandonâts a la scuretât e les criùris dal Unvier. A
domandavin che la Primevere, e cun jê la vite, a traviers il risurî de nature e
podès tornâ a confuartâ la esistence dai oms.

La preparazion dal Pignarûl e jere une incombence risiervade ai zovins, parcè
che lôr a rapresentavin lis fuarcis dal rinovament de vite. Lis energjiis gnovis
buinis di tornâ a meti in moviment il cors naturâl des stagjons, in aparince
reiterât des fuarcis aviersis dal scûr e dal mâl. Valadì che i zovins a jerin la
fuarce revenànt che e sarès buride fûr de cinise dal Pignarûl, cinise che di
fat, e jere podaspò sparniçade pai cjamps come sconzûr. Ce che si veve di brusâ
al jere ufiert di dute la comunitât, parvie che a jerin comuns ancje i efiets
positîfs e i segns par strolegâ che si volevin rigjavâ. Par chestis resons al
rituâl a cjapavin part ducj, parcè che il Pignarûl al profetave cuâl che al
sarès stât il destin da la anade che e stave scomençant.

In etis daspò, cul slargjâsi dal cristianisim, al scomençà a cjapâ part a chest
acjadiment ancje il predi dal paîs, a significâ il ricognossiment de Glesie di
un rituâl sigurementri pagan tes sôs origjinis, ma masse lidrisât tes
costumancis locâls par podêlu refudâ e aviersâ. Cussì il predi stes a voltis al
impiave il tasson des cjanis di sorturc e di ramacis di peç e baraçâr. Il
Pignarûl, inmò vuê, si lu prepare plantant un pâl centrâl sicu chel che si dopre
par fâ lis medis, dulà che atôr si intassin i rescj des coltivazions dal an
passât e, a voltis, cualchi ramace di geneu par fâ sclopetâ il fogaron.

Une volte impiât il fûc, dut intor si cjantave e ancje si balave, cun dut che a
esistevin des improibizions al rivuart: un Concei dal setim secul, timorôs che
si tornàs a dâ masse rilêf ai caratars pagans de usance, al veve improibît i
fûcs di Pifanie e i bai atôr di lôr. Plui indenant, il Concei di Rouen, dal an
878, al tornà a ripeti (e cun maiôr severitât) la improibizion cuintri "i fûcs
de lune gnove di Zenâr", ma al è di crodi che sul cuel di Cuie, e ta chei dai
contors, a sedin stâts pôcs i agns dulà che no si domandà al fum dal Pignarûl
cuâl che al sarès stât l'andament de gnove anade. Cundidì che lis radîs dal
rituâl a jerin masse lidrisadis te memorie e tes convinzions di ognidun par podê
rinunziâ a la tradizion.

Cûi che al fâs lis previsions, il strolic, al è in diviers puescj il vieli dal
paîs o dal borc o de famee che e fâs il pignarûl: di cualchi bande, cun fondis
culturâls o tradizionâls influençadis dal sisteme mediatic, si associe cheste
figure a chê dal druide, il sacerdot tradizionâl celtic. I viei a scrutinavin, e
lu fasin ore presint, il davuelzisi dal fûc, la sô fuarce e plui di dut la
direzion cjapade dal fum: di ducj chescj elements si varès di induvinâ cuâl che
al sarà l'andament di dut l'an seguitîf, ancje se dispès i segns si pandin
incierts, o ancje contraris tra di lôr. I mûts di dî tipics a son:

Cussì a seconde di indulà che al va il fum, si pues fâ une prevision su cemût
che al sarà l'an gnûf, ossei se si va, o mancul, incuintri a une anade che e
promet ricolts bondants. Ma vuê la agriculture no rapresente plui un aspiet
fondamentâl de economie dal Friûl, e inalore il "Pignarûl" al reste nome une
manifestazion di folclôr, o miôr une ocasion mediatiche di doprâ come promozion
dal turisim.

Chel di Tarcint, cul non di "Pignarûl", al è il fûc rituâl plui innomenât. No
pardut i fûcs dal dì de Pifanie a si clamin cul stes non, ancje se cheste
peraule e je la plui doprade; par esempli inte basse si puedin clamà Cabossa o
Fugarela. E ancjemò il fûc al cuiste nons difarents, di lûc a lûc: Foghere,
Fogoron, Fogaròn, Foghera, Fugarizze, Panevin, Baraca, Casera, Medili, Mieli,
Boreòn, Sèimo, Capon-Cavin.



https://fur.wikipedia.org/wiki/Pieri_%C3%87orut

Pieri Çorut (Pietro Zorutti, Lonzan, Dolegne, 27 di Dicembar 1792 - Udin, 23 di
Fevrâr 1867) al fo funzionari e poete furlan. La sô fame e je leade soredut a la
publicazion ogni an dal 1821 al 1867 dai strolics, lunaris dulà che al meteve
lis sôs composizions poetichis, di solit di sogjet naturalistic-patetic o
ironic.

La sô poesie plui famose e je Plovisine, scrite tal 1831; Çorut al è simpri stât
considerât come il poete plui brâf a esprimi il temperament furlan, e par chest
un dai plui cognossûts, lets e imitâts; i siei componiments a partivin dal
ambient pre romantic, parcè che Çorut al jere cuintri de poetiche dal
romanticisim, e chest al è stât plui voltis criticât di autôrs plui modernis,
par esempli Pasolini tal XX secul, come simbul di dut ce che al jere vecjo e si
scugnive lassâ pierdi; une altre critiche che i ven fate e je chê di vê simpri
considerât il furlan une lenghe di bas livel, buine dome pes piçulis robis. Al
fo ancje criticât di Ugo Pellis par vê dedicât une opare, "Il bon pari", al
imperadôr de Austrie Francesc Josef, che in chê epoche, subit dopo de fin de
Grande Vuere, al jere considerât un personaç di scancelâ de storie dal Friûl.

Il so merit plui impuartant al è probabilmentri chel di vê tornât a cjapâ sù la
lenghe za doprade di Ermes di Colorêt e chê e deventarà la koinè furlane, la
lenghe leterarie.



https://fur.wikipedia.org/wiki/Pier_Antonio_Bellina

Antoni (Toni) Beline (Vençon, 11 di Fevrâr 1941 - Visepente, Basilian, 23 di
Avrîl 2007) al fo predi, scritôr e inteletuâl furlan.

Il vêr pastor di une glesie, a nol è il plevan, ma il Signôr. Parcé che se al
mancje il plevan, a nol sucêt nuie, ma se al mancje il Signôr, il mont a nol stà
in pît (Antoni Beline)

Deventât predi tal 1965, al à tacade la cariere a Codroip, po a Sant Martin di
Rualp e Val, in comun di Darte e "li o ai vude come une seconde nassite culturâl
e spirtuâl, parcè che o ai tacât a volêi ben e a spindi la mê vite pal popul e
pe glesie furlane". Par cuestions di salût dopo 14 agns si è sbassât a Visepente
dulà che al è restât par 24 agns. Dal so Friûl al diseve: "O vin di promovi la
idee di un Friûl che nol cîr di salvâsi a ducj i coscj de modernitât, ma che al
sa frontâ e confrontâsi ancje cu la globalitât. Tignìn a ments che la globalitât
cence il localisim e je une scjatule vueide. Cussì come l’inglês cence lis
lenghis e lis culturis locâls”.

Al è stât un dai grancj animadôrs de culture furlane fintremai intal ultin. Al à
voltât la Biblie par furlan inte prime edizion complete cun pre Checo Placerean
e pe seconde edizion di bessôl, cu l’aprovazion dai vescui furlans e de
Conference Episcopâl Taliane. Al disè di se: "O speri di jessi ricuardât pe
traduzion de Bibie par furlan”.

Al à fat altris traduzions in furlan come Pinocchio ma za intal 1974 al veve
voltât dutis lis 71 flabis dal grant poete latin Fedro, cuant che cjacarâ di
doprâ il furlan par fâ leterature al jere di mats, in une maniere biele
semplice: "Un lôf e un agnel a jerin vignûts a distudâ la sêt in tal stes
riu..."

Al è autôr di 47 libris par furlan e tra l'altri dal cetant cjacarât libri La
fabriche dai predis e di plusôrs tescj, ancje di poesie. Fra i tancj saçs e
libris si ricuardin, Pre Pitin (premi San Simon 1981), Trilogjie (premi San
Simon 1999) dedeât a Oscar Wilde, don Milani e P.P.Pasolini.

Al à vût une rubriche "Su lis olmis di Diu" su La Vita Cattolica par cuindis
agns.

Al è stât une des figuris plui impuartantis de clape Glesie furlane, nassude
intal 1975.



https://fur.wikipedia.org/wiki/Paul%C3%A2r

Paulâr al è un comun traviersât dal Cjarsò (Cjarsòn inte variant locâl) che al
dì di vuê al fâs part de provincie di Udin e al à 2.907 abitants.

Il paîs al è logât a 690 m tal Cjanâl d'Incjaroi, inte Cjargne, cenglât des
monts Seregnò ( 2.190 m)(Sernio inte variant locâl) a Misdì, Tersadie (1.959 m)
e Dimon(2.043 m) a Bonât, Zermule (2.143 m) (Germùle in ta variant locaal) e
Piciûl (1985 m) a Tramontan, Salincjê (1.857 m) a Jevât. In plui che il cjaulûc,
lis altris frazions dal comun a son:

Il non dal paîs al samee di clare origjin latine, di popularium, bosc di pôi, o
pabularium, lûc di pasc des bestiis, carateristiche che e continue ancje vuê.

La storie dal paîs no je, magari cussì no, cognossude, par vie di un incendi che
intal 1709 al brusà l'archivi dal comun di in chê volte, Vile di Mieç. Tai
sgjâfs a son stâts cjatâts ogjets che a van indaûr al Paleolitic, e altris al
Mesolitic, che nus disin che chescj puescj a jerin abitâts za inte Preistorie. A
Misincinis a son stâts cjatâts un grum di ogjets de ete che e va dal VIII secul
p.d.C. al I secul p.d.C., che a partignivin a popolazions celtichis. Simpri a
Misincinis e a Gjeri a son stâts cjatâts rescj romans, une tombe, un toc di
strade lastricade e un piçul fuart. Inte epoche romane Paulâr e faseve part de
regjon cun cjâf lûc Zui; po inte Basse Ete di Mieç al jentrà intai teritoris dal
Patriarcjât, ma di chescj agns no vin testemoneancis. Dal secul XV al fo sot dal
domini di Vignesie, fintremai la jentrade tal Ream di Italie adun cul rest dal
Friûl ocidentâl.

La economie di Paulâr si à simpri basade su l'artigjanât, in particolâr chel
tessil, e sul turisim (tal '800 al ospità il poete talian Giosuè Carducci e
Caterine Percude).

Diviersis antighis tradizions a son ancjemò puartadis indevant; tra lis altris,
il fûc epifanic, che culì al è basât su la figure de Femenata e il pelegrinaç al
Santuari de Beade Vergjine dal Clap ai 24 di Mai. Di plui o mancul 15 agns a si
ten ancje la manifestazion “Mistîrs”, dulà che si ricuardin i vecjos mistîrs e
tradizions de valade. In plui di chestis fiestis de nestre tradizion, a Paulâr a
è ancje une buine tradizion musicâl, cu la Bande de Filarmoniche Nascimbeni,
zimulade cu lis bandis austriachis di Kirchbach e di Kartitsch.

Il furlan di Paulâr al è une forme particolâr dal cjargnel. I paularins a no
pronuncin ciertis consonants finâls (par esempli, a disin â par âf, al è rivâ
par al è rivât), e a pronuncin un r uvulâr (tal cuel, a todesc vie). Al è ancje
di dî che la "a" furlane standard e gambie intune vie di mieç tra "a" e "e" che
a àn dome lôr.



https://fur.wikipedia.org/wiki/P%C3%AAs_atomic

La masse atomiche (clamade ancje pês atomic pe confusion tal lengaç comun tra
lis peraulis "pês" e "masse") di un isotop di un element chimic e je la masse di
un atom di chel isotop, esprimût in unitâts di masse atomiche, (uma), che a si
fondin sul isotop Carboni-12, che al à par convenzion un pês atomic di 12. Il
pês atomic di un element chimic al ven definît come il pês medi dei siei
isotops, tignint ancje cont di trop che i isotops a son presints in nature, in
mût di belançâ il calcul.

Par esempli, si pues calcolâ la masse atomiche dal liti partint dai dâts ca sot;

Une definizion simil si apliche ancje a lis moleculis, cjapant il non di masse
moleculâr. Si pues calcolâ la masse molecolâr di un component sumant lis massis
dai atoms che la componin, tignint cont des corrispondintis moltiplicazions.
Cheste tecniche no ten cont de energjie chimiche di leam, che e je però par
solit trascurabil.

Une mol di une sostance e pese simpri esatementri la masse atomiche o moleculâr
di chê sostance esprimude in grams: in 12g (ven a stâi une mol, parcè che 12 è
je la masse atomiche dal carboni) di 12C (che al à masse assolude di 1,99265 ×
10-26) si cjatin 6,0221 × 1023 atoms, che al è il numar di Avogadro; e ancjemò,
il pês atomic dal fier al è di 55,847, e une mol di atoms di fier e pesarà
55,847 grams.

N mols = m compost m molâr {\displaystyle N_{\text{mols}}={m_{\text{compost}}
\over m_{\text{molâr}}}}



https://fur.wikipedia.org/wiki/Ocitanie

Ocitanie (par ocitan Occitània) e je la aree storiche di domini de lenghe
ocitane. E comprint une buine part dal su de France, la Val di Aran (tal
Principât di Catalogne), lis Vals Ocitanis (in Piemont, Italie) e Monaco.

Chest non nol è doprât cence polemichis e no ducj lu acetin par motîfs politics,
citant la (relative) mancjance di tradizion storiche. Di chê altre bande,
l'agjetîf ocitan come definizion identitarie al è a vonde normâl e acetât in dut
l'ambit linguistic e tal rest dal stât francês..

La lenghe ocitane e je ricognossude come ufiziâl, protezude e promovude inte Val
di Aran. In Italie l'ocitan e je une lenghe ricognossude cu la leç 482/99,
invezit tal stât francês no à ricognossiment, ancje se e je une acetazion te rêt
educative.

La bandiere ocitane e je chê dai conts di Tolose: crôs zale su sfont ros. La
crôs ocitane e je doprade vuê tes bandieris uficiâls de citât di Tolose e de
regjon francese dai Midi-Pyrénées; insieme al scût de Catalogne inte bandiere de
regjon de Linguedoche-Rossilion, e come scût dal dipartiment des Altis Alps. E
si viôt ancje tes Vals ocitanis dal Piemont e inte val di Aran, dulà che e je
stade zontade ae bandiere aranese che e mostrave dome la clâf aranese.



https://fur.wikipedia.org/wiki/Obituary

Al'é un dai prins grups ch'é a scomenzât le musiche metal cul stîl "death
metal". Cjist grup al'ven di Tampa, une citât amerecane de Floride.

Par prin - int'al 1985 - si clamave "Xecutioner". Podopo 'e an cambiât nom in
"Obituary" propite prime de realizazion dal lôr prin album in'tal 1989: "Slowly
We Rot" (traduzion: "'O Lin Lentamentri In Putrefazion").

Cjist grup al'é stât une vore influênt in'te moviment Death Metal ch'al'à
scomenzât a jessi in usance in'te fin dai agns '80. Il lôr secont album "Cause
Of Death" (traduzion: "Le Cause De Muart") realizât in'tal 1990 al'é stat
descrit un album esemplâr e unic in'tal so genar.

Il "cjantant" (John Tardy) al'è ricognossût come un dai prins vocalists a usà il
murungulament (le rugnade) a frequence basse (comparât cun lis rugnadis
sclendaris usâdis dai grups antecedents come i Death e i Possessed.

I Obituary a son in'te liste dai miôr venditôrs di discos di genar death metal
in'te cuinte posizion: 'e an vindût 368.184 copiis di discs.

Le realizazion dal lôr tierç disc "The End Complete" (traduzion: "Le Fin
Totâl"), intal 1992, 'e à vindût plui di 103378 copiis dome int'ai Stâs Unîs

E an sunât une volte in Friûl in'tal Mai dal 1997 al Rototom in'te provincie di
Pordenon. Chel lì l'è stât un dai ultins concerts dal secul passât dopo de
realizazion dal cuint disc intal '97, "Back From The Dead" (traduzion: "Tornât
Indaûr da lì dai Muarts"). Dopo che tourné, il grup al'ere masse strac di lâ a
torzeon par concierts e alore si son dismuelâs.

Cumò i Obituary si son ricongregâs (in'tal 2003) e 'e an scomenzât a fâ concerts
a tôr pal mont. Il disc di congregazion, "Frozen In Time" (traduzion: "Inglačât
In'tal Timp") al'é stât publicât in'tal 2005.

Il prin video dal vîf ("live") in DVD dal grup si clame "Frozen Alive"
(traduzion: "Inglačât Vîf") e al'é stât publicât in'tal Genâr dal 2007.

Cumò i Obituary an firmât un contrat cun le Candlelight Records e 'e an realizât
il lôr siétim disc "Xecutioner's Return" (traduzion: "Le Tornade Indaûr Dal
Boe") intal 2007 e il "EP" (disc ugnul) "Left to Die" (traduzion: "Lassât a
Murì") in'tal 2008.

Il lôr disc gnouf, Darkest Day (traduzion: "Le zornade Plui Scure Di Dutis"),
al'é vignût fûr in'tal 2009.

In Fevrâr e Març 2010 'e saràn in tournée cont'un atri pâr di grups a tôr pa'
Europe. Il 4 Març 'e sunin a Utrecht int'ai Paîs Bas: 'o varai di meti un pâr di
fotos, alore!



https://fur.wikipedia.org/wiki/Nirvana_(clape_music%C3%A2l)

I Nirvana a son stâts une popolâr clape musicâl di musiche grunge merecane,
fondade intal 1987 inte citadine di Aberdeen, dongje Seattle, tal stât di
Washington. La cjançon che ju à rindûts cognossûts vie pal mont e fo in
particolâr "Smells like teen spirit", cjapade dal disc "Nevermind" jessût intal
1991, che e fo ancje il mût di rindi famôs chel miscliç di rock alternatîf e
punk che i mieçs di comunicazion a clamaran grunge. Daspò dai Nirvana, altris
clapis de aree di Seattle e vignerin fûr, tra chestis chês di sucès a forin i
Alice in Chains, Pearl Jam e Soundgarden, tant che il rock alternatîf al sarà un
dai gjenars plui trasmetûts intes radios e intes televisions musicâls te prime
metât dai agns '90.

I components principâi dai Nirvana a son stâts Kurt Cobain (vôs e ghitare),
Krist Novoselic (bas) e Dave Grohl (baterie). Il lôr disc plui vendût al fo
Nevermind.

Come lider dal grup, Kurt Cobain al fo spes clamât inte stampe "il puartevôs di
une gjenerazion", e i Nirvana il "grup di bandiere" de "Gjenerazion X". Cobain
nol jere tant content di chestis definizions, parcè che al preferive concentrâsi
su la musiche, sorprendint dut il public dai Nirvana cul tierç album in studi,
"In utero". Ancje se la grande popolaritât de clape intal public e calà simpri
di plui daspò di chest album, i apassionâts plui fedêi a presearin la atmosfere
scure di chest periodi dal grup, specialmentri daspò de esibizion dal 1993 pe
trasmission MTV Unplugged.

La cariere curte dai Nirvana e finì cu la muart di Kurt Cobain tal 1994, ma la
popolaritât de clape no murì cun lui, aumentant invezit cul passâ dal timp; vot
agns dopo de muart di Cobain e fo dade fûr une demo no dal dut finude,
regjistrade doi mês prime de muart dal cjantant, e che rivà intes primis
posizions des classifichis mondiâls. De lôr fondazion in ca i Nirvana a àn
vendût plui di 50 milions di discs, e plui di dîs milions cun Nevermind, dome
tai Stâts Unîts. Lis cjançons plui famosis dal grup a son ancjemò mandadis in
onde intes radios di dut il mont.



https://fur.wikipedia.org/wiki/Mons._Luigi_Faidutti

Luigi Faidutti, nassût a Scrut di Sant Lenart ai 11 di Avrîl dal 1861, al fo un
religjôs e politic furlan.

Al tache a studià prin a Cividât e po a Udin. Intal 1880 al cjape la citadinance
austriache e al jentre in 'Seminari a Gurize, par sei ordenât predi intal 1884.
Al va a studià a Viene e si lauree in teologjie intal 1888, par tornâ a Gurize a
insegnâ in Seminari.

A cjaval dal secul al si met une vore in mostre intal ambit social, tant che al
è elet deputât de contee di Gurize e Gardiscje a Viene e intal 1913 l'imperadôr
al conferìs il titul di Cjapitani de principescje contee di Gurize e Gardiscje.

Il 25 di Otubar dal 1918, Luigi Faidutti al pronuncie al prin discors in lenghe
furlane intun Parlament, domandant il dirit ae autonomie e ae autodeterminazion
dal popul furlan.

Dopo de Grande Vuere, cul passaç dal Friûl orientâl tal stât talian, al è
considerât come tancj altris un pericolôs austriacant, e al è inviât da Sante
Sede in Lituanie. Al mûr a Königsberg (Prussie orientâl) intal 1931.



https://fur.wikipedia.org/wiki/Marquart_di_Randelle

Marquart di Randelle (o ancje Marquando di Randeck) (1296 - Triest, 3 di Zenâr
1381) al è un dai plui cognossûts tra i patriarcjis di Aquilee.

Origjinari de regjon todescje de Svevie, nassût in tal 1296, al jere fi dal
cavalîr Enrico di Randeck.

Al ven educât di so barbe Conrad, canonic de citât di Augsburg (Augusta), in
Gjermanie, che al timp, si clamave Auguste. Al ven nomenât cjapitani gjenerâl
par man dal Imperadôr il 24 di Març dal 1365, par deventâ, simpri par man dal
Imperadôr, Locutenentem et capitanium generalem. Al devente vescul de citât di
Augusta intal 1348.

Intal 1365, il puest di Patriarcje di Aquilee al jere ancjemò ocupât. Marquart
al ven nomenât patriarcje dal pape Urban V, ai 23 di Avost. Il 6 di Lui dal
1366, Marquart al jentre inte citât di Cividât pe puarte S. Pieri, festegjât par
dute la citât. Chest aveniment al è ancjemò ricuardât a Cividât, il 6 di Zenâr
di ogni àn, inte Messe dal Spadon. Intal Domo, il Dean dal Cjapitul al consegne
al Patriarcje, come segn dal podê temporâl, une spade. Il Patriarcje, daspò vêle
tignude in man e benedet il popul, le met a puest. Par cheste ocasion al ven
clamât il Parlament de Patrie dal Friûl.

Marquart al jere un om di grande culture. Al so non a son leadis ancje lis
Costitutiones Patriae Forijulii, il cuarp da lis leçs, buridis fûr tal 1368, che
an formât il fondament dal Dirit Furlan, che al reste valevul fintremai che no
cole la Republiche di Vignesie



https://fur.wikipedia.org/wiki/Lusin%C3%A7

Il Lusinç o Lisunç (loc. Lusins, oben Isuns, Isonzo par talian e par todesc,
Soča par sloven) al è un flum che al nas a 1.100 metris s.n.m. in Slovenie des
bandis dal mont Terglou (Alps Juliis). Al è lunc 136 chilometris, e al à un
bacin di 3.400 chilometris cuadris. In Slovenie al passe par Pleç, Cjaurêt e
Gnove Gurize, po al rive in Friûl des bandis di Gurize par la a finîle tal mâr
Adriatic dongje di Monfalcon. Te sô bande basse, dal so afluent Vipau (che al
scor sot di Gurize), e tache la Bisiacarie che e rive fin al flum Timâf).

Te sôs aghis si pues cjatà, sore dut te bande slovene, la carateristiche trute
marmorade (Salmo trutta marmoratus). Chest pes a zornade di vuê al à a ce fâ
cuintri altris cualitâts di trute, puartadis dal forest dopo la vuere dal
1915-18.

L'om al à spandût une vore di sanc tes aghis dal flum; si ricuarde le vitorie di
Teudurì cuintri il re dai Ostrogots Odoacri tal 489, la bataie fra Napoleon e i
Austriacs tal 1797 e soredut la prime vuere mondiâl che e à viodût in chestis
bandis almancul 300.000 oms murî e 700.000 restâ mutilâts o ferîts.



https://fur.wikipedia.org/wiki/Ludovico_Ariosto

Ludovì Ariosto, par talian Ludovico Ariosto, (Reggio Emilia, 8 Setembar 1474 –
Ferare, 6 Lui 1533) al fo un poete talian.

Nassût a Reggio Emilia tal 1474 di une famee siore, al si trasferì a Ferare tal
1484, dulà che che so pari al lavorave. Chi al studià jurisprudence dal 1489 al
1494 te universitât, ma cence volêlu. Dal 1497 al fo sot il servizi dal duche
Ercul I d'Este; in chel periodi Pieri Bembo, so amì, al jere a Ferare, difondint
ancje là la mode di imitâ la poesie di Francesc Petrarca e influençant ancje il
zovin Ariosto. Doi agns plui tart, pe muart dal pari, al ve di scomençâ a viodi
dai fradis plui piçui, di un fradi paralitic, dal patrimoni de famee e, pe sô
cundizion di cjâf di une famee nobile, di diviersis altris incombencis pal stât
di Ferare. Dal 1503 al scomençâ il servizi pal gardenâl Ipolit, che al i segnà
un grum di assums, tanch che nol veve timp a vonde pe leterature; salacor il
servizi par un omp de Glesie al à convinçût il poete a deventâ un cleric, cun di
fat cussì al acjadè. Tal 1505 al scomençà la sô opare mestre, l'Orlando furioso,
par furlan Orlant furiôs. Tal 1513 al professà il so amôr a une femine,
Alessandre Benucci (Alessandra Benucci), ma, parcè che lui al jere cleric e jê
maridade, a gnoçarin secretementri plui tart, dopo che l'om di lei al jere
muart, tra il 1528 e il 1530.

Tal 1516 e fo mandade fûr la prime edizion dal Orlant furiôs, dedicât al so
protetôr Ipolit, ma l'an seguitîf, par vie dal dinei di Ariosto di lâ daûr dal
gardenâl in Ongjarie (lis resons di cheste sielte a son scritis tes Satire,
Satiris), dulà che al veve di fâ il vescul, il rapuart tra i doi oms al finì, di
mût che il poete al scomençà a vore pal duche Alfons I d'Este, fì di Ercul I.
Tal 1521 e fo stampade une gnove edizion dal Orlant furiôs, cun corezions dal
autôr. Sint stât comisari ducâl dongje di Lucca, tra il 1522 e il 1525, simpri
bramant di vê plui timp pe leterature, al fo contentât: tornât a Ferare, al si
dedicà al teatri, scrivint la comedie la Lena e preparant la ultime edizion dal
Orlant furiôs, slargjât e comedât secont i criteris linguistics fissâts di Pieri
Bembo tes Prose della volgar lingua, Prosis de lenghe volgare. Stampade cheste
edizion tal 1532, al murì l'an seguitîf.

Te sô zoventût Ariosto al scrivè poesiis sedi latinis sedi talianis; tes
componimencj di amôr par talian al doprà un lenguaç ancje plui svolât di chel di
Petrarca e al cirì un rapuart seren e cuiet cu le femine. Tes siet Satiris, par
talian Satire, Ariosto al justificà lis so sieltis e difiets, cirint la
semplicitât e creant un distac tra se e la societât. Al scrivè ancje cualchi
comedie, che a forin modei pe oparis seguitivis; la plui innomenade e je la
Lena.



https://fur.wikipedia.org/wiki/Leterature_furlane_contemporanie

La leterature furlane contemporanie e je une vore vitâl cun oparis che a tratin
i gjenars plui difarents cuntune cuantitât e un nivel cuasi mai tocjât intal
passât.

La cressite e jere scomençade dopo de seconde vuere mondiâl ma a son stâts i
decenis dopo dal taramot dal '76 che a àn viodût un moltiplicâsi dai canai di
produzion e di conseguence dai autôrs e des oparis.

Diviers a son i premis leteraris che a si son tignûts e a si tegnin intal Friûl
e che a son stâts un mût par cjatâ gnûfs autôrs e oparis. Probabilmentri il plui
prestigjôs al è il premi San Simon di Codroip che a si ocupe di narative e de
metât dai agns '90, di sagjistiche.

Un fenomen interessant a son i moviments culturâls che a son nassûts atôr pal
Friûl intai ultins decenis, in cualchi câs scuasit su lis olmis de Academiuta de
lenga furlana di Pasolini o dal grup des Risultivis dai agns '40 e '50.

Ricuardin il grup Sot Sora de biblioteche di Montreâl, il grup Majakovskji di
Cordovât, La Barca di Babele di Medùn e il moviment dai poetis Trastolons.

Intai agns '90 si son viodûts dai moviments zovanîls tant che a Gurize, leât ae
riviste amatoriâl Zuf de Zur (di dulà che al nassarà l'omonime clape musicâl)
che a Udin.

Chel di Udin, cu la aventure culturâl di Usmis, al à viodût nassi des sôs
cinisis dute une serie di autôrs e oparis inte leterature, inte sagjistiche,
intal teatri, intal cine e inte musiche.

Un dai fenomens inovatîfs inte leterature furlane contemporanie e je la
publicazion di oparis di sagjistiche di nivel in lenghe furlane. La plui
interessante e je forsit Il cjâf dai furlans di Franc Fari, dongje si puedin
ricuardâ Oltri Wittgenstein di Mario Midun o il Brevet di Mario Turello. Intal
cercin de leterature sientifiche a ven publicade la riviste sientifiche furlane
Gjornâl furlan des siencis cun articui sientifics par inglês e par furlan.



https://fur.wikipedia.org/wiki/Leif_Ericsson

Leif Ericsson o ancje Ericson e Eriksson (che al vûl dî fi di Erik, Leifur
Eiríksson par islandês, Leiv Eiriksson par norvegjês), cognossût ancje come "il
fortunât", al fo un esporadôr vichinc nâssut in Islande.

Fi di un altri grant esploradôr, Eric il Ros (Eiríkr Rauði par norvegjês), al
continue la opare di colonizazion viers ovest scomençade dal pari. Ator dal an
1000, guidât des relazions dal comerciant Bjarni Herjolfsson, al va plui in là
de Groenlande e al passe un intîr unvier intune tiere che lui al clamarà
Vinland, dulà che al cjate vignis, e che al descrîf come plen di salmons e
animâi.

Il so piçul acampament al costituìs il prin insediament european in Americhe,
cinccent agns prime de rivade di Cristofor Colomp. Chest acampament, Leifbundir,
al jere logât intal estrem nord de isule di Tieregnove, intal puest vuê
cognossût cul non di l'Anse aux Meadows e al durarà dome cualchi disine di agns.
I contats cui indigjens a forin cordiâi al inizi; daspò però Ericsson al torne
tal so paîs, dulà che al cjate che il pari al è muart, e lui al à di cjapâ il so
puest, par cui nol pues plui tornâ indaûr. L'acampament al vignarà distrut un an
dopo, par vie de ostilitât dai indigjens.



https://fur.wikipedia.org/wiki/Johann_Anton_Logy

Johann Anton Logy cognossût ancje Von Losinthal (Schloss Stecken , 1650 - Praghe
, 1721 ) al fô un compositôr e sunadôr di liût cec.

Al fô un dai miôrs sunadôrs di liût dal XVIII secul , e za in tal sô timp , al
jere une vore cognossût par jessi un virtuôs di chest strument. Il scritôr E.G.
Baron , tal sô libri Untersuchung des Instruments der Lauten , publicât in tal
1727 , lu ricuardave come :" Il Cont Logy de Boemie , une vore famôs par la sô
ecezionâl virtuositât , e par lis sôs numerosis cualitâs spirituâls..".

Il Cont Logy al jere nassût a Schloss Stecken , dongje Strakonitz , in te Boemie
meridionâl. La sô famêe jere origjinarie di Piuro , dongje Chiaviene ,che a chel
timp jere sot de autoritât dai Grigjons, indulâ puartave il nom di "Losy de
Losys". Sô pari si trasferîs in Boemie , indulâ al onten il titul di Cont in tal
1655.

Logy za cuant al jere vîf , al jere une vore famôs par jessi un virtuôs dal liût
, e brâf ancje come compositôr. Sylvius Leopold Weiss al dedicarâ al cont Logy
une des sôs oparis pui bielis : il Tombeau surla mort du Comte Logy. Al mûr a
Praghe in tal 1721.Dal cont Logy son stadis cjatadis ancje composizions par
chitare baroche , conservadis in un libri di intavolaturis te biblioteche de
Universitât di Praghe.



https://fur.wikipedia.org/wiki/James_George_Frazer

Sir James George Frazer (Glasgow, al 1 di Zenâr 1854 – Cambridge, ai 7 di Mai
dal 1941) al è stât un antropolic scozês. Al è fondamentâl il so contribût ae
antropologjie culturâl e ae storie des religjons. Al à scrit Il ramaç di aur,
opare monumentâl là che al à esponût la sô teorie su la magjie, intindude tant
che principi di un complès passât che le viôt evolvisi prime inte religjon e
dopo inte sience. Al definìs la magjie tant che un fenomen di simpatie tra lis
robis, buine di instaurâ leams par omeopatie, similitudin (tant che intal câs
dai rituâi vudù) o infet (dôs robis in contat fra di lôr a continuin a vê un
inflùs une su chê altre ancje dopo jessi stadis separadis). E je impuartante
ancje la teorie che al disvilupe sul “diu murient”, un teme che Frazer al
individue dentri di tantis religjons, a partî dai studis di Wilhelm Manhardt,
che al viôt la divinitât cjapde intune vicende là che e pierdarà la vite, par
dopo tornâle a cuistâ di gnûf intun moment sucessîf. A son esemplis lis vicendis
mitichis di Osirit, Dionis, Atis, Adon, Baal, Jesù, e v.i. Il teme centrâl che
si disvilupe il ramaç di aur al è la vicende dal Rex Nemorensis, sacerdot di
Diane intal templi di Nemi, sorevivence di un antîc cult dentri dal contest
storic di Rome antighe. Daûr de interpretazion di Frazer, chest al agjìs su la
nature e su la fertilitât pai siei podês simpatics (propris de magjie simpatiche
dite parsore) e al à un rûl sociâl fondamental pe comunitât. Par difindindi la
integritât fisiche cheste e à fissât un sisteme di tabù finalizât a difindilu,
biel che la integritât spirituâl e ven garantide dal trasferiment simbolic
intune anime esterne (il ramaç di aur). Al rivâ de decjadence fisiche dal re
mâc, no plui just pal so rûl sociâl, la sucession e ven determinade dal copament
rituâl dal rex nemorensis di bande di un che lu disfide, che lu à di copâ in
duel dopo vê crevât il ramaç dal boscut di Diane. Pal gjornalist britanic Henry
Noel Brailsford, Frazer al à contribuît a formâ il pinsîr dal Nûfcent, tant che
Karl Marx e Sigmund Freud, e tant che Charles Darwin, che Frazer si calcolave so
dissepul e continuadôr. Ma propit il metodi "darwinian" aplicât ae storie des
religjons i à tirât cuintri lis critichis di Ludwig Wittgenstein: par lui Frazer
« nol è in stât di imagjinâsi un sacerdot che in fonts nol sedi un pastôr inglês
dal nestri timp, cun dute la sô stupiditât e ignorance» e ancje: « Frazer al è
tant plui salvadi de plui part dai siei salvadis, parcè che chescj no podaran
jessi cussì lontans de comprension di un fat spirituâl tant che lu è un inglês
dal secul vincjesim. »



https://fur.wikipedia.org/wiki/Huang_Xianfan

Huang Xianfan(Fusui, ai 13 di Novembar 1899 - Guilin, ai 18 di Zenâr 1982) al fo
un storic, etnolic, antropolic cinês e grant espert di storie zhuange, al fo un
impuartant antropolic dal cine dal XX secul, al fo il leader de Scuele di Bagui
e Scuele di Wunu cinês.

Huang Xianfan al nas intal 1899 inte citadine dal Guangxi dal Qusi in Fusui, vuê
in Cine. Al à studiât a Fusui. Huang al studià dal 1922 al 1926 al Scuele Normâl
Nanning di Guangxi e dal 1926 al 1935 al Universitât Normâl di Beijing(Beijing e
je la capitâl de Cine). Si è laureât in Storie ae Universitât Normâl di Beijing
tal 1935. Huang al studià dal 1935 al 1937 al Universitât di Tokyo. Intal 1937
al tornà in Guangxi cinês, dulà che al deventà un insegnant di storie, al à
lavorât ae Universitât di Guangxi(1938-1940, deventà professôr di storie) e ae
Universitât di Sun Yatsen(1941-1942, professôr di storie). Huang al insegnà
intal dal 1943 al 1953 al Universitât di Guangxi e dal 1954 al 1982 al Collegium
Normâl di Guangxi e intal 1981 al fondà il Universitât Lijiang di Guilin, une
Universitâ di amateur di Guilin pai adult.



https://fur.wikipedia.org/wiki/Henry_Moseley

Al studie a Eton e intal 1906 al jentre tal Trinity College di Oxford dulà che
al oten la lauree in fisiche intal 1910. A pene dopo al jentre a fâ part dal
grup di ricercje di Ernest Rutherford a Manchester fin al 1913.

Cun sperimentazions intal cjamp de spetroscopie a rais X, propit in chel an al
publiche i risultâts des sôs ricercjis dulà che al rive ae conclusion che lis
frecuencis dai rais mandâts fûr di ogni element a svariin in proporzion al numar
di ordin (atomic) dal element stes (leç di Moseley).

Cu la scuvierte dai isotops si rindisi cont che nol è il pês atomic a incidi su
la leç periodiche di Mendeleev ma il numar atomic che al fâs di base pa Taule
periodiche dai elements. Cu la Prime Vuere Mondiâl, Moseley, intant lât in
Australie, al torne in patrie. Al è ingaiât daurman - cundut che Rutherford al
sedi contrari - e al ven copât inte Bataie di Galipoli intal 1915.

No son in pôcs a pensâ che, se Moseley al fos sorevivût ae vuere, al varès vût
dal sigûr il Premi Nobel, calcolant la impuartance dal so lavôr fat intal arc di
timp di dome 40 mês.



https://fur.wikipedia.org/wiki/Grafie_Faggin-Nazzi

La grafie Faggin-Nazzi e je une grafie dal furlan une vore inovative proponude
di Zorç Faggin e di Gianni Nazzi. In cheste grafie a son vignudis fûr
publicazions e in particolâr il Vocabulari Talian-Furlan Furlan-Talian dal 1985
e chel dal 2010.

E je une grafie che e à une vore di coerence interne e che e dopre soluzions
inovativis come lis letaris š, č e ğ. Chestis soluzions, une vore diferentis di
chês tradizionâls des grafiis furlanis, a son stadis ancje la critiche plui
grande che i je stade fate a cheste grafie.

Tal 1996 la leç regjonâl 15 e à decretât come uficiâl la grafie elaborade di
Lamuela tignint cont des indicazions di une comission nomenade des provincis di
Udin, Gurize e Pordenon. Ancje par chel in dì di vuê a son pôcs di lôr che a
doprin la grafie Faggin-Nazzi. La grafie uficiâl no je stade proponude dal prof.
Lamuela. Sô nome la elaborazion daûr des sieltis di une comission publiche
nomenade de Provincie di Udin, adun cun Pordenon e cun Gurize.

La č e ven doprade pal sun palatâl dolç denant des vocâls a, o, u. Te grafie
uficiâl si dopre il ç.

La ğ e ven doprade pal sun palatâl dolç denant des vocâls a, o, u. Te grafie
uficiâl si dopre il z in inizi di peraule e il ç a la fin. Par esempli viaç,
zûc, zâl, zovin inte grafie uficiâl a deventin viağ, ğûc, ğâl, ğovin ta cheste
grafie.

La Š e ven doprade pal digram sc talian. Cheste e je une pronunzie
carateristiche di cualchi varietât dal furlan che no esist te grafie uficiâl
dulà che la Šene de grafie Faggin-Nazzie e je nome sene tal standard.

Il digram lj al ven doprât pal sun come chel dal trigram gli talian. Chest
digram nol esist inte grafie uficiâl.

Il j al ven doprât sedi al inizi de peraule (come te grafie uficiâl) par
peraulis come jet, sedi dentri des peraulis pe semivocâl i. Te grafie uficiâl
dentri des peraulis no si scrîf mai j ma simpri i (par esempli inte grafie
Faggin-Nazzi si scrîf nuje e in grafie uficiâl nuie); a fasin ecezion lis
peraulis di composizion: esempli disjerbâ



https://fur.wikipedia.org/wiki/Gon%C3%A2rs

Gonars o ben Gonârs al è un comun intal Friûl di Mieç, che al dì di vuê al fâs
part de provincie di Udin e al à 4.637 abitants.

La prime version normalizade dal non fate dal OLF e jere Gonars cence l'acent
lunc su la a. Cheste grafie e lave daûr des regulis di normalizazion (la a e à
daûr dôs consonantis).

Dal rest il probleme di pronuncie nol è dai furlans ma dut câs dai marilenghe
talians che a fasin fature a disilu just (tant che par esempli i nons dai comuns
di Cormons, Comelians e v.i.) e dut câs lis cuestions di grafie a saressin pe
lenghe taliane.

Il comun al à però fat proteste ricuardant sei la scriture tradizionâl sei la
origjin etimologjiche dal non. L'ARLEF i à dât reson e duncje si pues doprâ
ancje la grafie Gonârs.

Gonars al è un dai comuns che al à creât un sportel pe lenghe furlane, cul
jutori de leç 482/99. Lis sôs ativitâts a son chês de promozion de lenghe
furlane, de traduzion di documents ancje pai citadins e de gjestion dai
finanziaments dâts fûr cu la leç. Il sît dal comun al è dal dut bilengâl.

I segns plui antîcs che a dimostrin la presince dal om te Basse Furlane a van
indaûr al Mesolitic: a son imprescj piçui fats cun sclesis di siliç, che si
doprave par armâ lis pontis des frecis pe cjace. Chescj reperts a testemonein
che la basse planure furlane e jere frecuentade di piçui grups di oms che tra il
8000 e il 7000 p.d.C. a vivevin cu la cjace dai grancj mamifars dal bosc
(cierfs, cenglârs e vie indenant) e cjapant sù plantis salvadiis. Si crôt che al
fos un periodi cuant che te planure furlane al ves di jessi un grant bosc plen
di rôi, frassins, faiârs e plen ancje di flums, risultivis e di sfueis. Po, tal
5000 p.d.C., cuant che aromai il rapuart dal om cul ambient e il sisteme di
doprâ il teritori a jerin cambiâts, lis primis comunitâts di contadins e di
arlevadôrs neolitics a colonizarin cheste zone, a ocuparin la planure butant jù
i arbui, brusant tocs grandonons dal vecjo bosc e ae fin a lavin a cirî gnovis
tieris. Dut câs la presince e l'impat dal om neolitic in chescj teritoris no
forin costants e chest lu dimostrin lis diferencis tra i sîts archeologjics de
zone. No vin testemoneancis archeologjichis di rilêf par chel che al rivuarde i
timps dopo, ven a stâi la Ete dal Ram e la Ete dal Bronç antîc (fin ai prins
secui dal II mileni p.d.C.). Invezit e je documentade e si cognòs une vore ben
la Ete dal Bronç antîc tal rest de Italie dal nord: cheste e je la epoche des
palafitis e dai grancj vilaçs fats sù palificazions, dulà che a son a stâ
comunitâts che si son insediadis in maniere stabile intun teritori definît e a
vivon in gracie des ativitâts agriculis dal arlevament di pioris e cjavris,
oltri che di cjace e di racuelte. Invezit il teritori furlan al presente
carateristichis diferents rispiet al rest da la Italie setentrionâl: no si sa
che a sedin stadis palafitis e, ancje se a son ogjets di bronç che a somein dal
dut a chei che a jerin tal rest de Italie dal nord, a son ancje ogjets di
ceramiche che invezit a sintin la influence de culture balcaniche danubiane.
Invezit si à la documentazion di insediaments e vilaçs cu la Ete dal Bronç Medi
(cirche 1700 p.d.C.): l'insediament di Porpêt al è di chest periodi. Al jere su
di une piçule culine e al jere difindût sedi di elements naturâi (il flum Cuar a
nord e un grant sfuei ta chês altris bandis), sedi dal intervent dal om che lu
sierà fasint sù une palade dople e un teraplen. Cun di plui al jere un centri
impuartant pe produzion metalurgjiche e forsit al è propite par chest che al fo
l'unic insediament a sorevivi, dopo de nassite dai vilaçs de Ete dal Bronç medi,
ae crisi che e cjapâ la plui part de Italie setentrionâl. Di cheste crisi la
planure furlane no rivà a vignî fûr fin al timp de colonizazion fate dai Romans.
Lis testemoneancis che a rivuardin la Ete dal Fier (scomençant cul secul VIII
p.d.C.) a son scjarsis: i pôcs insediaments (Porpêt, Palaçûl e Cjarlins) a jerin
dilunc dai flums principâi e pluitost dongje dal mâr. Duncje la ocupazion de
planure e jere rare, ma i reperts a fasin crodi che e fos un sisteme diferent di
insediament rispiet ae Ete dal Bronç medi e resint: nol jere plui un sisteme di
vilaçs che a jerin dongje dai flums, ma di pôcs insediaments che a controlavin
un grande part di teritori, forsit lant daûr di un ordin politic militâr precîs.

Tal cors dai secui si è conservât cualchi toponim che nus testemonie il fat che
il teritori di Gonârs al jere abitât in epoche romane: prin di dut Antognan, che
al è un toponim prediâl. I prediâi (propite dal latin praedium, ‘proprietât
teriere’, ‘fonts’) a indichin i fonts agricui che a cjapavin il non (pal solit
che de ''gens'' di apartignince) dal colon che al veve vût il teren: po il
toponim prediâl si lu costruìs scomençant di un element onomastic e zontant un
sufìs. Al è sigûr che il prediâl Antognan al rivedi di Antonius e a chel si
tache il tipic sufìs latin -anum. Si puedin atribuî ae epoche romane ancje
altris toponims, par esempli “Sacavan”, che al è il non di un teren logât a nord
dal paîs di Gonars e de Stradalte e che ancje chel al è un prediâl che al ven
forsit di Saccavus o Saccavius. Un altri esempli al è il toponim “Jevade”, un
non atribuît a une strade e che apont al indiche che cheste e jere stade fate sù
in rilêf, suntun strât di pieris e glerie, daûr dal tradizionâl sisteme che i
Romans a dopravin par fâ lis stradis. Al è une vore probabil che tal periodi
roman i teritoris di Gonârs a fossin abitâts di cualchi famee di contadins, che
a scomençarin a bonificâ e a mondâ il teren di mût di rindilu adat ae
agriculture. Dut chest al è testemoneât di tancj reperts di ete romane,
conservâts li dal Museu Civic di Udin e di cualchi urnis pes cinisis, che
invezit a son conservadis a Gonârs, te sede de Scuele secondarie “T.
Marzuttini”.

I tancj reperts langobarts che a son stâts cjatâts te zone tra Porpêt e Gonârs
nus fasin pensâ che al fos un insediament militâr; di fat a son stâts cjatâts
pontis di lance e di frece, spathae e umbons di scût. A son di particolâr
interès la spatha cjatade a Gonârs e un umbon di scût, definît “di parade” pes
decorazions di lus, cjatât a Porpêt, e che forsit al fo di un nobil o di un
comandant militâr. Chescj reperts a podaressin lâ indaûr ae II metât dal secul
VII. Invezit il sarcofac cjatât tal 1968 tra Gonârs e Favuîs al è dal secul
VIII; dentri a jerin i rescj di doi scheletris (forsit om e femine langobarts) e
une crôs di bronç une vore interessante parcè che al somee che podedi jessi chê
di un relicuiari dal tesaur dal Domo di Cividât. Chest al fâs crodi che e
podarès jessi il so model. Cussì une ipotesi e je chê che l’om cjatât a Gonârs
al fos un oresin e che la crôs di bronç e sedi un strument de sô art. Cuant che
i Langobarts a rivarin in Friûl a puartarin gnovis fuarcis e gnûfs stanziaments.
Cussì, ancje tes campagnis ator dai trê paîs di Gonârs, Favuîs e Antognan a
tornarin a tacâ la ativitât agricule e, une vore probabil, ancje la ativitât
artesanâl e comerciâl. Daspò de dominazion langobarde ancje Gonârs al fo
sometût, cussì come dute la Basse Furlane a chê dai Francs e po e patì lis
invasions dai Ongjars (899-952). Un document dal 1028 dulà che l’imperadôr Corât
II al concedeve al Patriarcje il guvier di chestis zonis, che a jerin deventadis
cuasi disabitadis e patrie di boscs e terens no coltivâts, al testemonie la
cundizion di scjars svilup e di degrât che e jere te planure furlane daspò des
incursions dai Ongjars. Il periodi patriarcjâl al scomence mostrant scjars
svilup e desolazion, ma i Patriarcjis si impegnin intune azion energjiche par
tornâ a popolâ e par recuperâ dal pont di viste economic e sociâl ducj i
teritoris dal Friûl che a jerin sot dal lôr podê. Il patriarcje Poppo (o Popon)
al tornà a fâ sù la basiliche di Aquilee, inaugurade ai 13 di Lui dal 1031. Cu
la istituzion dal cjapitul di Aquilee, i da une part dai teritoris de Glesie
aquileiese, che a son elencâts intune bole che e à la date de inaugurazion de
basiliche. Cheste bole e je il document plui vecjo dulà che si ateste la
esistence des vilis di Gonârs e di Antognan, che però a restin fûr da la
donazion, probabilmentri parcè che a fasevin za part de jurisdizion dal cjistiel
di Porpêt. Vie pai secui X e XI, intant che si viodeve progrès sociâl e
economic, si definissin lis comunitâts rurâls locâls, cjapadis dentri ancje chês
che al dì di vuê a fasin part dal comun di Gonârs che si pense che al ves une
popolazion intor dai 200-300 abitants cirche, invezit al è probabil che in chês
che vuê a son lis frazions e fos a stâ mancul int. Ae fin de ete patriarcjâl tai
agns subite prime che e rivàs la Serenissime in Friûl (1420), i paîs di Antognan
e Favuîs a jerin sot de jurisdizion dai conts di Castel Porpeto, invezit Gonârs
al dipendeve da la podestarie di Maran.

Il 1420 al segnà l'inizi de ocupazion veneziane in Friûl e duncje i paîs di
Gonârs, Favuîs e Antognan cun dute la lôr campagne a larin sot dal guvier venit,
ancje se in maniere no direte. Di fat la Serenissime e ricognossè la invistidure
feudâl dal cont di Gurize su Antognan e Favuîs fin ae muart dal ultin
dissendent, invezit di chê altre bande Gonârs al fo sot de protezion dal
Patriarcje, come ancje la podestarie di Maran. In contemporanie cul inizi dal
domini de Republiche di Vignesie in Friûl, sul confin orientâl si presentà la
menace dai Turcs. Propite lis invasions dai lôr esercits in Friûl a segnarin in
maniere dolorose la seconde metât dal secul; la scorsade dal 1477 e fo di
particolâr rilêf pe storie di Gonârs parcè che e puartà a la distruzion di dut
il paîs e ancje di chel di Antognan, disdrumâts come tantis altris vilis dongje
de Stradalte. A ruvinâ ancjemò di plui la situazion di chescj puescj, il 1500,
an cuant che al murì Leonart, ultin dissendent de dinastie dai conts di
Tirôl-Gurize, al segnà l'inizi di une dispute violente tra la Cjase de Austrie e
la Republiche veneziane pal domini de Basse planure furlane. I austriacs a
ereditarin i bens dai conts di Gurize (par vie che a jerin lôr), invezit
Vignesie e pretindè di slargjâ il so guvier su chê part dai bens che no masse
decenis prime e veve dât in concession feudâl propite ai conts di Gurize. Il
risultât al fo une vuere tra la Serenissime republiche di une bande e la
Austrie, judade di Spagne, France e cualchi princip talian (a formâ la leghe di
Cambrai) di chê altre. La situazion si definì cui pats di Noyon dal 1516 e la
diete di Worms dal 1521, dulà che si stabilì che la Austrie, gjavâts fûr i
dirits risiervâts al Patriarcje, e ves il guvier di une buine part de Basse
planure furlane, cjapâts dentri i paîs di Gonârs, Favuîs e Antognan, adun cu lis
vilis di Cjistiel, Porpêt, Vilegnove, Cjarisà, San Zorç, Noiâr e Cjarlins.
Cheste definizion però si concretizà dome cul 1546, daspò che la contraposizion
tra Vignesie e Austrie e jere deventade plui aspre: di fat la prime e veve
ocupât une altre volte la fuartece di Maran (1542), invezit la seconde e veve
fat sù dongje di cheste fuartece il presidi di Maranut, par controlâ la zone.
Cussì al scomençà il guvier austriac sui teritoris di chel che al dì di vuê al è
il Comun di Gonârs e al le indenant cuasi cence interuzions plui o mancul par
trê secui, ancje se i contrascj continuâts tra Serenissime e Imperi a forin la
cause di tensions fuartis. Oltri a chestis discordiis politichis a jerin ancje
lis cuistions continuis che a vignivin fûr tra paîs tacâts che però a jerin sot
di guviers diferents: la cause principâl des cuistions e jere chê dai dirits par
doprâ pascui, flums, palûts e ducj chei bens che a podevin doprâ ducj i doi.
Cheste continue cundizion di tension e degjenerà in maniere inevitabile: tal
1615 e sclopà une gnove vuere tra Vignesie e Austrie, la “vuere di Gradiscje”,
clamade cussì parcè che lis operazions a forin dutis ator di cheste fuartece.
Daspò cirche di trê agns di scuintris, tal 1618 a firmarin la pâs a Madrid di
mût che a tornarin lis divisions teritoriâls che a jerin prime de vuere e duncje
al fo confermât il domini austriac su Gonârs, Favuîs e Antognan. Par vie di
cheste situazion tese e instabile, la cundizion economiche e sociâl di chestis
tieris tra il ‘500 e il ‘600 no si presentave par nuie prospere. La cressite des
tassis, l’indebitament ancje chel in cressite des fameis cuntun redit medi bas,
la vendite progressive dai bens comunâi e l'insiorament des fameis nobilis e
benestantis e di conseguence il lôr potenziament, a jerin dome il segnâl evident
de puaretât difondude e dal malstâ che al zirave tra i contadins e i piçui
artesans. Dome cu la seconde metât dal ‘600 la situazion e là un pôc miôr,
soredut pe introduzion di dôs inovazions fondamentâls pe economie agricule: la
coltivazion dai morârs cul relatîf arlevament di cavalîrs e la coltivazion de
blave. In pôcs decenis a deventarin dutis dôs la base economiche fondamentâl de
sussistence des classis puaris di chescj paîs; in particolâr la blave, che e
veve une rese nete plui grande di chê dal forment, e fo la base primarie de
alimentazion par i trê secui dopo. Però il domini assolût tal setôr alimentâr di
chest cereâl, che al jere une vore util par slontanâ la pôre de fam, al causà la
difusion de pelagre e dal cretinisim in dutis chestis zonis e chestis malatiis a
tormentarin Gonârs, Favuîs e Antonian fin al inizi dal Nûfcent. Adun cul
decjadiment e cul bloc economic dai secui, ancje il podês des istituzions al là
al mancul: il patriarcjât al veve pierdût dutis lis funzions civîls in pratiche
za al inizi de dominazion veneziane: cualchidun dai siei teritoris al jere
sopognet al control di Vignesie e cualchidun altri al control de cjase de
Austrie; lis gastaldiis e lis podestariis a jerin deventadis di man in man
jurisdizions di caratar privât, lassadis in ereditât di pari in fi, e leadis a
interès cuasi dome familiârs; la fuarce e la libertât des comunitâts rurâls si
jerin lentementri degradadis e ridusudis, fracadis dal pês sociâl e economic des
fameis dai siôrs. Par volê dal imperadôr Ferdinant II, dal 1647 Gonârs, Favuîs e
Antognan a jentrarin te autonome contee dai princips di Gradiscje, che dal 1717
e jere sot de dipendence direte de cjase de Austrie e daspò unide, tal 1754, ae
contee di Gurize cul titul di “Contee di Gurize e Gradiscje”. Intun ciert sens
in chescj agns si definì il procès di definizion dai confins tra i teritoris
venits e chei de cjase de Austrie, leâts intun gredei di jurisdizions e dirits
che nol jere facil di disgropâ. La sopression dal patriarcjât di Aquilee tal
1751 e fo il stimul par risolvi il probleme, che al lave indenant di plui di doi
secui, di definî il confin tra i teritoris de Republiche e chei dal Imperi.
Chest confin al veve un andament intorteât leât prin di dut al percors dai flums
e dai cors di aghe de zone (soredut il flum Ausse). La fin dal Patriarcjât al fo
ancje la origjin de realizazion des dôs Arcidiocesis di Gurize e di Udin e la
definizion dai teritoris dulà esercitâ la lôr competence religjose. La
testemoneance concrete, e che e esist ancjemò, dai acuardis di metât Sietcent e
je la piere confinarie metude tal 1753 sul confin che al divideve l'abitât di
Gonârs di chel di Morsan, po tirade vie tal 1808 par ordin dal Dipartiment di
Passarian istituît dai francês e conservade al dì di vuê tal curtîl de canoniche
di Gonârs. Su di cheste e je incidude, in latin, la sô funzion: Confin de
Austrie Interiôr e dal Friûl Venit, daspò de pâs di Worms mai colocât, metût tal
timp dai dominis di Marie Terese romane imperadore simpri auguste, regjine di
Ongjarie e di Boemie, Arciduchesse di Austrie e Franz Laurean dôs di Vignesie,
cu la mediazion di Ferdinant Filip cont di Harrsch e Zuan Donât pe definizion
dai confins. 1753. Però, a diference dal dì di vuê, in chê volte il confin inte
plui part des voltis nol veve definizions precisis e di no podê contestâ. Par
chest motîf si spieghe il continui conflit di interès tra i doi Stâts
confinants.

Cuant che tal 1797 Napoleon al rivà in Friûl, a forin cambiaments profonts, come
pardut culà che a jerin rivadis lis armadis dai francês. Il gnûf secul al
scomençà sot de tutele de dominazion francês, che e tignì il guvier dal Friûl
dal 1805 al 1813. Daspò di jessi passâts sot de aministrazion dal distret di
Palme e dal dipartiment di Passarian, i trê abitâts di Gonârs, Favuîs e Antognan
a subirin in pôcs agns une profonde ristruturazion aministrative ma ancje
politiche e sociâl. Il dât plui impuartant al fo la unificazion dai trê abitâts
intun nucli sôl dal comun di Gonârs, fissant la struture atuâl di un cjâf lûc cu
lis frazions anetudis, guviernât di un sindic e di conseîrs nomenâts dal prefet
dal dipartiment. In chest periodi a forin fondamentâi ancje la introduzion dal
codiç civîl, che si sostituì a ducj i dirits e a lis jurisdizions ereditâts
ancjemò de ete feudâl, la realizazion di un catastic, clamât propit napoleonic,
par une distribuzion plui ecuilibrade de tassazion sul teritori e il miorament
des rêts des stradis, prime di dutis la Stradalte (clamade apont ancje
“Napoleoniche”), fate plui drete e facile par podê passâ. Cu la sconfite di
Napoleon e, plui di precîs dal 1813, al scomençà il secont periodi de dominazion
austriache, slargjât in pratiche a dut il Friûl. Par mieç di un proclame, ai 7
di Avrîl dal 1815 al fo istituît il Ream Lombart Venit, che al cjapave dentri
dai siei confins ducj i teritoris furlans che prime a jerin stâts sot Vignesie.
Dongje di chest e par dâi continuitât, la part dai teritoris furlans che e reste
(e che e jere za sot de tutele austriache dai timps prime de Rivoluzion francês)
invezit si unì dal pont di viste aministratîf ai “Paîs de Corone”. Però chest
confin imagjinari, che al passave propite tes vicinancis di Palme, nol creave
nissun stac o separazion tra il Ream Lombart Venit a pene nassût e i dominis
ereditaris de Cjase dai Asburc; lis misuris aministrativis a jerin plui o mancul
lis stessis, lis misuris fiscâls a jerin cuasi compagnis, la leç comunâl e
provinciâl e jere compagne, cussì come lis disposizions che a rivuardavin la
istruzion, la justizie e i oblics militârs. Ancje se e jere cheste organizazion
positive e un caric fiscâl inferiôr in maniere nete rispiet a chel dai agns di
Napoleon, no si pues dî che chestis tieris a acetassin di biel voli e in maniere
trancuile il domini de Cjase de Austrie. Lis lamentelis, lis contestazions e lis
protestis a jerin numerosis e cualchi a deventavin rivoltis o azions armadis. La
concomitance di chescj cambiaments politics e di avigniments dolorôs cuntune
sucession di carestiis, leadis a une pessime circostanze climatiche (il 1816 al
è clamât “l'an cence Istât”, come i agns dopo che a forin frêts compagn e duncje
sfavorevui a la agriculture), a puartarin dute la regjon a nivei di vite
pardabon bas, testemoneâts in maniere significative da la definizion di chest
piçul periodi, 1813-1821, come “i agns de grande fan”. Infratant e nassè la
provincie di Udin (1814), che e cjapà dentri ancje i paîs di Gonârs, Favuîs e
Antognan che prime a jerin sopognets ae Contee di Gurize e Gradiscje, invezit il
Sindic al fo sostituît di un podestât e il catastic che a vevin realizât i
francês al fo completât e di conseguence a forin fatis la revision e la
perecuazion des tassis. Al fo abolît il Codiç napoleonic, sostituît cul Codiç
civîl austriac (par tancj aspiets plui moderni di chel francês), che al restà in
vore in Friûl fin al 1871. Soredut però si tornarin a definî lis aministrazions
locâls e provinciâls e i siei membris a forin sielzûts pe plui part te classe
medi alte locâl par fâ guviernâ i siei sotans di personis leadis diretementri a
lôr. Però la situazion economic sociâl des classis medi bassis e continuà a lâ
in piês. La ativitât principâl e jere la agriculture che e ocupave la maiorance
grandone de popolazion in cualitât soredut di zornadîrs, metadiaris e fituâi.
Chescj, sopognets a pats colonics simpri plui pesants, a lavin di man in man a
incressi il numar dai contadins che no vevin la tiere. Stant che chestis
personis a jerin par fuarce leadis in maniere direte ai flus variabii de
ativitât agricule, a costituirin la categorie di int che e fasè scomençâ il
fenomen de imigrazion, che al fo clâr e evident soredut da la seconde metât dal
secul. Invezit il possediment dai terens al jere, soredut te zone de Basse
furlane, in man ai grancj proprietaris, che no ju aministravin in maniere
direte, ma par mieç di gastalts e fatôrs, che come impegn principâl a vevin la
gjestion e il control de ativitât dai contadins sopognets, pal plui paiâts par
mieç dal pat di metadrie. Dongje de agriculture, l'artesanât e la industrie si
presentavin tant che ativitâts margjinâls e diretis a une dibisugne dal dut
locâl. Il malstâ che al derivave di cheste situazion ferme e puare dal pont di
viste economic, adun cui ferments di caratar indipendentist e iredentist, al
alimentà i mots dal 1848, che a traviersarin ancje il Friûl lassant segns
indelebii soredut te zone di Palme e dai paîs dongje e che a forin la spie plui
evidente e significative de unitât de Italie che e vignarà. Di fat tal procès di
unificazion nazionâl i teritoris furlans, jessint une zone di confin, a cjaparin
une significative impuartance strategjiche; prin di dut lu dimostre la
ossilazion dal confin tra il Ream di Italie a pene nassût e la cjase de Austrie,
fissât tal Avost dal 1866, ae fin de Tierce Vuere di Indipendence, dilunc di une
linie che e passave tra Morsan e Gonârs, e puartât cualchi chilometri a est di
Palme tal mês di Otubar di chel stes an. Di chê date indenant il teritori dal dì
di vuê dal Comun di Gonârs al fo in maniere stabile teritori talian. Però chest
profont cambiament politic, acetât cuntun entusiasim avonde flap, nol puartà une
mutazion significative des cundizions economichis e sociâls de Basse planure
furlane. La maiorance grandonone de popolazion e lavorave ancjemò te
agriculture, che però no rivave a furnî il nudriment che al coventave par dâ di
mangjâ in maniere complete dute la popolazion. Cheste situazion di ferme e fo la
origjin e la cressite dal fenomen de emigrazion, che e viodè tra la fin dal
Votcent e la prime metât dal Nûfcent un numar grandon di zornadîrs partî a cirî
fortune e lavôr no dome in Europe, ma ancje tal rest dal mont. Chest al fo il
fenomen plui rilevant di un periodi, chel tra il 1866 e il 1914, segnât di
decenis di pâs, ma caraterizât di une storie opache, cence acjadiments di
significât e di cualsisedi progrès di rilêf. Chescj flus migratoris, soredut
temporanis e stagjonâls, ma che un pôc a la volte a cjaparan la forme di
emigrazions definitivis, soredut di là dal ocean, a puartarin in Friûl un
contribût finanziari consistent par mieç di chel che a mandavin i emigrâts. Tal
stes timp al’inizi dal Nûfcent tai teritoris comunâi al nassè un ciert svilup
artesanâl e comerciâl, caraterizât in mût particolâr pal teritori di Gonârs da
la ativitât des cjalçaduris. Par dut il secul vincjesim, ancje se cun alts e bas
inevitabii, chest al fo un dai setôrs economics principâi di cheste zone, adun
cun altris ativitâts, come par esempli la lavorazion dal fier e dal len, la
masanadure, la sartorie e un numar considerevul di ostîrs e casulins.

Il lent progrès economic de zone e cognossè un moment di ferme tai doi agns
prime dal inizi de prime vuere mondiâl. Tra il 1913 e il 1915 e capità une crisi
gjenerâl: in pratiche si fermarin i pôcs cumierçs cul forest, la agriculture no
jere tes cundizions di fâ invidie, invezit chês pocjis iniziativis sostignudis
dai consorzis e dai privâts te Basse furlane, soredut lis bonifichis e la
coltivazion di terens gnûfs, a jerin dentri intun contest di cundizions
economichis e sociâls masse disastradis par podê modificâlis in curt. Cheste e
je par tancj trats la situazion delicade e precarie di dut il Friûl, soredut la
Basse planure, su la puarte dal prin conflit mondiâl. Al inizi des ostilitâts in
gjenerâl la popolazion e ve une disposizion risiervade e contrarie in mût fuart
a la vuere e une idee difondude di jê tant che “calamitât tremende” par un
teritori puar che fin da la antichitât al jere stât une tiere di passaç e ancje
un cjamp di bataie di numerôs esercits. Propite dilunc dal confin tra Friûl e
Austrie si combatè cualchidune des bataiis fondamentâls di dut il conflit. Sul
teritori di Gonârs a forin realizâts un ospedalut militâr e un cjamp di
aviazion, che al ve la funzion di base di supuart di azions impuartants azions
dai aeris militârs talians cuintri dal teritori austriac ongjarês. In particolâr
a Gonârs si memore une di chestis azions tal monument ae Aviazion: al è un
imponent basrilêf in bronç, realizât tal 1968 dal artist furlan Gigi Di Luca,
che al vise de azion di vuere dai 18 di Fevrâr dal 1916 dal Maiôr pilote Oreste
Salomone, che, unic superstit dal ecuipaç dal so bombardîr “Caproni”, al ve di
rivâ a tiere in emergjence tal cjamp di aviazion di Gonârs. La disfate di
Cjaurêt dal Otubar dal 1917 e fasè lâ in piês cence misure i efiets za tragjics
de vuere e e fasè colâ dut il teritori furlan tes mans dai esercits dai Imperis
Centrâi. La fin dal conflit e consegnà ai furlans, sfinîts e avilîts dai agns di
vuere, un teritori devastât: al jere impussibil doprâ il 50% de superficie
agrarie, il procès di industrializazion al jere interot e tornât indaûr di plui
di trente agns, la popolazion decimade, soredut tes sôs fassis plui produtivis,
e obleade ae disocupazion o a migrâ par vie des cundizions di puaretât estreme e
des prospetivis di vore che cuasi no jerin. In chest contest il Comun di Gonârs
nol jere une ecezion par vie che se di une bande al veve cualchi piçule aziende
artesane che si svilupave, di chê altre e subive distès il fenomen de
emigrazion. La fin dal conflit e puartà ancje cambiaments sociâi impuartants,
prin di dut il sfantament dal mont dal Votcent cui siei privileçs e lis sôs
prerogativis. Si lu viôt soredut tai teritoris agricui de Basse furlane dulà
che, par vie dai lavoradôrs catolics e socialiscj che a “sburtavin” adun, si
concretizà la abolizion de metadie e di ducj chei pats colonics simii a jê e une
vore gravôs pal mont dai contadins e dai zornadîrs.

Tai agns vincj dal Nûfcent al scomençà e al deventà simpri plui fuart il periodi
dal fassisim e di chel si pues visâ dal discors famôs che Mussolini al fasè a
Udin tal Setembar dal 1922. Di chel an indenant il duce al fasè un acentrament
progressîf che al puartà ae afermazion dal stât totalitari, su la fonde di une
gjestion acurade dal consens e de repression, e che al prevalè su dutis lis
sburtadis viers la autonomie locâl che a saran un pôc a la volte metudis dentri
e fracadis dal gnûf stât autarchic e centralizât in maniere fuarte. Dal pont di
viste economic par vie de puaretât dai piçui proprietaris de planure furlane,
soredut te Basse, a scugnirin ipotecâ lis puaris tieris dulà che a jerin parons.
Cun di plui la emigrazion e fo di gnûf un fatôr fondamentâl de vite economiche
di dute la regjon, daspò di cualchi an cuant che al someave che e fos stade une
regression. Invezit a forin fatis oparis di bonifiche e e fo realizade cualchi
opare publiche leade soredut ae viabilitât e ai progjets di sistemazion dai
bacins idrografics. Si fasè pôc par promovi la industrie furlane, che no passà,
se no di râr, il nivel di piçule aziende, come che al dimostre in mût larc ancje
l’artesanât de chê volte nassût tal teritori di Gonârs e tai comuns dongje. Un
câs a part al fo l'intervent diret dal Stât cui siei capitâi te realizazion dal
stabiliment di Tor di Zuin, bacin di racuelte par dut il secul di un grum di
lavoranzie che e rive dai paîs di Gonârs, Favuîs e Antognan. Buine part de
opinion publiche si preocupà pe jentrade in vuere de Italie di Mussolini. La
ostilitât profonde tai confronts de vuere e dal regjim fassist si manifestà
daspò dai 8 di Setembar dal 1943 a traviers de rivolte dai partesans, che e fo
fuarte e significative in dut il teritori furlan, e in gjenerâl a traviers dal
moviment de Resistence, sostignût dal consens e da la colaborazion de maiorance
de popolazion. Par chel che al rivuarde in particolâr il paîs di Gonârs e il so
teritori, lis vicendis de seconde vuere mondiâl si learin in maniere une vore
strete cu la vite de comunitât locâl par vie che tal autun dal 1941 il regjim
fassist al realizà un cjamp di concentrament, dulà che da la vierte dal 1942 a
forin internadis miârs di civîi caturâts tai teritoris ocupâts dal esercit
talian te ex Jugoslavie.

Par chel che al rivuarde il paîs di Gonârs e in mût particolâr il so teritori, i
avigniments de seconde vuere mondiâl si lein in mût une vore stret cu la vite de
comunitât locâl par vie che il regjim fassist al realizà tal autun dal 1941 un
cjamp di concentrament, dulà che te primevere dal 1942 a forin internâts miârs
di civîi cjapâts tai teritoris ocupâts dal esercit talian te Jugoslavie di chê
volte. Il cjamp di Gonârs, fat sù a pene fûr dal paîs intun teren dilunc de
“Napoleoniche”, al jere formât di dôs centis distintis a cirche un chilometri
une di chê altre, il cjamp A e il cjamp B, che al jere dividût in trê setôrs,
Alfa, Beta e Gamma. Al jere circondât di un fîl spinât alt, cun toretis di
vuardie cun metraiis e fârs potents che lu iluminavin tant che di dì. Il cjamp
al jere stât fat sù tal autun dal 1941 in prevision che a rivassin i presonîrs
di vuere rus, ma no si lu doprâ mai par chest fin. Invezit te primevere dal 1942
al fo destinât al internament dai civîi di chê che a clamavin la “Provincie
taliane di Lubiane”, cjapâts dal esercit talian te aplicazion de malfamade
Circolâr 3C dal gjenerâl Roatta, comandant de II Armade, dulà che si stabilivin
lis misuris repressivis di meti in vore tai teritori ocupâts che la Italie e
veve anetût daspò de agression nazifassiste ae Jugoslavie fate ai 6 di Avrîl dal
1941. Lis dôs massimis autoritâts civîls e militârs de provincie di Lubiane,
l'Alt Comissari Emilio Grazioli, scuadrist fin dal prin moment, e il gjenerâl
Mario Robotti, comandant dal XI Cuarp di Armade, a meterin in vore lis misuris
repressivis cuntune atente ferocitât: cussì a forin fusilazions di ostaçs, fûcs
di paisuts e deportazions di popolazions interiis. Te gnot tra i 22 e i 23 di
Fevrâr dal 1942 la citât di Lubiane e fo circondade dal dut cul fîl spinât, ducj
i oms a forin arestâts, sopognets a controi e la plui part di lôr e fo destinade
al internament. In curt ancje chês altris citâts de "provincie" a faserin la
stesse fin. I arestâts a forin puartâts tal cjamp di concentrament di Gonârs,
dulà che tal Istât dal 1942 a jerin presints za plui di 6000 internâts, ben
oltri lis pussibilitâts ricetivis dal cjamp, che al jere stât prontât par mancul
di 3000 personis. Par vie de soreconcentrazion, des precariis cundizions
igjienichis e de brute alimentazion, ca di pôc si difonderin tantis malatiis,
come la dissentarie, che a scomençarin a fâ lis primis vitimis. In chest prin
periodi tal cjamp a jerin concentrâts inteletuâi, insegnants, students, operaris
e artesans; duncje ducj chei che a jerin considerâts potenziâi opositôrs de
ocupazion e tra di lôr a jerin ancje un grum di artiscj che a àn dedicât tantis
des lôr oparis ae detenzion tal cjamp. Sot dal pseudonim a jerin internâts ancje
esponents dal Front di Liberazion sloven, che po a saressin deventâts dirigjents
de Resistence jugoslave. Cualchidun di lôr tal Avost dal 1942 al organizà une
fughe clamorose dal cjamp, cul sisteme plui classic: il sgjâf di une lungje
galarie sot de barache XXII. Daspò de fughe, la plui part dai internâts e fo
trasferide in altris cjamps che tal stes timp a jerin stâts istituîts in Italie,
in particolâr a Monigo di Treviso, a Chiesanuova di Padova e a Renicci di
Anghiari te provincie di Arezzo e po a Visc, in provincie di Udin, a pôcs
chilometris di Gonârs. Ma il cjamp di Gonârs si jemplà in curt di un gnûf gjenar
di internâts: oms, feminis, vielis e fruts caturâts tai paîs dal Gorski Kotar,
la regjon di mont a nord-est di Fiume, e prime depuartâts a Kampor, te isule di
Rab (Arbe). Ca tal Lui dal 1942 il gjenerâl Roatta al veve predisponût la
istituzion di un cjamp di concentrament grandon, destinât a jessi une des tapis
de "bonifiche etniche" programade dal regjim fassist tai teritoris jugoslâfs
ocupâts. Tal Istât dal 1942 a forin internâts plui di 10.000 slovens e cravuats,
in cundizions di vite spaventose, in tendis fruiadis, cence servizis igjienics
ni cusinis. Di fat i cjamps di concentrament par jugoslâfs a jerin organizâts
dai comandants dal esercit talian daûr dal principi esprimût dal gjenerâl
Gambara: "Campo di concentramento non è campo di ingrassamento. Individuo malato
= individuo che sta tranquillo". In curt la mortalitât a Rab e rivà a nivei une
vore alts e il gjenerâl Roatta al decidè di trasferî feminis, vielis e fruts a
Gonârs, dulà che, tal autun invier 1942-43, a rivarin miârs di personis in
cundizions di debilitazion estreme. Cussì, ancje se l'impegn uman di cualchidun
dai uficiâi e soldâts dal contingjent di vuardie, come il miedi Mario Cordaro,
tal cjamp di Gonârs plui di 500 personis a muririn di fam e di malatiis.
Almancul 70 di lôr a jerin fruts che no vevin nancje un an, nassûts e muarts tal
cjamp di concentrament. Come ducj chei altris cjamps fassiscj par internâts
jugoslâfs, il cjamp di Gonârs al funzionà fin tal Setembar dal 1943, cuant che,
cu la capitolazion dal esercit talian, il contingjent di vuardie al scjampà e i
internâts a forin lassâts libars di lâ vie. Tai mês dopo la popolazion di Gonârs
e dismantelà il cjamp doprant i materiâi par altris costruzions, come l'asîl
infantîl, e cussì vuê des struturis dal cjamp nol reste plui nie. A memorie di
chest cjamp di concentrament, par iniziative des autoritâts jugoslavis tal 1973
il scultôr Miodrag Živković al realizà un Sacrari tal cimitieri citadin dulà che
in dôs criptis a forin trasferîts i rescj di 453 citadins slovens e cravuats
internâts e muarts tal cjamp di concentrament di Gonârs.

Cu la conclusion de seconde vuere mondiâl, cuant che tal teritori furlan si
cjatin lis fuarcis armadis che a rivavin dal front talian e chês dal esercit
popolâr jugoslâf, a nasserin numerosis problematichis che a costituirin lis
liniis vuide dal dopovuere furlan e talian, primis tra dutis chês leadis ae
definizion dai confins, che aromai di secui a jerin un pont critic di cheste
zone, e al câs particolâr di Triest e dal so teritori. Il fat plui impuartant
dal secont dopovuere al fo la determinazion, tal moment di fâ il gnûf asset
aministratîf e costituzionâl dal Stât talian, da la nassite de Regjon “Friûl
Vignesie Julie”, che e puartà aes primis elezions pal Consei de Regjon che al fo
fat ai 10 di Mai dal 1964. In chescj agns di ricostruzion e di riprese daspò de
vuere si svilupà un progrès economic che pe prime volte al puartà a bandonâ il
setôr agricul par indreçâsi di plui viers di chei altris setôrs, prin di dut
chel industriâl. Cussì la proprietât dai terens, ancje chê de Basse dulà che lis
sburtadis viers di un inmodernament des tecnichis e di dut il setôr a jerin plui
fuartis, e viodè pierdi la sô impuartance, a pro di une significative jevade
industriâl, soredut tal setôr metalmecanic. Par chel che al rivuarde il bas
Friûl, duncje cun chest ancje il Comun di Gonârs, a forin significatîfs i
sfuarçs indreçâts aes bonifichis e a realizâ la grande e la piçule viabilitât
(soredut te direzion autostradâl Vignesie-Triest, dulà che si tache ancje la
direzion Palme-Udin-Tarvis), ma soredut la difusion de piçule industrie che e
veve in bande l’artesanât locâl, che però al jere diret in buine part ancje ai
marcjâts internazionâi e a chei di un continent a chel altri. Cussì i seconts
cincuante agns dal secul a vioderin la difusion progressive di une economie
industriâl e artesanâl che e deventà simpri plui ative e vierte ai inflùs
internazionâi. Gonârs al jentrà in cheste evoluzion soredut a traviers dal
marcjât des cjalçaduris. In chest setôr la creazion di scarpis di piel
economichis e puartà a une produzion destinade a un marcjât di masse, direte
ancje a la Austrie, ae Gjermanie, ae Olande, ae Belgjiche e a altris paîs
diferents. Il taramot dal Mai dal 1976, e lis numerosis scossis seguitivis, che
a devastarin la plui part dal teritori de regjon, a lassarin in sostance salfs i
teritoris dal Bas Friûl, che però a parteciparin al corot des comunitâts plui
cjapadis e si ufririn in maniere ative par judâ i comun plui devastâts e par
tornâ a fâju sù. Cheste ricostruzion e rivà in curt e in un ciert sens e de un
stimul gnûf ae economie che dut câs no rivà a evitâ la crisi rivade tai doi
decenis dopo. Ancje Gonârs cul so teritori al paià cheste situazion economiche
negative, cun segnâi di regression te produzion des cjalçaduris. Cumò, in gracie
de realizazion di une zone artesanâl, a son nassudis un grum di ativitâts
artesanâls e comerciâls dongje de SS252 “Napoleoniche”. Duncje la ativitât
economiche e risulte dividude in plui ativitâts e no dome concentrade intun sôl
setôr de produzion.



https://fur.wikipedia.org/wiki/Furlan_gurizan

Il furlan gurizan (o ancje furlan da bassa) al è chel fevelât intes areis che
plui o mancul corispuindin a chês dal Friûl austriac, o di "Di là dal Clap", o
Contee di Gurize e Gardiscje, ven a stâi chel toc di Friûl che al è restât sot
dal Austrie-Ongjarie fintremai la fin de Grande Vuere, tal 1918; chest al inclût
ancje la zone dal mandament di Çarvignan che e fâs cumò part de provincie di
Udin, oltri ai paîs de Provincie di Gurize su la rive drete e çampe dal Lusinç,
fûr che Cormons e pôcs altris, dulà che si fevele invezit il furlan centrâl. Il
furlan di Gurize citât al è però diviers.

A une prime cjalade, la difarence plui evidente e je forsit la terminazion da
lis parts dal discors, che e je in -a, par cui "Lenghe furlane" e devente "Lenga
furlana", "jê e samene i cudumars" devente "jê a samena i cudumars". I articui
determinatîfs a son cussì:

Par la gramatiche, lis difarencis a son piçulis: intes formis verbâls, al
presint la prime persone e finìs par solit in -i invezit che in -t (par esempli
in crodi)

La prime persone singolâr dal futûr sempliç e je jo o urarai, dal condizionâl jo
o uraressi, dal imperfet jo o urevi.

Dal pont di viste dai suns, chest furlan al pues sameâ mancul origjinâl, parcè
che par esempli il digram tipic furlan "cj" (par esempli in cjase) al devente
"ci" (ciasa), pronunciât come la peraule cene; chest ultime e devente invezit in
cheste variant sene, e tal stes mût si compuartin dutis lis peraulis che inte
grafie uficiâl a doprin la letare "ç" (çuet al devente suet), ancje se e vegnin
a la fin de peraule (messaç al è messàs, forme compagne sei intal singolâr sei
intal plurâl).

Chestis difarencis e àn causis storichis daûr; chestis zonis a forin sot de
Austrie par 400 agns consecutîfs, par cui la evoluzion e fo divierse rispiet a
lis zonis dongje che e jerin sot de Republiche di Vignesie e a jerin plui
puartadis viers l'ambient talian; specialmentri a Gurize invezit, la influence
todescje e jere un grum plui fuarte e ben visibile in dutis lis oparis
publicadis lì intal XIX secul; cun di plui, spes la int e jere trilengâl o
cuadrilengâl, fevelant ancje sloven e talian dongje di todesc e furlan.

La grafie dal furlan de basse no je mai stade definide, par cui a esistin un
grum di mûts par scrivi une peraule e un sun. Par fâ un esempli, il sun "s" di
cene al pues ancje jessi scrit cuntun apostrof devant e cussì vie.



https://fur.wikipedia.org/wiki/Fuartece_di_Palme

La Fuartece di Palme e je une antighe fuartece de Republiche Venete, de
carateristiche plante a stele a nûf pontis.

Nassude par difindi il teritori dal pericul dai Turcs in Friûl, che dopo dal
1499 no tornarin plui inte Patrie. Ma il pericul da lis scoreris al continuave a
esisti. Pierdude la citadine fortificade di Gardiscje, Vignesie e decidè di fa
sù la fuartece di Palme, e no dome par pôre dai Turcs, ma ancje cuintri dai
imperiâi. E cussì il 7 di Otubar dal 1593, vincjesim secont aniversari di
Lepanto, e fo fondade la fuartece, dongje une localitât clamade "Palmade", che
vignarà clamade Palmanova, gnove Palme.

Vignesie e à obleât il Friûl a sacrificis pesantons par cheste costruzion, i
paîs dongje a scugnirin bandonâ i cjamps par metiju a disposizion dai venezians
e par lavorâ a traspuartâ cuantitâts di materiâl indispensabil par jevâ lis
fortificazions esternis, i bastions, lis murais, lis cjasis e i palaçs de citât.
Disegnade dal Girolamo Savorgnan, i lavôrs a finirin ator dal 1600. Par pretesis
militârs la forme e fo poligonâl a nûf bandis, cuntune place esagonâl centrâl
cun rais drets che menin a trê puartis, fondade su la utopie che nissun mai al
varès podût concuistâle. Ma par ironie de storie la fuartece no fo mai assediade
o clamade a difindi la fede cristiane.

Tignude dai Austriacs, fo ocupade dai Francês intal març dal 1797, passade a la
Austrie daspò Cjampfuarmit, fo zontade a la Italie intal 1806, ma je tornade sot
la Austrie cu la Restaurazion. Intal periodi Avrîl - Jugn 1848 si jevâ cuintri
lis fuarcis austriachis ma cence risultât di sorte, cu la Tierce vuere di
Indipendence a je jentrade intal stât talian.



https://fur.wikipedia.org/wiki/Franco_Marchetta

Franco Marchetta (Udin,1952 - 28 di Mai 2014) al è stât un scritôr, un autôr
teatrâl e un critic furlan.

Al à publicât tal 1993 un libri di contis dal titul Il tempo morbido (Campanotto
Editore), che al contignive la conte Dissolvenze che e veve vinçût tal 1992 il
Premio Nazionale Carnia.

Daspò di un periodi di colaborazion pe critiche teatrâl cun Il Gazzettino, si è
impegnât tes produzions in lenghe furlane publicant tal 1998 il romanç Madalene
(Ribis Editore), che al à vinçût il Premi San Simon; tal 2002 il romanç Gilez
(Forum Editrice) e tal 2005 il saç Il sium di chescj furlans in fughe (Forum
Editrice) a conclusion di une trilogje furlane sul rinovament de lenghe (chescj
lavôrs a son fra i tescj segnalâts tal cercin dal Dipartiment di filologje
romanze de Universitât di Udin).

Autôr ancje pal teatri (Il noce del pajo, 1992), tal 2001 al è stât invidât a
scrivi une opare pal Premio Candoni (Il sogno della falena), metût in vore al
Teatri San Zorç di Udin, pe regje di Rita Maffei (cun Ariella Reggio, Maurizio
Zacchigna, Fabiano Fantini e Giorgio Monte), in ocasion di chê manifestazion
internazionâl. Par Paolo Gaspari Editore al à publicât, tal 2006, Storia
brevissima di Codroipo, une voglade su doimil agns di storie.

Tal 2011 al à tornât a vinci il Premi San Simon cun Cronichis di Saveri Sengar,
une opare componude di doi romançs seriâi: Achì no ài viodût une pavee e Il
numar 1089, publicâts de cjase editorie Forum tal mês di otubar dal 2012. Simpri
in chel an al à scrit U-, un romanç che al è un omaç a la leteradure in
gjenerâl, ma soredut a autôrs furlans come Bartolini, Giacomini, Maldini,
Maurensig, Tam e Morat. Cun chest romanç, dulà che i personaçs si movin intun
mont componût des tramis di ducj i romançs pussibii e a jentrin in contat cun
altris personaçs leteraris, al à vinçût pe tierce volte il Premi San Simon.



https://fur.wikipedia.org/wiki/For_di_Avoltri

For Davôtri (la variant locâl e dîs lu For oben For Davùatri, par antîc
cognossût ancje come cure di Sorepuints) al è un comun inte Cjargne, che al dì
di vuê al fâs part de provincie di Udin e al à 732 abitants.

Il paîs al è logât a 888 m tal Cjanâl di Guart, inte Cjargne, e al è l'ultin
paîs dal Friûl-Vignesie Julie prime di jentrâ in Venit tal comun di Sapade (che
ancje se al fâs part dal Friûl storic, al dî di vuê al è sot de provincie di
Belun). Lis sôs frazions a son:

Probabilmentri For Davôtri al nassè in graciis da lis minieris di fiâr, ram e
aur che a si cjatavin dongje il paîs, e al somee che il non For al vegni propite
da la presince dai antîcs fors par fondi i minerâi tirâts fûr da la Navanze e da
la Davôtri. Salacor il non di Davôtri invezit al ven dal latin ab ultra, di là
da l'aghe (la aghe e jere che dal Dean).

La storie di For e va daûr di chê dal Friûl: al fasè part dal patriarcjât di
Aquilee fin al 1420, an in cui il patriarcjât al fo concuistât de Republiche di
Vignesie. Cul tratât di Cjampfuarmit, il paîs al passà sot l'imperi
austro-ongjarês, par tornâ a la Italie tal 1866, daspò la tierce vuere di
indipendence. Te prime vuere mondiâl, jessint che il paîs al si cjatave in zone
di vuere, la popolazion e fo menade vie e il paîs al fo bombardât dai austriacs.
Dilunc la seconde vuere mondiâl, daspò da l'armistizi dal 8 di setembar, tes
monts di For operarin i partesans ch'a cumbaterin cuintri i cosacs, rivâts in
paîs tal 1944, e i todescs, ch'a bombardarin For e la frazion di Sighiet. Tal
1966 il comun al fo devastât di une tremende montane.

A For Davôtri, tal mût di Rigulât, si fevele un furlan une vore particolâr,cul
lis peraulis che finissin cun la "o".



https://fur.wikipedia.org/wiki/For_Disot

For Disot al è un comun che al dì di vuê al fâs part de provincie di Udin e al à
716 abitants.

Il paîs al è logât a 776 m tal Cjanâl di Peteç, in Cjargne, dilunc la strade
ch'e puarte tal Cjadovri. Il comun al è componût di trê borgadis: Tredul
(Tredol, ta la variant locâl), Baselie e Vîc. Part dal teritori comunâl e je
comprindude tal Parc naturâl da lis dolomitis furlanis.

Tal 1236 For Disot e For Disore a deventarin proprietât da la famee dai
Savorgnan (Di chi il non Fors Savorgnans), par passâ tal 1797 sot dai Asburgo.
Tornât a fâ part da la Italie tal 1866, daspò la tiarce vuere di indipendence, e
vê subît une prime invasion di bande dai austro-todesc tal 1917, par vie de rote
di Cjaurêt, durant la seconde invasion todescje de seconde vuere mondiâl For
Disot al fu dât a fûc tal 1944 dai soldâts todescs, compagnâts, segont lis
testemoneancis, da republichins furlans; dome une cjase, dal intîr paîs, e je
scjampade a lis flamis e cumò For Disot al è un paîs dut gnûf.



https://fur.wikipedia.org/wiki/For_Dav%C3%B4tri

For Davôtri (la variant locâl e dîs lu For oben For Davùatri, par antîc
cognossût ancje come cure di Sorepuints) al è un comun inte Cjargne, che al dì
di vuê al fâs part de provincie di Udin e al à 732 abitants.

Il paîs al è logât a 888 m tal Cjanâl di Guart, inte Cjargne, e al è l'ultin
paîs dal Friûl-Vignesie Julie prime di jentrâ in Venit tal comun di Sapade (che
ancje se al fâs part dal Friûl storic, al dî di vuê al è sot de provincie di
Belun). Lis sôs frazions a son:

Probabilmentri For Davôtri al nassè in graciis da lis minieris di fiâr, ram e
aur che a si cjatavin dongje il paîs, e al somee che il non For al vegni propite
da la presince dai antîcs fors par fondi i minerâi tirâts fûr da la Navanze e da
la Davôtri. Salacor il non di Davôtri invezit al ven dal latin ab ultra, di là
da l'aghe (la aghe e jere che dal Dean).

La storie di For e va daûr di chê dal Friûl: al fasè part dal patriarcjât di
Aquilee fin al 1420, an in cui il patriarcjât al fo concuistât de Republiche di
Vignesie. Cul tratât di Cjampfuarmit, il paîs al passà sot l'imperi
austro-ongjarês, par tornâ a la Italie tal 1866, daspò la tierce vuere di
indipendence. Te prime vuere mondiâl, jessint che il paîs al si cjatave in zone
di vuere, la popolazion e fo menade vie e il paîs al fo bombardât dai austriacs.
Dilunc la seconde vuere mondiâl, daspò da l'armistizi dal 8 di setembar, tes
monts di For operarin i partesans ch'a cumbaterin cuintri i cosacs, rivâts in
paîs tal 1944, e i todescs, ch'a bombardarin For e la frazion di Sighiet. Tal
1966 il comun al fo devastât di une tremende montane.

A For Davôtri, tal mût di Rigulât, si fevele un furlan une vore particolâr,cul
lis peraulis che finissin cun la "o".



https://fur.wikipedia.org/wiki/Fernando_Pessoa

Fernando António Nogueira Pessoa (Lisbone, 13 di Jugn 1888 — Lisbone, 30 di
Novembar 1935), plui cognossût come Fernando Pessoa, al fo un poete e scritôr
portughês.

Pessoa al è considerât un dai plui grancj poetis portughês di simpri, ae altece
di Luís Vaz de Camões; lis sôs oparis a rifleterin la influence de tradizion
classiche e dal simbolisim francês, la sô poesie e partìs dal saudosismo. Al è
famôs par vê scrit sot 73 nons diviers; ognidun di chescj e à une sô proprie
biografie presunte, carateristichis fisichis, rapuart ai altris, vôs poetiche, e
prospetive, e in parte al rifletè la convinzion di Pessoa che no esistès une
personalitât integrade. I siei lavôrs a forin influençâts ancje de lenghe
inglese, imparade in Sudafriche dulà che al passà gran part de zovinece.

Al murì par problemis epatics a 47 agns, inte stesse citât dulà che al jere
nassût; la sô ultime frase e fo par inglês: "I know not what tomorrow will
bring..." (no sai ce che al puartarà il doman...).

Fra lis colezions di Pessoa che includin poemis par a inglês son Sonets
(Sonnets, 1918), Poemis inglês (English Poems, 1922), e Mensagem (1934).



https://fur.wikipedia.org/wiki/Ferdinant_II_di_Aragone

Ferdinant II di Aragone det ancje Ferdinant il catolic (Sos del rey católico, 10
di Març 1452 - Madrigalejo , 23 di Zenâr 1516) al fo:

Fi dal Re Zuan di Aragone (1398-1479) e de sô seconde femine Juana Enriquez
(1425-1468), Ferdinant al devente l'erede de corone di Aragone cu la muart di sô
fradi Carli di Viane intal 1461.

Il 14 di Otubar dal 1469, si spose cun Isabele I di Castilie (1451-1504) e fâs
cu je une vuere civîl cirint di puartâ vie i dirits di Juana la Beltraneja
(1462-1530) nevôt de sô femine. Juana piert la vuere cu la Bataie di Toro intal
1476. Intal 1474 Isabele e devente regjine di Castilie. Cu la muart di Zuan II,
Ferdinant al devente Re di Aragone e ducj e doi a regnin insiemit, ancje se lis
dôs coronis a restin separadis.

Intal 1479 al eredite ducj i Stâs dal pari, rivant a meti sot lis sôs leçs
scuasit dute la Spagne.

Ferdinant e Isabele a menin une politiche religjose di fier, tornant a organizâ
intal 1481 il tribunâl de Incuisizion e parant vie de Spagne ducj i ebreus no
convertîs intal 1492. La concuiste dal ream di Granade tal stes an i vâl il
titul di "Rês catolics" par pape Alesandri VI, metint cussì fin al periodi de
Reconcuista. Il 2 di Zenâr, lis clâfs di Grenade a son consegnadis ai "Rês
catolics". Doi mês plui tart, Ferdinant e Isabele metin la firme parsore ae leç
di espulsion dai ebreus.

Tal stes timp, a prontin il progjet de espansion dal domini spagnûl cul sostegn
ae spedizions te Americhe di Cristoful Colomp.



https://fur.wikipedia.org/wiki/Fabrizio_De_Andre%27

Fabrizio De André (Gjenue, 18 di Fevrâr 1940 - Milan, 11 di Zenâr 1999) al fo un
dai cjantautôrs talians pui amâts e cognossûts, e sigurementri un dai plui
impuartants e influents de sô epoche.

Dai amîs e di dute la int che lu scoltave, al jere cognossût ancje cul non di
Faber.

De André al à vût il coraç, in une societât taliane apene jessude de Seconde
Vuere Mondiâl, di fevelâ di emargjinâts, di prostituzion e di laris, cuant
chescj argoments no jerin considerâts, cirint di cjalâ la realtât de bande lôr,
par cjatâ lis cualitâts platadis e par metiju a confront cu la int che i dave
cuintri.

Nassût ai 18 di Fevrâr intune famee de alte borghesie (il pari Giuseppe al jere
vicesindic e aministradôr delegât de societât 'Eridania'), De André al cres in
te Gjenue dal daspò de vuere. Daspò jessisi diplomât, al studie te Universitât
di Gjenue, prime midisine, daspò jurisprudence come il pari e so fradi Mauro.

Rivât dongje dal jessi laureât, al decît di gambiâ par sielzi la musiche. Cheste
passion i jere nassude cui amîs Luigi Tenco, Umberto Bindi, Gino Paoli e Paolo
Villaggio. Par tirâ sù cualchi franc, De André e Paolo Villaggio si imbarcjin in
Istât su lis nâfs, cjantant in tes fiestis.

Al comence a studiâ prime il violin, daspò la chitare scoltant Bob Dylan,
Leonard Cohen, e i Chansonniers francês, Georges Brassens soredut. Chest ultin i
plaseve une vore, ma in te vite no lu à mai volût cognossilu par vie dal caratar
dificil par cui il cjantautôr francês al jere cognossût. Bisugne ancje dî che
Brassens, scoltant lis sôs cjançons tradotis par talian di De André, al à dât un
judizi positîf.

In tal 1958, De André al publiche il so prin 45 zîrs: Nuvole Barocche e E fu la
notte, cjançons che par lui jerin 'pecjâts di zoventût'.

Il so prin 33 zîrs al è Tutto Fabrizio De André (1966 e ristampât daspò doi
agns) che e je une racolte di cjançons jessudis nome in 45 zîrs.

Daspò a jessin ancje Volume I (1967), Volume III (1968), Nuvole Barocche (1969).

I agns jenfri il 1968 e il 1973 a son stâts forsit i miôrs par De André, parcè
che al publiche cuatri discos fondamentâi, cun tematichis a vonde diferentis
jenfri di lôr:

De André al à colaborât cul scritôr Alessandro Gennari par il libri Un destino
ridicolo publicât in tal 1996. Al lavore ancje cun il poete gjenovês Riccardo
Mannerini par la cjançon 'Eroina', deventade Il cantico dei drogati.

In tai agns Setante al à ancje colaborât cun altris cjantautôrs come Francesco
De Gregori (che al scrîf cun lui lis cjançons dal disc Volume VIII), al publiche
un disc di cjançons tradotis par talian di Bob Dylan, Leonard Cohen, George
Brassens. La colaborazion cu le Premiata Foreria Marconi, e je une vore
positive: a vegnin regjistrâts doi discs dal vîf, jenfri il 1979 e il 1980:

In chest disc, De André al tocje plui argoments jenfri i cuai la opression dal
popul dai Indians de Americhe (Fiume Sand Creek) e ricuarde fats di cronache che
lu tocjin in prime persone (Hôtel Sopramonte). In tai agns Otante, i doi
cjantautôrs publichin un 45 zîrs clamât Una storia sbagliata, cun dôs cjançons
publicadis pe prime volte in CD in tal 2005.

Una storia sbagliata e je le cjançon indulà De André al fevele de muart di Pieri
Pauli Pasolini.



https://fur.wikipedia.org/wiki/Edward_Tylor

Edward Burnett Tylor (Londre, ai 2 di Otubar dal 1832 – Wellington, ai 2 di
Zenâr dal 1917) al è stât un antropolic britanic. Al è vivût e al à finît lis
sôs ricercjis dilunc de epoche di aur de Ingletiere vitoriane, epoche
caraterizade di impuartant disvilup socioeconomic, militâr e coloniâl e di un
clime di cressinte fiducie intal progrès.

Cemût che si note, Tylor al manten in cheste definizion ancje il tiermin
civiltât, che dispès al è doprât tant che sinonim di culture e altris voltis
invezit al è doprât intal so sens specific diviers di chel di culture. La
culture e designe par Tylor doi fenomens distints: • Culture tant che sogjet
storic de evoluzion umane; • Culture tant che particolâr patrimoni coletîf di un
grup uman. Tylor al dopre intal test il tiermin civiltât par dî il procès di
evoluzion culturâl de umanitât che e à la sô fondamente inte idee di Herbert
Spencer di un disvilup unilineâr dal sempliç al complès. Cuant invezit si discut
di senaris plui locâi e ristrets, tant che chei di une tribù o di un popul,
Tylor al dopre il tiermin culture. A chest nivel il riferiment nol è Spencer ma
Gustav Klemm che al è stât il prin a conferî al tiermin culture il significât di
insiemi di costums e crodincis (che no si dismentei che Klemm al jere esponent
dal romanticisim todesc e al cjalave cun suspiet ai ideâi iluministics
intrinsics intal concet di civiltât e civilizazion). Inte definizion che Tylor
al da di culture, chê e designe no un “dovê jessi” che si pues cognossi intal
concet di civiltât ma un mût di jessi coletîf. L'opuest di culture, intindude
intal sens tyloriano, al è il concet di nature. Cheste e je universâl parcè che
e je la base de avualance di ducj i oms, compagns apont parcè che a condividin
il stes patrimoni gjenetic e il stes destin biologjic. Se la nature e je
universâl, la culture e je particolâr; e nol è un câs che Tylor al enfatizi il
rûl dai costums e des abitudins inte sô definizion di culture, rispiet ae
definizion iluministe di insiemi di cognossincis (artistichis, filosofichis,
juridichis): la art, la morâl, a son universâls, dulà che i costums a son ce che
di plui particolâr e locâl al esisti. Inte sô definizion, Tylor al met l'acent
ancje sul tiermin “acuisît” che al rimande simpri al rapuart di esclusion mutuâl
tra nature e culture: la culture no si passe par vie gjenetiche, no je
ereditarie e duncje par nassite, ma e ven imparade, acuiside apont, dai
individuis dilunc de lôr vite, soredut intes primis fasis. Cheste acuisizion e
je inocente e si fonde su la interazion sociâl, su la imitazion e la inference:
in antropologjie il tiermin che al definìs chest procès al è inculturazion.
L'antropolic [[[Alfred Kroeber]] al espliche la diference tra nature e culture
su la fonde dal concet di istint, dulà che l'istint al è alc di «incidût dentri»
stant che al partìs dal propri partomoni gjenetic, biel che la culture e je alc
che al ven dal di difûr. Inte sô definizion, infin, Tylor al introdûs une nozion
tant impuartante, chê di insiemi complès. Ducj chei elements citâts di Tylor –
costum, art, morâl, crodincis ecc. – no son disleâts un di chei altris ma a
costituissin une totalitât organizade tâl che la culture e je un dut diviers de
sume des parts che le componin. Cun cheste definizion Tylor al somee volê
sostantivizâ la culture fasint di jê alc di dotât di une proprie realtât
empiriche; no je une suposizion falade, viodude la vicinance di Tylor al
positivisim, che lu puarte a conferî ae “culture” il status di fat sociâl che
Emile Durkheim al teorizarà pôc plui tart.



https://fur.wikipedia.org/wiki/Edward_Evan_Evans-Pritchard

Nassût intal Sussex, al studie tal Exeter College, Oxford e pon dopo te London
School of Economics (LSE), dulà che al sint la influence dal famôs antropolic
Bronislaw Malinowski e al devente arlêf di Charles Gabriel Seligman,pari de
etnografie dal Sudan. Lis ricercjis sul cjamp di Evans-Pritchard a scomencin
propit in Sudan intal 1926 cul studi de popolazion nilotiche dai Azande, che ur
dediche la sô prime opare, vuê un classic de antropologjie culturâl e sociâl,
“Striarie, Oracui e Magjie tra i Azande” (publicade intal 1937). Interote la
ricercje sui Azande intal 1930 al tache un gnûf progjet di studi leât ae
popolazion seminomade dai Nuer ancje cheste stanziade intal Sudan meridionâl.
Dilunc di chest periodi al jentre in contat cun Meyer Fortes e Alfred Reginald
Radcliffe-Brown, cul prin al colabore inte opare “Sistemis Politics Africans”
biel che la influence dal secont e dal funzionalstruturalisim a lassin segns
palês intai trê lavôrs di Evans-Pritchard dedicâts ai Nuer (I Nuer, La religjon
Nuer, e Parintât e matrimoni tra i Nuer). Intai agns de Seconde Vuere Mondiâl
Evans-Pritchard al servìs il guvier inglês in Etiopie, Libie, Sudan, e Sirie. In
Sudan al à un rûl determinant intal sburtâ la vuerilie des popolazions Anuak
cuintri des trupis talianis. Intal 1942 dilunc de aministrazion militâr inglese
de Cirenaiche, al cjape la ocasion par puartâ indevant la ricercje che e
puartarà ae publicazion de opare “I Sanusi di Cirenaiche” (intal 1949). Sul finî
dal conflit, intal 1944, si convertìs al catolicisim. Intal 1946 Evans-Pritchard
al devente professôr di antropologjie sociâl ae Universitât di Oxford e ancje
membri de All Souls College dulà che al restarà fint al tiermin de sô cariere. I
ultins lavôrs di Evans-Pritchard a àn cjapât un tai pal plui filosofic rispiet
aes sôs oparis di prime. I lôr contignûts si concentrin dispès su osservazions
dal autôr, basadis su la sô esperience tant che antropolic, su cuâl che al sedi
il mût miôr di tacâ e puartâ indevant i studis antropologjics. Intal 1950 si à
oponût ae vision di chei che a varessin volût che la antropologjie e sedi part
des siencis naturâls, sostignint che cheste e sedi plui facile di riferî aes
siencis umanistichis, massime ai studis storics. Cun di plui al à afermât cemût
che un dai rûi principâi de antropolic al sedi chel di fâ un lavôr di traduzion,
cjatant il mût di capî une culture diferente al fin di sclarîle a personis de sô
stesse culture. Intal 1965, al è stât publicât “Teoriis su la Religjon
Primitive”, dulà che Evans-Pritchard al à contestât lis teoriis su lis pratichis
religjosis primitivis. Lant daûr de linie dai siei lavôrs teorics dai agns '50,
al à afermât che da râr i antropolics a rivin a capî fin insot il pinsîr dai
popui che a studiin, e che lu motivin cun aspiets plui dongje di lôr stes e des
lôr culturis, pitost che di chê che a son daûr a studiâ. Une altre note critiche
e à rivuardât lis diviersis impostazions che par Evans-Pritchard i antropolics a
puedin vê intal studi de religjon daûr che lôr stes a sedin o no crodints. I no
crodints a varessin miôr esplicazions che a doprin teoriis biologjichis,
sociologjichis e psicologjichis par sclarî la religjon tant che une ilusion,
biel che i crodints a fasaressin ûs di teoriis che a incuadrin la religjon tant
che metodi par concetualizâ e relazionâsi cu la realtât. Intal 1971 al à vût il
titul di cavalîr, al è muart a Oxford ai 11 di Setembar dal 1973.



https://fur.wikipedia.org/wiki/Dialet_sloven_des_valadis_de_Tor

Il dialet sloven des valadis de Tor (terško o Po našin) al è fevelât al dì di
vuê di cirche trê mîl personis a Lusèvare, Taipane e part dai comuns di Atimis,
Nimis e Faedis. Une volte al samee che al fos fevelât intune aree plui vaste,
che comprendeve ancje tocs dai comuns di Tarcint e Montenârs.

Cheste fevelade e je nassude probabilmentri ator al VI secul dal vieli sloven, e
pes sôs carateristichis arcaichis, dongje dal resian e al dialet de val Zeglie
(o zelian) in Austrie, al è une impuartant sorzint pai studis su a evoluzion de
lenghe slovene. Cul passâ dal timp il lessic al à cjapât dentri peraulis
dalmatis, istrianis, furlanis e, soredut daspò de Seconde vuere mondiâl,
talianis, ma la struture e je restade chê origjinarie, cun particolaritâts come
i trê gjenars, lis sîs coniugazions dai verps e il mantegniment dal gjenar duâl,
fat simpri un grum interessant pai studiôs; il plui grant espert di cheste
fevelade al è Pavle Merkù, za autôr di libris su la toponomastiche locâl.

Il po našin al è di sigûr une lenghe in pericul, sei pal bas numar di fevelants,
causât ancje de fuart emigrazion tai agns passâts, sei de influence ingombrant
dal talian, che al riscje di disnaturâ la lenghe. Par chest intes scuelis dal
comun di Lusèvare si insegne ancje il sloven leterari, pûr cun fuarts
riferiments a la realtât locâl, cussì di podê judâ il disvilup di peraulis
autonomis di bande dai plui zovins.



https://fur.wikipedia.org/wiki/Cuintripont

In te musiche cuintripontistiche , la dipendence des linîs melodichis tignudis
da lîs vôs in une composizion , al riguarde in primis le armonie. Chest no ûl dî
che lîs vôs puedin ancje jessi in relazion jenfri di lôr ancje segont il
materiâl melodic , atraviârs procediments di imitazion. Tal cuintripont , l'efet
di acuart , dât de sovraposizion da lis vôs , alè in un cert sens , incidentâl.
In prin lûc , il cuintripont , si concentre parsore l'aspiet melodic , puitost
che parsore l'efet armonic.

Le peraule ven de lenghe latine punctus contra punctum sedi a dî note cuintri
note. ( Le peraule punctum in te etât di mieç voleve dî note )

Il cuintripont si è svilupât in te tarde Etât di Mieç e in tal Rinassiment e al
è stât di une impuartance dominante soredut in te musiche baroche.

Le stesse peraule cuintripont fâs riferiment a le pratiche di oponi a un cantus
firmatus , sedi a dî a une vôs che veti une melodie , cjapade normalmenti dal
cjant gregorian e slargjade segont regulis che son stadis svilupadis tal cors de
storie de musiche e che son rivadis , scomençant de polifonie organâl dal IX
secul e passant par lis mutazions des consonancis e disonancis , a
l'individuazion di parts pui autonomis in tal 1500.

Le polifonie scomençant de Ars Antiqua indenant , si zonte simpri di regulis e
conseîs , segont chestis regulis e conseîs si podeve da vite a une composizion
indulâ che dutis lîs vôs podevin jessi indipendentis le une de âtre.In tal XVI
secul i compositôrs , in chest sens , an tocjât il colm di cheste concezion ,
puartant chest model ae generazion di conpositôrs seguitivementri.Il colm di
cheste abilitât si tocje in tes oiparis di Palestrina , Marenzio e Orlando di
Lasso.

Esempi magjstrâl dal cuintripont in epoche baroche puès jessi considerade dute
le opare di Johann Sebastian Bach.

In tal 1725 a Viene ven publicât il famôs tratât Gradus ad Parnassum de bande
dal compositôr e teoric musicâl Johann Joseph Fux.

Cheste opare cjate un riscuintri une vore positîf jenfri i compositôrs de epoche
e fô utilizade come tratât fomdamentâl par insegnament dai musiciscj e
compositôrs de epoche seguitive. Il mert di Fux al stâ in te sô capacitât di vê
savût codificâ in mût facîl lis varîs tecnichis dal pui facîl al pui ingredeât.
Cirint di fâ une classificazion , Fux fâs une distinzion di cinc categorîs di
cuintripont , segont il mût in cui si compuartin , in rapuart a le part
principâl (cantus firmatus) e lis atrîs vôs:

Lis gnovis tecnichis indusin i teorics de musiche a cirî gnovis terminologjis ,
ma ancje a reimpuestâ le teorie parsore gnûfs basaments. In te epoche dal bâs
continuât il cuintripont al è simpri pui impuartant.



https://fur.wikipedia.org/wiki/Condomini

Il condomini al è un cjasament frazionât in plans e apartaments. In base al
articul 1117 dal Codiç civîl talian, ogni condòmini al risulte jessi proprietari
no dome esclusivementri dal so apartament, ma ancje di cetantis parts dal
edifici definidis come comunis. Tâl comunion e je stabil, gjavât il câs che al
vegni mancul il condomini stes.

Al è l'orghin deliberant dal condomini. A 'ndi fasin part ducj i condòminis
parons e partant l'aministradôr al à di aciertâsi di mandà le clamade a ducj. Se
a 'ndi è plui parons di un stes apartament, al devi jessi mandât a ducj.

In sostance lis spartizions a vegnin sostignudis in base a criteris di
proporzionalitât ( vâl a dî secont il valôr di proprietât di ogni condòmini a
pet dal valôr totâl) e dal criteri di ûs, vâl a dî in base a le cuantitât
efetivementri doprade.

Al esist ancjemò un criteri di utilitât, secont il cuâl a si spartissin lis
spesi dome a un grup di condòminis par vie che chei implants e servizis a
coventin juste chel grup di condòminis.



https://fur.wikipedia.org/wiki/Clavicembal

Cu la peraule clavicembal si indiche une famee di struments a cuarde di origjin
taliane a tastiere. Il plui grant e il plui cognossût al è il clavicembal
progjenitôr dal pianoforte, ma ancje i struments plui piçui come il virgjinâl e
la spinete a puedin jessi catalogâts te famee. Il sunôr al ven prodot piçant la
cuarde, cence batile come che al sucêt invezit tai struments come il clavicuart
o il pianoforte. Chest gjenar di struments al è nassût cuant che une tastiere e
je stade adatade a un salteri. La peraule stesse, che si cjate par la prime
volte intun document dal 1397, e ven de Lenghe latine clavis (clâf, intindût
l'argagn che al doprave il moviment dal tast par fâ sunâ lis cuardis) e
cymbalum, peraule che e indicave tal periodi de Etât di Mieç i struments musicâi
a cuardis tiradis su une casse poligonâl e cence mani, come il salteri.

2. Le regjon belghe des Flandris (Te citât di Anverse jerin i "Ruckers", famee
di costrutôrs).

Fûr di chestis regjons, la produzion dal clavicembal e je stade une vore
scjarse. Cualchi esemplâr al è stât prodot te regjon iberiche (Spagne e
Portugal), ma i struments fabricâts in chestis regjons jerin pôcs e une vore
influençâts dal stîl talian.



https://fur.wikipedia.org/wiki/Checo_Placerean

Pre Checo Placerean (Francesco Placereani) (Montenârs 30 di Novembar 1920 - Udin
18 di Novembar 1986) al fo un predi, insegnant e grant furlanist.

Dopo la preparazion tal seminari di Cjastelîrs e di Udin al devente predi ai 9
di Lui dal 1944; te sierade al partìs par Rome dulà che al studie te universitât
Gregoriane. Intal 1948 al va in Argjentine, dulà che al insegne morâl tal
seminari di Rosario. Daspò jessi tornât in Friûl al deventâ un dai plui
impuartants furlaniscj de glesie furlane. Famôs pe so oratorie e pe grande
capacitât di gafâ e strissinâ lis plateis.

Cun pre Toni Beline al fo il prin a voltâ la Biblie par furlan, presentade ai 22
di Jugn dal 1984. Za tal 1958 al veve tacât a voltâ il vanzeli par furlan dal
grêc antîc.

Intal 1962 al fo un dai fondadôrs di "Int Furlane" e intal 1966 dal "Moviment
Friûl". Al fo fra i ispiradôrs de "Mozion dal clericât pal svilup sociâl dal
Friûl" tal 1966, che e fo firmade di 529 predis furlans e po sconfessade dal
vescul. Al fo il cjâf ricognossût di Glesie furlane e membri dal comitât pe
Universitât furlane. Al à voltât par furlan il messâl roman, publicâts in
version complete tal 1977.

Atent ae disgrazie de emigrazion, intal 1974 al invie la fieste dal popul furlan
strenfât (magari cussì no) pal mont, che si fasarà ogni an la prime domenie di
Setembar, a Einsiedeln in Svuizare.

Intal 1976 ancje pre Checo come tancj furlan al ven colpît dal taramot, e
scomence ancje par lui la vite te tendis. Ai 11 di Lui di chel an al celebre une
grande messe a Acuilee, cûr de glesie furlane, memoreant i muarts e sburtant i
vîfs a tirâsi fûr cun iniziativis come chê pe istituzion de Universitât dal
Friûl. Une altre messe famose sarà chê dal an dopo, simpri a Acuilee, par
ricuardâ i 900 agns dal Patriarcjât.

Intal 1980 al scomence a jessi simpri plui batût di une malatie de circolazion,
che planc a planc lu puartarà a murì ai 18 di Novembar dal 1986, a dome 66 agns.



https://fur.wikipedia.org/wiki/Cerneglons

Cerneglons al è un paîs di 650 personis in comun di Remanzâs, ma logât plui
dongje a Pradaman.

Il paîs al è cognossût dal 1296 e il non al ven cuasi ciertementri fûr dal slâf
crn (che al vûl dî neri). A son stâts cjatâts rescj di prin dai romans, ma
soredut il mût di semenâ lis cjasis sparniçadis pai cjamps al samee puartâ a
lidrîs celtichis. Alc al è restât ancje de gjeometrie che a davin i romans ai
cjamps, ma dome soreponude al stamp di chei prin di lôr. Intal cuatricent
Cerneglons al jere part de Gastaldie di Cividât, sot di un cjapitani venezian e
par chel al scugnive paiâ lis tassis al sô Cjapitul. Intun document dal 1539 al
è innomenât Cerneglons par vie che, dopo une cjaristie, al veve istès di paiâ
lis tassis, cusì no vevin di passâsile propit masse mal. Tal 1560 la Tor, lant
fûr dal sô jet, e à sdrumât la plui part dal paîs lassant nome maseriis: di 34
cjasis si son salvadis nome sîs o siet. Ce cal reste dal paîs medievâl, je la
borgade clamade Cerneglons Vecjo, cumò logade in Comun di Pradaman. Tai prins
agns dal Sietcent il paîs al si è sestât dulà che l è cumò. Sot dai venezians
cualchi citadin dal paîs al è stât parfin marinâr. Da un censiment dal 1740 il
paîs al jere fat di 10 cjasis, 7 coloniis, 46 cjasis rurâls; la tiere a jere
arade pai 3/4 e pal restant tignude a prât, e prevalevin il forment, la siale e
la blave. Tal Nûfcent i zovins a lavin al cine a Pradaman, intal curtîl di
Mussat subite dopo la vuere. La prime television e je rivade tal 1955 là jù de
ostarie "Ai cacciatori". Il puint par lâ a Pradaman fat sù tal 1978 al à tacât
il pais a Udin, che prime bisugnave lâ pai vâts, massime di chel bande Laipà; il
trafic al è aumentât cu la costruzion de gnove provinciâl.



https://fur.wikipedia.org/wiki/Bordan

Bordan al è un comun intal Friûl di Mieç, che al dì di vuê al fâs part de
provincie di Udin e al à 795 abitants. Al é logât intune piçule plane vierte,
stret tra doi monts, il Mont Brancot (1015 m) (clamât dai bordanes ancje Mont da
Ruvînt, Mont di Palantarins e Mont Tricuâr di no sconfondi cul Mont Tricuâr de
Slovenie) a sud e il Mont di Sant Simeon (1505 m) a nort. Il comun di Bordan al
à ancje une frazion, chê di Tarnêp, che al à poc plui di 170 abitants, si bute
sul Lâc di Cjavaç (cognossût ancje cul nom di Lâc dai Trê Comuns), lontan pôc
plui di 2 km e mieç di Bordan e a 245 m d'altitudin. A 224 m a est dae part
orientâl dal paîs al scôr il flump Tiliment che al divît il comun di Bordan di
chel di Glemone dal Friûl. Il paîs al é une vore famôs in Friûl, in Italie a
ancje tal forest pae presince di chê che je la plui grande Cjase das Pavês in
Italie e par chest motîf e ancje par la cetante cuantitât di pavês nostranis,
soredut inte tarde primavere, al é clamât il "Paîs das Pavês".



https://fur.wikipedia.org/wiki/Bancje_Mondi%C3%A2l

La Bancje Mondiâl e je stade creade tal 1944, ae fin de Seconde Vuere Mondiâl,
cul fin di ricostruî i paîs distruts par vie de vuere. Che volte si clamave IBRD
(ven a stâi International Bank for Reconstruction and Development, Bancje
Internazionâl pe Ricostruzion e il Svilup). La sêt de bancje e dal so grup
asociât (IFC - International Finance Corporation,IBRD,IDA - International
Development Association, MIGA - Multilateral Investment Guarantee Agency, ICSID
- International Centre for Settlement of Investment Disputes) e je a Washington,
in Americhe. Lis organizazions dal grup de Bancje Mondiâl a son ognidune
specializade intun cjamp, ma a an dutis l'obietîf comun di judâ il disvilup dai
paîs plui puars.

La Bancje Mondiâl e colabore ancje cul Font monetari internazionâl (FMI), che
jude l'organizazion cun finanziament pal paiament dai debits dai paîs mancul
svilupâts. Chescj doi organisims a son cognossûts insieme come "Instituzions di
Bretton Woods", pal fat che a son stadis creadis inte conference che si davuelzè
inte citadine dal Gnûf Hampshire dal 1 ai 22 di Lui 1944.



https://fur.wikipedia.org/wiki/Aldo_Rossi

Aldo Rossi al è un cjantautôr furlan. Nassût a Udin, a 8 agns si è trasferît in
Cjargne dopo che al jere mancjât so pari; chest percors devant daûr (pal solit a
jerin i Cjargnei che si trasferivin a Udin) al à fat in maniere che Aldo Rossi
al fos masse furlan par jessi calcolât tant che vêr Cjargnel dai Cjargnei e po
tant che un che di masse timp al jere a stâ in Cjargne par jessi considerât
Furlan dai Furlans. Chest i à permetût di vê un voli particolâr par descrivi tes
sôs cjançons, vizis e virtûts dai Furlans e de Furlanetât in gjenerâl.Al à fat
par tancj agns ativitât tal mont dal spetacul tant che Diretôr Artistic di
emitents radiofonichis locâls cul pseudonim di "Aldo Giorgi" e dal 1986 al 1996
ator pes sagris e fiestis in place come leader dal grup musicâl "I Salvadis" e
cun lôr al publiche 2 audiocassetis cu lis sôs cjançons. A cjaval dai agns 2000
al à tentât il grant salt te musiche Dance internazionâl publicant 2 discs
cuntune etichete di Joe T. Vannelli. Tal 2004 la decision di meti adun i tocs in
lenghe furlane scrits dopo vê sierât il grup "I Salvadis" e tacâ cu la
publicazion di albums soliscj.

Aldo Rossi è un cantautore Friulano. Nato a Udine a 8 anni, dopo la scomparsa
del padrè si trasferì in Carnia; questo percorso all'indietro (di solito erano i
carnici a trasferirsi a Udine) ha fatto si che Aldo Rossi fosse "troppo"
friulano per essere considerato "Carnico" dai carnici e per il lungo tempo
trascorso in Carnia, troppo "carnico" per essere considerato "friulano" dai
Friulani. Questo gli ha permesso un punto di vista particolare per descrivere
nelle sue canzoni, vizi e virtù dei Friulani e della friulanità in generale.
Aldo Rossi ha svolto varie attività nel mondo dello spettacolo, come Direttore
Artistico di emittenti radiofoniche locali con lo pseudonimo di "Aldo Giorgi" e
dal 1986 al 1996 in giro per feste e piazze come leader del gruppo musicale "I
Salvadis" e con loro pubblica 2 audiocassette con sue canzoni. Intorno agli anni
2000 à tentato il grande salto il nella musica Dance internazionale pubblicando
2 dischi con una etichetta di Joe T. Vannelli. Nel 2004 la decisione di
organizzare tutti i brani scritti in friulano e la costante pubblicazione di CD
in Lingua Friulana che dura tutt'ora.



https://fur.wikipedia.org/wiki/%C3%87oncolan

Il Çoncolan e jè une mont logade in Cjargne, tai comuns di Ravasclêt, Sudri e
Davâr. E je alte 1.750 m. Une volte insomp si à une viste bielone su cuasi dute
la Cjargne: a si puedin ricognossi lis cimis de Crete di Seregnò (2.187 m),
Colians (2.780 m), Peralbe (2.691 m), i cjanâi dal Bût, dal Dean e di Peteç e
lis Dolomitis di Pedarç.

Sul Çoncolan al si cjate il plui grant centri schiistic di dute la regjon, ch'al
à fât di Ravasclêt, e in part ancje di Sudri, impuartantis localitâts di sports
invernâi. Dal 2006 a son stâts fâts gnûfs impiants di risalide ch'a permetin di
rezonzi i 1.970 m de mont Tamai.

Di cualchi an la mont e je deventade une impuartante mete pai cicliscj, ch'a
vegnin sù sedi pe strade di Sudri che par chê di Davâr. E propite in graciis de
grande pendence de strade, la salide de bande di Davâr e je, a dite di tancj di
lôr, la plui dure di dutis lis Alps: in 8 km e va sù par 1.055 m, cuntune
pendence medie dal 13% (ma con pontis ancje dal 20%).

Ai 30 di Mai dal 2007 il Giro d'Italia al è passât su pal Çoncolan, de bande di
Davâr, cun la vitorie di Gilberto Simoni; il Giro al jere za passât tal 2003 de
bande di Sudri, simpri cun la vitorie di Gilberto Simoni.



https://fur.wikipedia.org/wiki/Zuan_Batiste_Tiepolo

Zuan Batiste Tiepolo (Gianbattista Tiepolo par talian) (Vignesie, 15 di Març
1696 - Madrid, 27 di Març 1770), al è stât un pitôr venezian, cognossût a Udin,
pai frescs tal Domo, tal Palaç Patriarcjâl, tal Cjistiel e te Glesie de Puritât.
I siei frescs udinês a son tes primis comissions de maturitât. Pâr chest motîf,
Udin e je cognossude come la Citât dal Tiepolo.

Zuan Batiste al nas a Vignesie, il 15 di Març dal 1696 da Meni (Domenico par
talian) e Orsetta Marangon. La sô e je une famee indulà che nol mancje nuie, ma
cuant che al veve nome un an, so pari al mûr, e pe famee e scomencin lis
dificoltâts.

Al jentre zovin te buteghe dal pitôr Grivôr Lazzarini, indulà che al impare
l'abecè dal mistîr di pitôr. Al ven influençât dai plui grancj pitôrs di
Vignesie, soredut dal Piazzetta, dal Veronês e dal Tintoretto.

Al scomence i siei prins lavôrs te glesie di Sante Marie dal Ospedaletto, intal
1715. Tal stes an al fâs ancje lavôrs pal dôs Giovanni Cornaro.

Intal 1717, al ven inscrit te associazion dai pitôrs di Vignesie, la Fraglia.
Tal 1719, al si spose cun Marie Cecilie Guardi, sûr dâi pitôrs Francesc e Zuan
Antoni Guardi. La femine i darà dîs fîs, che lu judaran come assistents. Soredut
Zuan Domeni e Laurinç e saran ricuardâts ancje come bogns pitôrs.

Jenfri il 1719 e il 1720, al lavore tai frescs dal prin plan de Vile Baglioni a
Messenzago. Al ven judât da Gerolamo Mengozzi, che al fasarà pâr lui, lis
decorazions dai siei frescs.

Intal 1721, al lavore te Madone dal Cjarmin, che al si pues viodile te
Pinacoteche di Brera. Dal 1722 al è il Martiri di San Bartolomiu pe glesie
veneziane di San Stae, une vore biel.

Dal 1722 e je la Glorie di Sante Luzie, te glesie parochiâl di Vascon, dongje
Trevîs Intal 1724, al finìs il Sacrifici di Isac, che al è l'ultin lavôr de sô
zoventût.

Daspò di chest moment, Tiepolo al cambie mût, al lasse il so stîl, un pôc
"tenebrôs", par jentrâ tal stîl de maturitât. Al scomence a doprâ colôrs plui
clârs, e a meti plui lûs tai sôi frescs

Jenfri il 1724 e il 1725, al lavore tâl Palaç Sandi, cjase dal avocat Tomâs
Sandi, che lu clame pai frescs dal Salon.

Jenfri il 1725 e il 1726 al piture Alessandro e Campaspe tal studi di Apelle che
si cjate cumò tal Museum of Fine Arts di Montreal, indulà che Apelle, il pitôr
grêc, al a lis sôs sembiancis e Campaspe, chês de sô femine Cecilie.

Intal 1726, Tiepolo al rive a Udin, clamât da Dionisio Dolfin, Patriarcje di
Olee. Tal Domo al lavore ai frescs de Capele dal Santissim Sacrament. Tal Palaç
Patriarcjâl al fâs lis Senis dal Vecjo Testament, cun i Personaçs de Biblie i
Agnui rivoltâts cuintri Diu che a colin dal cîl, la Aparizion dal Agnul a Sare,
Rachele che plate i idui, il Sacrifici di Isac'.

Te Sale rosse al piture il Judizi di Salomon, par finî cu la Sale dal tron cun i
ritrats dai Vecjos Patriarcjis.

Pai fradis dal Patriarcje, Denêl III e Denêl IV, al fâs, intal Unvier, dîs
cuadris cun storiis romanis, finîts tâl 1729. Vuê e son dispierdûts tâi museus
di dut il mont.

Intal 1727 al nas Zuan Domeni, il so fi plui famôs, mentri tal 1730 lu clamin a
Milan, indulà che al lavore tai Palaçs Archinto e Durgnani.

Al torne a Vignesie tal 1731, indulà che al lavore te glesie di Sante Marie de
Fave ae Educazion de Vergjne e te 'Nativitât de Glesie di San Zulian.

Tal stes an al va a Berghem, indulà che al lavore tal Domo e te Capele Colleoni.

Tal 1734 al lavore tai frescs de Vile Loschi-Zilieri, dongje Vicence. Al finìs
la Pale Rovetta e al cambie di cjase, lant te Pasine, dongje San Silvestri.

Tal zenâr dal 1737 al consegne il Martiri di Sante Aghite pe Basiliche di Sant
Antoni a Padue. Al torne une altre volte a Milan, te Basiliche di Sant Ambrôs.

Al scomence lis voris pe glesie di Sante Marie dai Gjesuits a Vignesie, che al
finirà tal 1739.

Te sô piture al scomence a fâsi sintì la influence dal Tintoretto e dal Tizian
ma ancje des incisions dal Rembrandt, soredut tai vecjos cu la barbe, rafigurâts
te Senis de Passion di Jesus Crist, te glesie veneziane di Sant Alvise.

Intal 1740, al torne a Milan tal Palaç Clerici. Al lavore te galarie, intal
grant fresc de Corse dal Cjar dal Soreli, cun grups di figuris di divinitâts.

Al torne a Vignesie intal 1741: di chel an a son lis voris te glesie di
Verolegnove, lis Senis de passion te glesie di Sant Alvise a Vignesie e la
Apoteosi di Vittor Pisani, condotîr che al veve vinçût le bataie di Cjoze
cuintri i gjenuês.

Intal 1743, al rive a Vignesie Francesco Algarotti, scritôr di origjin
veneziane, che al veve di comprâ cuadris pal Re di Sassonie August III, e di
puartâju a Dresde. Tiepolo al divente so amì, lu jude, cun altris pitôrs
venezians, a cjatâ cuadris dai Mestris Pitôrs, e al fasarà ancje par lui il
Banchet di Antoni e Cleopatre.

Dal 1743, a son lis telis de Scuele dal Carmin, cu la Aparizion de Madone al
Beât Simon Stock.

Jenfri il 1743 e il 1744 a son lis voris te Vile Cordellina, cun il Trionfo de
Virtût e de Nobiltât cuintri la ignorance.

Jenfri il 1744 e il 1745, a son lis voris tâl Palaç Barbarigo a Vignesie, in
colaborazion cun il Mengozzi Colonna.

Jenfri il mês di Avrîl e il mês di Novembar, al lavore te glesie dai Discolçs
(Scalzi), simpri a Vignesie, cun il Traspuart te Sante Cjase di Lorêt, lade
pierdude inte prime vuere mondiâl. A restin nome i disens. Tal stes an, al
consegne al Domo di Berghim le pale cul Martiri di San Zuan.

Jenfri il 1746 e il 1747 il Tiepolo al è a vore tal Palaç Labia a Vignesie,
indulà che al piture tal Salon des Fiestis lis Storiis di Antoni e Cleopatre e
Bellerofonte parsore Pegaso al va viers la Glorie e la Eternitât. Daspò al va te
parochie di Sante Foscje, dongje il puint di Noâl.

Intal 1748 al è a vore tal Palaç Manin, simpri a Vignesie pe ocasion des gnocis
di Ludovì Manin e Elisabete Grimani.

Il 12 di Dicembar dal 1750 il princip vescul Karl-Philipp von Greiffenklau lu
clame te citât di Würzburg, te Gjermanie, par dei lavôrs. Il Tiepolo al van cu i
fîs. In tal Palaç dal Vescul, Tiepolo al lavore te Kaisersaal a lis pituris de
Storis di Fidri Barberosse, a lis Gnocis dal Barberosse, Il vescul Aroldo al
divente Duche de Franconie, e tal scjalon grant a L'Olimpo dongje lis cuatris
bandis dal mont. Al finis lis voris tal Palaç in tal mês di novembar dal 1753.

Al lasse Würzburg il 8 di Novembar dal 1753, par tornâ a Vignesie. Il 8 di Mai
al consegne ae glesie di San Polo le Aparizion de Vergjine a San Zuan
Nepocumeno, e in tal 1754 al tache le decorazion de Glesie de Pietât ae
Incoronazion de Vergjine. In tal 1757, al e a vore te Vile Valmarane, dongje
Vicence. Al torne a Vignesie, par dei lavôrs te Ca' Rezzonico. Al consegne une
pale di altâr ae glesie di San Silvestri a Folzone une par il Domo di Este Tal
stes an al è a vore tal Oratori de Puritât e in tal Palaç dal Arcivescul di Udin
In tal 1760, al è a vore a Verone, tal Palaç Canosse a Strà, te Vile de famee
Pisani, e al fâs une tele, il Meracul di Sant Antoni pal Domo di Miran.

In tal 1761, il re Carli III di Spagne al clame Tiepolo a Madrid par i lavôrs
dal gnûf Palaç Reâl. Tiepolo al partìs il 31 di Març, al rive il 4 di Jugn,
simpri acompagnât dai fîs Laurinç e Zuan Domeni. Al vîf in Plaza San Martin. Al
lavore a trê pituris, in te Sale dal Tron e in te anticjamare de Regjine. Jenfri
il 1767 e il 1769 al piture siet palis di altâr par le glesie di Aranjuez. In
tal 1769 al scomence lis decorazions a La Granja, ma no rive a finî i lavôrs, e
di chest progjet restin nome i disens. Al mûr il 27 di Març a Madrid.



https://fur.wikipedia.org/wiki/X_MAS

La X Flottiglia MAS pui cognossude ancje come Xª MAS, 10ª Flottiglia MAS, La
Decima fo un cuarp de marine militâr taliane creât subît daspò de Prime Vuere
Mondiâl cu l'obietîf di dâ cuarp a une unitât specializade.

Soredut tal principi , cheste unitât specializade no rive a otegni un bon sucês
in tes sôs primis operazions.Tancj sôi soldâts muerin in tes primis operazions ,
come tal atàc di Malte . Ma cun lis gnovis tecnologjis , rivin i prins sucès ,
come a Suda (25-26 di març dal 1941) e a Alessandrie (19 dicembar dal 1941).Il
risultât di chestis operazions puartin le Royal Navy dal Ream Unît a no vê pui a
disposizion nâfs di vuere tal Mediterraneo par un lunc periodo.

Cul armistizi dal 8 di setembar dal 1943,cheste unitât reste blocade tal puart
di La Spezie dulâ,cul stês nom ,ven riorganizade in un cuarp franc , jentrât te
Marine Republicane. Une atre part , invezît , ven riorganizade cul nom di
'Mariassalto'. Cheste unitât, comandade dal Capitan Ernesto Forza, econtinue la
vuere di flanc a lis fuarcis dai Aleâs.

In tal 1954 , il grup ven ricostituît cul nom di Comsubin ("Comando Subaqueo
Incursori").

Lis primis operazions de X flottiglia MAS scomencin cul tacâ de Prime Vuere
Mondiâl ,cuant che il cantîr navâl SVAN di Vignesie scomence le costruzion, par
cont de marine militâr taliane, dai prins MAS ( motobarcje armade SVAN ).Cul
timp,le denominazion MAS gambie di significât, par jessi clamât 'Motobarcje
armade silurante'.

Lle Marine militâr taliane jere interesade a chest progjet za dal 1906 , cu le
prime idee di motobarcje a motôr.Ma chest progjet reste su le cjarte fin al
1914.Cul tacâ de Prime Vuere Mondiâl , le Mmarine ven costrinzude a cjapâ contat
cui cantîrs par doi progjets talians: Il Maccia Macchini e il SVAN , ordenâs par
le prime volte il 15 di avrîl dal 1915. Chests doi progjets vegnin produsûts
ancje da doi atrîs cjantîrs come l' Isotta Fraschini e le FIAT.

Le utilitât strategjche di chestis barcjs sara' simpri pui determinante. Il MAS
veve une grande velocitât e al jere armât vonde par mandâ ju une nâf di vuere.
Lis operazions dai MAS a saran un sucês. Jenfri di lôr, si ricuardin l'atac dal
puart di Pole e dal puart de isule di Buccari (Crauazie).

In tal 1935 ven formade la Prima Flottiglia MAS Cu i MAS, la marine met a pont
une gnove arme: i siluros eletrics SLC (siluro a lenta corsa par talian) , plui
cognossûts cul non talian di 'maiali' (purcîts),clamâts cussì parcè che no vevin
une grande velocitât. Pilotâts da doi oms, il 'maiale' al leve dogje dal obietîf
sot de aghe par podê cussì tacâ une cariche di esplosîf, sot de nâf e scjampa'
vie.

In tal 1941, la Prima Flottiglia MAS e cambìe denominazion par deventâ le Decima
Flottiglia MAS, une unitât speciâl. Il non al ven sielzût in riferiment de
legjon preferide di Juli Cesar. Cui armaments speciai par la vuere sot de aghe,
fasin part de unitât une scuadre di specialiscj: i uomini gamma oms preparâts
par la sot des barcjs par tacâ l'esplosîf. Cheste sarà une particolaritât dute
taliane.

Une part di cheste unitât,in te confusion che si jere vignude a creâ daspo dal 8
di setembar dal 1943,sielç di continuâ a combati a flanc dai
nazifassiscj,cuintri i anglomerecans. I nons e le simbologje vegnin utilizâs da
Junio Valerio Borghese, za alt uficiâl di cheste unitât, par meti dongje une
unitât militâr indipendent che continue la vuere sot de bandiere de Republiche
di Salo e di flanc dai todescs intai combatiments dal 'Sbarco di Anzio' e ancje
in operazions cuintri i partigjans , torturis sui presonîrs , fusilazions ,
soredut tal front Orientâl, ativitât indulà che i militârs de Decime a àn
mostrât dute la lôr crudeltât. Tancj di lôr son deventâts criminâls di vuere. La
Decima di Borghese al a ancje combatût a Anzio cuintri i anglomerecans ,
difendint la Linee Gotiche , a Lugo e in tal Polesine.

Tal front Orientâl la Decime je impegnade sedi in operazions di contrast ae
invasion jugoslave (come in te batae di Taranova) , sedi come afermazion dal
dirît talian su chês tiaris , cintri i tentatîfs dai naziscj todescs di puartâ
vie a l'Italie le sovranitât dai teritoris dal Friûl e de Vignesie Julie ,
aministrâs dai todescs cul non di (Operationzone Adriatische Küstenland) .Di fât
, i todescs vevin intenzion di puartâ vie a l'Italie chestis tiaris , par
zontalis al Tiarç Raich.

Daspo dal 8 di setembar , i rapuarts jenfri la Decima e la Marinassalto dal Ream
d'Italie restin boigns , soredut par evitâ di scuintrasi jenfri di lôr , par la
gjestion dai presonîrs cence fâ savê nuje ai todescs e ai anglomerecans , e par
jessi pronts par difindi lis tiaris de Vignesie Julie , in câs di un atàc dai
partigjans di Tito.



https://fur.wikipedia.org/wiki/Viv%C3%A2r

Vivâr al è un comun di 1.272 abitants e al fâs part de provincie di Pordenon.
Tal comun di Vivâr a si cjatin lis frazions di Tésis e Basandiele (loc.
Basangjela). A Tesis si cjate il famôs museu di archeologjie cun reperts romans
e langobarts.

Tal comun di Vivâr a son la gran part dai Magrêts Furlans (Magredi) un teritori
speciâl jenfri i torints da la Miduna, da la Cilina e da la Còlvera. Da agnorums
si sperarès che chescj teritoris a podedin jessi tutelâts magari jentrant te
aree protezude dal Parc da lis Dolomitis Furlanis che al podarès cussì deventâ
il Parc da Lis Dolomitis Furlanis e dai Magreis.

Tai Magreis si podin cjatâ une vore di jerbis e flours di derivazion continentâl
e alpine. Lis orchideis a son vonde comuns e ciertis jerbis si cjatin dome ca
parcè che si conte che lis samencis a sedin rivadis sot i çocui dai cjavai dai
concuistadôrs rivâts di est. Chi, a àn cjatât il teren just par regnâ. In
efiets, chestis plantis si podin cjatâ dome chi e tai prâts da Ongjarie e via
indenant.

Fintremai pôcs agns indaûr il comun al jere isolât da li aghis da la Midune e da
la Ciline par diviers mês al an. Doi gnûfs puints a àn peât il teritori cul rest
dal mont: chel su la Midune viers Spilimberc e Udin, pa la Cilina, viers
Pordenon. Sicheduncje Vivâr al è diventât ce tant centrâl par la planure e par
la mont dal Friûl di soreli a mont.



https://fur.wikipedia.org/wiki/Umberto_Eco

Umberto Eco (Alessandrie, Piemont, Italie, 5 di Zenâr 1932 - Milan, Italie, 20
di Fevrâr 2016) al ere un scritôr, un semiotic e un filosof talian, innomenât
sedi pes sôs oparis di narative che pai siei tratâts di semiotiche.

Nassût ai 5 di Zenâr dal 1932 te citât di Alessandrie intune famee di 13 fîs, al
à studiât filosofie e letaris te universitât di Turin, dulà che si à laureât. Al
à lavorât tant che professôr in diviers centris prestigjôs e dal 1971 al ocupe
la catedre di semiotiche ae universitât di Bologne. Par vie dai ricognossiments
dal mont de educazion superiôr al è dotôr onoris causa di une trentine di
istituzions.

Al è stât batiât par satrap de patafisiche pes sôs voris umoristichis, tant che
Cemût viazâ cuntun cangûr, e par vê perfezionât un dai siei ramaçs, la
cacopedie.

Altris ricognossiments lu àn puartât a jessi membri dal Consei dai Savis de
UNESCO. Al à ricevût tal 2000 il Premi Princip des Asturiis di Comunicazion e
umanitâts.

Al à lavorât ancje intai mieçs di comunicazion di masse intal cjamp culturâl. Al
à une vore di passion par dut chel che al inten la Ete di Mieç, lis lenghis e i
classics. Curiosementri, al è ancje un espert di James Bond.



https://fur.wikipedia.org/wiki/Tirol

Il Tirôl o Tirol (todesc Tirol, talian Tirolo) al è un dai stâts federâts
(todesc Bundesländer) tal Jevât de Austrie. Il so teritori al consist inte part
austriache de regjon storiche dal Tirôl. La capitâl (todesc Landeshauptstadt) e
je Innsbruck (134.000 abitants ce.), altris grandis citâts a son Landeck,
Kufstein, Reutte e Schwaz. Il Tirôl al è praticamentri dividût in dôs parts,
clamadis Tirôl setentrionâl e Tirôl orientâl. Il Tirôl setentrionâl al confine a
nord cun le Gjermanie (Bavarie), cun il Salisburghês a Jevât, cun le Italie
(Provincie di Bolzan, Trentin-Sud Tirôl) e le Svuizare (Cjanton Grisons) tal sud
e cun il Vorarlberg a Bonât. Il Tirôl orientâl al corispuint al distret di Lienz
e al confine cule Carintie a Jevât, cule Italie (Provincie di Bolzan,
Trentin-Sud Tirôl e Provincie di Belun, Venit) a sud e a Bonât e cun il
Salisburghês a nord.

Il Tirôl al è par grandece il tierç dai stâts federai austriacs, e al è
cognossût par lis sôs monts. La so part orientâl e condivît insiemit al stât
federâl de Carintie la plui alte mont de Austrie: la Grossglockner (3797 m.)

Par le storie prime de Prime Vuere Mondiâl, chê de regjon storiche dal Tirôl,
viôt la pagjine Tirôl (regjon storiche).

La plui alte concentrazion industriâl a si à inte zone di Innsbruck, e tai
distrets di Schwaz, Kufstein e Reutte; talis altris zonis a prevalin impresis
mediis o piçulis. Par il distret di Kitzbühel (ma ancje par il Tirôl in
gjenerâl) al è une vore impuartant il turisim. Tal Tirôl la agriculture e je in
mo un grum impuartante, specialmentri parcè e jude a mantignî in bonis in
condizions il paesaç.

Il Tirôl al è dividût in une citât statutarie (todesc Statutarstadt), che e je
Innsbruck (Targhe: I) e 8 distrets (todesc Bezirke):

Dal 2003 il governadôr (tod. Landeshauptmann) dal Tirôl al è Herwig van Staa,
dal ÖVP (Österreichische Volkspartei, voltât “Partît popolar austriac”), ma il
stât al è ret di une coalizion tra il partît dal governadôr e il SPÖ
(Sozialdemokratische Partei Österreichs, il “Partît sociâldemocratic de
Austrie).

Tal Tirôl a si fevelin soredut dialets dal grup sudbavarês. A vegnin ancje
fevelâts dialets che a si svicinin al grup bavarês centrâl; tal Tirol orientâl a
puedin sameâ a chei de Pustarie (Sud Tirôl) o de Carintie. In cualchi zone a si
fevelin ancje dialets alemans.



https://fur.wikipedia.org/wiki/Staiar

La Stirie o (il) Staiar (slov. Štajerska) e je un dai stâts federâts (tod.
Bundesländer) austriacs. E je logade tal Sud dal paîs e e confine a Jevât cun il
Burgenland, a Nord cun la Alte Austrie e la Basse Austrie, a Bonât cun la
Carintie e il Salisburghês, a Sud cun la Slovenie.

La capitâl e je Graz (slov. Gradec - 267.000 ab. ce.); altris centris
impuartants a son Bruck an der Mur, Judenburg, Knittelfeld, Leoben e Voitsberg.
Rilevante e je la esistence sul teritori di une minorance lenghistiche slovene,
scognossude dal stât austriac insiemit ad altris.

A Nord e si cjate la Alte Stirie (tod. Obersteiermark), che e va dal confin
setentrionâl dal stât federâl a la cjadene montagnose Steirischen Randgebirge, a
Sud da la val di confluence tra il flum Mur e il flum Mürz.

La Stirie Orientâl (tod. Oststeiermark) e je logade a Jevât dal flum Mur e sot
il Wechsel e lis Alps Fischbacher. La Stirie Meridionâl (tod. Südsteiermark -
che no va confondude cu la Stirie Inferiôr, tod. Untersteiermark, che in dì di
vuê fâs part da la Slovenie) e consist inte aree ator lis citâts di Leibnitz,
Radkersburg e Deutschlandsberg. A Bonât dal flum Mur infin, e je logade la
Stirie Ocidentâl (tod. Weststeiermark).

Dispès la Stirie e ven clamade „Grüne Mark“ (voltât: la Marche verde; al riclame
il non todesc Steiermark), parcè che cirche il 61% dal so teritori al è cuviert
di boscs. La mont plui alte da la Stirie e je la Hoher Dachstein (2995 m).

La minorance slovene da la Stirie e je stade scognossude come minorance
autoctone tal 2004 (come al proviodeve il Staatsvertrag dal 1955).

Tal 2004, cuntun valôr di 3,8%, la Stirie e je rivade al plui alt nivel di
cressite economiche tra i stâts federâts de Austrie; tal rivâ a chest risultât,
significatîf al è stât il contribût dal aglomerât urban di Graz. Impuartant al è
ancje il turisim, soredut pa la Alte Stirie e pa la zone termâl ta la Stirie
Orientâl. A confront cul prodot interni sporc da la Union Europeane in forme di
podê di acuist, la Stirie e rive a un indiç di 102.8 (EU-25:100) (2003) .

Dal pont di viste aministratîf e je dividude intune citât statutarie (tod.
Statutarstadt) – che e je Graz (Targhe: G) – e 12 distrets (tod. Bezirke). Di
seguit la liste dai distrets cu lis rispetivis targhis.

Par motîfs di estension (di bessôl al è plui grant dal Vorarlberg), il distret
di Liezen al è dividût ancjemò in Politische Expositur di Gröbming.

Dal 2005 il governadôr (tod. Landeshauptmann) da la Stirie al è Franz Voves, dal
SPÖ (Sozialdemokratische Partei Österreichs, voltât „Partît sociâldemocratic da
la Austrie“).

Da la Stirie a vegnin un premi nobel par la leterature – Elfriede Jelinek – e
l'ex governadôr da la Californie, plui che altri innomenât come atôr – Arnold
Schwarzenegger.



https://fur.wikipedia.org/wiki/Sisme_dai_tr%C3%AA_cjapitui

Cun schisme dai trê cjapitui (o ancje schisme tricapitolin) si intint une
division dentri de Glesie che si davuelzè tra i secui VI e VIII, causade di un
numerôs grup di vescui, soredut ocidentâi, che a romperin lis relazions cui
altris vescui e cul pape.

Il schisme dai trê cjapitui al scomençà tal moment che l'imperadôr Justinian al
tentà di imponi lis sôs viodudis politichis e religjosis, fasint condanâ, tal
Concili di Constantinopoli II (553) trê scrits di trê teolics de Antiochie:
Teodôr di Mopsuestia, Teodorêt di Cir e Ibe di Edesse. I trê a contestarin la
teorie dai monofisiscj che a sostignivin une uniche nature di Crist, ven a stâi
chê divine. Justinian alore, insieme ae sô femine Teodore, ferbinte monofisite,
a oblearin ancje il Pape Vigjili a acetâ la condane dai trê Cjapitui. Cheste
intromission dal imperadôr Justinian e de sô femine su lis cuestions de glesie e
provocarin il disdegn dai vescui de Italie setentrionâl e di dut l'Ocident. Fra
i principâi vescui schismatics a forin chel di Milan e chel di Aquilee; chest
ultin in particolâr al scomence a fâsi clamâ patriarcje, par chest il teritori
controlât al fo clamât patriarcjât.

Il vescul di Milan al tornà za intal 570 ae ortodossie; par Aquilee invezit, a
jerin doi vescui, chel cun sede a Grau, bizantin, e chel langobart, che al restà
a Aquilee. Il prin al tornà ae ortodossie tal 607, impen il patriarcje di
Aquilee, cun ducj i siei teritoris, dome intal 698, cuant che il re langobart
Cunipert ju invidà a Pavie e ju convincè a rivâ a un acuardi cul pape,
formalizât intun sinodi a Aquilee.



https://fur.wikipedia.org/wiki/Segnaletiche_bileng%C3%A2l

La segnaletiche bilengâl (o ben par estension multilengâl) e je costituide de
rapresentazion intun panel segnaletic di tescj in dôs o plui lenghis. L'ûs de
segnaletiche bilengâl e je par solit riservât a lis areis dulà che e je presinte
une minorance lenghistiche o dulà che a vivin dongje popolazion cun diviersis
marilenghis, o a puescj dulà che si cjate un notevul flus turistic e comerciâl
(aeropuarts, stazions, puarts, ponts di confin, citâts turistichis, itineraris
internazionâi, sêts di autoritâts internazionâls). Intun sens plui larc chest
tiermin al inclût ancje, in regjons dulà che si dopre un alfabet diviers di chel
latin, la transliterazion dai toponims e la eventuâl traduzion dai tescj
complementârs intun altre lenghe (par solite inglês o francês). In gjenerâl, la
tendince e je chê di meti al puest des indicazions in plui lenghis (che a puedin
rindi la comprension de segneletiche un grum piês) pituris e simbui seguint
standards ricognossûts a nivel internazionâl. L'ûs di une segneletiche bilengâl
al è salacor il prin e il plui evident imprest simbolic di percezion e di
afermazion de realtât multilengâl di un teritori.

L'ûs de segnaletiche bilengâl al è aumentât une vore tai ultins agns, soredut
par ce che rivuarde il mont ocidentâl e democratic, dulà che il moviment e la
vignude di personis di altris paîs al è stât compagnât de gnove scuvierte dai
dirits e des formis di tutele da lis minorancis lenghistichis e etnichis, che a
son spes derivadis de comprension de bande de int che i confins aministratîfs no
corispuindin cun chei etnic-linguistics. I prins câs di segnaletiche bilengâl a
vegnin fûr di situazions di bilenghisim storic e uficiâl, ven a stâi chel de
Belgjiche, in particolâr de capitâl Brussel: culì al inizi dal XX secul a
vignerin fûr lis primis rivendicazions pe lenghe flamante/olandese, che fin a
chel moment, pûr jessint in maiorance tal paîs, e veve patît il lustri de lenghe
francese, e che e scomençà un procès di parificazion tra lis dôs lenghis,
superant cussì pe prime volte il model culturalmentri unitari di Stât e Nazion,
tipic dal Votcent. Il secont esempli impuartant al è chel dal Sud Tirol, di
lenghe todescje, che dopo de anession in seguit ae Prime Vuere Mondiâl al fo
ogjet di une politiche di talianizazion, partint dai toponims (inventâts in
grant part di Ettore Tolomei); culì daspò de Seconde Vuere Mondiâl e fo
inmaneade une politiche di tutele e parificazion tra lis dôs lenghis. Chescj dôi
câs e condividin il fat di jessi tieris di confin cun altris tieris dulà che chê
lenghe e jere ufiziâl, e par chest la alternative ae tutele e podeve jessi la
anession al altri Stât o il tentatîf di rivâ a la indipendence. Diviers al è il
câs des rivendicazions de lenghis "regjonâls", dulà che l'esempli plui famôs al
è chel de lenghe catalane, che e à vût in prin periodi di rinassiment prime dal
regjim di Franco; cheste esperience e je stade tornade a cjapâ sù cu la colade
dal regjim franchist, che e à dât il la a un dai sistemis di tutele lenghistiche
plui avanzâts in Europe, imitât di scuasi dutis lis regjons autonomis europeanis
e a la base di une vore di leçs di tutele, includût il Tratât dal Consei di
Europe pe tutele des lenghis minoritaris.

Un studi realizât intal an 2000 dal Institute for Transport Studies de
Universitât di Leeds su comission de Samblee dal Gales, cul fin di capî la
influence de segnaletiche bilengâl su la sigurece stradâl cuant che si guide (in
relazion al aument de cuantitât dal test) al à dimostrât che in presince di une
juste impostazion grafiche, no son diferencis intal timp di comprension des
informazions dal vuidatôr in câs di cartei bilengâi o monolengâi -link.

In Italie, in base al articul 125 dal Regolament di Atuazion dal Codiç de Strade
(DPR n. 495 dal 16 di Dicembar dal 1992) e je previodude la pussibilitât di
realizâ la segnaletiche in plui lenghis intes zonis uficialmentri bilengâls, ma
pe legibilitât, no permet la presince di plui di dôs lenghis intun segnâl. I
toponims leâts aes tradizions e ai ûs locâi a puedin jessi zontâts ai toponims
uficiâi in lenghe taliane. Pai cartei di direzion, a devin jessi doprâts i
segnâi specificâts uficialmentri cun scritis su plui riis. Intal 2003 al è stât
integrât il Codiç de Strade (DLgs n. 285/1992) tal articul 37 comme 2°, e e je
stade introdote la facoltât pai ents locâi di doprâ intai segnai di confin dal
comun lenghis regjonâls o locâls di chê zone, dongje dai corispuindints nons
talians.

Intal Tirol dal Sud (Provincie Autonome di Bolzan) al esist un bilinguisim
complet, che al vâl ancje intal cjamp de segnaletiche. Il Statût Speciâl de
Regjon (che e je Leç Costituzionâl) al dîs al comme 2 che al è l'oblic di
bilinguisim tal teritori de Provincie di Bolzan, cence che a sedin diferencis
grafichis tra lis fôs formis (ven a stâi stes caratar e stesse dimension). La
dople version e à di jessi pai toponims e ancje par ducj i tescj complementârs
ai segnâi stradâi

L'ordin al è par solit talian/todesc intes autostradis e inte citât di Bolzan (a
maiorance taliane), invezit pal rest e je todesc/talian, comprindudis ancje lis
stradis statâls, che a son vuê dutis gjestîts de Provincie; cuant invezit che la
gjestion e jere di competence dal ANAS, l'ordin al jere talian/todesc. Lis
informazions no son ridondantis e a son un grum dopradis pitograms, e in
gjenerâl la segnaletiche e je ben fate e seguìs il Codiç de Strade e lis
convenzions internazionâls. Intai comuns di lenghe ladine dal Sud Tirol la
segnaletiche e je trilengâl ladin/todesc/talian (anche se chest nol sarès
permetût dal Codiç de Strade) pes indicazions toponomastichis, di localizazion e
di direzion, e bilengâl todesc/talian pai tescj complementârs, seguint i schemis
dal rest de provincie. Intai comuns ladins de Provincie di Trent la segnaletiche
e je par solit bilengâl, ma dome pe toponomastiche intai cartei di localizazion
e par chei di destinazion su lis stradis locâls. I tescj complementârs a son par
solit dome par talian.

Inte Val di Aoste dulà che lis lenghis uficiâls a son il talian e il francês i
toponims dai paîs a son di solit scrits dome inte forme uficiâl francese o
franc-provenzâl, parcè che lis formis talianis no son plui dopradis di agns, fûr
che pal comun di Aoste, che al manten ancjemò il dopli non (Aoste/Aosta), come
ancje cualchi indicazion gjeografiche (monts, pas, galariis). La segnaletiche
complementâr e je sei inte forme bilengâl sei in chê dome taliane.

Ancje in Sardegne l'ûs de lenghe sardegnule e je ricognossût uficialmentri cu la
leç nazionâl 482/1999 e regjonâl (Leç n. 26 dal 1997), ma in mancjance di une
toponomastiche standardizade (ancje se a son tancj i micro toponims pai cuâi e
je ufiziâl dome la version in sardegnûl) e di une ortografie uniche (la Regjon e
à creât dome di recent la Limba Sarda Comune par chest fin) no son stadis fatis
iniziativis di colaborazions cul ANAS e lis provinciis propietariis de stradis.
A nivel locâl a son stâts diviers i comuns che a àn adotât cartei di
localizazion e di direzion bilengâi, ma cun risultâts une vore diviers. A
Alghero, isule linguistiche catalane in Sardegne, la toponomastiche dal centri
storic e je bilengâl talian/catalan. La provincie di Nuoro e à metût in cirche
30 comuns cartei al inizi e a la fin dai paîs cu la toponomastiche in sardegnûl
che e va a metisi dongje di chei par talian, par esempli a Siniscola\Thiniscole,
Ottana\Otzana, Posada\Pasada e Loculi\Locula, in atuazion di un progjet
finanziât cui fonts de leç regjonâl 26/97.

In Austrie la leç pe tutele des minorancis e impon la presince di segnaletiche
bilengâl intes localitâts dulà la minorance e rive a mancul al 10% de
popolazion. In particolâr e je bilengâl la regjon di Clanfurt (Carintie), dulà
che la lenghe slovene e je fuarte soredut intai paîs, dulà che i toponims
todescs e slovens an il stes status legâl ma la segnaletiche bilengâl
todesc/sloven e je limitade aes indicazions di localizazion (inizi e fin dal
centri abitât, toponims gjeografics) e à instès provocât polemichis tra lis
autoritâts locâls e i moviments politics nazionaliscj (cun dentri ancje il
partît di Jörg Haider, atuâl guviernatôr dal Land, che si à oponût al
provediment), finide cuntune sentence de Alte Cort che e à declarât
incostituzionâl la mancjance de denominazion slovene e a'nd à tornât a meti sù
la segnaletiche bilengâl (ancje se un scandai in dute la regjon, la maiôr part
de popolazion e je contrarie ae segnaletiche bilengâl).

Dal 2006, in ciertis localitâts de Carintie (par esempli a Schwabegg/Žvabek), il
governatôr Haider, interpretant une altre sentence de Alte Cort dal 2001 (secont
cui al è legalmentri "acetabil" e economic l'ûs di un panel complementâr pal non
inte lenghe minoritarie, pluitost che un panel unic) - al à simbolichementri
gjavât lis targhis bilengâls za instaladis, cul non par todesc e par sloven cul
stes caratar e de stesse grandece, par meti une targhe plui grande dome par
todesc cun sot une un grum plui piçule cul toponim sloven.

In Irlande su dut il teritori nazionâl a son ufiziâi sei la lenghe inglese sei
il gaelic irlandês, ancje se in dì di vuê il gaelic al ven fevelât dome intune
piçule regjon su la cueste ocidentâl (clamade Gaeltacht). La segnaletiche di
indicazion e je in ogni câs bilengâl e seguìs il scheme di chê britaniche (di
chê altre bande, i cartei di pericul a son come chei merecans, a forme di romb e
di colôr zâl).

Inte regjon dal Gaeltacht, dulà che i segnâi a son za dome par gaelic, dal 2005
a si è daûr a lavorâ par rindi uficiâi dome i toponims gaelics e convertî un pôc
a la volte la atuâl segnaletiche bilengâl a chê dome par gaelic (par esempli la
scrite Gèill Slì sul cartel di dâ la precedence).

In Spagne a son uficialmentri bilengâls lis regjons di lenghe catalane
(Catalogne, Comunitât Valenciane e Isulis Balearis), basche (Paîs Basc e un toc
de Navarre) e galiziane (Galizie). Secont l'articul 2.3.5 de norme 8.1-IC su la
segnaletiche verticâl (Instrucción de Carreteras) buride fûr dal Ministeri dai
Traspuarts (Ministerio de Fomento) cun Ordinance n. 1798 dai 28 di Dicembar
1999, intes Comunitâts Autonomis che a àn lenghe difarente dal spagnûl castilian
i nons dai centris abitâts, des provinciis e dai lûcs gjeografics a devin jessi
simpri scrits inte forme uficiâl dal toponim (inte lenghe locâl o inte forme
bilengâl). Se no esist une forme ufiziâl dal toponim in lenghe locâl o se la la
forme locâl ufiziâl e je un grum difarente di chê ripuartade su la Mape Uficiâl
des Stradis (Mapa Oficial de Carreteras) al ven ripuartât il toponim inte lenghe
regjonâl cun dopo une sbare (/) e il toponim in castilian. In câs di scriture su
dôs riis e va metût parsore il non inte lenghe locâl e sot chel in castilian,
dividûts di une rie orizontâl. No son difarencis di caratar tipografic tra lis
dôs lenghis. Nol è permetût l'ûs di nons in lenghis forestis e pai nons dai
stâts confinants e je ametude dome la forme in castilian, fûr che in presince di
acuarts bilaterâi. I nons comuns a seguissin la stesse regule dai nons propis ma
si cîr plui pussibil di sostituîju cun pitograms. Par l'articul 138 dal
Regolament Gjenerâl de Circolazion (Reglamento General de Circulación), aprovât
cun Decret Reâl n. 1428 dai 21 di Novembar dal 2003 i tescj complementârs dai
cartei segnaletics a vegnin cun di plui metûts par castilian e inte lenghe
locâl, ancje se dispès altris tescj esplicatîfs (par esempli sólo bus, desvío
provisional, área de servicios) a son ripuartâts dome par castilian.



https://fur.wikipedia.org/wiki/Scuvierte_des_Americhis

Cun la peraule Scuvierte des Americhis si intint le colonizazion dal gnûf
continent de bande di stâts come la Spagne, France, Portugal, Olande e Ream
Unît.

La motivazion principâl e jere di puartâ le civiltât e le religjon cristiane, ma
la colonizazion e fo soredut le distruzion culturâl e ancje, in cierts câs,
fisiche des popolazions locâls. Si pues ancje dî che le scuvierte des Americhis
e finìs cul periodi di ducj cognossût cul non di Far West.

Ma bisugne dî che chescj stâts no son stâs di sigûr i prins a meti pît te tiere
americane: si sa che i prins a meti pît in Americhe a forin lis popolazions
vignudis de Siberie a pît passant il Stret di Bering tal periodi de ultime
glaciazion. Cence dismenteâsi dai Vichincs, partîts de Scandinavie e rivâts fin
ae Tieregnove, tal Canadà di vuê, a prin colp clamât Vinland, al sarès a dî
tiere dal vin. Al sarès pui just fevelâ di Concuiste des Americhis, soredut
tignint cont des violencis dai Conquistadores (concuistadôrs) vignûts de Spagne
e de colonizazion de bande dai inglês dal Nordameriche.

Cu le concuiste di Granade (1492), l'ultin toc di tiere ancjemò tes mans dai
musulmans, la Castilie e veve acès libar aes cuestis atlantichis, ma si cjatave
la strade sierade dai portughês. Propit par chest motîf Ferdinant II di Aragone
e Isabele I di Castilie i disin di si ae propueste dal gjenuês Cristoful Colomp.
Colomp al jere cunvint di rivâ tal Orient contât dal venezian Marco Polo fasint
le strade des Americhis, e che le circonference de Tiere e fos plui curte. Ai 12
dal mês di otubar dal 1492 Colomp al sbarcje tes isulis Lucaîs, clamadis San
Salvador par tocjâ i dîs daspò le isule Sante Marte, Haiti e lis isulis des
Antilis daspò setante dîs di navigazion su trê piçulis nâfs, la Niña, la Pinte e
la Santa Maria.

Di chel moment,cence domandâ nuie a di nissun abitant, Colomp al declare che
dutis lis tieris scuviertis a jerin propietât dai reâi di Spagne. Jenfri il 1493
e il 1500, Colomp al torne tes Americhis ancjemò cuatri voltis continuant la
esplorazion dai Caraips rivant fin dulà che il flum Orinoco si bute tal mâr.

Ma il prin a capî che lis tieris scuviertis no jerin l'Orient ma un gnûf
continent al fo il navigadôr florentin Amerîc Vespucci in tal 1507 che veve
esplorât lis cuestis dal Brasîl e de Argjentine. Vespucci al jere stât tal Gnûf
Mont tal 1497, contant dut ce che al veve viodût in tes letaris a Laurinç di
Pieri Francesc dai Medici. Vespucci al torne une altre volte intal 1499 cun
Alonso de Ojeda e Juan de la Cosa za navigadôr cun Colomp. Cheste volte Vespucci
al al tocje lis cuestis dal Brasîl e al fo il prin european a cjatâ il pont dulà
che il Riu des Amazonis si bute tal mâr. Al torne ancjemò dôs voltis, esplorant
da lis cuestis dal Brasîl fin ae Patagonie. Al veve capît che il Gnûf Mont al
jere un continent separât e al scrîf lis sôs convinzions. Par chest motîf il
Gnûf Mont al è stât clamât cul non di 'Americhe'.

Intal 1513 si à le sigurece che la Americhe e jere un gnûf continent: il
navigadôr spagnûl Vasco Núñez de Balboa al travierse vie tiere il stret di
Paname e al cjate pe prime volte un gnûf ocean, daspò clamât Pacific, parcè che
al moment de scuvierte al jere cuiet.

Intal 1493 il re Ferdinant di Aragone al oten dal pape Alessandri VI une bole
pontificie, la Inter Caetera che i dave le possession ae Corone di Spagne di
dutis lis tieris scuviertis innà di une linie imagjinarie che si cjatave a une
distance di plui o mancul 181.000 chilometris da lis isulis Azoris e Cap vert.

Ma intal 1494 i reâi di Spagne a scuegnin metisi dacuardi cul re dal Portugal
Zuan II cul tratât di Tordesillas che spostave cheste linie di demarcazion
ancjemò plui a Ocident. Cheste gnove linie i dave al Portugal lis tieris dal
Brasîl di cumò.

Il periodi dai "Conquistadores" (concuistadôrs) al va dal 1519 al 1560. Fin al
1519, i navigadôrs jerin pocâts de idee dal cumierç cul Orient, soredut cu lis
Isulis des Speziis (la Indonesie di vuê). Ma daspò lis intuizions di Vespucci,
al fo clâr che il Gnûf Mont no jere le Asie, ma un gnûf continent.

Si tache a cirî un passaç par podè rivâ pui facilmentri te Asie. Vasco Núñez de
Balboa al fo il prin european a cjatâ chest mâr. Intal 1513 al passe lis
montagnis di Paname e al cjate un gnûf mâr che al clame "Mâr dal Sud". Juan Dias
da Solis al cîr di cjatâ un passaç vie mâr, ma al mûr in bataie, tacât des
popolazions locâls. Chest passaç invezit lu cjate Ferdinant Magalhães, che intal
1519 al cjate il stret che puarte il sô non, al navighe tal ocean Pacific, e al
rive tes isulis des Speziis. Daspò di chest fât, al fo clâr che il gnûf
continent al jere separât de Asie. I navigadôrs a vevin viodût che lis
popolazions amerecanis a dopravin une vore l'aur par fâ ogjets di ogni sorte. E
cjape pît la vôs che e diseve che tal continent american e jere une grande
cuantitât di aur. Cuant che Hernán Cortés al concuiste il Messic e Francisco
Pizarro al cjape il Perù, ducj i doi a rivin a meti lis mans parsore di une
grande cuantitât di aur. Le liende dal "El Dorado", il re di une fantastiche
citât plene di aur cu la piel cuvierte di polvar di aur, e devente simpri pui
difondude. Cheste liende e stice la sêt di aur di tancj esploradôrs che an
passât buine part de lôr vite a cirî "El Dorado". Diego de Ordaz lu à cirût
dilunc il flum Orinoco. Il famôs esploradôr Lope de Aguirre al à cirût a lunc
l'"El Dorado" intune spedizion comandade di Pedro de Ursua. La liende dal "El
Dorado" e fo un fatôr determinant par la concuiste e la colonizazion des
Americhis, e cence chest fat, si sarès di sigûr fate intune altre maniere.

Une volte rivâts in te tiere americane, i conquistadores a scomencin la
colonizazion dai teritoris ocupâts e la distruzion des civiltâts che a cjatin
sul puest. Organizâts in grups armâts, i conquistadores vevin intenzion di creâ
une sorte di imperi personâl. Chestis barufis a finissin cuant che i Rês di
Spagne a rivin a puartâ il lôr podê su le regjon. Le organizazion dai teritoris
spagnûi dal Gnûf Mont jere di fate feudâl. La corone spagnole e ricognosseve ai
conquistadores tocs di tiere plui o mancul grancj, clamâts encomiendas. Lis
popolazions dal lûc a vegnin sfrutadis cence pietât. Il Cristianisim al ven
introdot cu le fuarce, ma al ven acetât rapidamentri de bande de popolazions
locâls, facilitant cussì la integrazion sociâl. Ven ridote in sclavitût une
vorone di int par podê sfrutâ dut ce che di bon il teritori al dave doprant la
lavoranzie locâl, i colonizadôrs puartin in Europe aur e arint svilupant cussì
dute la economie europeane. A vegnin brusâts boscs e coltivazions di ancjemò
prime di Colomp, par fâ puest a coltivazions di prodots alimentârs. I paîs
colonizadôrs a vendevin in Europe metai e prodots di tiessidure, par comprâ
armaments, prodots di prime necessitât dai paîs stes. Dute le ricjece dal gnûf
continent e leve cussì tes mans di chescj paîs.

Ancje cu le fin de sclavitût in tal 1888 le percentuâl di muarts jenfri de
popolazion locâl e jere simpri alte,e le proprietât de tiere jere tes mans di
pocjis fameis.

Tal inizi le opare di colonizazion de bande dai europeans si concentre te
Americhe Centrâl e te Americhe dal Sud. Chestis teritoris a forin la mete di
aventurîrs europeans, vignûts a cirî l'aur e a fâ fortune, robant dut ce che a
podevin e sfrutant lis popolazions locâls cence fâsi masse fastidìs. Viodint che
lis popolazions locâls no rivavin a tignî dûr tal lavôr des coltivazions e in
tes minieris, e che jerin un grum di muarts, Ferdinant II di Aragone al autorize
la sclavitût dai neris de Afriche.

Intal 1500 il comandant portughês Pedro Álvares Cabral cuntune flote di tredis
nâfs al rive su lis cuestis dal Brasîl di vuê, ma nol cjate grancj elements di
atrative: l'unic prodot di un ciert valôr comerciâl al jere il len presint te
zone.

Tal Brasîl, i portughês a costruissin fatoriis e fortificazions ma no van masse
in là tal teritori, il cumierç al reste cussì tes mans des popolazions locâls.
La colonizazion dal Brasîl de bande dai portughês e jere basade soredut su la
spartizion des tieris pe coltivazion e pal cumierç dal zucar di cane. Il grant
numar di sclâfs neris puartâts de Afriche, zontâts ai portughês de colonie i da
vite ae societât brasiliane di vuê dulà che si pues cjatâ tantis culturis
diviersis jenfri di lôr.

Le Americhe dal Nord, e sarês a dî il Canadà e i Stâts Unîts di vuê, a forin
colonizâts soredut da inglês e francês con un implei di risorsis finanziariis e
di oms di sigûr minôr rispiet a chel de Americhe dal Sud.

Daspò cualchi tentatîf lât mâl, il prin insediament inglês ven fondât te citât
di Jamestown, tal stât american de Virginie di vuê.

I inglês a scomencin de bande plui dongje de Europe (la East Coast) pocant lis
popolazions locâls simpri plui a ovest (tal Far West, al sarès a dî, tal lontan
ovest).

Nol è par câs che lis dôs lenghis pui feveladis son l'inglês e il francês in
ciertis zonis dal Canada.

Tai Stâts Unîts, in ricuart di cuant che al è sbarcjât Cristoful Colomp, al ven
celebrât il Columbus Day.



https://fur.wikipedia.org/wiki/Savorgnan

I Savorgnan (cetant ancje Savorgnani o Savorgnano) e son stas une famee une vore
impuartânt in Friûl.

Che dai Savorgnan a je stade une antighe famee di origjine furlane, le tradizion
jù volês oriunts di Aquilee o forsit dissendents di un membri de famee
Ciprionieri, al seguit di Gisulfo I dal Friûl, nevôt dal re Alboìn dai
Langobarts, durant le calade di chests ultims in Italie.

Dopo le vitorie di Carlo Magno sui Langobarts, il gnûf imperadôr al varês
istituît il Parlament dal Friûl (777), in jenfri al cuâl le cjasade dai
Savorgnans si fos metude in mostre come parone dal cjistiel di Savorgnano
(Paulêt), otignînt in cheste maniere di Carlo Magno e dai soi vicjars (i
Patriarcjis di Aquilee) diviersis jurisdizions, baroniis, feuts e, fin tramâi,
al nobil Federico Savorgnan, "Vice Domino dal Friûl" e marchês de Istrie, di
otignî al titul di "cont palatin" da l'Imperadôr Carlo IV .

Al sorenon di chest ramaç al ven di une serie di comprîs e ereditâs: vût in
ereditât il cjistiel di Cergneù cun relatîf titul, e comprât al titul di Bracà,
si clamarân Bracà-Brazzacco Savorgnan Cergneu, e fossin confermâs nobii cun
Sovrane Soluzion dal 24 Novembar 1820 e confermâs tal ranc comitâl al 24 mai
1825

E an pui strete parentele cul ramaç sore scrit dei Cergneu. In plui ai titui
appartenens ale famee, chist ramaç si ornâve dal titul di patrizi Venit. Tal
1623, lôr e vignarân a vê il titul di marchês da l'imperadôr Ferdinant II, in
virtût dal jutori puartât a Massimilian I dilunc le vuere d'Italie. Vignaran a
sparî intor mieç dal secul XIX, e lôr erês saran i Cergneu. L'ultin esponent di
cheste linie dinastiche e fos Lisebete Mariane Catine Grimani, vedue di Mario di
Zuân Savorgnan dal Tor, cun lui si ere maridade al 22 fevrâr 1778. Al guvier
imperial austriac i ricognôs al ranc nobiliar cun Sovrane Soluzion dal 1º
Dicembar 1817, a pat che si mantignîs in stat veduvîl.

Vie pe prime metât dal Votcent, chest ramaç al jentre in posês dai bens ereditâs
dai parints dal ramaç dal Tor. Ancje cheste linie dinastiche e fâs part dal
cuarp patrizi de citat lagunâr, titul fin tramai pierdût tal timp, e dal 1658
ven iscrite al Ordin nobil de citat di Udin. Lôr si ornavin de insegnis di conts
palatins, diretementri ereditade dal propri antenât Federico, marchês de Istrie.
E saran siôrs dal feut di Osôf. In te prime metât dal secul XIX, al cont
Girolamo Carlo Marco, fì di Jacum di Ettore e de N.D. Benedetta Giustinian, vint
incjamarât le ereditât dai del Tor, al rivendiche ancje al titul marchionâl
concedût tal Sîscent a chests ultins dai imperadôrs. I Osôfs e otignîn le
conferme de avite nobiltât dal Imperi di Austrie cun le Sovrane Soluzion dal 15
mai 1825.



https://fur.wikipedia.org/wiki/Sant_Lu%C3%AEs_Scrosoppi

Sant Luîs Scrosoppi ( Udin ,4 avost 1804 , Udin , 3 avrîl 1884 ) al fô un
religjôs talian , fondatôr de Congregazion des Muinies de Providence di Sant
Gaetan da Thiene, proclamât sant in tal 2001 da pape Zuan Pauli II.

Nassût a Udin il 4 avost dal 1804, al cres intun ambient familiâr une vore
religjôs. A dodis agns al cjape la vie dal sacerdozi, lant tal Seminari Diocesan
di Udin, e in tal 1827 al ven ordenât predi.

Dongje di lui al à i siei doi fradis, Carli e Zuan Batiste, ducj doi predis. Tal
Friûl une vore puar dal 1800, sdrumât da lis vueris e da lis epidemiis, al è par
Vigji une clamade par judâ i puars. Cuntun grup di predis e di zovinis maestris,
al si dediche ae educazion des derelitte, lis frutis bandonadis di Udin e
dongje.

Par lôr al met a disposizion ducj i siei bens, lis sôs energjiis, il so afiet,
nol sparagne nuie e cuant la bisugne e je plui necessarie, al va a domandâ la
caritât: al à fiducie tâl bon cûr de int e soredut, al à fiducie tâl Signôr. La
sô vite e je la manifestazion de grande fiducie te Providence dal Signôr. Nol
piert ocasion di dâ coraç, sburtâlis e cirî di dâ lôr une man. Chestis feminis a
son clamadis maestris parcè che a san scrivi, lei e fâ di cont. A son feminis di
ogni etât e origjin, e in lôr e cres la voie di meti la proprie vite tes mans
dal Signôr e di consacrâsi a Lui, in te famee des derelitte.

La sere dal 1 di Fevrâr dal 1837 lis nûf feminis, come segn di cheste decision
definitive, a sielzin di dâ ducj i bêçs che vevin, e vivi inte puartât. Te Cjase
de Providence a jerin feminis di ogni estrazion sociâl, che vevin e che no vevin
studiât, te Cjase de Providence al jere puest par dutis, e dutis a jerin sûrs.
Pre Vigji lis sburte al sacrifici.

Cul passâ dal timp, Don Luîs al capìs di vê bisugne di une consacrazion pui
totâl al Signôr. Al è incjantât dal esempli di puartât e di caritât di San
Francesc di Assisi, ma i events de vite lu menin a sielzi il cjamin di San Filip
Neri. La vocazion di Don Luîs devente realtât tâl 1846 a 42 agns, cuant che al
devente Fî di San Filip Neri; da lui al impare chês cualitâts che lu judaran a
jessi fondadôr e pari de Congregazion.

In te seconde mitât dal Votcent, la Italie, une regjon daûr di chê altre, e je
daûr a unificâsi. Al è un timp particolarmentri dûr, soredut par il Friûl, tiere
di confin e di facil passaç. Il piês al rive cun la sopression de Cjase des
Derelittes e de Congregazion dai Paris dal Oratori. Don Vigji al cîr di salvâ
lis Oparis des derelitis, ma nol rive a salvâ la Congregazion dai Parîs dal
Oratori.

Ormai vecjo, ma simpri cun la so fuarce e determinazion di simpri, al capìs che
e je rivade la ore di metisi in bande e al lasse dut tes mans des muinis, ma nol
mole di judâ cun afiet e conseis, dant, simpri come une volte, serenitât e
sperance. Te fin dal 1883 al sint che lis fuarcis lu bandonin e al è simpri
tormentât de fiere. Al sa di jessi malât, ma al dîs a lis muinis di no vê pôre
di nuie parcè che il Signôr al a fât nassi e cressi la sô famee religjose, e al
sarà simpri Lui che lis fasarà là indenant. Al sint che je rivade la fin, ma al
vûl saludâ ducj. Te gnot di joibe 3 di avrîl dal 1884 al lasse cheste vite, par
lâ a cjatâ Jesus. Dute la citât di Udin e i paîs dongje a van a saludâlu par la
ultime volte e a domandâ la protezion dal Cîl.

Tal Martiriologjo Roman le memorie e je il 3 di Avrîl, ma in te Arcidiocesi di
Udin e in tes Congregazions scomençadis par Lui, al ven ricuardât ai 5 di
Otubar.



https://fur.wikipedia.org/wiki/Rote_di_Cjaur%C3%AAt

La bataie di Cjaurêt e fo une bataie combatude dal 24 di Otubar al 9 di Novembar
dal 1917 vie pe prime vuere mondiâl dal esercit talian cuintri i
austri-ongjaresis e i todescs, cognossudis ancje come Imperis centrâi.

Daspò des undis bataiis dal Lusinç, sucedudis tal arc di doi agns, dal 1915 al
1917, l'esercit talian al veve strenzût intune smuarse i bataions austriacs: no
si tratave di vitoriis decisivis, ma la armade imperiâl e jere une vore
sflanchinade.

I austriacs, comandâts dal gjenerâl Otto von Below, a organizarin une
cuintri-ofensive che e sarès scugnude partî il 22 di Otubar.

Dal cjant lôr, i gjenerâi talians Luigi Cadorna e Luigi Capello a vevin dôs
strategjiis difensivis diviersis, e al moment dal lôr incuintri, sot dal atac,
ogni cambiament di idee al si dimostrà impussibil.

La gnot jenfri il 23 e il 24 di Otubar, aes 2.00, l'esercit di von Below al
scomençà cui prins tîrs di artilierie. La ofensive e continuà fin ae buinore,
cence però une buine difese de bande taliane. La sere dal stes dì la prime e la
seconde linie difensive talianis a jerin ladis in fas, e la bataie si podeve
considerâ za pierdude.

Lis zornadis seguintis l'esercit al scomençà la so avanzade te planure furlane,
cirint - tal timp istès - di rompi lis liniis te Cjargne par rivâ a superâ lis
trupis talianis prime che superassin il Tiliment; in realtât, a cause de
resistence taliane, il tramai mortâl nol scrocà.

La linie difensive taliane, in chest mût, e zirucà fin daûr de Plâf. I austriacs
no rivarin mai a passâ ancje chest flum par vie dal intervent des trupis aleadis
(francesis, inglesis e americanis) in jutori dai talians, e pe scjarsetât di
munizions e di supuart marziâl a cause de distance de linie di confin.



https://fur.wikipedia.org/wiki/Riedo_puppo

Riedo Puppo (Sarsêt,ai 11 di Avost dal 1920- Udin ai 13 di Març dal 2002) al è
stât un insegnant, sindacalist, gjornalist, oratôr e scritôr furlan.

Al à studiât a San Pieri dai Sclavons e ae Universitât di Florence. Al è
insegnât a Morùs. Al scomençà a scrivi par furlan intal 1945 publicant par
esempli su La Patrie dal Friûl, Risultive, il Strolic Furlan. Al jere part dal
grup di scritôrs di Risultive la Cortesele di furlan fondât di Josef Marchet
intal 1949. Al à colaborât par une vore di agns cul setemanâl de diocesi di Udin
La vita Cattolica tignint une rubriche setemanâl (la letare) e curant il test de
vignete finâl (Si fâs par mût di dî). Al è stât dal sigûr un dai autôrs furlans
plui lets in assolût. Il so libri plui furtunât Par un pêl (Udin 1975)al à vût 6
edizions cun presentazions di Davide Turoldo e Domenico Zanier. Al à scrit ancje
pal teatri: cun Dino Virgili al à scrit Pitost di puartâ muse... e Se nol jere
il nono!. Al à cjapât part al film Gli ultimi di V.Pandolfi e D.M. Turoldo.
Intal 1984 al à ricevût il premi Nadâl Furlan.



https://fur.wikipedia.org/wiki/Riedo_Puppo

Riedo Puppo (Sarsêt,ai 11 di Avost dal 1920- Udin ai 13 di Març dal 2002) al è
stât un insegnant, sindacalist, gjornalist, oratôr e scritôr furlan.

Al à studiât a San Pieri dai Sclavons e ae Universitât di Florence. Al è
insegnât a Morùs. Al scomençà a scrivi par furlan intal 1945 publicant par
esempli su La Patrie dal Friûl, Risultive, il Strolic Furlan. Al jere part dal
grup di scritôrs di Risultive la Cortesele di furlan fondât di Josef Marchet
intal 1949. Al à colaborât par une vore di agns cul setemanâl de diocesi di Udin
La vita Cattolica tignint une rubriche setemanâl (la letare) e curant il test de
vignete finâl (Si fâs par mût di dî). Al è stât dal sigûr un dai autôrs furlans
plui lets in assolût. Il so libri plui furtunât Par un pêl (Udin 1975)al à vût 6
edizions cun presentazions di Davide Turoldo e Domenico Zanier. Al à scrit ancje
pal teatri: cun Dino Virgili al à scrit Pitost di puartâ muse... e Se nol jere
il nono!. Al à cjapât part al film Gli ultimi di V.Pandolfi e D.M. Turoldo.
Intal 1984 al à ricevût il premi Nadâl Furlan.



https://fur.wikipedia.org/wiki/Pre_Checo_Placerean

Pre Checo Placerean (Francesco Placereani) (Montenârs 30 di Novembar 1920 - Udin
18 di Novembar 1986) al fo un predi, insegnant e grant furlanist.

Dopo la preparazion tal seminari di Cjastelîrs e di Udin al devente predi ai 9
di Lui dal 1944; te sierade al partìs par Rome dulà che al studie te universitât
Gregoriane. Intal 1948 al va in Argjentine, dulà che al insegne morâl tal
seminari di Rosario. Daspò jessi tornât in Friûl al deventâ un dai plui
impuartants furlaniscj de glesie furlane. Famôs pe so oratorie e pe grande
capacitât di gafâ e strissinâ lis plateis.

Cun pre Toni Beline al fo il prin a voltâ la Biblie par furlan, presentade ai 22
di Jugn dal 1984. Za tal 1958 al veve tacât a voltâ il vanzeli par furlan dal
grêc antîc.

Intal 1962 al fo un dai fondadôrs di "Int Furlane" e intal 1966 dal "Moviment
Friûl". Al fo fra i ispiradôrs de "Mozion dal clericât pal svilup sociâl dal
Friûl" tal 1966, che e fo firmade di 529 predis furlans e po sconfessade dal
vescul. Al fo il cjâf ricognossût di Glesie furlane e membri dal comitât pe
Universitât furlane. Al à voltât par furlan il messâl roman, publicâts in
version complete tal 1977.

Atent ae disgrazie de emigrazion, intal 1974 al invie la fieste dal popul furlan
strenfât (magari cussì no) pal mont, che si fasarà ogni an la prime domenie di
Setembar, a Einsiedeln in Svuizare.

Intal 1976 ancje pre Checo come tancj furlan al ven colpît dal taramot, e
scomence ancje par lui la vite te tendis. Ai 11 di Lui di chel an al celebre une
grande messe a Acuilee, cûr de glesie furlane, memoreant i muarts e sburtant i
vîfs a tirâsi fûr cun iniziativis come chê pe istituzion de Universitât dal
Friûl. Une altre messe famose sarà chê dal an dopo, simpri a Acuilee, par
ricuardâ i 900 agns dal Patriarcjât.

Intal 1980 al scomence a jessi simpri plui batût di une malatie de circolazion,
che planc a planc lu puartarà a murì ai 18 di Novembar dal 1986, a dome 66 agns.



https://fur.wikipedia.org/wiki/Playa_Desnuda

In principi il grup si jere formât cun il fin di sunâ “cjançons di splaze”
rirangjadis (di chi al derive il lôr non) e cul timp e àn slargjât il lôr
repertori a altris gjenars. In mût particolar si ispirin a sonoritâts e ritmos
gjamaicans, tipichis de musiche ska, rocksteady e reggae, e in part al soul de
Motown e de patchanka di Manonegra e Manu Chao.

Intal Fevrâr dal 2009, dopo cuatri agns di vivarosis esibizions dal vîf, e metin
in vore la lôr prime racuelte, intitulade “Ready, Steady Pops!”, che e ven
autodistribuide in plui di mil copiis.

Cun chest disc si presentin su la sene nazionâl ricevint un bon sucès, contant a
dreture la trasmission di cualchi lôr toc intai programs Caterpillar su Radio 2
Rai e Tropical Pizza su Radio Deejay. Cun di plui i Playa Desnuda e saràn
presincj sul breâr dal Rototom Sunsplash come grup di supuart ai Ska-P, su chel
dal festival sloven Riversplash cun Max Romeo e The Heptones e su chel dal
Lignano Dance Festival in viertidure dal spetacul di Fatboy Slim.

Intal Març 2010 al jes il secont cd intitulât “Burning Love”, che al segne ancje
la definitive jentrade tal grup di Leo Virgili e Nicola Ardessi (tastierist e za
produtôr e a rangjâtor par Alan Sorrenti, Patty Pravo, Neffa e atris). L'album
al conten dodis cover e doi tocs inedits, “Sabbia scura” e “No Te Quiero”. Chest
ultim al conte la partecipazion dal percussionist Andrea Fontana (za baterist
cun Elisa, Tiziano Ferro e Daniele Silvestri). L'album al ricêf un grum di sucès
intes radio nazionalis, traviersant ancje il confin e lant a jessi trasmitude su
RTVE, la radio nazionâl spagnole.

Il 2010 al va indenant cun un tour di passe vincj concierts, jenfri la
viertidure dal spetacul di Bob Sinclair, dos jam-session cun Roy Paci e tapis in
Spagne e Slovachie.

Intal Avrîl 2011 al ven publicât “Spring Sessions EP” cun cover di tocs diviers
da chej classics dal lôr repertori. Intal stes moment e distribuissin la
anteprime di “Camminare sulle nuvole”. Di ca, il grup si vierç in maniere
definitive a la creazion di ineditos.

Intal 2012 il grup al è protagonist di un lunc tour di concertos cun un simpri
plui cressint sucès. Il 5 Otubar 2012 in ocasion dal avigniment “Viva Onde
Furlane” organizât di Radio Onde Furlane a Chiasiellis, a sorprese i Playa
Desnuda e an cjantât pe prime volte “Il zardin de Piovre” dai Prorastar,
risultant la lôr prime cover di un toc in furlan.



https://fur.wikipedia.org/wiki/Pier_Paolo_Pasolini

Pieri Pauli Pasolini (Pier Paolo Pasolini) al è nassût a Bologne ai 5 di Març
1922 e muart a Ostie ai 2 di Novembar 1975. Al fo un scritôr, poete, inteletuâl,
critic, regjist, la plui impuartante figure di inteletuâl furlan dal XX secul e
un dai plui impuartants ancje pe culture taliane. Al imparà la lenghe furlane de
mari, Susanna Colussi, che e jere di Cjasarse, in provincie di Pordenon. Di
piçul al passave lis istâts in Friûl, mentri vie pal an al veve di lâ daûr dal
pari militâr. Al si trasferìs a Cjasarse cu la mari sul principi dal 1943, par
stâ lì fintremai al Zenâr dal 1950; intant, il fradi al murive combatint inte
Resistence. Pier Paolo al discuvierzè une lenghe viere, fevelât da int puare ma
plene di dignitât, e al scomence a meti dongje i zovins fin ae creazion de
Academiuta di lenga furlana, dulà che a forin inmaneadis poesiis, cjants,
spetacui teatrâi. In chest periodi al publicà cinc libris di poesiis e cinc
rivistis leteraris.

Daspò chest periodi, al si trasferì fûr dal Friûl, cence dismenteâlu, e seguint
une ideologjie marxiste ma cuintri corint, venade di cristianesim e simpri
orientât ai interès dai plui puars e maltratâts; tai ultins agns, prime de muart
violente (e ancjemò un grum misteriose) al tornà a dedicâsi al furlan, publicant
diviers articui e la racuelte La gnove zoventût che cjape dentri dute la sô
produzion leterarie inte marilenghe.

Il fuart leam cu la mari, di famee furlane contadine, e i studis di filologjie
romanze, lu àn sburtât a cirî te lenghe de mari la maniere par burî fûr un
delicât e fantastic mont poetic. A son nassudis cussì lis "Poesiis a Cjasarsa"
(1942), daspò publicadis dongje cun altris in "La miôr zoventût" (1954). La
Domenica uliva, fîl de schene dal libri, ancje se no samee al è un dialic tra un
fi e une mari, che mostre une clamade tant che di Damasc par Pauli: «Crist –
peraule di Pasolini – mi clame, ma cence lûs».

Intal 1947 si è segnât al Partît Comunist Italian scomençant une ativitât che in
part je stade contade in "L'usignolo della Chiesa cattolica" (1958) che al
mostrave il durium dal mont e dai rapuarts sociâi e intal romanç "Il sogno di
una cosa" (1962), che al contave lis lotis dai contadins furlans.

Intal 1949, incolpât di corompi minôrs, sospindût dal insegnament e parât fûr
dal partît si trasferìs a Rome, imprin puar in cane. Alì al torne a inventâ il
lengaç dal sotproletariât roman che i pareve un grum vîf, zuiant cun zergalitât
e dialet, e storiis di perifarie cui doi romançs "Ragazzi di vita" (1955) e "Una
vita violenta" (1959). Il vê doprât un stîl cussì estrôs lu à metût al centri da
la atenzion dal mont inteletuâl. Il contignût crût i à procurât une denuncie par
pornografie: par la opinion publiche al jere deventât un provocadôr.

Il discori ator reson e passion al torne intai viers di "Le ceneri di Gramsci"
(1957, Premi Viareggio), forsit la sô prove poetiche plui alte, sigûr chê che lu
presente miôr. Vignirin daspò i poemuts "La religione del mio tempo" (1961) e
"Poesie in forma di rosa" (1964), dulà che al mostre la sô volontât di cognossi
il reâl midiant la rievocazion dal mont contadin.

La sô tragjiche muart violente intal Novembar dal 1975 e segne dal dut il so
jessi e no jessi jenfri a la societât dal so timp.



https://fur.wikipedia.org/wiki/Parlament_de_patrie

Il Parlament de Patrie dal Friûl al fo une istituzion parlamentâr furlane
nassude sot dal Patriarcjât tal 1231 e durade fin al 1805.

Pal clericât a jerin i vescui e i superiôrs dai cjapitui, dai munistîrs e des
preposituris. Pe nobiltât a vignivin sei i nobii di nomine imperiâl che chei
nomenâts dal patriarcje. Par chel che al inten i comuns a jerin i rapresentants
dai comuns di Aquilee, Cividât, Udin, Glemone, Sacîl, Tumieç, Maran, Monfalcon,
Puart, Sant Denêl, Sant Vît, Vençon.

Sot il stât patriarcjâl il parlament si riunive par solit a Udin o Cividât, ma
dispès ancje a Aquilee, Sant Denêl, Glemone, Sacîl e atris lûcs dal Friûl.

Sot Vignesie la sede fisse e deventà Udin. Il salon dal parlament intal Cjistiel
di Udin al fo fat dopo il taramot dal 1511.

Dopo dal 1420 sot la dominazion veneziane il parlament al fo ridimensionât te
sôs competencis e nol podè plui decidi pe politiche foreste. Dopo gli events dal
crudel Joibe Grasse 1511 a ven creade la contadinance , une riunion dai
contadins la tutela ' i loro interes e va potrebbe poni il veto silos decisions
dal cleritat e dal nobilitat . La ultime riunion dal parlament a fo dal 1805.



https://fur.wikipedia.org/wiki/Paolo_Patui

Paolo Patui al è nassût a Udin tal 1957; al si è laureât in letaris cuntune tesi
su Luigi Candoni publicade pôc timp dopo.

Al à studiât la storie dai spazis teatrâi dal Friûl, scrivint cun altris studiôs
Alla ricerca dei teatri perduti: appunti per una storia delle sale teatrali nel
Friuli - Venezia Giulia (1989) e publicant pôc dopo L'Anfi - Teatro morenico:
cento anni di teatro e teatri sulle colline friulane, dulà che la storie dai
grançs teatris furlans e si meteve adun cun chê dai teatruts dal Friûl colinâr.
Dopo vê firmât cualchi regje al à scomençât a scrivi.

Cun Elio Bartolini al à firmât la traduzion da la version televisive di Berto
Lôf e da la Pimpa (Berto Lôf e je stade la prime trasmission televisive par
furlan da la RAI regjonâl); ma soredut cun Bartolini al è autôr di Bigatis:
storie di donne friulane in filanda, spetacul teatrâl che al è stât produsût dal
Centro Servizi e Spettacoli di Udine, (2000) e che al vante plui di 10.000
spetadôrs (Premio Moret d'Aur e premio Adelaide Ristori par la plui valide
interpretazion feminîl dal 2000). Bigatis al è stât ancje il prin spetacul
teatrâl par furlan inserît tal cartelon dal Teatri Gnûf Zuan di Udin. Cun la RAI
regjonâl al à ideât e realizât L'alfabeto friulano delle rimozioni. Arbitrario
pellegrinaggio tra nomi e cognomi che il Friuli non deve dimenticare, (trê
edizions: 2002 - 2004, 2006). Al à voltat par furlan, fasint ancje l'adatament,
Maratona di New York di Edoardo Erba, interpretade da Fabiano Fantini e Claudio
Moretti (aromai plui di 150 replichis).

Cun Dorino Minigutti al à colaborât a la realizazion di Nûfcent (al è l'autôr
dai tescj) chê a son vincj pontadis televisivis dulà che si conte doprant cines
di epoche la storie dal nûfcent furlan. Pe narative al à publicât Le ultime
volte e tal 2006 Volevamo essere i Tupamaros (premi nazionâl Piçule editorie di
cualitât) che Gianni Mura al à definît su Repubblica: "Cinque racconti di calcio
di ragazzi friulani che sarebbero piaciuti a Pasolini". Di plui di cuatri agns
al si dediche a la leture fate in public di libris di ogni cualitât e al à
inmaneât a San Denêl la rassegne Leggermente - Appuntamenti periodici di
resistenza letteraria. Al è daûr a preparâ il gnûf test teatrâl La lungje cene
di Nadâl e il gnûf romanç.



https://fur.wikipedia.org/wiki/Oslavie

Oslavie (par sloven Oslavje) e je une frazion di Gurize. E je logade ae çampe
dal Lusinç doi chilometris a tramontan dal cjaulûc, a 154 metris di altitudin
dapît dal Cuei. Al dì di vuê la popolazion e je par la plui part taliane e
furlane, ancje se il teritori di Oslavie al è stât lûc di insediament sclâf. La
economie dal paîs si base su la agricolture, in mût particolâr su la coltivazion
de vît e su la produzion di vins.

Oslavie e je cognossude ancje fûr dal Friûl par vie dal sacrari militâr dedicât
ai colâts de prime vuere mondiâl che culì si cjate. Il sacrari al fo mitût su
tal 1938 su progjet dal architet Ghino Venturi: si trate di un cuarp centrâl in
piere blancje logât insom di une scjalinade. Dentri di lui a son sapulîts 57.740
soldâts (plui o mancul 36.000 mil di lôr a son cence non) muarts tes batais pe
cjapade di Gurize, dal 1915 al 1916. I militârs achì inumâts a son cuasi ducj
talians (mancul 540 austriacs), e 13 di chescj a son decorâts cun la medaie
d'aur al valôr militâr. Il gjenerâl Achille Papa al fâs part di chescj 13.



https://fur.wikipedia.org/wiki/Nunciel

Al jes a Cordenons par butâsi in tal Midune, dongje Pasian di Pordenon, e passe
dongje la citât di Pordenon. Il Nunciel al è une vore impuartant par Pordenon,
sedi par vie dal non (Pordenon al ven dal latin Portus Naonis, puart dal Naone
il non vecjo dal Nunciel) sedi par la cressite de citât in tai secui. Il Nunciel
al jere il colegament de citât cun Vignesie e cul Mâr Adriatic.

Nunciel al è il non atuâl dal antîc Naone. Al jere ancje cognossût in te
antichitât cui nons di Naunzel e Naun. Za in tal secul XII al jere un puart sul
Nunciel. Lis barcjis a rivavin propit dongje de citât, ma daspò il puart al fo
spostât doi chilometris plui in jù. In tal secul XVII dut il Friûl al faseve
part de Republiche di Vignesie, che controlave cussì ancje il trafic sul flum. A
Vignesie, par lis barcjis che a rivavin di Pordenon, il puart al jere in te rive
dal cjarbon, de bande dal traghet di San Luche (30 di Març dal 1616). Une
disposizion dal "Collegio della milizia da mar" datade 27 di Zenâr dal 1690, al
lasse a lis barcjis di Pordenon la rive dal ferro dongje Rialt. Al esisteve
ancje un servizi postâl regolâr; la pueste rivave a Pordenon di sabide, dì dal
marcjât. La int che veve di lâ a Vignesie a podeve imbarcjâsi la sabide, par
tornâ di miercus. Il servizi traspuart fluviâl al finì in te prime metât dal
Nûfcent.



https://fur.wikipedia.org/wiki/Napoleon

Napoleon Bonaparte (Ajaccio, 15 di Avost 1769 - Isule di Sante Eline, 5 di Mai
1821). Gjenerâl, om politic e figure storiche di notevule rilevance.

Gjenerâl dilunc la Rivoluzion francese, al guviernà la France dal 1799: al fo
Prim Consul dal Novembar 1799 fintremai il Mai 1804 e Imperadôr dai Francês, cul
non di Napoleon I (Napoléon Ier), dal Dicembar 1804 al Avrîl 1814 e di gnûf dai
20 di Març al 22 di Jugn 1815. Al fo ancje President de Republiche Taliane
(Cisalpine) dal 1802 fin tal 1805 e Re di Italie dal 1805 al 1814, 'Mediatôr' de
Republiche Elvetiche dal 1803 al 1813 e 'Protetôr' de Confederazion dal Ren dal
1806 fintremai il 1813.

In graciis di une serie di brilantis campagnis militâts e par mieç di aleancis,
al rivà a concuistâ une grande parte de Europe continentâl, espuartant i ideâi
de Rivoluzion francese, soredut chei sul rinovament sociâl; dongje dai stâts
controlâts diretementri al rivà ancje a controlâ altris reams mandant al podê
siei parincj (Spagne, Ream di Napoli, Vestfalie e Olande). Il so domini al finì
di colp daspò de disastrose campagne di Russie (1812); sconfit dai Aleâts
europeans tal Otubar 1813, Napoleon al abdicà tal Avrîl 1814 e al fo mandât in
esili inte Isule d'Elbe.

Al rivà ancjemò a tornâ fûr tal Març 1815, cuant, sintint la delusion dal popul
francês pe gnove situazion politiche, al sbarcjà a Antibes e al tornà a Paris
"cence sbarâ un sôl colp"; tornât a concuistâ il podê (i famôs Cent dîs), al fo
sconfit une altre volte a Waterloo de Setime Coalizion, ai 18 di Jugn dal 1815.
I siei ultins agns di vite Napoleon ju passà in esili de Isule di Sante Eline,
tal Oceani atlantic, sot dal control dai Inglês. Daspò de sô colade definitive,
il Congrès di Viene al ristabilì i vieris Reams europeans che a jerin stâts
parâts jù des concuistis francesis, cun cualchi ecezion, come pe Serenissime
republiche (Restaurazion).

Napoleon al fo il prin cjâf di guvier de dinastie dai Bonaparte. Al sposà
Joséphine de Beauharnais intal 1796, e intes secondis gnossis, la Arciduchesse
Marie Luise di Austrie, ai 11 di Fevrâr 1810. I siei eredis a forin il fi
legjitim, , Napoleon Luis cognossût come il re di Rome (1811-1832), e doi fiis
ilegjitims: Carli, Cont Leone 1806 - 1881 (fi di Catherine Eléonore Denuelle de
la Plaigne 1787 - 1868) e Alessandro Giuseppe Colonna, Cont Walewski (1810 -
1868) (fi di Marie, Contesse Walewski 1789 - 1817), ministri dal forest di
Napoleon III.



https://fur.wikipedia.org/wiki/Massimo_Garlatti-Costa

Massimo Garlatti-Costa al nas ai 19 di Avrîl dal 1969 a Udin. Daspò de lauree in
Siencis Politichis e la "Scuola Ipotesi Cinema" di Ermanno Olmi, al va inte
Grande Bretagne, dulà che si iscrîf a la Northern Media School di Sheffield e al
cjape un Master in Regjie e Senegjature. Finîts i studis, al tache a lavorâ par
diviersis cjasis di produzion indipendentis dal Ream Unît, pal canâl televisîf
privât Channel 4 e par la television publiche BBC, par cui al realize tancj
films curts. Lis sôs produzions a son stadis metudis in onde di une schirie di
rêts televisivis e tancj siei films a son stâts selezionâts e premiâts di
preseâts Festivals Internazionâi, tant che il Festival du court métrage di
Clermont-Ferrand, in France, il Welsh International Film Festival,
l'International Short Film Festival di Capalbio, in provincie di Grosseto, il
Raindance Films Showcase di Londre e altris ancjemò. Par furlan al à realizât
tal 2004 "Friûl, viaç te storie", un documentari di 38 minûts che al conte la
storie dal Friûl, des origjinis fintremai la colade dal stât patriarcjâl; "La
Radio Libare dai Furlans Libars", documentari sui prins 25 agns di Radio Onde
Furlane. Tal 2000 al à zirât invezit "Buris", un cine curt comic che al conte di
un paîs imagjinari dal Friûl dulà che par fâ alc di bon pe economie il paîs al
ven trasformât intune capitâl dal porno. La sô ultime produzion in lenghe
furlane e inclût i microdocumentaris su la int e lis sôs passions, "Int in Curt"
e il program musicâl SunsAtor ducj i doi realizâts pe RAI dal Friûl Vignesie
Julie.



https://fur.wikipedia.org/wiki/Martin_Weinek

Martin Weinek (Leoben, Austrie, 1964) al è un atôr, doplatôr, enolic, regjist
austriac. Al lavore pal cine, pal teatri e pe television. Al è cognossût par
jessi l'Ispetôr Fritz Kunz dal Comissari Rex.

Intal 1987 al recite inte opare teatrâl Der Lechner Edi schaut ins Paradies di
Jura Soyfer sot de regjie di Georg Mittendrein inte suaze dal festival
Ruhrfestspiele Recklinghausen e al fâs la part di un scovacin intal film
Müllomania di Dieter Berner.

Fra il 1988 e il 1989, al recite intal Jura-Soyfer-Theater a Viene e in altris
teatris plui piçui, al fâs ancje il regjist, il diretôr artistic e il produtôr.
Tal 1989 al partecipe ae serie televisive austriache Calafati Joe. Dal 1990 al
1991 al fâs il diretôr artistic dal Hernalser Stadttheater di Viene.

Intal 1999 al devente une vore popolâr in Italie par vie de dai telefilms de
serie dal Comissari Rex.

Martin Weinek al à la passion de viticulture: dal 1993 al à tacât, cu la femine
Eva, ancje jê atore e dramaturghe, a fâ dal vin a Hagensdorf (une frazion inte
campagne dal comun di Heiligenbrunn). La aziende e je grande un trê etars e e je
stade fate ristruturant une vecje cjase coloniche.



https://fur.wikipedia.org/wiki/Manuela_di_Centa

Manuela Di Centa (Paluce 31 di zenâr 1963) e je stade une schiadore taliane,
campionesse olimpiche di schi di font.

Rivelazion dal schi talian Manuela, daspo vê fat lis categoriis dai zovins, e
jentre te Nazionâl taliane a 17 agns. A 19 agns tai Mondiâi di Oslo Manuela e
concuiste l'otâf puest e inte categorie juniores e concuiste le medaie di arint.
E ven elezude come rivelazion de manifestazion, ma par vie di cualchi
incomprension cul president de Federazion taliane e lasse la Nazionâl par tornâ
tal 1986 a 23 agns.

Manuela e partecipe a ducj i campionâts fasint simpri miôr: Tal 1982 concuiste
le medaie di arint ai Mondiâi Juniores. Intal 1984 e partecipe a lis Olimpiadis
tignudis a Sarajevo. Intal 1988 e partecipe a lis Olimpiadis tignudis te citât
di Calgary, concuistant il sest puest te gare dai 20 chilometris di tecniche
libare. Tai Mondiâi di schi nordic, organizâts in Italie, Manuela e vinç une
medaie di arint e trê di bronç. Tal 1992 la prime medaie olimpiche. Un bronç tes
Olimpiadis invernâls tignudis a Albertville. Tal 1993 tai Campionâts mondiâi a
Falun, in Svezie ancjemò un arint e un bronç.

Le svolte e rive tai Zûcs Olimpics di invier a Lillehammer indulà che Manuela e
concuiste cinc medaiis (dôs di aur, dôs di arint e une di bronç)in cinc garis,
un record mondiâl, e tal stês an ancje la prime cope dal Mont. Tal 1995 in
Canadà a Thunder Bay ancjemo un bronç e un arint e a 33 agns le seconde cope dal
Mont.

Tal 1996 Manuela e vinç la Medaie Hollmenkollen, un dai plui prestigjôs
riconossiments par une fondiste, medaie che nissun talian al veve vinçût. Tal
1997 Manuela e ven premiade cul premi "Sportivo Più", uniche femine adun cun
Annarita Sidoti. L'ultin premi al è stât la medaie di bronç tes Olimpiadis
invernâls a Nagano (Gjapon)



https://fur.wikipedia.org/wiki/Mani%C3%A0

Manià al è un comun di 11.471 abitants e al fâs part de provincie di Pordenon.
Al è innomenât par la sô produzion di curtìs.

Il teritori di Manià al è stât interessât za in timps antigons di insediaments
uman, forsit Venit Ilirics o plui probabilmentri Carni.

Il non dal paîs al podarès lâ indaûr al periodi de ocupazion romane (tiere di
Manlius), ocupazion favoride de crosere de strade che di Concuardie e passave
par Manià, par lâ indenant viers Pofavri (dividintsi po dopo viers lis vals de
Ciline e dal Plâf o dal Midune e dal Tiliment), cun chê che e unive lis fonts de
Livence cu la strete di Pinçan.

A varessin di lâ indaûr za a che ete i prins insediaments di faris inte zone.
Ancje se no fo metude te liste dai lûcs fortificâts scrite di Pauli Diacon,
Manià e testemonee la presince dai Langobarts, pûr in forme margjinâl: di chel
periodi a restin il non dât al Mont Fare (che al vûl di famee, cjasade), a
cualchi frament di marmul, metûts inte façade dal domo, che a van indaûr al VIII
secul. La storie documentade e comence cuntun diplome cu la date dal 12 di Zenâr
dal 981, che l'imperadôr Oton II al ricognòs al Patriarcje di Aquilee Rodoalt il
possès de cort di Manià, insiemi cul Mont di Manià (forsit il presint Mont Jouf,
daûr dal paîs), e la plêf di Sant Maur.

Jenfri i scontris cui paîs dongje, la int di Manià a cjatave sigûr ripâr inte
roche costruide viers il 1150 su lis ruvinis di une tor romane. Chest cjistiel
al rivà a resisti a tancj assalts, devastazions e fûcs, ma al dovè cedi dopo 42
dîs di assedi, ae Serenissime il 5 di Jugn 1420. I siôrs di Manià a forin
costrets a zurâ ubidience al Dôs. Ae lungje dominazion di Vignesie a vignarìn
chê francese, plui curte, e chê austriache fin ae anession dal Friûl al Rein de
Italie dopo la tierce Vuere di Indipendence.

Il teritori di Manià al cumbine i panoramis tipics des montagnis cu lis viodudis
de planure: i soi confins a son la Ciline e la Colvare, il Mont Jouf e i
magrêts. A ocident, la Ciline e ven jù par 40 chilometris inte valade che e
puarte il sô non, a trats lusorose, in altris scure e profonde. Daspò e rive
inte planure, traviersant la dighe di Ravedis, e e continue sul teritori di
Manià, cence mai razunzi lis cjasis parcè che e scor plui basse. A si viodin
clarementri sui arzins lis teracis creadis dai deposits di materiâl e daspò
sgjavadis de erosion de aghe.

Che altre bande dal paîs e je bagnade dal torent Colvare, cu la sô aghe limpide,
che al è il risultât de confluence di doi riui che a vegnin jù des dôs montagnis
par daûr dal paîs: il Mont Jouf (1224 metris) di calcâr cretacic e ancjemò daûr
il massiç dolomitic dal Mont Raut (2025 metris). Il torent Colvare, lunc cirche
10 chilometris, al scor sierât jenfri altis muracis. La aghe e à roseât la piere
in tantis formis e dissens, trasformant chest materiâl dûr e imobil e plasmantlu
in formis plastichis e armoniosis. A son tantis lis marmitis, concjis grandis o
piçulis sgjavadis de aghe che o podìn viodi sul fonts dal torent o parsore dal
cjâf, la piere lisse o lavorade in formis insolitis, lis grotis, i arcs e lis
voltis che a testemonein la ativitât di erosion de aghe e il nivel dulà che e
scoreve timp indaûr, plui alt di cumò.

Plui a meridion, di là dal paîs, a son zonis platis e marsuris, ambients rârs,
dits magrêts. Il tiermin al vûl dî teren puar, cence sostancis nutritivis. Ancje
se il Friûl al è une des regjons plui ploiosis in Italie i magrêts a son un dai
pôcs teritoris dulà che la aghe e va diretementri sot tiere, e a torne fûr
chilometris plui a val, te zone des risultivis.

E je cressude une particolâr vegjetazion cuntun grant numar di speciis e di
plantis, e une varietât incredibile di uciei a vivin achì. Par chestis resons i
magrêts a son "Sît di impuartance europeane". Ancje la Ciline e la Colvare, cul
Mont Jouf a son includudis tes "Areis protetis de Agenda 21".



https://fur.wikipedia.org/wiki/Mandament_di_Puart

Il Mandament di Puart (o Porto) al fo un mandament dal Ream d'Italie c'al
ricalcave l'austriac Distret VIII di Porto Gruaro dal Ream Lumbart-Venit e
includeve i comuns di Cint, Cjaurlis, Concuardie, Danon, Fossalte, Gruâr, Puart,
Pramaiôr, San Micjêl, San Stin e Tei.

Ancjemò cumò, se ben i mandaments son stâts abulîts tal 1923, cun la peraule
mandament al ven definît il teritori di Puart e dai comuns par sore elencâts.

Chest teritori (fûr che Caorle, simpri stade di direte aministrazion dal Dogado
vinizian) al è simpri stât dal pont di viste storic e gjeografic part dal Friûl;
tacant cul Ducât dal Friûl langobart, passant par la Marche dal Friûl franche,
rivant al Patriarcjât di Aquilee e fin al domini di tiere vinizian clamât Patria
del Friuli daspò da concuiste di bande da Republiche di Vignesie dal Friûl
ocidentâl e centrâl.

Po da colade da Serenissima, passà par un pôcs di ains sot dal Imperi Austriac
ta la Provincie dal Friûl. Tal 1805 fo anetût al Ream d'Italie dal Imperi
Francês dulà che, cul non di Cjanton di Puart (Cantone di Porto), fasè part sul
inprin dal Dipartiment dal Tiliment ma tal 1806 fo zontât (adun cul Cjanton di
Aquilee) al Dipartiment dal Adriatic di Vignesie. Lis motivazions di chest
"trasferiment" a son che i francês no volevin ridusi Vignesie, da potente e
grande Republiche, a une ridusude provincie dal Ream e cussì puartarin chescj
teritoris furlans sot da aministrazion viniziane. Daspò dal Congrès di Viene tal
1815 chescj teritoris tornarin sot da l'Austrie dulà che parò l'ex Cjanton di
Aquilee tornà part da Contee di Guriza e Gardiscja, intant che il Cjanton
(deventât Distret VIII) di Puart restà part da la gnove provincie di Vignesie
che apont ricalcave i cunfins dal ex dipartiment adriatic.

Tal 1866 po da concuiste di bande dai Savoia dal Ream Lumbart-Venit
l'organizazion aministrative restà compagne gambiant dome di non: di Distret al
deventà Mandament e durà fin a la riforme dal 1923.

Tal 1946 co la l'Assemblee Costituent proviodè l'istituzion de regjon autonome
furlane saltà fûr la cuistion dae tornade dal teritori di Puart in Friûl, la
bataie politiche fo puartade indenant massime dai partîts autonimiscj furlans
tanche il Movimento Popolare Friulano e ancje di bande dai aministradôrs locâi
dal ex Mandament il fat vignive viodût cun favôr, ma cul rinviament da la
nassite de regjon Friûl-Vignesie Julie il progjet al fo dismenteât. Daspò dal
1964 dutcâs, istituide la regjon F-VJ e in prevision da nassite de Provincie di
Pordenon tornarin a viodisi clamadis par la riunificazion dal Friûl ocidentâl,
ma ancje cheste volte, mancjant une politiche unitarie sul teme, no si fasè nie.

Tal 1989 la cuistion furlane si tornà a impià, i comitâts locâi dal teritori di
Puart in particolâr chei di Cint e i rapresentants dal moviment Dai Monti al
Mare (po renomenât Movimento Provincia di Pordenone Portogruaro) Tarcisio Zorzi
e Giampietro Del Gallo tornarin a tacà la "bataie" par la riunificazion cul
Friûl: a dispiet dai doi secui "venits" i mil e passe ains di Friûl si fasevin
sintì. Tal 1991 si faserin referendums consultîfs autogjestîts dulà che la
maiorance da popolazion dai comuns di Cint, Danòn, Gruèr, Pramaiòr, San Michèl e
Tei manifestà il volê di tornâ in Friûl. Un vêr e uficiâl referendum parò no si
podè fâ pal "proibitîf" procediment imponût dae Leç. n. 353 dai 25 di Mai 1970.

Tai comuns dal ex mandament che, como za dit, di gjeografie al è Friûl, fûr che
il talian si fevele pal plui liventìn variante da lenghe venite dongje di chê
trevisane ma cun influenciis furlanis. Tai comuns di Cint, San Michèl e Tei a je
ricognossude ancje la lenghe furlane ta sô variante ocidentâl/concuardiês.
Discors a part simpri par Caorle dulà che, jessint simpri stade di direte
aministrazion di Vignesie, si fevele une variante da lenghe venite clamade
viniziane o lagunâr.



https://fur.wikipedia.org/wiki/Luigi_Tenco

Luigi Tenco (Cassine, Alessandrie, 21 di Març 1938 - Sanremo, Imperie, 27 di
Zenâr 1967) al fo un cjantâutor talian.

Nassût di une relazion fûr dal matrimoni di so mari Teresa, nol à mai cognossût
so pari, muart prime che lui vêdi vût la possibilitât di cognossilu. Il parcè de
muart dal pari nol fo mai sclarît. Di piçul, al vîf jenfri Cassine, il paîs de
mari fin tal 1948, cuant che la sô famee va a stâ a Gjenue, indulà so mari vierç
une ativitât comerciâl. Al frecuente, cun bogns risultâts, il liceu classic e
sientific. In tai agns de scuele,al scomençe a sunâ intune clape musicâl jazz,
la Jerry Roll Morton boys Jazz Band indulà che al cognos il cjantautôr Bruno
Lauzi che in cheste clape sunave il banjo. Tenco al restarà simpri une vore
apassionât de musiche jazz.

Al sune in tantis clapis musicâls, cognossint musiciscj come Gino Paoli che al
devente so amì, Enzo Jannacci, e il compositôr Gianfranco Riverberi. Al scomence
a scrivi cjançons, ativitât che i plasarà tant, e al publiche il so prin 45 zîrs
Mai / Mi chiedi solo amore, jessût cul non di Gigi Mai.

In tal 1961 al publiche il so prin 45 zîrs cul so non vêr, al fâs une aparizion
in tal film La cucagne di Luciano Salce, indulà al cjante La Ballata dell' eroe,
cjançon dal so amì Fabrizio de Andrè. Al devente amì dal poete gjenovês Riccardo
Mannerini. Simpri in tal 1961 al jes il so prin 33 zîrs, ma al cjate fastidis e
impediments de bande de Comission de Censure.

In tal 1963 al barufe cul amì Gino Paoli, par vie de so relazion cu la atore
Stefania Sandrelli, che Tenco no aprovave. Daspò il servizi militâr, al cognòs
la cjantante italo-francese Dalila.

In tal 1967 Tenco al puarte in tal Festival di Sanremo la cjançon Ciao amore
ciao. Cualchidun al dîs che Tenco nol voleve puartâle, ma al ven convinçût di
Dalila.

La cjançon no cjate la aprovazion de votazion popolâr e no ven ametude in te
esibizion finâl. E ven sortegjade une altre volte, ma i ven favoride la cjançon
di Gianni Pettenati La rivoluzione. Tenco ven cjapât dal disconfuart, si siere
in te so cjamare dal Hotel Savoy, dulà che al ven cjatât muart di Dalila.

Dongje dal cuarp, che al veve une buse in tal cjâf, al ven cjatât un biliet
indulà Tenco al bute dentri dute la so amarece. Al semee che si sedi copât, ma
saltin fûr particolârs che fasin pensâ che Tenco sedi stât copât di bande di
cualchidun: par esempli, la buse e jere de bande sinistre, ma Tenco al scriveve
cu la diestre, e il balin nol ven cjatât. Tenco al veve comprât la pistole l'an
prime par difindisi. Daspò tantis cjacaris e tantis pressions, ai 12 di Dicembar
dal 2005 al ven fât un ultin esam par cjatâ fûr la veretât, definitivamentri.

Il câs al ven sierât ai 15 di Fevrâr dal 2006 e la conclusion e je che Tenco si
è copât di bessôl, e no si puedin cjapâ altris stradis parcè che la bale no si
cjate. Ma ancjemò cualchidun al dîs che Tenco no si è copât di bessôl.

Pôc timp daspò de so muart Fabrizio de Andrè al à scrit par lui la cjançon
Preghiera in gennaio publicade in tal disc Volume I. Il test de cjançon al è
includût di agnorums in tai tescj de leterature par lis scuelis pe so bielece.

Ancje Francesco de Gregori al à scrit par lui la cjançon Festival, indulà al fâs
capî che par lui, Tenco nol si è copât di bessôl.

Il cjantautôr Bruno Lauzi al a publicât inte so autobiografie un ricuart di
Tenco che tocje verementri il cûr.

In tal 1974,al ven istituît il Premi Tenco, manifestazion che al à viodût la
partecipazion dai miôrs cjantautôrs dai ultins timps.



https://fur.wikipedia.org/wiki/Laurenzi

Il Laurenzi al è l’element chimic de tabele periodiche, che al à come simbul Lr
e come numar atomic il 103. Al è un element sintetic, radioatîf, di vite curte,
transuranic, che al aparten ae tieris raris. Il laurenzi al ven sintetizât
partint dal californi e nol à aplicazion pratichis

L'aspiet visibil dal laurenzi al è scognossût, ma al è probabilmentri di colôr
blanc-arint o grîs, e metalic. Pôc si sa des propietâts chimichis dal laurenzi,
ma un prin studi su pôcs atoms al à mostrât compuartaments simii ai atinidis.

Il laurenzi al è ancjemò dispes associât ae serie chimiche dai atinidis inte
tabele periodiche. Purpûr, al contrari des altris tieris raris, l'element 103 al
è dal bloc d, par cui par solit si lu met in cheste serie chimiche.

Il laurenzi al fo sintetizât pe prime volte di Albert Ghiorso, Torbjorn
Sikkeland, Almon Larsh e Robert M. Latimer ai 14 di Fevrâr 1961 tai Berkeley
Radiation Laboratory (che vuê si clamin Lawrence Berkeley National Laboratory)
jenfri de Universitât di Berkeley in Californie. Al fo prodot bombardant 3mg di
materie componude di 3 isotops dal californi, cun jons di bôr-10 e bôr-11,
dentri dal Aceleradôr Lineâr di Jons Pesants (HILAC).

I nuclis trasmutâts, deventâts eletricamentri cjariâts, a forin riclamâts
cuntune atmosfere di eli e metûts adun suntun nastri condutôr di ram. Chest
nastri al fo po spostât par posizionâ i atoms tirâts dongje devant di une serie
di rilevatôrs a stât solit. La clape di Berkeley e ripuartà che l'isotop 103-257
al fo rivelât in cheste maniere e al decjadè mandant fûr une partesele alfa a
8,6 MeV cuntune emivite di 4,2 seconts.

Intal 1967, i ricjercjadôrs di Dubna, in Russie a segnalarin che no rivarin a
confermâ come 103-257 l'emetidôr de partesele alfa cun emivite di 4,2 seconts.
Cheste assegnazion e je stade cambiade in Lr-258 o Lr-259. Undis isotops dal
element 103 a son stâts sintetizâts, di cui chel che dure di plui al è il Lr-256
cuntune emivite di 216 minûts (po al decjât intal nobeli-256). I isotops dal
laurenzi a decjadin par mieç di emission alfa, fission nucleâr spontanie o
cature di eletron (ordin dal plui comun a chel mancul comun).

La origjin dal non, preferît de American Chemical Society, al è la figure di
Ernest Lawrence, inventôr dal ciclotron. Il simbul Lw al fo doprât intai prins
moments, par daspò jessi cambiât in Lr intal 1963. Tal Avost dal 1997
l'International Union of Pure and Applied Chemistry (IUPAC) e à ratificât il non
Laurenzi e il simbul Lr dilunc un incuintri a Gjinevre, in Svuizare.



https://fur.wikipedia.org/wiki/Junon

Junon e je une divinitât de mitologjie romane, leade al cicli lunâr dai prins
popui italics. E jere la antighe divinitât dal matrimoni e dal part,
rapresentade dispès intal at di dâ di tete, che e à assumût, po dopo, lis
funzions di protetore dal Stât: dai antîcs Romans, di fat, e je stade soreponude
in maniere graduâl a Ere de mitologjie greghe, deventant la femine di Jupitar,
duncje la plui impuartante divinitât feminine. E jere ancje la protetore dai
animâi, in particolâr par jê al jere sacri il pavon. In so onôr a jerin stâts
tirâts sù templis, che in chei e vignive venerade tant che Monete ("chê che e
vise"), e in chest rûl si sarès distinte salvant i romans dilunc dal assalt
puartât dai Gjai. Junon Lucine e difindeve lis nassitis e i fruts: in so onôr a
vignivin celebradis lis Matronalia e lis fiestis Caprotinae ai 7 di Lui. Si
conte che Junon e fos nemie zurade dai Troians par trê motîfs doi mitics: la
ofese vude di Parit parcè che al veve dât il miluç de bielece a Venere impen che
a jê; il rapiment di Ganimêt de bande di Jupitar che al fasè di lui il so amant
e il copîr dai dius; la profezie che si conte inte Eneide, che la sô citât
predilete e sarès distrute dai dissendents di Troie e duncje dai Romans.



https://fur.wikipedia.org/wiki/Joseph_Franklin_Rutherford

Joseph Franklin Rutherford al è nassût ai 8 di Novembar dal 1869 intal Missouri,
tai Stâts Unîts di Americhe, di gjenitôrs batiscj. Al è cognossût soredut par
jessi stât il secont president de Watch Tower Society, la organizazion legâl
doprade dai Testemonis di Jeova.

A sedis agns al frecuentà la universitât e par mantignîsi a si fasè fâ un
prestit di un amì. Finîts i studis di leç a vincj agns al jere avocat cun
l'incaric di assisti ai procès inte 14me Circoscrizion Judiziarie dal Missouri.
Intal 1892 al otignì la abilitazion par esercitâ la profession di avocat.

A si batià come Testemoni di Jeova ( in che volte a si clamavin "Students
biblics") intal 1906 e un an dopo al deventà consulent legâl de Watch Tower
Society, la societât di Russel, al cuâl i sucedè ae so muart. Intal 1918
insiemit a cualchi so stret colaboradôr al fo condanât a vincj agns di galere
jessint declarât colpevul di complot. Intal març dal 1919 al fo liberât,
completementri libar di ogni acuse.

Dopo vê dât un rimarchevul impuls a la organizazion e a la opare di predicazion,
al mûr intal Zenâr dal 1942, cjonçât da un cancar.



https://fur.wikipedia.org/wiki/Joibe_grasse_dal_1511

Dut al nas de lotis tra nobii filoimperiâi cuintri chei fedei a la Republiche
Venite che e jere in vuere cu l'Austrie. I nobii filoimperiâi a incolpàrin il
Antoni Savorgnan (Toni il sassin) di stiçâ la ribelion tra i contadins. I
contadins, cjapade la corse, si son organizâts pal plui di bessôi cuintri ducj i
siôrs - venezians o no - che no rispietavin i lôr dirits. Lis ostilitâts a
puartàrin al atac dal cjiscjel di Colorêt a Sterp. La lote si davualzeve tra i
Zambàrlans, soredut contadins comandâts di Antoni Savorgnan, e i Strumîrs, nobii
e borghês che a jerin de bande dai Torians (Della Torre), famee de nobiltât
lombarde che tra il Dusinte e il Tresinte e veve dât cuatri patriarcjis al
Friûl. Daûr da lis menacis dal Savorgnan, i Strumirs a decidèrin di protezisi, e
cussi Antoni Savorgnan al fo obleât a scjampâ di Udin. Tornarà tal 1511 par
stiçâ il rapresentant di Vignesie cuintri i Strumîrs. Al è stât l'aveniment
chest, de storie furlane, forsit il plui famôs.

"Vignude duncje la matine de joibe grasse, Antoni al manda ator la vôs che i
todescs a vevin fiscat Pradaman a tre miis di Udin. Po, sunade la cjampane dal
cjistiel di Udin, ch'ai jere il segnâl par radunâ il popul, une sdrume
disordenade di contadins fûr di sè pe asse, pe fan e parcecne stiçâts dal
Savorgnan, a lerin daûr di lui tun splaç dongje Borc d'Olee. Lì al clama i
caporions e ur fasè un discors imbiliât, crudël e plen di desideri di svindic.
Po ducj insieme come bestiis salvadiis a jentràrin in citât e a scomençàrin a
assaltâ furibonts la cjase dai Torians. Alore il Savorgnan, fasint finte di sei
spaventât, si puartà in cjscjel par visâ il luctignint che bisugnave fa alc. E
chel, pûr cognossint l'ingjan dal Savorgnan, al vigni jù dal cjiscjel par calmâ
la int. Ma nol fo nuie di fâ. I contadins a menàrin pal boro cun insolencis
ancje il provioditôr. I Torians, viodude la cape mal taiade, a lèrin a cirî di
scuindisi, sperant, dopo, di podê dimostrâ la lor inocenze. Ma i lôr nimîs,
entrâts furibonts tes lor cjasis lis fiscàrin e lis brusàrin. E cussi a fasèrin
cui altris nobii: i Candido, Francesc di Cergneu, i Troians di Percut, i
Soldonîrs, Lenart Gubertini, Lenart de Fratine, Albert Colorêt, i Partistagn, i
Bertolins, i di Brazzà, i Valentins, Pieri Urban di Cjiscjel, e al tris ancjemò.
Po disfatis lis cjasis, cirint dapardut e minaçant di muart chei che ju
scuindevin, a copàrin Luîs, Isidoro e Nicolau della Torre, Teseo Colora e une
liste inmò plui lungje di personis che a fòrin viodudis muartis, sence vistîts,
butadis par tiare e, di gnot, sapulidis par pietât tune fuesse comun. E nissun,
di tante pore, al podeve dî nuie".

Il prin di març al è rivât di Gardiscje un repart di armâts, che cu la int di
Udin a rivàrin a parâ vie de citat i Zambarlans. E chescj, no contents inmò nò a
sdrumarin i ciscjei di Vilalte, Morus, Breçà, Darcjan, Cusan, Çopule, Voleson,
Spilimberc. Po a brusàrin i cjiscjei di Colerêt, Susans, Madrîs, S.Denêl,
Feagne, Tarcint. Se dut chest nol fos stât vonde al è vegnût il taramot il 26 di
Març dal 1511, ch'al sdrumât ancje il cjisciel di Udin e, infin, une pidimie di
peste che à copât miârs di personis.

I Strumîrs a àn domandât jutori a Vignesie, la Republiche e invià a Udin Dree
Loredan che al fasè arestâ i plui cognossûts dai Zambarlans, cence tocjâ Antoni
Savorgnan, che aleât cui austriacs al à scugnût platâsi a Vilac in Austrie, dulà
che in tal març dal 1512 al è stât copât a tradiment. La Joibe Grasse e je
finide intal sanc ma Vignesie e je stade obleade a meti sù la Contadinance,
istituzion concuistade a Vignesie che e jere pitost puartade a sfrutâ i soi
teritoris.



https://fur.wikipedia.org/wiki/Interval_(matematiche)

Un interval (reâl) al è un sotinsiemi dai numars reâi cu la proprietât che
cualsisei numar includût tra doi elements dal sotinsiemi al è ancje lui un
element dal sotinsiemi. Plui in gjenerâl, si puedin definî intervai in ducj i
insiemis totalmentri ordenâts come, par esempli, i numars intîrs o i numars
razionâi.

A sedin a , b ∈ R {\displaystyle a,b\in \mathbb {R} } doi numars reâi cun a ≤ b
{\displaystyle a\leq b} . Si àn chestis definizions.

Lis definizions parsore si puedin ancje cumbinâ par creâ intervai semisierâts o
semivierts.

Intal câs particolâr là che a = b {\displaystyle a=b} , si à [ a ; a ] = { a }
{\displaystyle [a;a]=\{a\}} e ( a ; a ) = [ a ; a ) = ( a ; a ] = ∅
{\displaystyle (a;a)=[a;a)=(a;a]=\emptyset } .

Ducj i intervai definîts parsore a son limitâts o finîts, o sei si pues simpri
cjatâ numars plui grancj e plui piçui di ducj i elements dal interval. Cuant che
nol è cussì, si fevele di intervai ilimitâts.

O vin za viodût che un interval sierât cui doi estrems avuâi al coincît cun un
insiemi di un singul element, [ a ; a ] = { a } {\displaystyle [a;a]=\{a\}} . E
ancjemò, che un interval viert (o semiviert) cui doi estrems avuâi al è
l'insiemi vueit, ( a ; a ) = ∅ {\displaystyle (a;a)=\emptyset } . Intai doi câs
si fevele di intervai degjenerâts. Al contrari, un interval no degjenarât, ven a
stâi no vueit e cun plui di un element, si dîs propri.

L'estrem inferiôr di un interval sierât a çampe al è ancje il minim di chel
interval. Inte stesse maniere, l'estrem superiôr di un interval sierât a diestre
al è il massim dal interval. Partant, un interval sierât e limitât (pes dôs
bandis) al à minim e massim. Al è ancje impuartant ricuardâ che i intervai
sierâts ilimitâts (a diestre o a çampe) si considerin sierâts par fâ sì che la
nozion di interval sierât a coincidi cun la nozion topologjiche di insiemi
sierât. In maniere simile, l'interval ilimitât pes dôs bandis (la rete reâl) al
è un interval viert e un insiemi topologjicamentri viert. Infin, l'interval
vueit al è viert e sierât al stes timp. La part interne di un interval I
{\displaystyle I} e je il plui grant interval viert contignût in I
{\displaystyle I} ; in altris peraulis, la part interne di I {\displaystyle I} e
je formade di ducj i elements di I {\displaystyle I} infûr dai estrems. Al
incuintri, la sieradure di un interval I {\displaystyle I} e je il plui piçul
interval sierât che al contegni I {\displaystyle I} o, dite di une altre
maniere, e je la union dal interval I {\displaystyle I} cui soi estrems.

Dât un insiemi X {\displaystyle X} di numars reâi, l'interval invuluç al è il
plui piçul interval che al contegni ducj i elements di X {\displaystyle X} .
Ecuivalentementri, al è l'unic interval che al conten X {\displaystyle X} e nol
conten propriementri nissun altri interval che al contegni X {\displaystyle X} .

La intersezion di doi o plui intervai e je un interval. La union di doi intervai
e je un interval dome se i doi intervai di partence a àn elements comuns o se
l'estrem viert di un al coincît cul estrem sierât di chel altri: ( a ; b ) ∪ [ b
; c ] = ( a ; c ] {\displaystyle (a;b)\cup [b;c]=(a;c]} .

I intervai a son i sotinsiemis convès di R {\displaystyle \mathbb {R} } .
Duncje, l'interval invuluç di un sotinsiemi X {\displaystyle X} di R
{\displaystyle \mathbb {R} } al è ancje dit invuluç convès di X {\displaystyle
X} .

I intervai a son ancje i sotinsiemis conetûts di R {\displaystyle \mathbb {R} }
. Chest al impliche che la imagjin di un interval mediant di une funzion
continue di R {\displaystyle \mathbb {R} } a R {\displaystyle \mathbb {R} } e je
un altri interval.



https://fur.wikipedia.org/wiki/Grafie_ufici%C3%A2l

La grafie uficiâl de lenghe furlane e je stade decretade cun leç regjonâl 15 dal
1996 dulà che si stabilìs che nome cheste grafie si podarâ doprâle tai ats
publics e te toponomastiche. No dome, a ven ancje proibît cualsisei finanziament
public a libris di scuele o a cors di insegnament che no dopredin cheste grafie.

Di cuant che si à scomençât a scrivi par furlan si à vût il probleme di rivâ a
scrivilu. L'alfabet latin nol bastave par rivâ a segnâ ducj i suns e i varis
scritôrs a vevin ognidun di inventâsi un sisteme. Tal 1986 il linguist catalan
Xavier Lamuela al à elaborât, par cont de Provincie di Udin, un sisteme di
grafie complet par normalizâ il mût di scrivi il furlan. La propueste di Lamuela
e jere une evoluzion de scriture doprade de Societât Filologjiche Furlane cun
cualchi gambiament par rindi la scriture plui coerente. Dal 1986 al 1996 a son
stâts fats un grum di discussions pro e cuintri cheste grafie, e, dopo un ricors
de stesse Filologjiche Furlane la grafie uficiâl e je deventade che proponude di
Lamuela cun dôs diferencis proviodudis de Leç 15:

La grafie e dopre i 26 segns dal alfabet furlan plui 7 digrams, ven a stâi grops
di doi segns che a si lein tant che un sun sôl. I digrams a son:

I ultins doi a son carateristics dal furlan e a no esistin in altris lenghis
romanzis come par esempli intal talian.

La grafie uficiâl a permet di scrivi sedi il furlan standard che lis varietâts.
Par rivâ a scrivi i suns che a son presints tes varietâts ma no tal furlan comun
si puedin doprâ dai digrams a pueste:



https://fur.wikipedia.org/wiki/Furlanie

Il Friûl al è une regjon storiche inte bande plui a est des Alps, posizionât
inte Italie nort-orientâl e Slovenie ocidentâl. Al dì di vuê e je comprendude te
regjons talians Friûl-Vignesie Julie, Venit e te regjon slovene dal Litorâl
(Goriška).

Il Friûl al à une culture principâl, chê taliane e furlane, ma a son presintis
ancje chês slovene, venite e todescje; a si fevelin furlan, venit, sloven e
todesc. Tant che regjon di confin tai secui passâts e je stade ocupâde di tancj
altris popui europeans.

Al è delimitât a nort e nort-ovest des Alps Cjargnelis, a est e nort-est des
Alps Juliis, a sud-est dai prins cuei dal Cjars e da la fôs dal Timau, a sud dal
Mâr Adriatic e a ovest dae Livence. Si che duncje al cunfine a nort cun la
Carintie, a est cul Crain, a sud-est cun l'Istrie (che di gjeografie e tache cul
Cjars) a ovest cul Venit e a nort-ovest cul Cjadovri.

Chest teritori al è cumò dividût tra lis provinciis talianis di Udin (escludude
la Val Cjanâl, carintiane), Gurize, Pordenon, Vignesie (ex Mandament di Puart),
Trevîs (comun di Midune) Belun (comun di Sapade) e ta la provincie storiche
slovene dal Gurizan (Goriška).

In struc si pô dî che i cunfins storics-gjeografics dal Friûl coincidedin cun la
sume di chei, ben documentâts dilunc dai secui, dal domini di tiere da
Republiche di Vignesie clamât Patrie dal Friûl e cun chei da Contee di Guriza e
Gardiscja, che in pratiche ricalcavin chei temporâi dal Patriarcjât di Aquileia
daspò dal 1420, an da la sô division fra vinizians e austriacs.

La preistorie e je leade plui o mancul a chê de alte Italie, invezit cirche tal
400 a.C. si à il prin acjadiment che al segnarà la storie de tiere: la vignude
dai Celts o Gjai Cjargnei. Si trate di popui des monts che nol è ben ciert di
dulà che a fossin vignûts. De lôr organizazion politiche e civîl al si sa pôc,
ma nus àn lassât cualchi testemoneance: bronzins, cualchi monede cjatade in Plan
da Vincule (Cjargne), l'ipogjeu celtic di Cividât, i sufìs dai paîs in -acco e
-icco e diviersis peraulis come bâr (di barros) broili (di brogilus) grave (di
grava) e altris. I Celts a ocuparin lis zonis montuosis dal Friûl, in mût
particolâr la Cjargne, che di lôr e cjape il non (Plinio il Vieli clame il
teritori abitât dai Gjai Cjargnei Carnorum Regio). Cuant che al vignive il frêt
Unviêr, i Gjai Cjargnei a levin jù te pedemontane cun lis lôr bestiis. La prime
date storiche de vignude dai Cjargnei e si à tal 186 a.C. cuant che cirche
50.000 di lôr fra oms, feminis e fruts, vignûts jù in planure a fondarin insomp
un cuel une vile clamade Akilejia

Tal 181 a.C. i romans, che a si devin pinsîrs pe grande espansion di chest
popul, cuntun grant esercit a sdrumarin la vile, e a ributarin i cjargnei tra
lis monts, fondant te Basse une lôr citât che clamarin par l'apont Aquilee. A
Aquilee a cjaparin pît dutis lis ativitâts agriculis e artesanâls e la int dal
lûc e jentrà a fâ part dal sisteme ministratîf roman. Al nassè il puart di Grau
comunicant cun Aquilee e culì e forin metûts la dogane, i magazens, la centrâl
di smistament de produzion (soredut vin, vueli, pomis) pal forest e pal
dulintor. Si faserin sù grandis stradis di comunicazion viers il centri Italie,
il Noric e la Carniule. Lis tieris a forin dividudis cun la centuriazion e dadis
in proprietât aes fameis dai soldâts di Rome. Simpri in chest periodi, a
vegnivin fondâts e po rinfuarçâts Julium Carnicum (ven a stâi Zui) e Forum Julii
(ven a stâi Cividât) come basis militârs. In epoche imperiâl Aquilee e deventarà
metropoli e capitâl de X regio Venetia et Histria.

Tal 452, cuant che l'imperi roman al jere in plene crisi, al vignì de Panonie
Atile che cui siei barbars al fiscà Aquilee che e pierdè gran part da la sô
impuartance. Dopo altris invasions di bande di plui popui, tal 489 al rivà
Teodorì cul sô esercit di Ostrogots che a restarin in Friûl (e in Italie) par
cincuante agns. Tal 568, passant par il pas dal Predil, a rivarin i Langobarts
vuidâts di Alboino, che a faserin di Cividât cjâflûc dal Ducât dal Friûl; il
patriarcje Paulin I al fuì a Grau puartant cun se i tesaurs de glesie
aquileiese. Dopo la conversion dai langobarts al cristianesim e la pâs cun
Paulin I la sede dal patriarcjât e fo spostade prime a Cormons e po a Cividât;
in chest periodi la citadine logade lunc il Nadison e deventà il plui grant
centri dal Friûl, soplantant definitivamentri Aquilee. Grau, però, e restà sot
de influence dai Bizantins e dal pape di Rome. Vuê i langobarts a vegnin
considerâts di tant di lôr i prins furlans, par il fat che il lôr teritori al
comprendeve i cuatri municipis furlans e la la lôr linie di difese e jere plui o
mancul chê segne i confins dal Friûl atuâl. Clamât dal pape di Rome, che al
viodeve in chest popul une minace par il sô podê temporâl, tal 776 a rivarin te
penisule italiche i Francs di Carli, che a terminarin i doi secui di dominazion
langobarde e si fermarin te nestre regjon par cent agns. Tra il 899 e il 952 i
Ongjars cun lis lôr invasions a dispopolarin il Friûl, mentri planc a plan e
scomençà a cjapâ pît la sovranitât religjose e politiche dai patriarcjis.

Ai 3 di Avrîl dal 1077 l'imperadôr Indrì IV al concedè in ministrazion
feudatarie il Friûl al patriarcje di Aquilee Sigeart; e nassè il Principat
ecclesiastic di Aquilee , un libar feud in cui il rapuart vasallatic beneficiari
al ere direttamentri regolat cun l' Imperator. Il Principat Patriarcjâl al fo
governât prime di vescui ghibelins, todescs, e po di vescui vuelfs, talians e al
durà par 343 agns fin al 1420, cuant che la Republiche di Vignesie e invadè il
Friûl cussì di fasi un teritori cussinet tra Vignesie e l'Imperi. A governâ il
Friûl al jere la figure dal lutignint venit, che al cjapà possès tal Cjistiel di
Udin, lassant al patriarcje dome il podê religjôs e la rendite des vilis di
Aquilee, Sant Denêl e Sant Vît. Intant, tal 1500, al murì cence fiolance l'ultin
cont di Gurize, Lenart, e cussì la contee di Gurize e Gardiscje e fo invadude
dai austriacs; di chest moment il Friûl al restarà dividût in doi: ae çampe dal
Judri sot la jurisdizion di Vignesie, di chê altre bande sot chê dai Asburcs.
Dopo la concuiste di Vignesie e si difondarà il non di Patrie dal Friûl .

Lis concuistis napoleonichis a segnarin la fin de Serenisime; daspò di vê batût
la Austrie Napoleon al ocupà il Friûl, ma dopo dome sîs mês lu cedè une altre
volte ai Asburcs cul tratât di Cjampfuarmit. Tal 1805 però la Piçule Patrie e
passà di gnûf ai francês, che a puartarin diviersis riformis socialis. Cuant che
Napoleon al fo batût, il Friûl Ocidentâl e Centrâl al passà a fâ part dal
Lombart-Venit, chel Orientâl al restà sot il domini diret da la Austrie.

Ancje in Friûl, tant che in ducj i teritoris talians ancjemò in man dai
austriacs, a nasserin moviments irredentiscj che a puartarin diviersis voltis a
riviei cuintri i parons austriacs. Tal 1848 a sucet une insuresion vuidade da
Cavedalis , Duodo e Antonio Caimo Dragoni president dal Comitat provisori; la
difese e fo sigurade des fortecis di Osôf e Palme, cheste comandade da Zucchi .
Tal 1864 al è il tentatîf di insurezion vuidât di Antonio Andreuzzi un miedi
garibaldin. Cul 1866, dopo la tierce vuere di indipendence, il Friûl Ocidentâl e
Centrâl al jentrà a fâ part dal Ream di Italie, intant che il Friûl Orientâl al
restà part da Austrie-Ongjarie fin al 1918. Dopo il 1866 e scomence a svilupâsi
la economie dal Friûl, che e jere une zone depresse e spopolade za de colade di
Rome. Durant il fassism e ven creade la citât di Torviscose, ae vanguardie pe
chimiche e e ven fate le bonifiche integrâl de Basse .



https://fur.wikipedia.org/wiki/Ferade

La ferovie (o ferade) e je une struture di traspuart in tiere fate par fâ cori
su i trens e par menâ vie oms o robis. Il fier dulà che al côr il tren al è fat
cun dôs guidis clamadis sinis poiadis su traviersis che a jerin prin in len di
rôl e cumò cuasi dutis in ciment che coventin par tignî su e a la misure juste
une di chê altre, chê misure si clame scartament che al è di un fier a di chel
altri di 1435 mm in Europe, Cine, Stâts Unîts e Messic. Difarents scartaments a
son par esempli in ûs in Spagne, Portugal e Irlande.

· Traspuart di int doprant trens viazadôrs cu lis carocis a pueste che a cambiin
daûr de cualitât dal aredament, dal servizi e da la velocitât che a puedin lâ.

· Traspuart di robe (merci) doprant trens midiant cjars feroviariis che a
cambiin daûr che a vedin di menâ robe in sorte, se a son vierts o sierâts, e
cjârs specializâts (puarte container, par cjamâ autos, cisternis, tramogis e vie
indenant).

La Storie de la ferovie e tache in Inghiltere, là che prin e vignivin dopradis
feroviis tiradis di cjavai sedi inte zone da lis minieris, par gjavâ il minerâl,
sedi intes grandis citâts pal traspuart public. La prime locomotive a vapôr e je
dal 1804, la prime ferovie publiche e fo il toc Stockton and Darlington Railway
screade intal 1825. Purpûr si use scomençâ la storie da lis feroviis cu la gare
di Rainhill in Inghiltere par cjatâ la locomotive juste par cori su la linie di
Liverpool. L' ing. George Stephenson al à fate la locomotive Rocket intal 1829,
che ducj a clamin la prime da lis locomotivis parcè che tache insieme ducj i
argagns come la cjalderie tubolâr cul camin. Cun chê Stephenson al è rivât a
tocjâ i 48 km/h e i 28 km/h cun daûr cjars tirâts par 17 toneladis. In
Inghiltere lis feroviis a an dât une man al svilup da la Rivoluzion Industriâl.
Di chê volte si è tacât a dâ un non specific a lis relazions tocjadis (linie
Liverpool - Manchester). Di chê volte al è restât il fat che i trens su lis
feroviis a corin a çampe, e i segnai feroviariis a son a çampe dal sens di
marce. La prime ferovie taliane e fo la Napoli-Portici, intal Regni da lis dôs
Siciliis, screade ai 3 di Otubar dal 1839 dal re Ferdinant II Borbon. Chê e jere
il prin toc di chê che e vignarà la ferovie Napoli - Nocera - Castellammare.
Chest prin toc al jere lunc 7.640 metris, cuntune locomotive Bayard che e rivave
a la velocitât di 60 km/h (50 km/h tirant daûr un tren).

Il traspuart feroviari al è il mieç di traspuart mecanic par vie tiere plui
eficient pal consum di energjie. Lis sinis a dan un supuart plan e salt a lis
ruedis dal tren, a fasin in maniere che lis ruedis a puedin rodolâ cun
verementri poc freament; cussì che cun mancul pierdite di energjie pal atrît si
dopre mancul potence, rispiet a compagns sistemis su gome e vie pes stradis, par
tirâ plui cuantitât di pes, int o robe che a sedi. Cun di plui il slis de sine
de ferade al rint il moviment plui comut in confront a di chei altris sistemis
di traspuart vie tiere. In gjenar, a compagn tonelagjio (o numar di viazadôrs
menâts), un tren al vûl dal 50 al 70% di mancul energjie rispiet al traspuart su
strade, e viodût che si discjarie il propri pês in tiere, midiant lis
traviersinis, dispiardintlu miôr, si à il risultât di podê vê plui pes par ogni
cjarpint rispiet al traspuart stradâl.

La produzion de la energjie che e covente pe trazion e po vignì in dôs manieris
difarentis: ·Trazion a eletric: l'energjie e ven di une centrâl eletriche, che e
à une grande eficience. ·Trazion termiche: i motôrs diesel doprâts pa lis
locomotivis a son di ultime gjenerazion che a puartin al mancul la strassarie di
carburant.

Il 27 di Lui dal 1857 l'imperadôr d'Austrie Francesc Josef al screave il toc di
Lubiane a Triest, fasint in maniere di podê lâ di Triest a la capitâl Vienne.
Pal colegament Udin cun Vignesie, impen, si è scugnût spietâ il 1860. Tal 1879
si è podût lâ di Udin a Pontebe e Tarvis. Subite daspò la Societât Venete e à
fat la Udin Cividât. Intal 1906 si è screade la Transalpine, che con un ardît
segnât dulin vie la val dal Vipac e dal Lusinç, traviersant Gurize, Piedicuel e
Bohinj, si tacave a la rêt che e jere za a Jezenice. A jerin oparis di
inzegnerie che pe epoche e jerin un grum indenant, come il puint di Solkan che
al à la plui alte arcade di piere intal mont (85 metris) o la galarie di
Piedicuel sot da lis Alps Gjuliis lungje plui di sîs chilometris. La Transalpine
e je stade une da lis viis plui impuartantis di comunicazion tra la Europe
centrâl e il mâr par l'imperi austri-ungaric. Intai ains de Prime Vuere Mondial,
a forin fats su diviers tocs di ferade, par plui a scartament a 750mm, par
esempli il toc di Cividât a Cjaurêt lunc 28 Km, sierât intal 1932, o chel di
Vile di Cjargne a Comelians, lunc 15,13 Km e sierât intal 1935. Une altre linie,
la Tumieç Vile Santine, tignude de Societât Venete par agns, e à sierât il sô
esercizi viazadôrs; il toc Tumieç Stazion pe Cjargne, ancje se je za ferme di
ains, cun cualchi manutenzion straordenarie, al podarès benissim fâ il sô
servizi merci. A Triest, in chê che cumò e je la stazion di Campo Marzio, al
jere un toc di ferade che si tacave a Erpelle cu la ferovie Istriane. E ancje un
altri toc clamât la Parenzane che, a scartament ridot, al leve (dal 1902 al
1935) di Triest a Capodistrie-Buje-Visinada-Parenzo. La linie
Tarvisio-Fusine-Ratece, intai ains '60, e à planc planc sierât come la Cjasarse
Spilimberc-Pinçan. Altris progjets di potenziament, come la gnove Udin Triest
cul toc dret di Cormòns a Redipuie bandonât in funzion di altris lavôrs
ritegnûts plui impurtants come chei dal scali di smistament merci di Çarvignan.
Intai agns ’90 al è stât bandonât il toc di S.Zorç a Palme.

La rêt, ven a stâi stazions, implants eletrics, sinis e manutenzions, a stan sot
Rete Ferroviaria Italiana. La S.p.A. Trenitalia, e fâs regolâr servizi su lis
liniis de la Regjon e cul sô jutori, tant je vere che la Regjon e à contribuît a
cjoli materiâl rotabil (par esempli il gnûf “Minuetto”). Lis liniis a dopli
binari a son la Triest-Çarvignan-Tisane (par Vignesie), la
Triest-Gurize-Udin-Sacîl (Trevîs-Vignesie) e la gnove “Pontebane” di Udin a
Tarvis(-Arnoldstein), dutis eletrificadis. La "Pontebane", al moment pôc
doprade, e di Cjargne a Tarvis in gran part in galarie o su viadots, e je a
dopli binari e a velocitât teoriche fin a 180 Km/h e cun i plui modernis
sistemis di sigurece.

Il tren covenient pai zovins Viazâ cul tren al è convenient pai zovins: i grops
di almancul sîs students, cun di fat e àn bon dirit a un tai dal 20% par viazâ
cul Eurostar, intes cucetis e tai vagons liet e dal 30% su ducj chei altris
trens. I students che son sot dai 12 agns puedin vê la tarife speciâl dai
zovins, ven a stâi di un di plui di scont dal 50% sui puescj a sintâsi e dal 30%
par lis cucetis e veturis liet. Par ogni 15 students che pain al è juste
proviodût un biliet a gratis par cui che al compagne e fin al massim di cinc
gratuitâts par grup. I viazadôrs disabii che an il recuisît e puedin vê un tai
al biliet (cun Cjarte Blu e concession special III e VIII). Cui che al à bisugne
di un di plui di informazions al po cjatâ sul sît www.trenitalia.com inte part
Servizis par disabii.



https://fur.wikipedia.org/wiki/Fabrizio_de_Andr%C3%A8

Fabrizio De André (Gjenue, 18 di Fevrâr 1940 - Milan, 11 di Zenâr 1999) al fo un
dai cjantautôrs talians pui amâts e cognossûts, e sigurementri un dai plui
impuartants e influents de sô epoche.

Dai amîs e di dute la int che lu scoltave, al jere cognossût ancje cul non di
Faber.

De André al à vût il coraç, in une societât taliane apene jessude de Seconde
Vuere Mondiâl, di fevelâ di emargjinâts, di prostituzion e di laris, cuant
chescj argoments no jerin considerâts, cirint di cjalâ la realtât de bande lôr,
par cjatâ lis cualitâts platadis e par metiju a confront cu la int che i dave
cuintri.

Nassût ai 18 di Fevrâr intune famee de alte borghesie (il pari Giuseppe al jere
vicesindic e aministradôr delegât de societât 'Eridania'), De André al cres in
te Gjenue dal daspò de vuere. Daspò jessisi diplomât, al studie te Universitât
di Gjenue, prime midisine, daspò jurisprudence come il pari e so fradi Mauro.

Rivât dongje dal jessi laureât, al decît di gambiâ par sielzi la musiche. Cheste
passion i jere nassude cui amîs Luigi Tenco, Umberto Bindi, Gino Paoli e Paolo
Villaggio. Par tirâ sù cualchi franc, De André e Paolo Villaggio si imbarcjin in
Istât su lis nâfs, cjantant in tes fiestis.

Al comence a studiâ prime il violin, daspò la chitare scoltant Bob Dylan,
Leonard Cohen, e i Chansonniers francês, Georges Brassens soredut. Chest ultin i
plaseve une vore, ma in te vite no lu à mai volût cognossilu par vie dal caratar
dificil par cui il cjantautôr francês al jere cognossût. Bisugne ancje dî che
Brassens, scoltant lis sôs cjançons tradotis par talian di De André, al à dât un
judizi positîf.

In tal 1958, De André al publiche il so prin 45 zîrs: Nuvole Barocche e E fu la
notte, cjançons che par lui jerin 'pecjâts di zoventût'.

Il so prin 33 zîrs al è Tutto Fabrizio De André (1966 e ristampât daspò doi
agns) che e je une racolte di cjançons jessudis nome in 45 zîrs.

Daspò a jessin ancje Volume I (1967), Volume III (1968), Nuvole Barocche (1969).

I agns jenfri il 1968 e il 1973 a son stâts forsit i miôrs par De André, parcè
che al publiche cuatri discos fondamentâi, cun tematichis a vonde diferentis
jenfri di lôr:

De André al à colaborât cul scritôr Alessandro Gennari par il libri Un destino
ridicolo publicât in tal 1996. Al lavore ancje cun il poete gjenovês Riccardo
Mannerini par la cjançon 'Eroina', deventade Il cantico dei drogati.

In tai agns Setante al à ancje colaborât cun altris cjantautôrs come Francesco
De Gregori (che al scrîf cun lui lis cjançons dal disc Volume VIII), al publiche
un disc di cjançons tradotis par talian di Bob Dylan, Leonard Cohen, George
Brassens. La colaborazion cu le Premiata Foreria Marconi, e je une vore
positive: a vegnin regjistrâts doi discs dal vîf, jenfri il 1979 e il 1980:

In chest disc, De André al tocje plui argoments jenfri i cuai la opression dal
popul dai Indians de Americhe (Fiume Sand Creek) e ricuarde fats di cronache che
lu tocjin in prime persone (Hôtel Sopramonte). In tai agns Otante, i doi
cjantautôrs publichin un 45 zîrs clamât Una storia sbagliata, cun dôs cjançons
publicadis pe prime volte in CD in tal 2005.

Una storia sbagliata e je le cjançon indulà De André al fevele de muart di Pieri
Pauli Pasolini.



https://fur.wikipedia.org/wiki/Ezio_Vendrame

Ezio Vendrame (Cjasarse, ai 21 di Novembar dal 1947) al è un scritôr e
ex-zuiadôr di balon furlan.

Nassût a Cjasarse, cuant il comun al jere ancjemò te provincie di Udin, a sîs
agns, par vie dal fat che i siei gjenitôrs a jerin separâts, al jentre intun
coleç di predis. Un dirigjent dal Udinese Calcio, lu viôt zuiâ di balon, e lu
puarte a Udin par une prove, che al passe, jentrant cussì inte scuadre dal
Udinese Calcio. Daspò cuatri agns a Udin, al zuie te Spal di Ferare, te Torres,
tâl Roverêt e po al divente il numar dîs dal Lanerossi Vicenza. Daspò dal
Vicence, al ven ingagjât da le Società Sportiva Calcio Napoli, ma al zuie pôc.
Al zuiarà ancje tâl Padue, tâl Audace S.Michele di Verone, par sierâ tâl
Pordenon e tal Junior Cjasarse.

Personaç une vore estrôs, al cognòs il cjantautôr Piero Ciampi che al devente
forsit un dai personaçs plui impuartants de sô vite. Interessât plui ae poesie e
ae piture che al mont dal balon, al decît di scrivi libris indulà al conte il sô
mût di vivi e di cjalâ il mont. Al conte lîs sô esperiencis tâl mont dal balon,
i amîs che al à cognossût e ancje personaçs e robis de vite di ducj i dîs.



https://fur.wikipedia.org/wiki/Ete_di_Mie%C3%A7

Secont la sudivision plui condividude de Storie Europeane de bande dai studiôs,
la Ete di Mieç dal latin media tempestas o ancje media aetas (peraule doprade la
prime volte da Flavio Biondo) al è il periodi jenfri la etât classiche e chê
moderne.

In dute Europe la Ete di Mieç e scomence tal an 476, secont une convenzion
decidude dai storics, che al è l'an de deposizion dal ultin imperadôr roman
Romul Augustul e la fin dal Imperi Roman di Ocident.

La fin de Ete di Mieç no je compagne par ducj i paîs. Lis conseguencis de fin de
Ete di Mieç a tiermin lunc a forin la nassite dal Rinassiment e des monarchiis
nazionâls.

I agns plui utilizâts par segnâ la fin de Ete di Mieç a son il 1453, an de
colade de citât di Costantinopoli par man dai Turcs o la fin de Vuere dai Cent
Agns jenfri la France e la Ingletiere, il 1492, an de Scuvierte des Americhis e
de fin dal periodi islamic in Spagne o ancje il 1517, an de Riforme Protestante.
Cualchidun al dîs che la fin de Ete di Mieç e je di meti tal an 1250, an de
muart di Fidrì II di Svevie

Bisugne ancje dî che dal 476 nol sucêt nuie. Il gambiament al jere za rivât cu
l'imperadôr Teodosi, cuant che il cristianisim al devente religjon di Stât (380
d.d.C).



https://fur.wikipedia.org/wiki/Enzo_Bearzot

Enzo Bearzot (Uanis, Dael, 26 di Setembar 1927 - Milan, 21 di Dicembar 2010) al
è stât un zuiadôr di balon e daspò alenadôr, e al è cognossût massime par vê
puartât la nazionâl taliane di balon a vinci il campionât mondiâl tal 1982.

Al scomençà a zuiâ inte scuadre dal paîs come median-difensôr, par passâ tal
1946 inte Pro Gurize, in serie B; daspò al à zuiât in serie A cun Inter, Catanie
e Turin; il miôr risultât de cariere al fo une convocazion in nazionâl.

Finide la cariere di zuiadôr tal 1964, al imparà il mistîr come assistent di
Rocco e di Fabbri tal Turin; daspò al jentrà tai cuadris federâi come alenadôr
des zovanîls (in chê volte Under 23); daspò al fo promovût a assistent di
Valcareggi e in seguit a vice dal so sucessôr, Fulvio Bernardini. Dopo dai
mondiâi in Gjermanie dal 1974, al fo nomenât comissari tecnic insieme cun
Bernardini, un rapuart durât fin tal 1977 cun tal mieç un faliment intes
cualificazion al Europeo dal 1976. Il so lavôr al scomençave a viodisi sei tai
mondiâi dal 1978, sei tal Europeo zuiât in Italie tal 1980, finûts ducj e doi al
cuart puest. Ma il meracul, che nissun si spietave, al veve di rivâ tai mondiâi
in Spagne dal 1982: passant parsore di dutis lis critichis dai gjornaliscj, che
no viodevin ben lis sieltis dal ct e no pierdevin ocasion di dâi cuintri, la
nazionâl rivà a vinci il titul fasint gjoldi dute la nazion.

Dopo di chest sucès la nazionâl no rivarà a cualificâsi tal 1984 e Bearzot al
molà dut, ancje parcè che il mont dal balon al stave gambiant e nol jere plui
chel che i plaseve viodi.



https://fur.wikipedia.org/wiki/Emilie_Romagne

L'Emilie-Romagne e je une regjon da la Italie dal Nord che e à 4 milions di
abitants. E cunfine a Nord cu la Lombardie e il Venit, a Sud cu la Toscane, lis
Marchis e la Republiche di San Marin; a soreli bonât e cunfine cul Piemont; e je
ancje bagnade a soreli jevât dal Mâr Adriatic. Il cjâf lûc al è Bologne.

La crete plui alte e je la mont Cimon (2.165 metris s.n.m.), che al è ancje il
plui grant rilêf dal Apenin setentrionâl.

I etruscs a slargjarin il lôr teritori in cheste zone viers il 500-450 p.d.C.,
creant in chest mût une viertidure sul Mâr Adriatic cui puarts come Adrie e
Spine. Propit in chest periodi a son fondadis diviersis citât su le vie Emilie,
come Piacenza, Parma, Modena e Cesena.

Cun l'avent dai Romans, a partî dal III secul p.d.C., ducj i teritoris dai
etruscs a passin sot dal domini di Rome: August al fâs de Emilie la otave regjon
dal Imperi.

A scomençâ dal 568 d.d.C., cun la invasion dai langobarts, la Emilie e devente
part integrant de Lombardie, cjapant ancje il non; di conseguence, la bande
orientâl de regjon, restade sot dal domini dal Imperi Roman di Ocident, e cjape
il non di Romania, par contraposizion cun Longobardia. Di chest moment in là, la
storie de Emilie e de Romagne a procedin ogniune par sô cont.

Dome tal 1861, cu le Unitât de Italie, al torne il non Emilie. Cheste situazion
e compuartà diviersis cambiaments di toponims, come a esempli Reggio di
Lombardia al fo tramudât in Reggio nell'Emilia.

L'economie de regjon e je une vore svilupade, cun industriis tipichementri a
conduzion familiâr o in dut câs di piçulis dimensions.



https://fur.wikipedia.org/wiki/Ecidi_di_Por%C3%A7%C3%BBs

Ai 7 di fevrâr dal 1945 un grup di un centenâr di partigjansi comuniscj de GAP
furlane, partîts la sere prime di Orsarie di Premariâs, cun a cjâf Mario
Toffanin (Giacca) e Fortunato Pagnutti (Dinamite), a rivarin sul misdì al puest
dal presidi de Brigade Osôf, che al jere logât intes malghis di Porzûs, comun di
Attimis ma plui dongje a Faedis, con l'obietîf di meti fûr zûc chel presidi
arestant i partigjans osovans che a jerin a lì che jerin comandâts di Francesco
De Gregori (Bolla).

Il comant osovan al jere sul mont Toplj-Uork, intune malghe a une ore a pîts di
Porzûs. I partigjans di Giacca a gjavarin lis armis De Gregori (cjapitani dai
Alpins, barbe dal cjantautôr) e lu coparin, insiemit al comissari politic dal
Partît d'Azion Gastone Valente (Enea), a un zovin di vincj agns Giovanni Comin
(Gruaro, pene rivât) e a Elda Turchetti (che Radio Londre le veve batiade "spie"
dai naziscj, ma secont i partigjans osovans e jere a puest). Chel altri
comandant de la Osôf, Aldo Bricco (Centina), purpûr ferît a colps di mitraie al
rivà a scjampâ. I gapiscj si faserin vierzi i magazens e cjaparin la robe rivade
cuntun avion che al veve procurât la mission dal inglês Thomas Roworth
(Nicholson), cjaparin presonîrs altris 16 osovans, tra lôr Guido Pasolini
(Ermes), fradi di Pier Pauli, e forin puartâts al Bosc Romagn. Intai dîs subite
dopo, daspò procès somari, a son stâts fusilâts (mancul doi che passarin cui
Gap). In dut vincj muarts.

Lis formazions partigjanis de Osôf e jerin nassudis intal dicembar 1943 cul
jutori politic dal Partît di Azion e lis fuarcis catolichis. In chestis valadis
i rapuarts cui garibaldins e lis formazions slovenis a forin, partint dal autun
1944, un grum dificii, soredut daspò che i garibaldins a àn decidût lâ sot la
paronance e lis diretivis dal 9º Corpus sloven e duncje di Josip Broz Tito. La
popolazion e viodeve no tant ben lis formazions partigjanis, sedi talianis che
slovenis, di cuant che naziscj, republichins e cosacs vevin fiscade sdrumât i
paîs cuant che a colarin i teritoris libars di Atimis, Faedis e Nimis a la fin
di setembar dal 1944.

Il comandant De Gregori al veve mandât tancj rapuarts al Cuarp volontaris de la
libertât e al Comitât di liberazion nazionâl di Udin su la "cuestion slovene"
domandant acuardis e soluzion politichis "e di plui fuarcis par potenziâ la
pussibilitât di reazion di chest comant". Intal invier 1944-1945 a forin un pocs
di incuintris platâts de direzion de l'Osôf, che no veve volût la sot de
ubidience dai Titins, il comant dai naziscj de SS, tra l'Osôf e la X flottiglia
MAS, formazion fassiste cun funzion cuintri partigjane. La intenzion dai
fassiscj a jere chê di costituì une front cuintri i slâfs e i comuniscj, de
bande de l'Osôf chê di rivâ a un acuardi par rindi la vuere plui umane. Fasint
in cheste maniere lis formazions Osôf a lerin cuintri di une ordenance dal
Comant Volontaris de la Libertât che a livel di direzion Italie Nord che intal
otubar1944 e veve batiât come "tradiment", che in timp di vuere al vûl dì muart,
cualsisei sedi afâr cul nemì. Chestis tratativis no menarin di nissune bande e
chê diretive no fo aplicade in cheste maniere in nissune altre bande.

Monsignôr Aldo Moretti, al timp partigjan Lino, fondadôr de Osôf, chel che al à
cjatât intal jugn 1945 i cuarps dai partigjans copâts, intal 1997 al à dât a
Famiglia Cristiana une interviste, dulà che al dîs che za intal autun dal 1944 a
jerin stadis barufis cui partigjans des formazions comunistis, di cuant che si
jerin metûts sot dal comant dal IX Corpus jugoslâf di Tito, cun chei di Bolla,
che vevin refudât sedi di stâ sot dai ordins dai Titins che di là vie di chê
zone. Chestis russadis tra fuarcis partigjanis vevin, secont Moretti, metût ator
lis vôs di colaborazions tra Osovans e nazifassiscj ("Nome cualchi acuardi
umanitari, nissun tradiment. O provavin a fâ prin la pâs intun cjanton di
Italie"). Vôs che vevin fonde daûr dai sfuarç di un partigjan de Osôf, Cino
Boccazzi, presonîr de Decima Mas di Borghese, al ven mandât a Udin a cirî
contats pe difese dal confin orientâl (Borghese, daûr Moretti, al voleve difindi
il confin cuintri i Slâfs, ancje par fâsi, dongje de fin de vuere, une gnove
muse di patriote).

Giovanni Padovan, Vanni, comissari politic de division Garibaldi-Natison, a
proposit dal ecidi al à declarât: "L'ecidi di Porzûs e dal Bosc Romagn, là che
forin copâts 20 partigjans osovans, al è stât un crimin di vuere cence niune
justificazion."



https://fur.wikipedia.org/wiki/Dimpe%C3%A7

Dimpeç al è logât a 560 m inte Cjargne, su di un ampli spunton tra il Tiliment e
il Lumiei, lunc la strade ch'e, une volte al Pâs de Maurie e puarte tal
Cjadovri. In plui che il cjaulûc a fasin part dal comun lis frazions di Clendis,
Doltris, Voltoiis e Somp Cuers.

Su l'origjne dal non "Dimpeç" a son stadis fatis un grum di ipotesis: Pai
studiôs, il toponim al podarès vignî dal non di persone latin Amphius (Frau) o
de peraule combre Ampex o Ampoxi, venastaj lincuìn (Angelo Benvenuti). Stant ae
lijende invezit il non al vignarès di un peç, cuntune cjasute vicine, che sot la
sô ombrene a podevin polsâ e distracâsi i viandants. Il steme comunâl al è difat
une cjase dongje di un peç. Il prin document scrît ch'al fâs in non di Dimpeç
(clamât Donazion sestens) al va indaûr al 762. Il paîs, tal mût di dute la
Cjargne al fo cedut tal 1077 dal imperadôr Indrì IV al patriarche di Aquilee,
par pò lâ a finî tal 1420 tes mans dai vignesians, ch'a doprarin il legnam dai
boscs de Cjargne par fâ sù lis lôrs nâfs. Cul 1797, an dal tratât di
Cjampfuarmit, ancje Dimpeç al passà sot dal imperi asburgic par tornâ a la
Italie tal 1866, daspò la tiarce vuere di indipendence. Te prime vuere mondiâl,
cun la rote di Cjaurêt il paîs al fo ocupât dai austro-todescs par pò jessi
liberât ai 2 di Novembar di bande dai cjavalegîrs talians. Vie pe seconde vuere
mondiâl, la popolazion dimpecine e subì un grum di corots; par cuasi ogni famee
al ere un parent tai alpins de division Julia. Tal 1943 a forin puartâts in
localitât Plan dal sac 280 risonîrs neo-zelandês. Dilunc la vuere di liberazion
partezane, Dimpeç al rivistè un rûl primari cuant ch'al divignì capitâl de
Republiche libare de Cjargne.



https://fur.wikipedia.org/wiki/Dialets_venits_dal_Fri%C3%BBl

In dute la Furlanie a si cjatin des zonis dulà che si fevelin dai dialets
venits.

In provincie di Pordenon al confin cul Venit, ma ancje in zonis che no fasin
part dal Friûl storic tant che Triest e Mugle, tai secui stâts si è bandonât il
furlan par feveladis derivadis dal venit.

Intal Friûl i dialets venits si dividin in dialets autoctons, che a son
storichementri presints in regjon di prime de fin dal stât patriarcjâl, e in
dialets coloniâi puartâts de dominazion Veneziane.

I dialets venits autoctons a son il Maranês, il dialet di Grau e il Bisiac.
Maran e Grau jessint sul mâr a son simpri stadis leadis a lis altris citâts de
cueste adriatiche. Ducj e doi i dialets a son avonde diferents sei dal venit di
tiere che dal venezian, il maranês al è une vore vîf, invezit il gradês al
mostre cualchi segnâl di contaminazion dal triestin viodût probabilmentri come
codiç linguistic plui prestigjôs.

Une vore carateristic al è ancje il bisiac che al à cjapât dentri une vore di
peraulis furlanis. Il bisiac si fevele tes bandis di Sagrât, Foian, Pieris,
Roncjis e Beglian. Tant che il gradês al è in pericul di assorbiment di bande
dal triestin, che, al va dite, al è une vore vitâl.

Chei altris dialets venits dal Friûl a son clamâts dialets coloniâi o di
imitazion e a si son pandûts durant la dominazion veneziane fra i sorestants des
citadelis plui impuartantis. Dialets di chest tip si fevelin o si son fevelâts a
Pordenon, a Udin, a Cividât, a Manià, a Spilimberc, a Tisane, a Palme e a
Çarvignan.



https://fur.wikipedia.org/wiki/Daniele_Silvestri

Daniele Silvestri (Rome , 18 di Avost 1968) al è un cjantautôr talian. Fi di
Alberto, scritôr e autôr, sô mari e je une cjantante jazz.

La sô cariere musicâl e scomence intal 1994 cul sô prin disc Daniele Silvestri,
premiât cu la Targhe Tenco. Al partecipe al Festival di Sanremo intal 1995, inte
categorie dai zovins cu la cjançon L'uomo col megafono. Ancje la cjançon Le cose
in comune e ven premiade cu la Targhe Tenco. Dutis dôs lis cjançons a vegnin
publicadis tal seont disc Prima di essere un uomo.

Tal mês di Jugn dal 1996 al scrîf lis musichis dal film Cuori al verde, e lis
musichis dal spetacul teatrâl Repertorio dei pazzi della citta' di Palermo,
premiât cul Premi Nazionâl ETI zovins pal teatri.

Tal mês di Otubar dal stes an, al publiche il so tierç disc Il dado. In chest
album al sune ancje Max Gazzè. Tal 1999 al partecipe di gnûf al Festival di
Sanremo, dulà che al cjante Aria une cjançon che e fevele de vite inte preson.
Cheste cjançon e ven premiade cul premi de critiche Mia Martini. Al publiche il
cuart disc, Sig Dapatas.

Inte estât dal 2000 al scrîf lis musichis dal spetacul teatrâl Tango, che al
fevele dai desaparecidos argjentins. Al publiche Occhi da orientale-il miôr di
Daniele Silvestri.

Intal 2002 al torne al Festival di Sanremo cun Salirò, cjançon che e sarà une
des plui scoltadis e mitudis pes radios. Cheste cjançon sarà immò premiade cul
premi de critiche Mia Martini. Tal 2003 al publiche L'autostrada, libri che al
conte il so tour e la sô ativitât musicâl cun fotos, tescj e pagjinis di diari.

Intal 2004 al jes il so prin disc dal vîf Livre trânsito cu la cjançon inedite
Kunta Kinte scrite a cuatri mans cul rapper Frankie HI-NRG MC.

Intal 2007 al rive cuart al festival di Sanremo cu la cjançon La paranza. Ai 2
di Març dal stes an, al publiche Il latitante. Dôs cjançons di chest disc a
fasin part de colone sonore dal film Notturno bus.

Al à une relazion sentimentâl cu la atore Simona Cavallari e al è pari di doi
fruts, Pablo Alberto e Santiago Ramon, nassûts intal 2001 e intal 2004.



https://fur.wikipedia.org/wiki/Dael

Dael al è un comun inte Basse orientâl, che al dì di vuê al fâs part de
provincie di Udin e al à 2.222 abitants.

Logât inte Basse orientâl, al è a cirche 30 km di Udin, 28 km di Gurize e plui o
mancul 50 km di Triest. Pal teritori comunâl e passe la autostrade A4
Vignesie-Triest, ancje se la jessude plui dongje e je chê di Palme, a cirche 7
km. A Çarvignan, plui o mancul ae stesse distance, si cjate invezit la stazion
dai trenos de linie Mestre-Triest. Tal comun e je une uniche frazion, chê di
Uanis, paîs che al è stât comun di bessôl fin tal 1927; a son ancje dôs piçulis
localitâts, Nauac e Utan.

Il non al ven probabilmentri dal latin agellus, ven a stâi cjamput; altris a
disin invezit che al ven di sacellum, piçul lûc sacri. Il toponim al è un segnâl
di un origjin romane dal paîs, ma i prins documents indulà che si cjate il paîs
a son dal 1202. Il paîs al fo part de Republiche di Vignesie (1420-1516), po dal
1516 al 1918 insieme cui comuns dongje dal mandament di Çarvignan al fo sot dal
Imperi Asburgjic, jenfri de Contee di Gurize e Gardiscje. Al passà al Ream di
Italie ae fin de prime Vuere Mondiâl, e il periodi fra lis dôs vueris al fo
particularmentri dificil, parcè che chestis tieris a jerin consideradis masse
austriacantis, e duncje si scugnive tignîlis di voli. Ancje par chest motîf, par
evitâ rivendicazions consideradis pericolosis, dut il teritori di Çarvignan nol
fo metût inte Provincie di Gurize, creade tal 1923, ma lassade in chê di Udin,
rompint cussì un leam storic cun la provincie gurizane. Di chest vuê al reste
une memorie pal fat che Dael come i paîs ator a fasin part de Arcidiocesi di
Gurize.

La glesie parochiâl di Sant Durì e je ative dal 1691, e e à une façade decorade
cun lesenis e cuatri nicchie cun dentri une statue par ognidune; dentri e je la
senografiche cupule, frescjade intal 1900 di Clemente Delneri di Gurize; simpri
a Dael si pues ancjemò viodi il complès conventuâl di Sant Domeni, che al è
formât de glesie, scomençade tal 1716, dal tor e dal cuarp dal convent, vuê
riconvertît in abitazions. Altris robis di viodi a son lis vilis (ben cuatri a
son sul viâl cognossût come Pascut, Vile de Fin-Teuffenbach dal '700, la Vile
Attems-Peteani, la Vile Parisi, di front ae precedente, e, insom al viâl, Vile
Michieli, dal '800) e il Museu de Civiltât Contadine dal Friûl Imperiâl, cun
imprescj agricui e ricuarts variis de vite intal Friûl Asburgjic. Dongje dal
museu al è visibil il Cjiscjel di Lontana, costruzion di origjin tart-medievâl.
Tal mieç di Uanis invezit si cjate il palaç Strassoldo-Frangipane; un ciert
interès storic e culturâl a àn ancje i mulins tal mieç dai cjamps, purtrop spes
no in buinis condizions. Chescj mulins a cjapin il non di chel dai vecjos parons
(par esempli Tininin, Sardon, Miceu). Simpri in Uanis a cjatin ancje la glesie
di Sante Gnese, fate sù tra il 1742 e il 1749 e la vecje Cente, dal XV secul.
Intai ultins timps il paîs al è ancje deventât a vonde cognossût come Il paîs
des meridianis, par vie des tantis meridianis che a son stadis instaladis sui
mûrs dal paîs, cussì di creâ un itinerari di visite.

A Dael e in Uanis si fevele il furlan gurizan, cun finâi des peraulis in -a (la
cjasa, li' cjasis); al è interessant notâ come chest al met adun il comun cun
chei di Çarvignan e Rude. Invezit tai comuns confinants di Bagnarie, Visc e San
Vît de Tôr (fûr che a Crauì) si fevele cun la -e.

Il sant patron di Dael al è San Durì, che al cole ai 4 di Lui. Inte prime
domenie dopo dai 4 di Novembar e ven invezit fate la sagre di San Carli, che si
ten di scuasit 200 agns. Inte prime domenie di Jugn e je invezit une fieste
introdusude di pôc e dedicade aes meridianis. Il sant patron di Uanis e je Sante
Gnese, che si festeze la domenie dopo dai 21 di Zenâr.

Il personaç di Dael plui famôs al è probabilmentri Enzo Bearzot, alenadôr de
Italie campion dal mont di balon intal 1982 in Spagne, che, nassût in Uanis,
dopo vê scomençât a zuiâ inte scuadre dal paîs (S.P. Aiello), al zuià come
median-difensôr inte Pro Gurize, intal Inter di Milan, intal Catanie e tal
Turin, par po dedicâsi ae cariere di alenadôr. A son nassûts a Dael ancje
Roberto Dipiazza, atuâl sindic di Triest e za sindic di Mugle e il musicist,
compositôr e diretôr di coro Orlando Dipiazza.

La societât sportive plui impuartante e je chê di balon, la Società Polisportiva
Aiello (S.P.A), fondade tal 1918 e al moment in Tierce categorie, dopo un
periodi di bogns risultâts te prime metât dai agns '90 (cuant che e je rivade
fin ae Promozion). Scuadre di buine tradizion e je l'Aiello Basket, che cumò e
zuie dome tai campionâts amatoriâls; di recente creazion invezit la scuadre di
pallavolo feminîl. Intal comun si cjatin diviers implants sportîfs: a Dael a son
il cjamp sportîf “Arbeno Vrech” e la palestre, dongje des scuelis. Un gnûf cjamp
cun ancje spazis par altris sports come il tennis al è ancjemò in costruzion tra
Dael e Uanis.



https://fur.wikipedia.org/wiki/Contee_di_Gurize_e_Gardiscje

Gurize e Gardiscje e jere une contee dal imperi austro ongjarês che, cun Triest
e la Istrie, e faseve part dal Litorâl che al jere un dai teritoris
aministratîfs dal imperi,clamât Kustenland, apont tiere di cueste o litoral.

La contee di Gurize e jere passade sot dai Asburc intal 1500 cuant che il cont
Leonart di Lurngau al jere muart cence erêts. La sovranitât dai Asburc e fo
interote par un curt periodi dai Venezians tal 1508-1509. Intal 1647 Gardiscje a
fo stacade de contee e a passà ai princips Eggenberg ma intal 1754 lis dôs
conteis a forin metudis adun fasint la Contee Principesche di Gurize e
Gardiscje.

Sot Napoleon il teritori da bande çampe dalLusinç al fasè part des Provinciis
Ilirichis francesis e chel da bande drete dal ream di Italie controlât ancje
chel dai Frances. Tornade sot de Austrie fin al 1849 al fasè part dal Ream de
Ilirie e dopo al là sot dal teritori clamât Litoral cun Triest e l'Istrie.

Dopo la prime vuere mondiâl il teritori al passà sot la Italie, in prin sot la
provincie di Udin e dal 1927 sot la gnove provincie di Gurize fûr che il distret
di Çarvignan restât sot Udin.

Il periodi fassist al fo une vore dramatic pe dure politiche di italianizazion
puartade indevant dal stât talian cuintri i slovens e i todescs. A forin
gambiâts i cognons e i nons dai paîs no talians e a fo proibît il fevelâ lenghis
diviersis dal talian. Dutis robis che in cualchi misure a rivarin a distruzi che
convivence multiculturâl che e jere une des carateristichis de contee e che a
puartarin a grandononis tragjediis lunc de seconde vuere mondiâl. Intal 1943 lis
provincis di Udin, Gurize, Triest, Pole, Flun, e Lubiane forin distacadis da
republiche social taliane e faserin part dal land de Gjermanie Litoral Adriatic,
(par todesc Adriatisches Kűstenland). Inta zone al à operat la resistence
taliane e jugoslave. Intal 1947 la grande part de contee e passà sot de
Jugoslavie, al dì di vuê Slovenie, mentri i teritoris di Gurize e di Gardiscje a
restarin sot de Italie e a finirin inte gnove regjon dal Friûl-Vignesie Julie.
La bande de regjon che si cjate in Slovenie, al dì di vuê si clame Goriska e e
fâs part dal Litorâl Sloven, par sloven Primorska, che a vuel dì dongje dal mar,
o Slovensko Primorje.

Di lunc dal XIX secul Gurize e fo un centri impuartant e une vore vitâl pe
lenghe furlane dulà che a vignivin rieditâts vecjos libris e butâts fûr di
gnûfs, e dulà che ancje la nobiltât e fevelave par furlan, cuant che a Udin i
sorestants a dopravin il dialet udinês parcè che il furlan al veve di jessi nome
la lenghe dai contadins.

Al va dite che spes il furlan gurizan al è stât considerât, di bande di altris
furlans, masse miscliçât cun influencis talianis e la citât no ven simpri
viodude tant che dal dut furlane.

Al è di notà che il furlan gurizan si fevele in ducj i teritoris di chê che e
jere la contee, ancje intal çervignanês che de prime vuere mondiâl nol è plui
sot di Gurize.

La contee di Gurize e Gardiscje e je ancje impuartante pe storie de lenghe
furlane parcè che e je la sole dulà che a son stâts fats dai censiments dai
furlans. Intal 1857 il censiment al mostrà che a jerin 48.841 furlans, 130.748
slovens, 15.134 talians e 2.150 todescs, un altri censiment fat intal 1921 al
mostrà risultâts plui o mancul compagns.



https://fur.wikipedia.org/wiki/Colonia_Caroya

Coordenadis: Coordinates: L'argoment al à un formât no cognossût
{{#coordinates:}}: latitudine non valida Colonia Caroya e je une citadute di
cirche vincj mil abitants te provincie di Cordoba, a 50 km de capitâl
provinciâl, tal nord de Argjentine.

E je cognossude parcè che e fo fondade intal 1878 di 300 fameis, pal plui
furlanis, ancje se a jerin ancje cualchidune venite e di altris puescj. Po a
rivarin ancje altris colonis furlans, sei dal Friûl che di altris zonis de
Argjentine. Fevelant cui abitants, si pues sintî come la plui part de int e
vignive de zone di Glemone e de contee di Gurize.

Tal 1910 un grup di fameis di Colonia Caroya e fondarin pôcs chilometris a Est
il paîs di Colonia Vicente Agüero, clamât par furlan San Durì.

La citât e restà par un pieç separade dal Friûl, ma par vie de origjin comun, la
lenghe furlane e vignive doprade di une vaste fasse de popolazion e ancje di
chei no di origjin furlane. Il guvier al à cirût come in Italie di frenâ chest
ûs par mieç des scuelis, ma il furlan al reste ancjemò vîf e intai ultins agns i
contats cul Friûl e cun altris comunitâts furlanis ator pal mont a son cressûts.
Progjets di colaborazion a son ancje puartâts indevant tra la radio de citât,
Radio FM Comunicar, dulà che si trasmet un program Fuarce Furlans, e Radio Onde
Furlane, che si pues scoltâ intun grant toc de provincie di Cordoba.

Dal pont di viste linguistic, il furlan fevelât alì al è dongje dal glemonàs,
cun influencis lessicâls de lenghe castiliane (par esempli popul par dî paîs,
daûr dal spagnûl pueblo).

La economie de citadine e je soredut leade ae agricolture, cun robe purcine e
altris robis di mangjâ che a àn un bon non a livel argjentin. Ancje il vin,
ancje se al à vût moments di crisi, al reste un prodot a vonde impuartant pe
economie di Colonia Caroya.



https://fur.wikipedia.org/wiki/Cjistiel_di_Udin

Il Cjistiel di Udin al è un dai monuments plui impuartants da la citât. Al si
cjate insomp dal cuel di Udin, intune posizion ideâl parcè che di lì si viôt dut
il Friûl, dai monts insin al mâr.

Il cjistiel si cjate dulà che prime al jere une altre fuartece, edificade dai
Patriarcjis di Aquilee e distrute dal taramot dal 1511. La struture che si pues
viodi al dì di vuê e je dal 1517, e la grande scjalinade de bande dal plaçâl e
fo costruide tal zîr di cincuante agns, cul contribût di Zuan di Udin.

Intal salon dal parlament si dave dongje il parlament de Patrie dal Friûl, un
dai prins esemplis di chest gjenar tal mont, fin te dominazion di Napoleon.

Cu le jentrade de citât di Udin intal Ream Lombart-Venit, il cjistiel al deventà
di gnûf la sede de aministrazion locâl. Daspò de fin des vueris di indipendence
— cuant che al fo utilizât come galere — al deventà proprietât dal stât talian,
e in tal 1906 sede dal museu de citât.

Il cjistiel al è la sede dai museus dal Comun di Udin: al dì di vuê a son
presints une pinacoteche, il museu archeologjic e numismatic, il museu dal
Risuriment e une fototeche.

Il cjistiel al è une vore famôs in dute la regjon par la cjançon popolâr Oh ce
biel cjscjel a Udin.



https://fur.wikipedia.org/wiki/Cimolais

Cimolais (loc. Thimolei) al è un comun di 465 abitants e al fâs part de
provincie di Pordenon. Gran part dal teritori comunâl al è comprendût tal Parc
naturâl da lis dolomitis furlanis. In tal comun di Cimolais si cjate il famôs
Cjampanili di Val Montanaja, un dai pui biei cjampanii di cret dal mont.
Schiriis di alpiniscj lu an rimpinât dal 1800 in ca. Tal teritori di chest comun
si cjate la cime plui alte da la regjon dopo dal Colians, venastai Cime Preti.
La Cime dal Duranno e il comprensori dai Preti a son fra lis monts alpinis plui
bielis e salvadis des Alps talianis orientâls. I lastrons da Cima Preti e la
ponte a bec dal Duranno a si cognossin de bande de Val Celine e da Val de Plâf.
Une vision ce tant biele si pues viodile cun comoditât di Pian Pinedo. Paradîs
par i alpiniscj, i rimpinadôrs e cjaminadôrs di mieze Europe, la Val Cimoliane e
partìs dal centri di Cimolais e si slungje dentri ta li monts par cutuardis
chilometris. Lis Dolomitis furlanis, i spalts di monfalcone-toro,la cime Preti e
Duranno, malghis e caseris di ogni fate, a rindin chest puest un dai pui
salvadis e naturalmentri conservâts puescj dal mont. A prest, il comprensori dal
Cjampanili di Val Montanaja al dovarès rientrâ tal patrimoni naturâl dal Unesco.



https://fur.wikipedia.org/wiki/Bisiacarie

La Bisiacarie (Bisiacarìa par bisiac) al è chel teritori ta la provincie di
Gurize che al si cjate tra i flums Lusinç a bonât, il Cjars a nort e lis fôs dal
Timau a jevât. Al comprint i comuns di Foian Ridipuie (Foian Ridipuia),
Monfalcon (Mofalcon), Roncjis di Monfalcon (Ronchi), San Canzian (Sacanzian),
San Pieri dal Tiritori (San Piero), Staranzan e Turiac.

Il comun di Sagrât (se ben di cualchidun considerât part dae stesse par cuistion
linguistichis) in realtât no j fâs part: la Bisiacarie à difat cuistât lis sôs
carateristichis linguistichis sot dal domini da Republiche di Vignesie e Sagrât
no j fasè part. Il secolâr cunfin fra la Serenissima e l'Arciducât d'Austrie al
coreve dulà cjatisi il monument miliâr austrovenit (1753) logât sul cei de
strade SR305 e che ancjemò cumò al segne il cunfin fra i comuns di Sagrât e
Foian. Sagrât à difat mantignût par plui secui une conformazion linguistiche
similâr ai dongje comuns furlanofons da diestre Lusinç. A conferme di chest l'è
interessant di ricuardâ che fin a cualchi deceni fa, fra i stès vielis abitants
da Bisiacarie si doprave la peraule "cunfìn" par definì il monument in cuistion,
considerant ce c'al vignive dopo no part dal "teritorio bisiac".

Ta la Bisiacarie si fevele il bisiac, un dialet autocton (e ricognossût da lis
istituzions) da lenghe venite cun tune buine part dai vocabui di origjin furlane
e in minime part slovene.

La Bisiacarie, ancje se no furlanofone, e fâs part da regjon
storiche-gjeografiche dal Friûl.

L'atuâl teritori clamât Bisiacarie à condividût la stesse storie dal restant
Friûl. Fo part dal Ducât dal Friûl langobart (568-776 d.C.), po da Marche dal
Friûl franche (776-1077 d.C.) e ae fin dal Patriarcjât di Aquilee (1077-1420).
Tal 1420, il Ducât d'Austrie di une bande e la Republiche di Vignesie di chê
altre, concuistarin e si dividerin il Patriarcjât e la Bisiacarie deventà part
tal domini di tiere vinizian clamât Patria del Friuli, chest stât di cjossis al
durarà fin tal 1797. Ta chest periodi nassè il concet di Bisiacarìe e il relatîf
dialet.

Daspò da la colade da Serenissima e des vueris napoleonichis, tal 1815 la
Bisiacarie passà sot dal Imperi Austriac dulà che restarà fin a la fin da prime
vuere mondiâl, fasint part da Contee di Guriza e Gardicja. Daspò da concuiste
taliane tal 1918 fasè part da la provincie di Triest ma po da seconde vuere
mondiâl passà a chê di Guriza.

Ta Bisiacarie si fevele il dialet venit bisiàc. Chest lengaç a je une sorte di
"lenghe creole" nassude da la fusion fra furlan e venit.

Fin tal XVI secul l'atuâl Bisiacarie ere furlanofone como la restant planure
furlane a diestre dal Lusinç, daspò dal XVI secul daûr di vueris, invasions
(Turcs) e seguitivis cjaristiis la popolazion dal teritori di Monfalcon fo
decimade. Il guvier vinizian alore par ripopolâ la zone menà int dal atuâl Venit
(massime da la zone dal Plâf e di Vicenze): la lenghe dai gnûf vignûts si
miscliçà cul sostrât furlan, dant vite a chel che vuê si clame bisiàc.

In dì di vuê il bisiàc al è unevore menaçât e al è scuasit dal dut sparît da
lenghe fevelade, sostituît dal dialet triestin che dai prins ains XX secul à
cjapât pît ta Bisiacarie e in altris bandis da provincie di Gurize.

La liende e dîs che il non al ven dal latin medievâl Bisaquia, che al vûl dî tal
mieç des aghis (dai doi flums); chest al è confermât di diviers studiôs,
cualchidun altri invecit al dîs che il toponim al ven dal sloven bezjak, ven a
stâi sfolât, dispatriât.

Par secui la Bisiacarie l'è stât un teritori dal dut agricul e c'al sufrive
dispès di cjaristiis viodude la pocje produtivitât dai terens da zone, cul inizi
dal XX secul la situazion gambià dal dut cun la nassite dai cantîrs navâi a
Monfalcon, fondâts da la famee marinare Cosulich origjinaris da isule di Lussin,
ancjemò cumò in vore e specializâts ta costruzion di grandis nâfs.



https://fur.wikipedia.org/wiki/Bicinins

Bicinins al è un comun intal Friûl di Mieç, che al dì di vuê al fâs part de
provincie di Udin e al à 1.832 abitants.

Il comun al è logât inte medie plane furlane, a cirche 15 km a Sud di Udin; al è
ancje traviersât par un toc curt de autostrade A23 Palme-Udin, e lis stradis
normâls a son plui che altri ocupadis di trafic locâl.

Il comun al à simpri vût une economie rurâl, ma chest al è planc a planc cambiât
intal XX secul, ancje se la component agricule e je ancjemò fuarte, pari a un
cuart dai ocupâts; plui dal cincuante par cent e lavore invezit inte industrie e
tal artesanât, il rest intal setôr terziari. Une buine part de popolazion lavore
fûr dal comun. A son ancje dôs zonis industriâls, dutis e dôs dongje dal cjâf
lûc.

I confins atuâls dal comun a son nassûts inte epoche napoleoniche (1805-1813), e
a samein a vonde artificiâls; difat la aree setentrionâl dal comun, cui paîs di
Bicinins, Cucane e Grîs, e je stade fin dai prins documents sot de famee “di
Lavarian-Strassolt”, e e je simpri stade plui leade cun Lavarian e cun Mortean;
la aree a sud-est, cun centri a Feletis, e je stade par tancj secui feut dai “di
Colorêt”, leade ae parochie di Antognan, di cui e à fat part fintremai il 1786.

Il toponim Bicinins, ancje se cualchi studiôs lu met ta chei di origjin sclave,
al samee di origjin romane, basade sul non di persone Becinius, a sô volte di
origjin celtiche; un ulteriôr indizi al pues jessi la dedicazion de glesie dal
paîs a San Pieri, che e podarès sei di epoche tart-romane. Il prin document cun
une citazion di Bicinins e Feletis (tes formis Bicinis e Feletas) e je intun
document dal 1031, cuant che il Patriarcje di Aquilee Popon al inaugurà la gnove
catedrâl, donant ciert teritoris pal so sostentament. Di cheste liste di paîs a
son esplicitementri escludûts sei Bicinins sei Feletis, a dimostrazion che a
jerin za di propietât di cualchi siôr locâl.

A Bicinins a son une scuele materne e une scuele elementâr, mentri la scuele
medie si cjate a Gonars; a son dopo l'ufici puestâl e un ambulatori. A son trê
areis sportivis, une di propietât comunâl a Bicinins, dôs privadis a Feletis e
tra Cucane e Grîs.



https://fur.wikipedia.org/wiki/Basse_furlane/furlan

Te başe furlane a si fevele, oltre che al talian, ancje il furlan, ma chist al â
cualchi piçule diferenze (datrebande di paîs in in paîs al cambie un pôc) chi o
scrivarin un pôc a pôc li generalis e piçulis diferenzis: Torne a Sivian

genâr - zenâr fevrâr - fevrâr març - març avrîl - avrîl mai - mai jugn - gjuin
lui - lui avost - agost setembar - setembre otubar - otobre novembar - novembre
dicembar - diçembre

a fin di peraule li letaris d,v e g a an une particulare pronunçe: -d -> t / -v
-> f / -g -> c

il plurâl a si forme normalmentri cule -s ma a son dalis irregularitâs: -e (nome
se feminîl) -> -is [une talpe - do talpis] -d\-t\-v\-f\-g -> -s [tu tu sês
benvignûd - vuatris o seis benvignûs] -l -> -i [un baûl - doi baui] -on -> -ôns
(dolâ ca o e ô a indichin une cualuncue vocâl) [un roman - doi româns]

L' unic acent al ê chel circonfles (^) che se sule ultime vocâl a la slungje, sa
si cjate su l' ultime a la açente. Tal furlan di Sivian il circonfles a si cjate
nome te ultime vocâl

Le C a si lei come par talian, la ç a ê la c in furce, la c in cence a si scrîv
s



https://fur.wikipedia.org/wiki/Baldas%C3%A2r_Galuppi

Baldasâr Galuppi (isule di Buran , 18 otubar 1706 - Vignesie , 3 zenâr 1785 ) al
fô un compositôr e organiste talian.

Nassût te isule di Buràn , te lagune di Vignesie , par chest al e' clamât il
Buranello , al fô un dai compositôrs pui origjinâi d'Italie , tal gjenar comic.
Sô pari , barbîr di profesion ,che al sunave il violin tal teatri de comedie ,
al sarâ il sô prin mestri di musiche. A sedîs aigns , Galuppi al va a Vignesie e
al cjate lavôr come organiste in tantis glesîs de citât. Ancje se nol jere un
compositôr , al scrîf le musiche di une opare di gjenar comic a Chioze, clamade
La fede nell'incostanza ossia gli amici rivali. Cheste opare no plâs al public e
Galuppi ven sivilât. Disperât , Galuppi pense di molâ le musiche par fâ il stês
mistîr di sô pari,ma Benedet Marcello , interessât , lu fâs jentrâ te scuele di
Antonio Lotti , dulâ al impare le art dal cuintripont.

Te stesse scuele al jere ancje Pollarolo , diventât gjelôs parcè Galuppi al jere
stimât dal sô mestri Antonio Lotti. Tal stês timp che al leve a scuele dal Lotti
, Galuppi al lavore par doi aigns come clavicembaliste tai teatris venezians
dulâ al scrîf cualchi arie par cualchi opare. Al jere reputât come
clavicembaliste , tant che i teatris S. Angelo , S. Samuele e Grisostomo dan le
possibilitât a Ggaluppi di meti in scene lis sôs arîs.

Une volte che Galuppi si sint pront par tentâ di gnûf di scrivi musiche par lis
oparis , al domande a Marcello une man.Marcello al scrîf par lui il libret de
Dorinda , musicade dal zovin. Cheste opare ven rapresentade tal teatri S.Angelo
in tal 1729 e cheste volte le opare al e' un sucês.Galuppi al studìe ancje il
clavicembal , fin a deventâ un mestri di chest stroment. Dal 1729 dutis lis sôs
oparis vegnin rapresentadis cun sucês in dute Italie.

Ma atôr dal 1740 , come par Antoni Vivaldi , cul gambiâ de mode musicâl , e par
vie dal sucês di atris compositôrs , il sucês di Galuppi al e' simpri di
mancul.Tal mês di otubar dal 1741 , al decît di la a Londre , dulâ al e' nomenât
compositôr dal teatri Reâl.Ma no cjate fortune e daspo di undis mês , al torne a
Vignesie.

Divignût mestri di capele de Basiliche di San Marc , tal 1762 organiste in
tantis glesîs e mestri di musiche dal Conservatorio degli Incurabili , al mantèn
chests incjarics fin ae etât di sesantetre aigns , cuant al ven clamât in Russie
da Caterine II. Ancje se tal prin moment , Galuppi al cjate une orchestre che no
jere vonde preparade tal cjamp musicâl , cun cualchit sfuarç Galuppi rive a
miorâ la preparazion musicâl de orcheste. La prime opare rapresentade in Russie
da Galuppi je le Didone abbandonata. Le rapresentazion al e' un sucês e Catarine
II , par la contentece al cjame Galuppi di bêçs e regâi.

Galuppi al torne a Vignesie e al continue a lavorâ e a scrivi musiche par i
teatris fin al 1777 , e a scrivi musiche par lis glesis e a sunâ fin tal zenâr
dal 1785 , le date de sô muart.



https://fur.wikipedia.org/wiki/Arnold_Van_Gennep

Arnold van Gennep (Ludwigsburg, ai 23 di Avrîl dal 1873 – Bourg-la-Reine, 1957)
al è stât un antropolic francês, tra i studiôs plui cognossûts di antropologjie
dal Nûfcent; al à dât contribûts fondamentâi ae analisi dai rituâi di passaç,
screant il studi sistematic inte etnografie europeane, e al à fondât il studi
etnografic dal folclôr tant che dissipline academiche in France.

Arnold a van Gennep al è nassût in Gjermanie di famee di origjins olandesis, ma
la mari, restade vedue, si è tornade a maridâ cuntun miedi francês intal 1879, e
la famee si à trasferît duncje in Savoie.

Po dopo Victor Turner, studiôs des manifestazions dai rituâi, al torne a nomenâ
lis trê fasis di van Gennep in "pre-liminârs" (disseparazion), "liminârs"
(transizion) e "post-liminârs" (reintegrazion). Chest model al è calcolât
ancjemò bon, e al ven doprât une vore a un secul di distance. Arnold van Gennep
al cognòs intai rituâi l'insiemi di manifestazions che si ripetin in secuencis
intal spazi e intal timp, e che a son impuartants par capî la struture des
relazions des societâts che ju esprimin.



https://fur.wikipedia.org/wiki/Andreas_Hofer

Andreas Hofer (22 di Novembar dal 1767 - 20 di Fevrâr dal 1810) al fo un ustîr e
patriot tirolês; al fo il leader de rivolte cuintri lis fuarcis di Napoleon
Bonaparte.

Andreas Hofer al nas intal 1767 inte citadine dal Tirol dal Sud Sankt Leonhard
in Passeier, vuê in Italie. Il pari al veve une ostarie, il Sandwirt, e Andreas
al eredite la ativitât. Al comprave e vendeve vin e cjavai inte Italie dal Nord
e al impare cussì ancje il talian. Al spose Anna Ladurner e intal 1791 al ven
elezût intal Landtag tirolês.

Inte vuere de Tierce Coalizion cuintri la France al divente un tiradôr sielt e
po cjapitani de milizie. Cul tratât di Pressburg dal 1805, il Tirol al ven cedût
de Austrie ae Baviere e Hofer al devente un esponent dal moviment anti-bavarês.
Intal Zenâr dal 1809, al è inte delegazion che e va a Viene par domandâ al
Imperadôr Francesc II di Austrie di sostignî une pussibil rivolte. L'imperadôr
al da lis sôs assicurazions e la delegazion e torne cjase.

Hofer al scomence alore a prontâ in segret une insurezion, lant ator pai vilaçs
e tignint conseis di vuere tes ostariis. Si conte che al jere cussì spes in
moviment che i siei messaçs a jerin firmâts come "Andreas Hofer, di dulà ch'o
soi" e lis letaris par lui come indiriç a vevin "dulà che al pues jessi". Intal
stes moment altris cjâfs a organizavin lis lôr fuarcis intes Alps. Hofer al
deventà il comandant di une milizie de so valade, la Passeiertal.

La rivolte tirolês e scomence ai 9 di Avrîl dal 1809. La gnot prime i
organizadôrs a vevin tirât intal flum Inn sacs di seadure come segnâl; i sacs
lant jù viers Innsbruck e la val dal Inn a forin viodudis dai ribei intai
vilaçs, che in pôc timp a scliçarin i piçui avampuescj bavarês e cjaparin ancje
di sorprese une colone di fantarie francese che e passave di lì.

Ai 11 di Avrîl la milizie tirolês e batè lis fuarcis bavaresis a Sterzing e
prime di misdì Innsbruck e fo ocupade. La gnot dopo i francês e i bavarês
provarin a tornâ a cjapâ la citât ma a forin batûts e si rinderin te matine dai
13. Hofer e i siei aleâts a larin vierç sud, mirant a Bolzan e Trent.

Napoleon però al batè lis fuarcis austriachis guidadis dal Arciduche Carli;
dutis lis trupis austriachis si ritirarin dal Tirol e Hofer al scugnè lâ sui
monts; i bavarês a tornarin a ocupâ Innsbruck ai 19 di Mai, ma pene che i
francês a lerin vie, la rivolte tornà a impiâsi.

A Iselberg, ai 25 di Mai e po ai 29 di Mai, lis trupis di Hofer a baterin di
gnûf i bavarês e ju pararin fûr dal paîs. Ai 30 di Mai a tornarin a jentrâ a
Innsbruck.

Inte bataie di Wagram ai 6 di Lui Napoleon al bat ancjemò lis trupis austriachis
e cul armistizi di Znam firmât ai 12 di Lui il Tirol al torne ai bavarês.
Napoleon al mande 40.000 oms tra francês e bavarês par ocupâ la regjon e tornâ a
cjapâ Innsbruck.

Hofer si declare Comandant Imperiâl dal Tirol in assence dal governant e par doi
mês al controle la regjon dal palaç de Hofburg tal non dal Imperadôr de Austrie.
Al proclame gnovis leçs e tassis e al conie lis sôs monedis; al mande ancje doi
oms in Grande Bretagne a domandâ jutori. Ai 29 di Setembar al ricêf une medaie
dal imperadôr e une gnove promesse che l'Austrie no bandonarà il Tirol.

Ma lis sperancis di Hofer a son ancjemò tradidis ai 14 di Otubar cuant che cul
Tratât di Schönbrunn il Tirol al ven di gnûf dât ae Baviere. Lis trupis
francesis e bavaris a avanzin ancjemò e Hofer si ritire sui monts, bandonant po
lis armis ai 8 di Novembar, daûr de promesse di une amnistie; Hofer al torne te
so val e te so ostarie.

Ai 12 di Novebar, Hofer al ricêf di provocadôrs fals rapuarts su vitoriis
austriachis, e duncje al prove di gnûf a tirâ dongje trupis ai 15 di Novembar; i
risultâts a son però scjars e i francês lu batin: i siei vice comandants si
arindin e i domandin di scjampâ sui monts, ma Hofer al continue a dî che il so
puest al è tal mieç de so int.

Hofer si plate intun ripâr tai monts de Passeiertal e i francês a anunciin une
ricompense di 1500 florins pal so cjâf. Il so vicin Franz Raffl lu tradìs e al
dîs a lis autoritâts il puest dulà che si plate. Hofer al ven cjapât des trupis
talian ai 19 di Zenâr dal 1810 e mandât a Mantue in cjadenis par presentâsi di
front de cort marziâl. Raffl al murarà puar in Baviere 20 agns dopo.

I uficiâi responsabii de cort marziâl no jerin dacuardi su la sentence, ancje pe
grande dignitât tignude dal tirolês, fin cuant che al rivà un messaç di Milan.
Chest messaç pâr che al fos dal Vicere, che al trasmeteve i ordins di Napoleon
di "dâi un procès just e po sparâi" (Plui in là, Napoleon al disarà al Princip
Metternich che Hofer al jere stât condanât a muart cuintri de sô volontât).

Hofer nol domande la grazie, ma dome di evitâ di dâ altris soferencis ae so
famee; si presente ai 20 di Fevrâr dal 1820, aes 11, devant dal ploton di
esecuzion, tignint in man un crucifìs cuntun maç di rosis. Al refude la bende e
al è lui a dâ il comant di sparâ, parcè che l'uficiâl di comant al esitave a dâ
l'ordin.

Hofer al diventà un martar in Gjermanie e Austrie e un esempli de lote cuintri
dal podê di Napoleon.

Intal 1823, i rescj di Hofer a forin movûts di Mantue a Innsbruck, e intal 1834
la so tombe e fo decorade cuntune statue di marmul. Intal 1818 l'imperadôr
austriac al de un titul nobiliâr ae so famee. Une statue di bronç e fo metude
sul Bergisel, a Innsbruck, intal 1893, e une grande piture cui moments dal so
arest e je picjade tal palaç di Marie Taresie, simpri a Innsbruck. Ogni an a
Meran e je une rapresentazion teatrâl al viert su la so figure.



https://fur.wikipedia.org/wiki/Americhe

Lis Americhis, dispès clamadis nome Americhe, a son doi continents tacâts fra di
lôr cu l'istmi di Panama. I doi continents a son l'Americhe dal Nord e
l'Americhe dal Sud.

Lis Americhis a confinin a Nord cul ocean Glaciâl Artic, a est cul ocean
Atlantic e a soreli pognet cul ocean Pacific. La Americhe dal Nord e je separade
de Asie dal stret di Bering a nord-ovest dal continent.

A voltis cun Americhe dal Nord si intint nome la part plui a nord (Stâts Unîts e
Canadà), che e jere stade colonizade sore dut dai inglês. La Americhe Centrâl e
fâs part de Americhe setentrionâl, ancje se ideologjicametri e forme, adun cu la
Americhe dal Sud, la Americhe latine.

La Americhe e ven clamade ancje gnûf mont par disferenceâle dal vieri mont
(Europe, Asie e Afriche).

L'om al è rivât intes Americhis uns 30.000 agns indaûr passant pal stret di
Bering cuant che al jere dut glaçât. Planc planc al à colonizât dut il continent
e a son nassudis des civiltâts tant che i Mayas, i Incas e i Aztecs, isoladis
dal rest dal mont.

Al somee che i prins europeans a rivâ in Americhe dal Nord a sedin stâts i
vichincs ator dal 1100 dopo di Crist. Dut chest nol jere cognossût in Europe,
tant e je vere che la scuvierte de Americhe, fate di Cristoful Colomp intal
1492, e je sucedude par câs, parcè che l’esploradôr al pensave di rivâ in Indie.

Il non Americhe al è stât inventât dal cartograf todesc Martin Waldseemüller in
onôr a chel dal esploradôr Amerigo Vespucci.

Lis Americhis a àn une superficie di 42.223.788 chilometris cuadrâts, ven a stâi
pôc di mancul di chê de Asie, la popolazion e je di plui di 800.000.000 di
abitants cuntune densitât medie di cirche 19 abitants par chilometri cuadrât.
Intes Americhis a son 35 nazions indipendentis (23 tal Nord e 13 tal Sud) e un
pôcs di teritoris semi-indipendents.



https://fur.wikipedia.org/wiki/Alte_Austrie

La Alte Austrie e je un dai stâts federâts austriacs (tod. Bundesländer). E je
logade tal nord dal paîs e e confine a jevât cun la Basse Austrie, a sud cun la
Stirie, a bonât cun il Salisburghês e tal nord cun la Gjermanie (Baviere) e cun
la Republiche Ceche (Boemie meridionâl). La capitâl e je Linz (197.283 ab. ce.);
altris citâts importantis a son: Ansfelden, Bad Hall, Bad Ischl, Braunau am Inn,
Enns, Eferding, Gmunden, Freistadt, Leonding, Marchtrenk, Mattighofen, Ried im
Innkreis, Rohrbach, Schärding, Traun, Steyr, Vöcklabruck, Wels.

Confrontât cun il prodot intern lord dale Union Europeane in forme di podê di
acuist, la Alte Austrie e à un indis di 112.8 (EU-25:100) (2003).

Tradizionalmentri la Alte Austrie e ven dividude talis cuatri areis dal
Hausruckviertel, dal Innviertel, dal Mühlviertel e dal Traunviertel.
Ultimamentri il teritori tra lis citâts di Linz, Eferding, Wels, Steyr, e Enns
al ven clamât aree centrâl (tod. Zentralraum).

Dal pont di viste aministratîf e je dividude in 3 citâts statutariis (tod.
Statutarstädte) e 15 distrets (tod. Bezirke):

Dal 1995 il governadôr (tod. Landeshauptmann) dal Burgenland al è Josef
Pühringer, dal ÖVP (Österreichische Volkspartei, voltât "Partît popolâr
austriac").



https://fur.wikipedia.org/wiki/Agamenon

Agamenon (par grêc 'Ἀγαμέμνων', "tant determinât") al è une des figuris plui
impuartants de mitologjie greghe. Fi dal re Atreu di Micene e de regjine Erope,
al jere fradi di Menelau e cusin di Egjist. Al jere il re che al comandave ducj
i rês Acheus inte spedizion cuintri Troie. Refudantsi di tornâ la sô sclave
Criseide a Crise, sacerdot di Apol, al veve discjadenât la ire dal diu e causât
la tremende epidemie che e decimave i siei stes soldâts. Jentrât in conflit cun
Achil, lu veve ofindût, causant in cheste maniere pierditis gravis al so
esercit. Infin dut câs al veve puartât i Acheus ae vitorie, concuistant Troie in
graciis dal truc dal cjaval, ideât di Odisseu. Tornât in patrie cence frontâ
grandis aventuris, chi al jere stât tradît di sô femine Clitemnestre che aromai
si jere leade a Egjist, so amant: cussì Agamenon al è stât scanât biel che al
jere ospit dal grant tratament in so onôr o, daûr di altris versions, biel che
al faseve il bagn cu la femine. La sô muart e je stade svindicade siet agns dopo
dai siei fîs, Eletre e Oreste.



https://fur.wikipedia.org/wiki/%C3%87ur%C3%A7uvint

Çurçuvint al è un comun che al dì di vuê al fâs part de provincie di Udin e al à
770 abitants.

Çurçuvint, logât inte Cjargne a 607m, e jè la puarte d’entrade de Val Cjalde
ch’e coleghe il Cjanâl di San Pieri al Cjanâl di Guart passant par Monai. Il
comun al è componut es frazions di Çurçuvint di Sore, Çurçuvint di Sot e des
localitâts di Cjandelin, Coste e Vidâl.

L’origjin dal non no è ancjmò dal dut sigure e e dà vite a diviersis
interpretazions, cualchidune che e fâs riferiment a sô posizion in sorêli e
parade dal vint (dal latin circum venti agunt), altris che disin di une antighe
arimanie longobarde. Di sigûr il puest al ere cognossût pal fat che al ere zone
di passaç e di colegament no dome pe Val Cjalde, ma encje pe vecje strade Vie
Julie Auguste che da Aquilee e rivave sù fintramai al Pas di Mont di Crôs e pò e
leve indenant pe Austrie. Al samee che une volte e si cjatàs une borgade inte
Mûse, propit subit disore dal simiteri di vuè, che par vie di un grant slac e jè
stade netade dutune cu la borgade di Cente. Cun ogni probabilitât i prins
cjasàis a son stâts chei di Cjavrìas e di Cjamarinùs. Tal 1200 e ven citade tai
documents la vile di Cueste (vuè frazion di Çurçuvint cun Vidâl, Cjandelìn e
Fascin). Un document ch’al puarte la date dal 1275 al fâs riferiment ae glesie
di San Martin; al va det che la Plêf di San Martin e jè l’uniche te valade dal
Bût a no dipendi da Plêf di San Pieri di Zui. Lis melodiis dai cjants di glesie
(gjespuis, salmos, e v.i.) àn la stesse cadence di chês de Plêf di Guart di
Davâr; di fat Çurçuvint al colave sot la gjurisdizion da Plêf di Guart. Cuant
che cheste Plêf a è passade sot de Badìe di Mueç ancje la glesie di Çurçuvint e
à fate la stesse fin. I predis in cure di animis a vignivin nomenâts dal Abât o
miôr a vignivin presentâts ae comunitât parcèche i cjaufameis des dôs vilis a
vevin il dirit di sielgisi il lôr predi (jus patronatus). Soprimude la Badìe di
Mueç (dopo il 1728) la glesie di Çurçuvint e no jè stade sogjete a nissune Plêf
Mâri e ai 7 di setembar dal 1794 il Vescul di Udin, tignint cont dai vecjos
documents e da impuartance storiche da glesie, i à dât il titul di Plêf e ai
predis chel di Plevan. Tal 1912 il Vescul Rossi al à metût inpîs il Vicjariât di
Paluce, al à distacât Çurçuvint dal Arcidiacunât di Guart insedantlu te nove
foranie di Paluce dulà ch’al è ancjmò vuè. I agns miôr pal paîs a son chei ch’a
van dal XVI al XVII secul, difat si puedìn viodi ancjmò bielis cjasis di chê
epoche insioradis cun lavôrs in len, in tof lavorât e in fier batût. Çurçuvint
al pues contâ suntun biel patrimoni rurâl architetonic tipicamenti cjargnel
recuperât e comedât daspò dal taramot dal 1976. Tal 1916 cuatri alpins, ducj
furlans, a son stâts fucilâts tal sagrât de glesie di Çurçuvint. Chi sot a son
ripuartâts i nons di chescj cuatri puars alpins, che 80 ains daspò de lôr muart
a son stâts clamâts inocens:

La Rose dai vints e rivuarde l’etimologje dal non circum venti agunt ven a jessi
‘circundât dai vints’. Il Gjal al riclame la dipendence da glesie ae antighe
Badìe di Mueç fondade dai fraris dal ordin di San Gjal, ch’a vignivin dal
cjanton de Svuizare ch’al puarte il stes non. Il font ros e blu: a son lis dôs
frazions di Di Sore e di Di Sot che par une volte a davin vite a doi comuns e
che Napoleon di doi a ‘nd’à fat un.



https://fur.wikipedia.org/wiki/Vuere_di_Troe

La Vuere di Troie e je un aveniment mitologjic contât da Omêr in te Iliade e
indiretementri ancje inte sô continuazion, la Odissee.

La Vuere di Troie e scomence, secont il mît, cuant che Paride, un dai fîs plui
zovins dal re di Troie Priamo, al ven mandât lì dal re di Sparte Menelao. Paride
al si inamore de femine dal re di Sparte, Eline, e scjampe vie cun jê,par lâ a
Troie. Menelao, inacuart dal fat, al domande une man a so fradi Agamenon. Une
volte metût dongje un esercit parsore lis nâfs, a partissin par lâ a Troie. Par
dîs agns dulin vie la vuere Ulisse al è daûr a scombati fin cuant che nol cjate
fûr l'imbroi dal Cjaval di Troie, ven a stâi un grant cjaval di len, che i
Troians a puartin jenfri la citât, crodint che al sedi un regâl par il diu
Poseidon lassât indaûr dai nemîs inte premure di scjampâ; però inte panze dal
cjaval a jerin platâts i vuerîrs grêcs, che, vie pe gnot cuant che ducj a
durmivin daspò vê fat fieste, a saltarin fûr dal cjaval, vierzint lis Puartis
Sceiis par permeti cussì ae armade greche di jentrâ, fiscâ e dâ fûc ae citât.

Un grup di Troians, cun jenfri Enea cun so pari Anchise, a rivarin a scjampâ par
rivâ in Italie e secont la leiende e fondarin la citât di Rome, come che al
conte Virgjili te Eneide.

Intal 1870, l'archeolic todesc Heinrich Schliemann al cjatà i rudars di une
citât che e podeve jessi la Troie di Omêr, logade intune posizion strategjiche
su la cueste orientâl de atuâl Turchie. No si à rivât ancjemò a dimostrâ cun
sigurece che cheste e sedi la citât dulà che e je ambientade la storie, o se no
je plui vecje.



https://fur.wikipedia.org/wiki/Viulin

Il violin al è un strument musicâl de famee dai arcs a cuatri cuardis, acuardât
ad intervai di cuinte. Al è il plui piçul dai arcs, bon di rivâ a notis plui
altis rispiet a di chei altris struments de famee. La cuarde plui basse (e
duncje la note plui greve) al è il Sol2, il Sol subite sot dal Do centrâl (Do3);
lis altris cuardis a son, in ordin a cressi, il Re3, il La3 e il Mi4. Lis parts
par violin a doprin simpri la clâf di Sol, clamade par solit clâf di violin.
Cuant che si à di eseguî notis e passaçs tant acudis, a si dopre une indicazion
di pueste che e vise di traspuartâ lis notis a une otave parsore. Violinist al è
cui che al sune il violin; l'artesan che al fâs o al comede struments a cuarde
al è il liutâr; cui che al fâs i archets al è il archetâr.

La part che e risune dal violin è je une scjate vueide (clamade casse armoniche
o di risonance, in len, fate cun grande precision pai materiâi, pe finiduris e
dimensions. La casse armoniche dal strument, lungje tra i 34,9 e i 36,2 cm, a
forme di vot, a curvis, è je costituide da une taule armoniche (clamade ancje
plan armonic), di peç (Picea abies) e da un font, gjeneralmentri in aier montan,
colegâts tra di lôr di fassis in len di ajar pleât. Il font al po jessi fat di
un sôl toc di len (font unic), o pûr di doi tocs tacâts dongje. Lis fassis a
vegnin inneadis te aghe e po modeladis su sagumis di fiâr che prin a son stadis
scjaldadis a dovê.

Il peç di risonance, che al ven lavorât di pueste cu la vene drete e regolâr al
ven par plui di un bosc dal Trentin, de foreste di Paneveggio, o de Val Cjanâl,
tal Tarvisian. Font e fassis a son di aier dai Balcans, len dûr e sort.
Tastiere, pirui, cordiere e spaliere a son prodots di ebanisterie. Lis cuardis
un timp di budiel di piore (dopradis ancjemò par esecuzions filologjichis ma che
stentin a tignî drete la note e tindin a fruiâsi e a rompisi). Lis cuardis La,
Re e Sol plui grevis a àn une anime sintetiche (nylon, rayon, o ancje carboni) e
un rivestiment in metal (açâr, alumini, arint e fin al aur). La cuarde plui alte
o cantin, il Mi, al è un unic fîl di açâr. Il len doprât pe bachete dal archet
al è par solit esotic (il sudamerican pernambuco). La grene e je di cjaval
mascjo parcè chei de femine a son stâts bagnâts de urine de bestie che ju fâts
vignî plui debui a la tension. L'archet, o nome arc, al è une bachete di len
elastic e disvuedât par dentri, insom e da pît i ven tacât un fas di grene di
cjaval, tindût di une lungje vît che i cor dentri fûr par fûr dal bachet vueit.
Il bachet, a sezion otagonâl par plui di mieç arc, si staronde dongje la ponte.
Par sunâ la grene e ven fate strissâ su lis cuardis che si metin a vibrâ. Par vê
il necessari freament si dopre la pês su lis cuardis.

Sergio Peresson e Giobatta Morassi a son liutârs furlans famôs in dut il mont.
In Friûl cumò al è atîf plui di un liutâr, il dean al è Renzo Tondo, di Pagnà.



https://fur.wikipedia.org/wiki/Variazions_Goldberg

Lis Variazions Goldberg (BWV 988) je une opare musicâl par clavicembal a dos
tastieris,scrite da Johann Sebastian Bach e puartant il numar 988 tal catalic
BWV. Cheste opare ,scrite atôr dal 1740,je le part finâl dai «Clavier Ūburg»
publicade a Norimberghe da Baltasar Schmidt. Scrite par Johann Gotlieb
Goldberg,mestri de capele dal cont Von Brühl a Dresde Di sigûr je une des oparis
pui famosis su le forme «teme cun variazions» e une des oparis pui impuatantis
scritis par istroments a tastiere. Scrite al inizi dai ultins dîs agns di vite
di Bach,insiemit ae Art de fughe je il pont pui alt de creazion di Bach parsore
le musiche strumentâl di istroments a tastiere,sedi dal pont di viste de
esecuzion,che dal pont di viste dal stîl e de ricercje musicâl.

Il cont Hermann Carl von Keyserling,grant estimatôr di Bach al jere ambassadôr
de Russie a Dresde.Grant apassionât di musiche,il cont veve cjapât sot la sô
protezion un zovin, virtuôs, Johann Gottlieb Goldberg,par falu studiâ cul pui
vecjo dai fîs di Bach,Wilhelm Friedermann. Intal 1740 il cont mande Goldberg a
Lipsie par studiâ cun Bach in persone. Johann Nickolaus Forkel,il prin a scrivi
le biografie dal compositôr todesc,nus conte cemût son nassudis lis variazions:

Il cont al jere malât, tant che la gnot nol podeve durmì.Goldberg che viveve a
cjase sô,cuant che il cont nol rivave a durmi,par distralu al sunave in te
cjamare dongje.Une volte il cont veve dite a Bach se al podeve scrivi cualchi
toc musicâl par falu sunâ a Goldberg cuant nol podeve durmi.Bach pense che il
miôr mût di contentâ il cont fôs di scrivi des variazions,gjenar musicâl che fin
cumo' nol veve top cjapât in considerazion par vie de melodie di
fondament,simpri compagne.Ma sot lis sôs mans,lis variazions divegnin une opare
musicâl di grant valôr,tant che il cont nol jere mai strac di scoltalis,e ogni
volte che al sintive che le gnot nol podeve durmi,domandave al sô protèt:"Cjar
Goldberg,sunimi un pôc lis mês variazions".Mai Bach al fo tant ricompensât come
in chest câs.Il cont regale a Bach une tace cun cent luîs d'aur.Ma cheste opare
d'art no sarês stade pajade in mût adeguât neancje se il premi al fôs stât mîl
voltis pui grant.

Ma no ducj i studiôs son d'acuart cun cheste conte di Forkel,prime di dut parce'
le prime edizion dal 1742 no je dedicade a nissun.E Goldberg in tal 1742 al jere
un zoin di 15 agns,brâf di sigûr,ma nol veve la tecniche necesarie par sunâ
cheste composizion.Ma par Buscaroli il fât che le composizion no veve le dediche
je le confirmazion dal fât che Bach e il cont jerin une vore amîs.

Le opare je une composizion par clavicembal a dôs tastieris e je formade da une
Arie,30 variazions parsore de melodie di cheste Arie,e une Arie finâl. Lis 30
variazions son dividudis in 10 gîrs di tre formis musicâls:le forme a Bâl,le
forme a "toccata" (tocjade) e il canone musicâl,che di gîr in gîr al slargje
l'intervâl di distance des vôs. Le variazion 16 divît le composizion in dôs
bandis compagnis,le seonde divente par l'ocasion un toc cul stîl de Overture
francese.

Lis variazions 13,14,17,,20,23,26,e 28 àn di jessi sunadis ""a doi manuâls""
come da indicazion in te partizion.Lis variazions 5 e 29 a un o doi manuâls. Ma
dute le opare puês jessi sunade,cun pûi dificultât,cun un clavicembal o un piano
cun nome un manuâl.



https://fur.wikipedia.org/wiki/Toni_Beline

Antoni (Toni) Beline (Vençon, 11 di Fevrâr 1941 - Visepente, Basilian, 23 di
Avrîl 2007) al fo predi, scritôr e inteletuâl furlan.

Il vêr pastor di une glesie, a nol è il plevan, ma il Signôr. Parcé che se al
mancje il plevan, a nol sucêt nuie, ma se al mancje il Signôr, il mont a nol stà
in pît (Antoni Beline)

Deventât predi tal 1965, al à tacade la cariere a Codroip, po a Sant Martin di
Rualp e Val, in comun di Darte e "li o ai vude come une seconde nassite culturâl
e spirtuâl, parcè che o ai tacât a volêi ben e a spindi la mê vite pal popul e
pe glesie furlane". Par cuestions di salût dopo 14 agns si è sbassât a Visepente
dulà che al è restât par 24 agns. Dal so Friûl al diseve: "O vin di promovi la
idee di un Friûl che nol cîr di salvâsi a ducj i coscj de modernitât, ma che al
sa frontâ e confrontâsi ancje cu la globalitât. Tignìn a ments che la globalitât
cence il localisim e je une scjatule vueide. Cussì come l’inglês cence lis
lenghis e lis culturis locâls”.

Al è stât un dai grancj animadôrs de culture furlane fintremai intal ultin. Al à
voltât la Biblie par furlan inte prime edizion complete cun pre Checo Placerean
e pe seconde edizion di bessôl, cu l’aprovazion dai vescui furlans e de
Conference Episcopâl Taliane. Al disè di se: "O speri di jessi ricuardât pe
traduzion de Bibie par furlan”.

Al à fat altris traduzions in furlan come Pinocchio ma za intal 1974 al veve
voltât dutis lis 71 flabis dal grant poete latin Fedro, cuant che cjacarâ di
doprâ il furlan par fâ leterature al jere di mats, in une maniere biele
semplice: "Un lôf e un agnel a jerin vignûts a distudâ la sêt in tal stes
riu..."

Al è autôr di 47 libris par furlan e tra l'altri dal cetant cjacarât libri La
fabriche dai predis e di plusôrs tescj, ancje di poesie. Fra i tancj saçs e
libris si ricuardin, Pre Pitin (premi San Simon 1981), Trilogjie (premi San
Simon 1999) dedeât a Oscar Wilde, don Milani e P.P.Pasolini.

Al à vût une rubriche "Su lis olmis di Diu" su La Vita Cattolica par cuindis
agns.

Al è stât une des figuris plui impuartantis de clape Glesie furlane, nassude
intal 1975.



https://fur.wikipedia.org/wiki/Testemonis_di_Gjeova

E je une profession religjose cristiane nassude in americhe intal votcent in
ambient protestant. Ancje si la plui part des glesiis cristianis, massime chês
protestants no ju ricognossin sicu cristians. La religjon e à par fonde une
leture une vore acurade e integrâl de Biblie. Al è di dî però che la Biblie
cristiane e je divierse di chê dai testemonis. Il non al ven di un verset de
Biblie, Isaie Cjapitul 43,10, dulà che il profete al dîs "o sês voaltris i mei
testemonis" e a doprin la peraule Jeova, che par altri nol è clâr di dulà che e
vegni, par nomenâ Idiu.

Secont la lôr idee, ducj chei che a cjacarin "testemonein" di Idiu, basantsi su
la Biblie, a son testemonis di Jeova. I testemonis di Jeova modernis a son un
moviment cristian nassût cul non di "Students Biblics" al timp dal aventisim tal
1870 par opare dal predicjadôr Charles Taze Russel. Il moviment al à vût un
grant disvilup ancje graziis a la opare dal sucessôr di Russel, Joseph Franklin
Rutherford.

I testemonis di Jeova si spietin in timps une vore vicins, il scombatiment finâl
fra lis fuarcis di Diu comandadis di Jesù, e lis fuarcis di Satane. A crodin che
i triscj a saran sdrumâts Armaghedon e chei che a restaran vîfs, insiemit a chei
che Diu al fasarà risurî, a formaran une gnove societât e a vivaran par simpri
intun paradîs terestri. A diference di altris glesiis cristianis,i testemonis di
Jeova no crodin a la idee di trinitât, inte dicotomie anime-cuarp, ni inte
imortalitât de anime. Inte Biblie "anime" e ven de peraule ebraiche "nèfesh" e
di che greche "psychè".

Par cui i testemonis a insegnin che nol è che l'om al vedi une anime dentri il
so cuarp ma invezit al è lui a jessi une anime vivent. Intal Vecjo Testament a
no 'nd è nissune partizion jenfri anime e cuarp.

Il tiermin "psychè" intal Gnûf Testament al po significâ il principi vitâl, la
vite stesse o une creature vivent. (New Catholic Encyclopedia)

Ancje Jesus al davuelzè il so impegn che al comandave une opare di predicazion.
Il cantin de predicazion di Sant Zuan il Batiste al jere: "Pintîtsi par vie che
il Ream dal Idiu al è prossimât".

La predicazion e ven fate di cjase in cjase, stant daûr al esempli dât di Jesus,
e inte congregazion, ai components stes de congregazion, midiant pastôrs
preparâts. Ducj i membris de comunitât a si doprin par "proclamâ la Peraule dal
Idiu".

Pai testemonis di Jeova, il batisim inte aghe al è dome un simbul esteriôr. E je
la dimostrazion publiche che il cristian a si è avodât completementri e cence
riservis a compî la volontât dal Idiu.

Pai cristians invezit il batisim al è don di Diu e ce che jeovîts e anabatiscj a
predichin nol è altri che une confermazion (o cresime).

La Biblie e cjacare dal Ream dal Idiu come di un reâl guvier, fat di guviernants
(Jeova, Jesus e di altris "144.000" soi elêts) e di sotans, une gnove umanitât
fedêl. Il Ream al santificarà il non dal Idiu su la tiere e al cjonçarà il
control di Satane. Al dislidrisarà dutis lis religjons pusticis e al unificarà
dute la creazion inte adorazion dal sôl reâl Idiu.

Al eliminarà dutis lis malatiis e parfin la muart (Apocalis 21:4) L'umanitât a
vivarà finalmentri di gnûf intun paradîs terestri.

I testemonis di Jeova a insistin su la unicitât dal Idiu e a refudin la dutrine
de Trinitât fasint, secont lôr, une analisi des Scrituris. Intal Vecjo Testament
intun libri (Deuteronomi 6:4) al è scrit "Scolte, Israêl, Jahve al è il nestri
Idiu, Jahve al è un sôl”. Pai testemonis duncje Jeova al è l'unic Onipotent.
Ancje Jesus al veve ricognossût chest fat cuant che al preà so Pari disint:
"Cheste e je la vite eterne, ca cognossin te, l'unic vêr Idiu e chel che tu tu
âs mandât, Jesus Crist" (Zuan 17:3)

In dî di vuê dute la iconografie le presente su di une crôs. Secont i Testemonis
invecit, Jesus al è muart su di un pâl.

A sostegnin chest afermant che la peraule dal grêc voltade "crôs" doprade in
tantis presintis versions biblichis, e je "stauròs". Intal grêc classic cheste e
figurave un sempliç pâl verticâl, dulà picjâ alc. La Biblie e dopre ancje il
tiermin "xylon". Il "dizionari ilustrât grêc talian di Liddell e Scott al dà
diviersis definizions a chest tiermin, tra lis cuâl "crôs" ma ancje "pâl". Il
libri "The Non Cristian Cross (J.D. Parson, Londra), al scrîf che intal Gnûf
Testament a no 'nt son frasis che a lassin pensâ che il strument di muart di
Jesus al fôs fat di doi pâi incrosâts.

No si pos però ignorâ che storichementri il tiermin "crôs" al è stât daurman
doprât tes traduzions latinis de Biblie e che dabon la crocefission e jere il
strument di torture e muart doprât dai Romans par punî i crimins dai no-Romans.

I Testemonis a ritegnin che Marie e je stade une femine une vore favoride dal
Idiu par meti al mont Jesus.

- o vin di vê prontece a scoltâ chel che l'Idiu al dîs par mieç dai soi profetis
(Luche 1:26-37);

- o vin di vê curaç par azî in armonie cun chel che si impare su pe volontât dal
Idiu (Luche 1:38);

- o vin di capî cetant impuartant che al è il preseament pe purece morâl (Luche
1:34);

Diviersis organizazions de cristianitât a insegni che Marie e je restade simpri
virgjin.

Ma la Biblie, secont i Testemonis, e scrîf che Jesus al vè fradis (viôt il pont
"I fradis di Jesus"), vûts normalmentri e naturalmentri dai rapuarts matrimoniâi
cul so om Josef.Partant, fisichementri no podeve jessi restade virgjin nancje
daspò dal part di Gjesù come che nissun al dinee. A ritegnin no just rivolzi
preieris a Marie pur crodint in jê.

Parcè che, cuant che i dissepui a domandarin a Jesus come che si veve preâ,
Jesus al rispuindè cu la famose preiere dal Pari Nestri (Mateu 6:9-13) dulà che
nus fâs capî che lis nestri preieris a van rivolzudis a Idiu. E al zontà ancje:
"Nissun al ven al Pari se no par mieç di me" (Mateu 14:6)

Par chest ben vulintîr a acetin curis fondadis su alternativis a lis
trasfusions.

No cognossìn i nons dai tradutôrs parcè che i components dal Comitât di Volte
(che al apartign a la societât Watch Tower Bible and Tract Society of
Pensylvania) a domandarin di restâ cence non. Il lôr fin declarât nol jere chel
di fâsi un non, ma di rindi onôr al Idiu, il rût autôr des Scrituris.

E je voltade intun lengaç avonde moderni, sempliç, clâr e saurît.E cîr di
atribuî a une peraule il significât plui just e po dopo lu ripet in maniere
avuâl intai diferents contescj. E je avonde acurade ancje intal voltâ i verps
cirint di rindi cun studi l'estri dai stes par svuincâ di disnaturâ il costrut e
esprimi cussì un pinsîr diviers. Ancje se no je la prime, e je purpûr une des
pocjis che a àn ripristinât il non divin (intai antics manuscrits il non dal
Idiu al comparive plui di siet mîl voltis). Al è ancje di dî che su la Biblie al
sta scrit che il nom di Diu nol pos vegnî pronunciât. Robe che i jeovîts dut câs
a fasin. E je stade voltade in tantis lenghis modernis cussì di jessi a puartade
di man in tancj paîs dal mont.

L'apuestul Pauli scrivint a un so dissepul al fasè mot ai "ultins dîs" (2Timoteu
3:1). Inte Biblie chest tiermin al segne un periodi che al puarte a un judizi
divin, il cuâl al metarà fin a un sisteme di robis. Ator dal 70 d.C. i "ultins
dîs" a si riferirin al sisteme judaic che al passà propri cu la distruzion di
Jerusalem e dal so templi. Chest, secont i Testemonis, al prefigurave un plui
grant judizi dal Idiu cuintri dutis lis nazions de tiere. Il corint sisteme di
robis necuitôs al è aromai di tant timp jentrât intal periodi dai soi "ultins
dîs". I Testemonis a sfrancjin chest su le base dal "segn" composit, ven a dî,
fat di tantis provis, che Jesus al veve proferît ai soi dissepui (viôt i cap. 24
e 25 di Mateu, 13 di Marc e 21 di Luche).

Vueris a 'ndi son simpri stadis, ma intal 1914 e je sclopade la Prime Vuere
Mondiâl. E je la prime volte che dutis lis principâls potencis de tiere a forin
implicadis. A cheste i vignì daur le Seconde Vuere Mondiâl e da le fin di cheste
lis vueris a no son mai sieradis.

Cheste buine gnove dal ream e sarà predicjade in dute le tiere.... (Mateu 24:14)

La fin di chest sisteme di robis no sarà il risultât di une fruce
indiscriminade, come che tancj a temin, par esempli cun une vuere nucleâr. Su le
base des Scrituris, i Testemonis a segnalin che in curt a rivarà la vuere dal
grant dî dal Idiu strapodint a Armaghedon. Cheste no distruzarà la tiere, ni
l'intîr gjenar uman.

Nissun cristian al à mai crodût che Crist al sedi nassût ta chê date, ma si à
sielt chê date come simboliche. Pai Testemonis (ma no dome par lôr) Jesus nol è
nassût il 25 di dicembar. Une motivazion e je che, come che si lei intal
vanzeli, al timp de nassite di Jesus i pastôrs a jerin intai cjamps di gnot cun
lis greis (Luche 2:8-11). Intal mês ebraic corispondent al nestri dicembar, in
Palestine al faseve une vore frêt e ciertis voltis e colave ancje la nêf. Nol è
pussibil che i pastôrs a fossin ancjemò al viert cun lis greis.

Une enciclopedie, (Dizionario Enciclopedico Italiano di G. Treccani) al declare:
"Aromai al è cognossût universalmentri che ai Paris de glesie dai prins trê
secui, e jere discognossude la fieste de nativitât di Crist. Inte sielte dal 25
di dicembar al vè une vore di influence il calendari roman che al memoreave in
che dî il solstizi invernâl e il nadâl dal "soreli invit".

La Pasche e jere une fieste ebraiche che e memoree il passaç de sclavitut ae
libertât. Idiu al à comandât ai israelits di celebrâ ogni an (14 di nisan) in
memorie de lôr liberazion de sclavitût dal Egjit. Jesus, che al jere un ebreu
rispietôs de Leç, al celebrà la Pasche ebraiche cui soi apuestui. In che stesse
sere Jesus al instituì une altre celebrazion, le Memoreazion de sô muart, che e
sarès vignude di li a pôc. E je cheste che i Testemonis a ricuardin ogni an,
come che lui al à comandât.

Une motivazion nus e dâ l'apuestul Pauli cuant che al scrivè la letare ai
cristians a Rome (Romans 10:13) " Ognidun che al invoche il non di Jeova al sarà
salvât".

Jesus stes inte preiere model dal Pari Nestri (Mateu 6:9) al veve metût la
santificazion dal non dal Idiu - ven a stâi il fat ricognossi la so santitât e
tignîlu cu le plui alte stime - al inizi de so preiere.

Jesus al veve prometût che a 'ndi sarès stade une classe di oms, clamade "sclâf
fedêl" (Mateu 24:45), sostignude dal Spiritussant dal Idiu che e varès professât
Jesus come "pastôr ecelent" e unic capocje des congregazions.

Intal 1933, Hitler al traè une campagne par disterminâ chês personis ditis
"maniacs de Biblie", parcè che ju considerave soversîfs e çarlatans.

I testemonis a jerin impresonâts par vie de lôr fede. A jerin perseguitâts parcè
che a si refudavin di zurâ fedeltât a Hitler e di prestâ cualsisei forme di
servizi militâr.

Intai cjamps i testemonis a jerin bolâts cul triangul viole tipic dai "maniacs
de Biblie". A muririn a centenârs.



https://fur.wikipedia.org/wiki/Teatri_furlan

Il teatri in lenghe furlane al nas avonde tart rispiet aes altris formis
artistichis de marilenghe. Dut cas di lunc dal XX secul al si svilupe simpri di
plui e al dì di vuê o vin ancje des compagniis profesionistichis.

Lis primis oparis che a podaressin vê une rapresentazion teatrâl a son dal '600
di Ermes di Colorêt, si trate di cualchi dialic tant che Contrast fra Carneval e
Cresime, Di une chitine cul confessôr e Pascute e Macor. Chestis oparis a
restarin dome scritis. Par viodi un teatri par furlan si à di spietâ il XIX
secul. Lis resons par cui in Friûl nol è nassût prime un teatri par furlan a son
diviersis e leadis a motîfs storics e politics. La sotanance sot Vignesie a fasè
in mût che il furlan al vignedi pôc doprât dai sorestants. A Udin la prime sale
par oparis teatrâls a fò screade nome intal 1601 ma, fûr che par cualchi
spetacul par Talian o par Venit a vignive doprade sore dut par bai e musiche.

Intal jenfri che in tantis zonis de Europe, partint de Italie, si difont la
Commedia dell'Arte, il Friûl, sotan e emargjinât, al viôt nome i spetacui di
cualchi companie venite. No nassin cussì ni mistirants ni autôrs locâi che sedin
bogns, magari ancje par talian o par venit, di rapresentà la vite dal timp.

Bisugnarà spietà il 1800 e la dominazion austriache par viodi la nassite de
comedie in marilenghe. La prime opare dute par furlan e je di Pieri Çorut che
intal 1847 al scrîf Il trovatore Antonio Tamburo. E je une comedie cun tocs
musicai, dute par furlan che e vierç la strade a dute une schirie di autôrs.
Pacifico Valussi, Francesco Leitenburg, Giuseppe Edoardo Lazzerini, Francesco
Nascimbeni e Caterina Percoto. Lis storiis a son di solit legris, di ambient
contadin e cun finalitât moralistichis. Cul gnûf secul a scomencin a nassi
diviersis companiis teatrâls diletantistichis, spes intes parochiis. La
filologjiche, nassude tal 1919, e comence a fâ dai concors teatrâi. I autôrs de
prime part dal secul a son Bruno Pellarini, Giuseppe Marinoni, Ercole Carletti,
Arturo Feruglio, Maria Gioitti del Monaco, Anna Fabris, Costantino Smaniotto,
Lea D'Orlandi, Pietro Someda de Marco. Lis oparis a continuin, come storiis e
ambientazion, intal gust dal '800. In chest mût a plasin une vore a la int ma a
restin lontanis dai trois plui modernis che al sta cjapant il teatri european
dal timp.

Ancje se a si continue a là daur de tradizion za intai prins agns dal dopovuere
si scomencin a viodi i segnai di une schirie di autôrs plui modernis. Se Guido
Michelutti al è plui tradizionâl lis oparis di Renato Appi, Alviero Negro e Lelo
Cjanton a rivin a tocjâ tematichis mancul sieradis.

Intal 1976 a ven publicade I Turcs tal Friûl, opare zovanîl di Pasolini, scrite
intal 1944. Chest al è considerât il test plui alt scrit in marilenghe, i soi
moments lirics che a ricuardin la tragjedie greche, a mostrin la bravure che
Pasolini al mostrarà intai agns seguitîfs. Se di une bande l'opare e reste
isolade dal rest de scriture dai tescj furlans la rapresentazion che al fasarà
il regjist Elio De Capitani intai agns 90 al tirà su une gnove gjenerazion di
teatrants e di spetatôrs furlans.

Sul finì dal secul si viôt une incressite dal teatri furlan cuntun grant numar
di compagniis teatrâls gnovis. Dal 1987 l'associazion teatrâl furlane a inmanee
un concors leterali bienâl che al devente un stimul par autôrs come Gianni
Gregoricchio, Giovanni Morsan, Alberto Luchini, Roberto Ongaro, Luciano Rocco,
Paolo Sartori, Carlo Tolazzi, don Pietro Biasatti. Il gnûf mileni si vierç
cuntune opare une vore significative su la vite des feminis in Friûl al inizi
dal '900; Bigatis di Elio Bartolini e Paolo Patui. In chest periodi a son ancje
dute une schirie di traduzions dai grancj autôrs mondiâi tant che Goldoni,
Pirandello, Moliere, Cechov e v.i. Cui agns '80 a nassin ancje lis primis
companiis teatrâls profesionistichis come il Teatro Incerto (Claudio Moretti,
Fabiano Fantini, Elvio Scruzzi). Tal 1988 e nas la Civica accademia d'arte
drammatica Nico Pepe, dai soi cors a vegnin fûr i atôrs de Academia de Gli
Sventati.



https://fur.wikipedia.org/wiki/Tarvos_e_i_benandanz

Tarvos e i benandanz al è l’otâf e ultin dai albums des storiis a fumuts di
Tarvos di Sandri Di Suald. Al è stât publicât tal Novembar dal 1980.

La storie e je un viaç tes antighis crodincis furlanis sui benandants, Tarvos al
ven a savê dal erbolat di jessi un benandant. La Joibe di sere si cjate a
combati cun i altris benandants cuintri i strionats. L’esercit dal mâl al fâs
vignî un grande lûs incjantade che ju incee e ju sbaraie. Profitant de lôr rote
il Cjalcjut al puarte vie lis semencis dai furlans. Si disvele alore il plan dal
Mal che par deventâ paron dal mont al à imboreçadis lis sûrs Pôre, Vuere e Fan.
Pôre e a doprât i strions e il Cjalcjut par puartâ vie lis semencis e preparâ la
strade a lis sôs sûrs. Tarvos al partìs par cirî di recuperâlis. Al devente
aleât di re Laurin dal piçul popul dai boscs e al va tal cjistiel di Pôre dulà
che a si bat cui soi fiis, il Scûr e la Proprie muart. Batûts ducj e doi al
sconfiz Pôre cjalantle tai vôi. Il Cjistiel si sdrume ju e Tarvos al è pront a
partî pal nord par lâ a recuperâ lis semencis dai strions. La storie e finìs cul
solit tîr des cidulis e e rimande a une seconde part che no vignarà mai
publicade.



https://fur.wikipedia.org/wiki/Tamau

Tamau (Timau par talian, Tischelwang par todesc e Tischlbong pai tamavês) al è
une frazion di Paluce, che al dì di vuê al à 500 abitants. Tal paîs a è fevelade
une lenghe todescje, clamade Tamavês.

Tamau, logât a 830 m sul nivel dal mâr, al è l'ultime vile dal Cjanâl di San
Pieri prime dal Pas di Mont di Crôs e duncje da l'Austrie. Il paîs, componût di
cuatri borcs (Par Soga, Scholeit, Pauarn e Braide) al è cenglât da lis ardiris
cretis dal Gamspitz (1847 m) e de Crete di Tamau (2217 m).

Stant a la leiende, Tischblong al sarès stât fondât tal XIII secul di minadôrs
di lenghe todescje ch'a vignivin da la Carintie. Tal 1729 un slac al stravuelgè
il paîs, ch'al fo rincostruît un chilometro plui a Sut, de altre bande de
valade. Dilunc la prime vuere mondiâl su lis monts di Tamau (Pal Piçul, Pal
Grant, Cuelat o Freikofel) par plui di doi agns a combaterin talians e
austro-ongjarês: ancjmò vuè, lant a cjaminâ di chestis bandis si puedin cjatâ
reperts, come tocs di bombis, fîl di fier, bossui. In chei dûrs ains di vuere,
tantis feminis di Tamau, a cjaparin part a lis ativitâts de vuere puartant tai
geis riforniments ai soldâts talians par dome cualchi franc; Maria Plozner
Mentil, une di chestis valorosis cjargnelis, e fo copade tal 1916 in trincee di
un cechin todesc: i vegnerà dade la Medaie d'Aur al Valôr Militâr.



https://fur.wikipedia.org/wiki/Segnaletiche_bileng%C3%A2l_in_Fri%C3%BBl

Cun Segnaletiche bilengâl in Friûl si intint la presince di segnaletiche in
altris lenghis, oltri al talian, in Friûl. Al è interessant notâ che in cualchi
bande dal Friûl e coventarès segnaletiche tri- o cuadrilengâl (par esempli te
Valcjanâl), ma il Codiç de Strade talian al proibìs di doprâ plui di dôs lenghis
inte segnaletiche, ancje se intal Tirôl dal Sud si cjatin instès segnaletiche in
trê lenghis.

Fin al inizi dai agns '80, la uniche menzion dal probleme de segnaletiche
bilengâl al fo fat intune propueste di leç, presentade ai 22 di Setembar 1969
dai conseîrs regjonâls dal Moviment Friûl Tiziano Schiavi, Corrado Cecotto e
Gjino Di Caporiacco.

Tai prins mês dal 1980 la clape culturâl La patrie dal Friûl e mande une letare
ai comuns furlans par invidâju a meti fûr cartei ancje par furlan dongje di chei
uficiâi par talian. Une copie de letare a fo publicade in Lui ancje tal gjornâl
Patrie dal Friûl e daspò ancje sul mensîl Int Furlane. I esemplis tal cjamp no
jerin tant favorevui, intal 1976 la prefeture di Belun e veve fat gjavâ daurman
i cartei bilengâi metûts fûr tal comun di Sapade (par talian e par todesc
sapadin) e compagn al jere lât tal comun di Livinallongo cul ladin.

La prime aplicazion in Friûl e fo intal comun di Prât di Cjargne, che tal 1981,
poiantsi ae Leç regjonâl 68 dai 8 di Setembar 1981, al aprovà l'acuist e la
aplicazion di gnûfs cartei bilengâi, par talian e par furlan, che a forin metûts
za intal Jugn 1982. Chescj a forin i prins cartei bilengâi par furlan,
impuartants ancje pe sielte di doprâ il stes caratar pes dôs formis.

Intai prins dîs dal 1982, il sindic dal comun di Tavagnà al disè di volê prest
introdusi ancje tal so comun la segnaletiche bilengâl. Ancje la Societât
filologjiche furlane e manifeste il sô interès e il supuart, organizant un
incuintri pai sindics, ancje se cun scjarse partecipazion. Ai 23 di Dicembar
1982, il comun di Tavagnà al aprove la delibere par meti i cartei par furlan
dongje di chei par talian; il comitât provinciâl di control al controlà cheste
decision, su richieste di un citadin che si oponeve ae introduzion di une
segnaletiche bilengâl, ma no cjatà motîfs par impedî la delibere, ancje se
stabilî la condizion che i cartei par furlan a varessin vût di jessi cun colôr
diviers; no si sa di cui a fo la idee di fâlis zalis e blu, cui colôrs dal
Friûl, e cheste idee e cjapâ pît un grum tai agns dopo.

Intal 1983 ancje il comun di Udin, par mieç dal sindic Angelo Candolini, e
manifeste la intenzion di zontâ dai cartei cun la vecje toponomastiche par
furlan; chestis afermazions a provocarin un pocjis di discussions, parcè che
cualchidun al diseve che al jere pluitost di tornâ a rindi uficiâls i toponims
furlans, scancelant chei talians; ae fin lis gnovis tabelis a forin instaladis
dome daspò diviers agns, e cun risultâts "folkloristics". Intant ogni tant inte
stampe a vignive fûr l'argoment dai cartei scancelâts cul spray, par trasformâju
intai nons furlans, o almancul in alc che al sameave furlan. La propueste di
cualchidun e jere semplice, che di rindi ufiziâls i toponims furlans, dongje di
chei talians; chest al varès di sigûr fermât i autôrs des scritis.

Intal 1983 in dutis lis frazions dal comun di Tavagnà a forin metudis i segnâi
bilengâi, e l'esempli di Tavagnà al fo seguît ancje di altris comuns, ancje se
cun problemis di grafie doprade, che a voltis no jere chê de filologjiche (come
tal câs di Puçui).

Il câs di Udin al fo un dai plui impuartants, ancje pal fat di jessi la citât
plui gruesse dal Friûl. Daspò dai cartei metûts inte aministrazion Candolini,
intal 1991 il gnûf statût dal comun al inserive la denominazion ancje par
furlan, dongje di chê par talian; il sindic di chê volte, Zanfagnini, nol
sameave masse disponibil a meti sù lis tabelis bilengâls, par cui la prime mosse
e fo fate tal 1992 de famee Di Caporiacco, che e comprà e donà ae citât 6 cartei
cun la scrite Udin - Capitâl dal Friûl, intai colôrs aromai tradizionâi zâl e
blu. Intant intal 1995, si scomençarin a instalâ i cartei cu la toponomastiche
furlane, pensâts intal 1983 cu la aministrazion Zanfagnini. Intal 1996, sindic
Barazza, ducj i cartei bilengâi al inizi de citât, a forin gjavâts, cu la
motivazion che i colôrs par chescj gjenar di segnaletiche e veve di jessi di
colôr diviers. Gnûfs cartei, in caratar neri su sfont blanc a forin metudis
cualchi an dopo, tal 1999, cu la aministrazion di Sergio Cecotti.

Cul passâ dal timp, la segnaletiche bilengâl e je simpri plui stratificade, sei
par formât grafic, sei pe grafie. Se difat cu la aprovazion de leç regjonâl
15/1996, che aprovave la grafie furlane uficiâl, e cun la lêç nazionâl 482/1999
pal ricognossiment de minorance, si à vût une parziâl uficializazion de
segnaletiche, e mancje ancjemò un coordinament gjenerâl che tignidi ancje un
voli su la coretece des traduzions. Dal 2003 la Provincie di Udin e à scomençât
a meti su lis stradis che e gjestìs cartei di indicazion bilengâi, in dut il sô
teritori, e a judâ finanziariementri i comuns che a instalin cheste
segnaletiche; a voltis a son stadis polemichis pes sieltis di grafie, par
esempli tai puescj dulà che i toponims locâi a son un grum diviers di chei
standard, sei pe convenience stesse di meti chescj cartei, ancje se al è stât
dimostrât come in câs di une segnaletiche ben studiade, no son difarencis dal
pont di viste di comprension se e je in une o in dôs lenghis.



https://fur.wikipedia.org/wiki/Seconde_Vuere_Mondi%C3%A2l

Par Seconde Vuere Mondiâl si intint il conflit scomençât cu la invasion de
Polonie par opare de Gjermanie naziste tal 1939 e concludût il 8 di Mai dal 1945
in Europe e il 15 di Avost dal stes an tai Stâts Unîts e tal Gjapon.

La Seconde Vuere Mondiâl e fo il plui grant conflit armât de storie dal mont; al
si davuelzè intune vore di nazions (plui di ogni altre vuere), cu la introduzion
di gnovis armis, come la bombe atomiche.

E fo ancje il conflit dulà che a pierderin la vite il maiôr numar di civîi:
scuasit undis milions di personis a forin vitimis dal Olocaust, milions di
cinesis e coreans a pierderin la vite par vie dai massacris dai gjaponesis. Un
grant numar di vitimis a forin çoncjadis pai bombardaments de citâts europeanis,
sei de Gjermanie, sei dai aleâts. In dut, la vuere e contà cirche 50 milions di
vitimis (il 2 par cent de popolazion mondiâl dal timp.

Il risentiment dai todescs cuintri il tratament subît dopo la fin de prime vuere
mondiâl, e lis consecuentis dificoltâts economichis, a permeterin a Adolf Hitler
e al so moviment estremist nazionalist (NSDAP) di cjoli il podê in Gjermanie e
assumi il control totâl de Nazion. Cence considerâ lis obligazions impuestis dal
Tratât di Versailles dal 1919, al ricostruì l'esercit todesc. Al metè trupis te
zone di confin cu la France, al otignì la unificazion di Gjermanie e Austrie
(Anschluss), anetint ancje tocs di Cecoslovachie.

Tal 1922 Benito Mussolini e il Partît Fassist a vevin cjolt il podê in Italie e
tal mai 1939 a tiesserin famôs Pat di Açâl cu la Gjermanie.

L'Imperi gjaponês al invadè la Cine tal setembar dal 1931, doprant la messe in
sene dal sabotaç feroviari di Mukden come casus belli par la invasion de
Manciurie. Ancje se il guvier gjaponês al si oponè a la azion, l'esercit al fo
in grât di agjî in maniere indipendente e al instaurà un guvier purcjinel,
creant un stât par cont so: il Manchukuo.

La Gjermanie e stipulà un tratât cu la Union Sovietiche e tal 1939 e avanzà
pretesis teritoriâls su un toc de Polonie (il famôs Coridôr di Danziche). La
Polonie a refudà lis pretesis e la Gjermanie, il 1 di Setembar 1939, la invadè
cuntun pretest (Incident di Gleiwitz). Il 3 di Setembar, Ream Unît e France, tal
principi mal rassegnadis a murî par Danziche, a declararin vuere ae Gjermanie.



https://fur.wikipedia.org/wiki/Sants_Ramacul_e_Fortun%C3%A2t

Nassût dongje la metât dal III secul, la devozion viers chest sant, e je une
vore difondude in dute la regjon. Lis notiziis che o cognossin a son vonde
pocjis, ma une liende vonde difondude e conte che Sant Marc l'evangjelist,
mandât da Sant Pieri a convertî la alte Italie, une volte rivât a Aquilee, al
cjatà un om che si clamave Ramacul. Une volte convertît al cristianisim, Ramacul
al deventà il vescul de citât.

Une version de liende e conte che al fo Sant Pieri in persone a consacrâlu. Sant
Pieri al mandà Sant Marc in Egjit mentri Ramacul al vignì mandât a Aquilee,
indulà che Fortunât al deventà il so diacun. Une volte difondude le peraule di
Idiu, e forin martirizâts ducj doi sot dal imperadôr Neron mediant decapitazion.
La liende e vûl che vegnin tignûts inte Cripte Mesenziane de Basiliche di
Aquilee.

Sant Ramacul e San Fortunât a son i patrons de regjon Friûl-Vignesie Julie e des
citâts di Udin, Buje, Grau e Hermagor, in (Austrie). A son anche i protetôrs de
Arcidiocesi di Gurize e co-protetôrs de Arcidiocesi di Lubiane.



https://fur.wikipedia.org/wiki/Sant_Zor%C3%A7_di_Noi%C3%A2r

San Zorç di Noiâr al è un comun inte Basse ocidentâl, che al dì di vuê al fâs
part de provincie di Udin e al à 7.312 abitants.

Par chest comun de Basse furlane e passave, une volte, la vie Annia, che di
Padue e rivave fin a Aquilee. Propite ator di cheste strade, a son nassudis lis
frazions di San Zorç: Ziline, Cjarisà, Zucule. Dome plui tart e je nassude Sant
Zorç. Prime sot il Patriarcjât di Aquilee, dopo sot chel di Sant Marc, tal 1521
Sant Zorç al passe sot de Austrie e al devente confin dal Friûl Orientâl.
Graziis a cheste posizion di confin, al puart e ae buine viabilitât, Sant Zorç a
devente ben prest un paîs di grande impuartance te Basse Furlane. Durant la
Prime Vuere Mondiâl, e ven creade une Universitât di medisine clamade Università
Castrense (tal paîs e je ancjemò une vie cun chest non) pe formazion di miedis e
infermîrs che a davin il so jutori inte vuere. Ta cheste Universitât si son
laureadis 1200 personis. Cule Seconde Vuere Mondiâl il paîs al a scomençât a
sufrî une crisi economiche che e a puartât tancj "Sanzurzîns" a lassâ il lôr
paîs.

Al dì di vuê, San Zorç al gjolt di une buine posizion che e a permetût il svilup
da zone industriâl Ausse-Cuar.



https://fur.wikipedia.org/wiki/Sant_Zor%C3%A7_de_Richinvelde

Il Comun di San Zorç de Richinvelde, (loc. San 'Sors o ancje Son 'Sors),
provincie di Pordenon, Regjon Friûl-Vignesie Julie, al disvilupe il so teritori
al centri de planure furlane dilà de aghe (Friûl di Concuardie) stret jenfri i
niets dai flums Tiliment, Cose e Midun. Al misure 48 Km cuadrâts, al sta in
medie 86 m. sore dal nivel dal mâr, e al à une popolazion di plui o mancul 4500
personis. Al è formât, in plui dal caplûc, di sîs frazions: Cose, Dograve,
Domanins, Poç, Provesan, e Rossêt; cheste ultime, fuarsit plui impuartante dal
caplûc, e je cognossude in dut il mont pe produzion des plantutis di vîts,
vindudis tai marcjâts di produzion enologjiche di dut il mont.

In dut il comun al si fevele par furlan, e in particolâr te varietât ocidentâl
de lenghe furlane, caratarizade de -a finâl tai feminins, dai suns gi- e ci-
invezit che gj- e cj-, e di cetantis peraulis dongje dal venit:

Esemplis: Furlan koinè: Cjase - Gjat - Cjiscjel Furlan di Sant Zorç: Ciasa -
Giat - Ciastel

Sant Zorç de Richinvelde: San Sors da la Richinvelda Cose: Cosa Dograve: Dograva
Domanins: Domanins Poç: Pòs Provesan: Provesan Rossêt: Roseit



https://fur.wikipedia.org/wiki/Sant_Ermacore

Nassût dongje la metât dal III secul, la devozion viers chest sant, e je une
vore difondude in dute la regjon. Lis notiziis che o cognossin a son vonde
pocjis, ma une liende vonde difondude e conte che Sant Marc l'evangjelist,
mandât da Sant Pieri a convertî la alte Italie, une volte rivât a Aquilee, al
cjatà un om che si clamave Ramacul. Une volte convertît al cristianisim, Ramacul
al deventà il vescul de citât.

Une version de liende e conte che al fo Sant Pieri in persone a consacrâlu. Sant
Pieri al mandà Sant Marc in Egjit mentri Ramacul al vignì mandât a Aquilee,
indulà che Fortunât al deventà il so diacun. Une volte difondude le peraule di
Idiu, e forin martirizâts ducj doi sot dal imperadôr Neron mediant decapitazion.
La liende e vûl che vegnin tignûts inte Cripte Mesenziane de Basiliche di
Aquilee.

Sant Ramacul e San Fortunât a son i patrons de regjon Friûl-Vignesie Julie e des
citâts di Udin, Buje, Grau e Hermagor, in (Austrie). A son anche i protetôrs de
Arcidiocesi di Gurize e co-protetôrs de Arcidiocesi di Lubiane.



https://fur.wikipedia.org/wiki/San_Zor%C3%A7_de_Richinvelde

Il Comun di San Zorç de Richinvelde, (loc. San 'Sors o ancje Son 'Sors),
provincie di Pordenon, Regjon Friûl-Vignesie Julie, al disvilupe il so teritori
al centri de planure furlane dilà de aghe (Friûl di Concuardie) stret jenfri i
niets dai flums Tiliment, Cose e Midun. Al misure 48 Km cuadrâts, al sta in
medie 86 m. sore dal nivel dal mâr, e al à une popolazion di plui o mancul 4500
personis. Al è formât, in plui dal caplûc, di sîs frazions: Cose, Dograve,
Domanins, Poç, Provesan, e Rossêt; cheste ultime, fuarsit plui impuartante dal
caplûc, e je cognossude in dut il mont pe produzion des plantutis di vîts,
vindudis tai marcjâts di produzion enologjiche di dut il mont.

In dut il comun al si fevele par furlan, e in particolâr te varietât ocidentâl
de lenghe furlane, caratarizade de -a finâl tai feminins, dai suns gi- e ci-
invezit che gj- e cj-, e di cetantis peraulis dongje dal venit:

Esemplis: Furlan koinè: Cjase - Gjat - Cjiscjel Furlan di Sant Zorç: Ciasa -
Giat - Ciastel

Sant Zorç de Richinvelde: San Sors da la Richinvelda Cose: Cosa Dograve: Dograva
Domanins: Domanins Poç: Pòs Provesan: Provesan Rossêt: Roseit



https://fur.wikipedia.org/wiki/Quadrivium

Il quadrivium al è stât, te Ete di Mieç, il complès des cuatri arts liberâls:
aritmetiche, musiche, gjeometrie e astronomie che, dutun cul trivium, al è stât
la fonde dal studi de filosofie e de teologjie tai centris di insegnament
medievâls.

Il quadrivium al procure al student che al vedi superât l'aprendiment basic
cognossincis plui avanzadis e une plui profonde sapience cul introdusilu aes
siencis superiôrs.

Al è in mût particolâr chest ramaç de cognossince che al ricêf plui impuls cui
contats dai monasteris catalans cul Islam: un clâr esempli si lu à cui studis
matematics avanzâts che Gerbert di Orlhac al à puartât indenant cul vescul Ató
di Vic intant de sô permanence in Catalogne.

Par mieç dal Islam si cognosserin i lavôrs di Maslama sul astrolabi, il
stabiliment des taulis astronomichis, l'ûs das cifris arabis e dal zero e si
slrgjarin lis cognossincis su la algjebre intal mont cristian.

Lis cognossincis gnovis a judarin a miorâ il studi de gjeometrie, de aritmetiche
e de astronomie tai diferents centris di insegnament.



https://fur.wikipedia.org/wiki/Protestant

|Il Protestantesim e je une forme di Cristianisim nassude tal XVI secul de
Glesie catoliche daspò dal moviment politic e religjôs cognossût sicu "Riforme
protestante", che al vignì fûr de predicjis di riformatôrs, di cui i plui famôs
a son Martin Lutar e Zuan Calvin.

Intal 1526 une sintade de Diete di Spira e abolive l'edit di Worms dal 1521, che
al proibive la pandude de riforme intai stâts dal Imperi todesc, spietant un
concili ecumenic che al metès un tic di ordin inte Glesie.

La sintade de Diete dal 1529 e stabilì il ripristin dal bant dal 1521, blocant
cussì cualsisei tentatîf di tolerance religjose che e jere nassude fin a chel
moment, ancjemò prime di un concili ecumenic sul probleme. I princips todescs
che a si jerin inschiriâts cun Lutêr e cun la Riforme a buririn fûr un document
comun che al declarave come i dirits di cussience e su la peraule di Diu
inviolabii, e che a varessin garantît la libare difusion di chês ideis intal
Imperi. Il document, scrit par latin, al scomençave cun la peraule Protestamur,
ven a stâi "o declarin solenementi", e daurman al fo doprât par indicâ ducj chei
che a seguivin lis ideis protestantis e duncje ancje dutis lis diviersis
confessions nassudis di lì. Intal 1555, cu la pâs di Auguste, al fo stabilît il
principi dal cuius regio, eius religio, par cui la religjon, sei il luteranesim
che il catolicesim, al dipindeve dome dal volê dal princip.



https://fur.wikipedia.org/wiki/Pre_Toni_Beline

Antoni (Toni) Beline (Vençon, 11 di Fevrâr 1941 - Visepente, Basilian, 23 di
Avrîl 2007) al fo predi, scritôr e inteletuâl furlan.

Il vêr pastor di une glesie, a nol è il plevan, ma il Signôr. Parcé che se al
mancje il plevan, a nol sucêt nuie, ma se al mancje il Signôr, il mont a nol stà
in pît (Antoni Beline)

Deventât predi tal 1965, al à tacade la cariere a Codroip, po a Sant Martin di
Rualp e Val, in comun di Darte e "li o ai vude come une seconde nassite culturâl
e spirtuâl, parcè che o ai tacât a volêi ben e a spindi la mê vite pal popul e
pe glesie furlane". Par cuestions di salût dopo 14 agns si è sbassât a Visepente
dulà che al è restât par 24 agns. Dal so Friûl al diseve: "O vin di promovi la
idee di un Friûl che nol cîr di salvâsi a ducj i coscj de modernitât, ma che al
sa frontâ e confrontâsi ancje cu la globalitât. Tignìn a ments che la globalitât
cence il localisim e je une scjatule vueide. Cussì come l’inglês cence lis
lenghis e lis culturis locâls”.

Al è stât un dai grancj animadôrs de culture furlane fintremai intal ultin. Al à
voltât la Biblie par furlan inte prime edizion complete cun pre Checo Placerean
e pe seconde edizion di bessôl, cu l’aprovazion dai vescui furlans e de
Conference Episcopâl Taliane. Al disè di se: "O speri di jessi ricuardât pe
traduzion de Bibie par furlan”.

Al à fat altris traduzions in furlan come Pinocchio ma za intal 1974 al veve
voltât dutis lis 71 flabis dal grant poete latin Fedro, cuant che cjacarâ di
doprâ il furlan par fâ leterature al jere di mats, in une maniere biele
semplice: "Un lôf e un agnel a jerin vignûts a distudâ la sêt in tal stes
riu..."

Al è autôr di 47 libris par furlan e tra l'altri dal cetant cjacarât libri La
fabriche dai predis e di plusôrs tescj, ancje di poesie. Fra i tancj saçs e
libris si ricuardin, Pre Pitin (premi San Simon 1981), Trilogjie (premi San
Simon 1999) dedeât a Oscar Wilde, don Milani e P.P.Pasolini.

Al à vût une rubriche "Su lis olmis di Diu" su La Vita Cattolica par cuindis
agns.

Al è stât une des figuris plui impuartantis de clape Glesie furlane, nassude
intal 1975.



https://fur.wikipedia.org/wiki/Politische_Expositur

Lis Politische Exposituren (sing. Politische Expositur - dispès a si dopre ancje
dome il sostantîf Expositur cul relatîf plurâl) a son in Austrie comuns (tod.
Gemeinden) formalmentri indipendents, i compits aministratîfs dai cuâi a vegnin
in part cjapâts su di un altri comun, di solit vicin. Chescj compits a consistin
in chei dal nivel aministratîf imediatamentri plui alt, ven a stai chel di
distret (tod. Bezirk). Dit intune altre maniere, a si podaressin definî come
"filiâls" de istituzion distretuâl.

Ancje se la peraule e à une clare derivazion latine, al è dificil voltâle par
furlan, parcè cheste istituzion politiche e je tipiche dome de aree austriache e
bavarese.

In Austrie a son dome dôs Politische Exposituren, logadis dutis dôs tal distret
di Liezen, in Stirie/Staiar:

Tal periodi di costituzion dalies areis distretualis a jerin une vore di
Exposituren; dut câs in dì di vuê a son dutis distrets indipendents, infûr di
chês di Bad Aussee e di Gröbming (Gröbming e je stade dal 1873 al 1938 cjâflûc
di un distret ch'al veve Bad Aussee come Politische Expositur)

Lis Politische Exposituren abadin a lis stessis ativitâts di un distret. Il
dirigjent a si clame Expositurleiter (ch'al podares jessi voltât par furlan come
"dirigjent de Expositur") e al à, tale aree de Expositur, lis stessis funzions
di un cjâf distretuâl.

Une Politische Expositur e je - dit a stroz - un distret tal distret. La
Expositur e à esatamentri come un distret une sfere di competence precisamentri
delimitade (comuns - tod. Gemeinden): pai abitants e je pont di inviament par
dutis lis esigencis a nivel di distret.

Il distret di Liezen al à dentri de aree austriache une posizion particolâr, cun
trê unitâts aministrativis:



https://fur.wikipedia.org/wiki/Pl%C3%AAf_di_Guart

La Plêf di Sante Marie di Guart e je logade su di un piçul cuel tra lis frazions
di Cele (loc. Cela) e Negrons, tal comun di Davâr, in Cjargne. Di li in sù la
val dal flum Dean e cjape il non di Cjanâl di Guart. Il lûc al corispuint a chel
dulà che si cjatave un fortilizi (clamât daspò cjistiel di Negrons) che al è
stât sdrumât tal 1300; si pense che il tor dal fortilizi al sedi il cjampanili
de glesie di cumò, cussì di spiegâ l'orientament insolit che al à rispiet al
cuarp de plêf.

La esistence de plêf e je citade za in documents de fin dal secul XI e inizi dal
secul XII, come leade ae Abazie di Mueç, ma i storics a pensin a une origjin une
vore plui antighe. Da lis 11 plêfs inmaneadis in Cjargne sot dal Patriarcjât di
Aquilee, cheste e je la plui grande, includint dute la Val Dean fin a Sapade, il
Cjanâl Pedarç, il Cjanâl di Monai e oltri, fin a Çurçuvint, rapresentant un lûc
di incuintri notabil (ca a si celebravin ducj i batisims prime de creazion des
parochiis, in gjenar inte sere prin de Assunte, ai 14 di Avost, e la plêf e je
ancje citade, di fat, come prin lûc di cult de Madone in Cjargne) sei religjôs
che economic e sociâl. L'edifici che si viôt cumò al fo costruît tal 1431, par
sostituî chel precedent, sdrumât dal fûc; impuartantis modifichis a vegnin fatis
ae fin dal secul XVII. Il taramot devastant dai 28 di Lui dal 1700 al provoche
un grum di dams, e inte ristruturazion la plêf e cjape l'aspiet atuâl. Altris
ristruturazions a son stadis fatis daspò dal taramot dal 1976, che a àn puartât
fûr ancje elements des glesiis precedentis.

La plêf e à une struture retangolâr cun trê nâfs, e cuntun grum di barcons par
fâ lûs tal interni. Dentri, sîs pilastris cuadrâts in tof a separin la nâf
centrâl di chês laterâls. A çampe e insom al altâr maiôr dal Sietcent a si
viodin rescj di afrescs sorprindints dal inizi dal '200, vignûts fûr inte
ristruturazion dopo dal taramot dal 1976. A diestre dal altâr si cjate il côr in
len intaiât e intarsiât (fin '600).

Dilunc la nâf di diestre a son visibii une vascje in piere rose, doprade come
font batisimâl (forsit par imersion) o come dipuesit di aghe benedete, un forzîr
dal '400, l'altâr de Madone dal Rosari cuntune statue ('800).

Dilunc la navade di çampe a son il Batisteri di marmul e len (1556), i puescj in
len pal côr, l'altâr dai sants Elene e Michêl e il pulpit dal Sietcent,
restaurât di pôc timp.

Parsore dal ingrès, suntun sopalc, si cjate un preziôs orghin costruît di Zuan
Batiste De Corte di Davaste (1788); par finî, ai lâts dal ingrès a son une cubie
di confessionâi di fin Sîscent e dôs aghesantieris.



https://fur.wikipedia.org/wiki/Pieri_Savorgnan_di_Bra%C3%A7%C3%A0

Pieri Savorgnan di Bracà (Pietro Paolo Savorgnan di Brazzà, plui cognossût sicu
Pierre Paul François Camille Savorgnan de Brazza) (26 di Zenâr 1852 - 14 di
Setembar 1905) al fo un esploradôr talian di famee furlane nobile, naturalizât
francês. Lui al fo il prin a vierzi lis esplorazions de rive di drete dal Flum
Congo, che a saran la base pes coloniis francesis inte Afriche ocidentâl. Il sô
segn distintîf e jerin lis buinis manieris, la amabilitât, il fasin fisic e la
ricercje di un contat pacific cu lis popolazions africanis.

Nassût a Rome, al jere il setim fi dal cont Ascani Savorgnan di Brazzà, un nobil
de famee dai Savorgnan che controlave la citât di Udin; in graciis ai contats
dal pari in France, Pieri al rivà a jentrâ inte academie navâl di Brest, in
Bretagne, e daspò al diplome al fo assegnât ae nâf Jeanne d'Arc, direte in
Alzerie; culì al fo sconvolt da lis esecuzions di bande da lis trupis francesis
dai ribei in Cabilie.

La sô mission sucessive e fo su la nâf Venus, che si fermave spes intal Gabon, e
tal 1874 Savorgnan di Brazzà al fasè doi viaçs dilunc i flums Gabon e Ogoue. Pôc
daspò al domandà il permès al govern par esplorâ l'Ogoue fin a lis risultivis, e
in gracie a amîs potents, come Jules Ferry e Leon Gambetta, al rivà a otignî il
permès e ancje une part dai fonts che i coventavin, cuvierzint il rest cui siei
bêçs. Al deventà ancje citadin francês, sielzint di voltâ par francês ancje il
so non.

Cheste spedizion e durà trê agns, dal 1875 al 1878, cu la compagnie dome di un
miedi, di un naturalist e di un cuatri fants senegalês, plui stofis in coton e
imprescj di doprâ come mieçs pal barat; Pieri al le une vore jentri, fassinant e
fevelant spes cui natîfs.

I francês autorizarin une seconde mission, dal 1879 al 1882. Rivât al flum Congo
tal 1880, Brazzà al ufrì al re Makoko dai Bateke di meti il so ream sot de
protezion de France. Makoko, interessât a lis pusibilitâts di cumierç e a cjapà
plui podê dai siei rivâls, al firmà un tratât, cun cui al fo ancje permetût ai
francês di stabilî un avampost a Ncuna, un puest che daspò al fo clamât
Brazzaville e che vuê e je la capitâl de Republiche dal Congo.

Tal 1886 al fo nomenât governatôr gjenerâl dal Congo francês, aplicant pais
discretis e condizions umanis tai confronts dai locâi, che a jerin dut il
contrari di ce che sucedeve su la altre rive dal Congo, sot il control dai
belcs; chest contrast al vignive di continui metût in evidence dai gjornaliscj,
e il numar dai nemîs di Brazzà al aumentà, fin al 1898, cuant al fo parât vie
par vie da lis vôs metudis in zîr dai rivâi. Tal 1905 i fo domandât di dâ une
cjalade a lis situazions umanis intes coloniis francesis, ma il so sclet
rapuart, ch'al denunciave dut ce che al sucedeve, al fo censurât de Assemblee
Nazionâl parcè che masse imbaraçant. Al murì dut di un bot a Dakar, secont
cualchidun par invelenament.



https://fur.wikipedia.org/wiki/Pidade

In violence, arts marziâls e sports, une pidade e je un golpe cul pît, la rodile
o la gjambe. Tant che atac al è doprât in combatiment cuarp a cuarp. Lis pidadis
a son, de gjenerâl, plui lentis che i puñetazs ancje plui fuartes che ésts.

Lis pidadis a son part fondamentâl in muchis arts marziâls, tant che poden jessi
il kung fu, karate, tai-jitsu, kick-boxing, tangsudo taekwondo; fintremai che
altris arts no dopran ningune pidade, tant che al è il cas dal judo o dal boxe.
Altris arts marziâls di competizion poden doprâ pidadis ancje limitandolis a
atacs as gjambis e ae part baje dal cuarp dal contrari.

Esiste un buine numâr di pidadis, e muchis a àn nons carateristics par dutis.
Frequentementri il stes moviment à diferents nons in diferents arts marziâls,
chest si nota in mû partilcolâr cuand che saran comparazions tra arts orientâls
e ozidentâls.

(2) Esisten numerosis pidadis ibridis, tal la "laterâl-frontâl" (side-front) che
la "pidade laterâl" cun lis caderis plui ben frontâl che permite une conexion
istantanee des tecnichis di pugn une vore útil in defense ative



https://fur.wikipedia.org/wiki/Ottavio_Bottecchia

Ottavio Bottecchia (San Martin di Cuel Umbert, (Trevîs) 1 di Avost dal 1894 –
Peonis (Glemone) 15 di Jugn 1927) al fo un grant ciclist vincidôr dôs voltis dal
Tour de France tal 1924 e tal 1925. I francês i vevin dât il sorenon di “maçon
du Frioul” ven a stâi il muradôr dal Friûl par vie dal lavôr che al faseve prime
di deventâ ciclist.

Bottecchia al deventâ professionist avonde tart dopo vê vinçût diviersis corsis
sore dut in Venit cun la union ciclistiche pordenonês.

Il vecjo campion francês Pelisser lu volê te so scuadre par vinci il Tour dal
1923 e il coridôr furlan al rivâ secont.

Al jere fuarton in salide, tal 1924 al fo prin de prime a le ultime gare dal
Tour. Al corè il zîr di Italie dome tal 1923 ma nol podè fâ nie cuintri il famôs
Girardengo ancje parcè che in Italie a si fasevin salidis mancul dificilis di
chês francesis.

Tal 1927 al partì par alenasì de sô cjase di Glemone e nol tornâ plui. Al fo
cjatât ferît intun fossâl dongje Peonis pestât a muart. Al murì dopo cuindis dîs
cence tornâ plui in se.



https://fur.wikipedia.org/wiki/Odorico_Politi

Odorico Politi (Durì Politi par furlan, Udin, 1785 - Vignesie 1846) al fo un
pitôr furlan.

Al nâs a Udin, ma la sô famee e je origjinarie di Clausêt. Al impare il mistîr
di pitôr te buteghe dal abât e pitôr Giovanni Battista Tosolini. Intal 1806, a
vincjeun agns, al va a Vignesie inte "Scuele dai Pitôrs". L'an dopo, al studie
te Gnove Academie di Bielis Arts, nassude par volê di Napoleon Bonaparte.

Inte Academie di Vignesie, al studie cun Francesco Hayez e Giovanni de Min. Al
torne a Udin intal 1812 e al scomence la sô cariere di pitôr. Jenfri il 1813 e
il 1818, al scomence, par plui voltis, i frescs a sogjet storic e mitologjic tâl
Palaç de sô famee a Udin. Intal 1818, la famee Antonini lu clame par lis voris
tal plan teren dal lôr palaç, che al dì di vuê e je la sêt de Bancje d'Italie.

Intal 1834, al lavore intai frescs dal Salon des Fiestis dal Palaç Reâl a
Vignesie (cumò sede dal Museu Correr) Intal 1818 al vinç un concors de Academie
di Brera a Milan cun il cuadri La lucerna di Assagora. Nol dismentee il so paîs
di origjin, Clausêt, e intal 1824 al piture pe glesie di San Jacum, la pale di
altâr San Zuan Batiste. Intal 1831, i ven conferide la catedre di piture de
Academie di Vignesie. Intal 1835, al fâs une altre pale di altâr cun sogjet la
Vergjine dal Rosari pe glesie parochiâl di Vît. Politi al fo ancje une vore atîf
come pitôr ritratist.

Sôs oparis a sogjet religjôs a si cjatin intes glesiis di Atimis,San Lenart di
Feletan, Bleri, Clausêt, Pavie, Tarcint, Vît, Udin, Vignesie, Triest.



https://fur.wikipedia.org/wiki/Normans

Normans, o ancje vichincs, al è il non coletîf di variis popolazions
scandinavis, che a àn fat impresis militârs, comerciâls e esplorativis tra l'IX
e il XII secul.

I Danês a àn batût soredut tra IX e secul X la cueste inglese dal Mâr dal Nord,
intant che i Svedês a jerin impegnâts tal cumierç tra Mâr Baltic e Mâr Neri su
la rêt fluviâl de future Russie: i vuerîrs e marcjadants svedês, messedâts cu
lis popolazions slavis autoctonis, a àn contribuît a chê che e sarès deventade
dopo la civiltât russe; i Norvegjês infin si son impegnâts te esplorazion dal
Ocean Glaciâl Artic, ancje in graciis di un aument des temperaduris che al à fat
pussibile la navigazion intes aghis che prime a jerin glaçadis, tocjant tra X e
secul XI Islande, Groenlande e ancje lis cuestis dal Labrador. Dal norvegjês dai
colons in Islande al è nassût il noren, la lenghe leterarie des grandis liendis
nordichis.

I normans, soredut danês, si àn dedicât aes scorsadis tacant dal principi dal IX
secul. Dotâts di nâfs lizeris cence puint e cence rems (drakkar al ven a stâi
"dragons", dal sarpint di mâr intaiât sul gavon) a àn batût lis cuestis de
France, de Ingletiere, fin ae penisule iberiche, ae Italie (a restarin cuasi di
liende i sacs di citât tant che Luni e Fiesole) e aes isulis dal Mediterani
ocidentâl, passant dome intun secont moment al insediament. Pagans in principi e
usâts ae vuere di rapine, dopo dal stanziament in France si àn convertît al
Cristianisim e si àn dedicât ancje ae agriculture. Vuerîrs otims, specializâts
intai combatiments a cjaval, a dopravin prin di dut la spade, a metevin
cjamesots in maie di fier e a dopravin un scût a mandule. A vignivin domandâts
tant che mercenaris, fin ancje tal Imperi bizantin.

La culture normane, tant che chê di tancj altris popui migratoris, e jere une
vore vierte al gnûf. Par un ciert periodi, cheste carateristiche ju à puartâts a
cjapâ teritoris europeans tra di lôr eterogjenis. Dopo l'insediament in
Normandie (910), intal XI secul a àn invadût la Ingletiere (1066), altris zonis
de France e la Italie meridionâl, costituint il ducât di Calabrie e intal 1130
il ream di Sicilie.



https://fur.wikipedia.org/wiki/Mussolini

Benito Amilcar Andree Mussolini, par talian Benito Amilcare Andrea Mussolini
(Dovie, Predapi, 29 Lui 1883 – Gjulin, Tremezine, 27 Avrîl 1945), dispès clamât
Duce, al fo un ditatôr, politic e gjornalist talian.

Al nassè a Dovie (Predapi), in Emilie-Romagne, tal 1883 di Rose Maltoni, mestre
divote catoliche, e Alessandri, fari internazionalist, socialist e anarchic; par
vie de mari al fo batiât, il pari lu clamà Benito Andrea Amilcare par omaç ai
rivoluzionaris Benito Juarez, Andrea Costa e Amilcare Cipriani. Al studià prin
intun coleç a Faenza, dulà che al si barufà dispès cun educadôrs e compagns, po,
dal 1894 al 1901, daspò vê implaiât un altri student cuntun temperin, a
Forlimpopoli, intun coleç laic. In chê volte, pe influence dal pari, al jere un
socialist.

Tal 1902 al vignì mestri suplent a Gualtieri Emilia, dulà che al fo secretari
dal circul socialist, ma in chê Istât al là in Svuizare, incjasântisi in
diviersis citâts e fasint diviersis mistîrs; in chel periodi al fo agitadôr,
scomençant a scrivi in rivistis e fevelant in conferencis, cuintri i socialiscj
riformiscj (chei plui moderâts), il parlamentarisim, la monarchie, il
militarisim e lis religjons, seredut il cristianisim; al diseve di jessi al pro
de violence. Studiât il francês e il todesc, al voltà tescj, judât di Angjeliche
Balabanoff. Tal 1904 al mandà fûr L'uomo e la divinità (L'omp e la deitât), lant
cuintri il catolicisim, sostignint la inesistence di Diu e cjapant ideis di
Fidrì Nietszche.Dispès gatamât e parât fûr, profitant di une perdonance pai
disartôrs (nol veve fat la jeve), tal 1904 al tornà in Italie, fasint il
militâr; daspò, tal 1906 al vignì insegnant in Cjargne, a Tumieç, dulà che
nissun al preseave la sô ande e il so cuintriclericalisim. Tal 1907 al si
tasferì a Onellie, dulà che al insegnà il francês e al fo diretôr de riviste La
Lima (La Lime); l'an seguitîf al si trasferì a Predapi e là al protestà cui
bracents, vignint condanât a trê mês di preson. Dal 1909 a Trent al fo secretari
de Cjamare dal lavôr e diretôr di L'avvenire del lavoratore (L'avignì dal
lavoradôr), scrivint ancje par Il Popolo (Il Popul). Parât fûr ancje dal
Trentin, al fo secretari de federazion dai socialiscj di Forlì, fondant il lor
zornâl cul non La lotta di classe (La lote di clas); là al cjapà come femine
Rachele Guidi, che lui al maridà tal 1910 e che e petà jù cinc fis; Mussolini
'nd al ve altris nassûts di adulteris. In chest periodi nol veve beçons.

Daspò cualchi mês in preson par une protestazion violente cuintri la Vuere di
Libie, tal 1912 cuntun discors al rivà a parâ fûr dal P.S.I. cualchi riformist,
come Ivanoe Bonomi, vignint famôs; anche par vie di lui, i rivoluzionaris a
vignerin cjâfs dal partît. Gnûf diretôr dal Avanti! (Indenant!), tal 1912 al si
trasferì a Milan, gambiant un grum il sfuei, che la tiradure di chest e incressè
un grum, in chel che ancje il P.S.I. al deventave simpri plui grant. Mussolini
al vignì il cjâf reâl dal partît, instradantlu viers ideis rivoluzionariis e
uçant il popul a rivielâsi; chest al acjadè tal 1914 te setemane rosse. Tal 1913
al implantà la riviste Utopia (Utopie). Scomençade la Prime vuere mondiâl, al
jere cuintri une intervenzion de Italie, vint miôr, come ducj i altris dal
P.S.I., la neutralitât assolude, ma al voltà vele in curt, crodint che la vuere
e fos une ocasion par gambiâ la Europe e la Italie masse impuartante par che i
socialiscj si le lassassin scjampâ e che al fos just combati cuintri i Imperis
Centrâi, che a jerin militariscj. Par chest, lassât l'Avanti!, al implantà un
gnûf zornâl, Il Popolo d'Italia. Quotidiano socialista (Il popul di Italie.
Sfuei socialist), a pro dal interventisim, finanziât ancje dai socialiscj
francês e belgjics e dai guviers dal Ream Unît e de France. Par cheste idee su
la vuere al fo parât fûr dal P.S.I.. Alore Mussolini al promovè la gnove clape
politiche Fasci di azione rivoluzionaria (Fas di azion rivoluzionarie),
socialiste e interventiste; di chi la peraule fassisim. Intant lui al deventave
simpri plui patriotic. Cuant che la Italie e tacà sot cu la vuere, al scombatè,
vignint avanzât a caporâl e daspò, tal 1917, congedât, par vie di un incident
cuntun mortâr. Alore al continuà a scrivi tal so sfuei, augurant une ditadure
militâr e plui dissipline par vinci la vuere e bandonant il socialisim
internazionalist.

Finide la vuere, al metè su a Milan i Fasci italiani di combattimento (Fas
talians di combatiment), di çampe libertaris, republicans, violencj e cuintri la
Glesie catoliche e chei dal P.S.I., che a vignivin clamâts bolsevics; al
scomençà daurman la ativitât sbridinant la sede dal Avanti!, ma lis risultis tes
elezions no a forin fregul positivis: il P.S.I. al vincè e Mussolini, no vint
cjapât nancje 5 000 vôts, al pensà di molâ la politiche e di tornâ a
dispatriâsi, ma al decidè di provâ ancjemò, gambiant cualchi carataristiche dai
Fas, fasintlu deventâ di drete, cu la mission di difindi i veterans e i Talians
dai bolsevics. Tai prins agns '20 i fassiscj a profitarin des lighis rossis te
Planure padane, tirant dongje il consintiment dai catolics, dai liberâls e dai
conservadôrs pes azions violentis dai scuadriscj di Mussolini, vint un sucès
unevore grant: tal Decembar 1919 i iscrits a jerin 800, tal Decembar 1920 20
165, tal Mai 1921 187 588. Tal 1921 pes elezions al jere aleât cun Giolitti par
impedî al P.S.I. di vinci: intant che i scuadriscj a perpetrave criminâls te
Italie dal nort e in chê centrâl, al otignì 35 sielis, fasint colâ in curt il
guvier di Giolitti par ritirâ il sostegn.

Tal 1921 al proponè di molâ lis violencis dai scuadriscj, crodint di vê aromai
sconfizût i socialiscj, ma nol rivà a convinci i cjâfs di lôr: a scomençarin
grandis disconcuardiis internis, sintremai il congrès che a Rome al decidè di
tignî ancjemò Mussolini come cjâf, di no disfâ lis clapis dai scuadriscj e di
doprâ un gnûf non, Partito Nazionale Fascista (P.N.F., Partît Nazionâl Fassist).
Chest episodi al fo impuartant pe maniere scrupulone di Mussolini di tratâ i
possibii riversaris internis tai agns seguitîfs. Il gnûf partît al ve gnovis
ideis: autoritarisim, imperialisim e corporativisim; e fo cjapade Rome antighe
come model dal stât talian di creâ.

Lis violencis dai scuadriscj a continuavin, intant che il guvier di Luîs Facta
nol rivave a combinâ nuie par fermâju; tal 1922 il P.N.F., al organizà une
rapresalie cuintri un siopar organizât cuintri la violence di lôr, tacant clapis
di çampe e ancje ministrazions locâls e ocupant citâts. Par ristaurâ la
legalitât impuartancj politics, come Giolitti, a proponerin a Mussolini une
aleance par meti sù un gnûf guvier, patigant cun lui a Milan, ma i fassiscj a
stavin organizant une grande insurezion: a ocuparin puescj de ministrazion
statâl, ufizis postâi e feradis te Italie dal nort e centrâl, biel che un grum
di scuadriscj a si ingrumavin a Rome; Facta al proponè di declarâ il stât di
assedi, ma il re Vitôr Emanuêl III nol volè. Cheste vicende e je cognossude come
Marcje su Rome. Tai 29 di Otubar, tal indoman dal riviel, il re j assegnà la
presidence. Sigurant di volê viodi di fâ rispietâ la leç ancje ai fassiscj, al
otignì il consintiment dal Parlament, rivant a vignî president. Al stramudà i
scuadrons dal P.N.F. in Milizia volontaria per la sicurezza nazionale (Milizie
volontarie pe sigurece nazionâl) e al doprâ la violence cuintri i riversaris.
Par consolidâ il so podê al scomençà a viazâ atôr pe Italie. Mandade fûr tal
1923 une leç che e dave un grum di sielis al prin partît, ben se a ves vût
almancul il 25% des balis, al vincè lis elezions dal an seguitîf, in chel che a
seguitavin lis cjavaladis des fassiscj, che po dopo a coparin il deputât
socialist Jacum Matteotti: cheste coparie e invià un grum di protestazions, che
Mussolini al rispuindè a lôr cjapantisi la responsabilitât dal maçament e
intensificant la repression. In chel timp al scomençà a meti sù la ditadure.

Tal 1926 al disfà i partîts, lis associazions, i sfueis e i sindicâts che no a
jerin fassiscj; tal 1928 il Grant Consei dal fassisim (par talian Gran consiglio
del fascismo), prin samblee interne dal P.N.F., al vignì un argagn instituzionâl
dal stât. Tal 1929 al firmà un pat cu la Glesie catoliche che al pacificà la
Italie e il papât, che no a vevin rapuarts bons pe concuiste dal Stât Pontifizi
de bande di chel talian: chest al zovà al consens dai catolics.

Intant che Mussolini e il partît a cjapavin simpri plui podê, il re al deventave
nome un simbul. Il ditadôr al creà un mît su di sè, doprant la propagande par
creâsi la figure di un omp plen di buinis cualitâts, sedi fisichis sedi morâls
sedi inteletuâls. La economie de Italie fassiste e jere tal principi liberiste,
po dopo protezioniste, par evitâ la dipindince dai altris stâts.

Cuant che, tal 1933, Hitler, che al preseave un grum Mussolini e lu considerave
un mestri, al cjapà il podê in Gjermanie, nol fo cuntent; cuant che il Todesc al
voleve ocupâ la Austrie, lui al prontà l'esercit par difindile e daspò al
organizà une conference cuintri il so militarisim cu la France e il Ream Unît;
ma ben la situazion des relazions internazionâls al mudà tal 1935, cuant che
chescj stâts a forin aviers ae Vuere di Abissinie scomençade de Italie par
concuistâ la nazion africane, che e fo cjapade l'an seguitîf par vie de
disparitât di armis (la Italie e veve armis modernis, che i nemìs no a vevin, e
e doprà ancje chê chimichis), de miôr organizazion e dal grant numar di soldâts:
cussì al nassè l'imperi. Daspò scomençà a meti su un regjim ancjemò plui
totalitari, cjapant il control dal esercit e creant la Camera dei fasci e delle
corporazioni (Cjamare dai fas e des corporazions), impen de Cjamare dai
deputâts, che e fo disfade. Al sostignì Francesc Franco, che al vuerezave in
Spagne par meti sù un regjim someant a chel fassist, inviant trupis. Dal 1936 al
fo simpri plui aleât di Hitler: tal 1938 al fasè bon la ocupazion de Austrie di
bande de Gjermanie e al mandà fûr leçs razistis e cuintrisemitichis e tal 1939
al fasè il Pat d'açâr, une aleance militâr, cu la Gjermanie. Tal 1939 la Italie
e cjapà la Albanie.

Cuant che e scomençà la Seconde vuere mondiâl, Mussolini, savint ben che la
Italie no e jere in pront nol partecipà, ma daspò, tai 10 di Zugn dal 1940, al
tacà sot; chest al acjadè parcè che al crodeve intune vitorie de Gjermanie e al
voleve cjapâ gnûfs teritoris dongje dal mâr Mediterani. La Italie, come za
scrit, no e jere pronte. Tal 1943 i Aleâts a disbarcjarin in Sicilie. Intant che
il regjim al veve aromai un consens minim, parcè che la int e pative la slisse e
e jere sglonf dai bombardaments, il re Vitôr Emanuêl III al destituì Mussolini,
che al fo arestât. Chest al fo impresonât, ma i Todescs lu liberarin: lui al
metè sù un stât te Italie dal nort, la Republiche Sociâl Taliane (par talian
Repubblica Sociale Italiana, R.S.I.), controlât de Gjermanie. Tal 1945, pierdude
la vuere cuintri la Resistence e i Aleâts, daspò vê cirît di tratâ cui
partigjans, ma diband, al provà a scjampâ in Svuizare cuntune companie di
Todescs intun camion, ma, piât dai partigjans, al fo fusilât a Gjulin, che nol è
lontan dal cunfin. Il so cadavar al fo insolentât e picjât a public pai pîs a
Milan.



https://fur.wikipedia.org/wiki/Musiche_punk

Il punk rock (o spes dome punk) al è un gjenar musicâl derivât de musiche rock,
nassût dongje il 1975-1976 intal Ream Unît, tai Stâts Unîts e in Australie.

Jenfri lis clapis musicâls punk plui impuartantis si cjatin lis clapis musicâls
inglês dai Sex Pistols, Dammned e dai Clash e chês merecanis dai Ramones, Dead
Boys e dai Johnny Thunders & the Heartbreakers.

Lis origjins dal punk si cjate te musiche rock di clapis musicâl de citât
merecane di Detroit, dongje la fin dai agns Sessante, clapis musicâls come i
Stooges e i Mc5 a bandonin lis formis classichis dal rock par cjapâ une forme
espressive prontade plui su ceris sonoritâts plui fuartis e su une filosofie che
a leve cuintri la societât. Lis cjançons punk a son curtis, cun pôcs acuarts che
però a cjapin subit l'ascoltadôr; no si cîr une grande rafinatece, sei dal pont
di viste de vôs che dai struments. La grande part dai grups si auto produsin e
stampin in propi i lôr discs.

A partî dal 1976 ator di chest gjenar musicâl e nas une vere e proprie culture
alternative, cuntune particolârs vistîts e une ideologjie cuintri lis autoritâts
che a volte e rive a ats di violence e distruzion.



https://fur.wikipedia.org/wiki/More

La more al è un zûc che al consist intal induvinâ il numar dai dêts mostrâts dai
doi zuiadôrs. Al è un zûc di societât une vore cognossût in dute Europe, za dai
timps antîcs, che al podarès vignî fûr de usance di contâ cui dêts.

Lis primis notiziis de more a vegnin dal vieri Egjit: intune tombe di un alt
dignitari di cort de XXVe dinastie, si pues viodi il muart che al distire il
braç cuntun numar, metût cuintri a un altri zuiadôr.

Inte pituris dai vâs grêcs a si cjatin Eline e Paride che cu lis mans a zuin di
more. Ma lis notiziis plui claris a vegnin dai timps dal Imperi Roman, cuant che
Ciceron al scrîf: "dignus est qui cum in tenebris mices", ven a stâi "e je une
persone degne chê cu la cuâl tu puedis zuiâ di more tal scûr". Par latin la more
si clamave "micatio", dal verp "micare" o in mût complet "micare digites", ven a
mostrâ i dêts tal zûc.

Tai timps sucessîfs a son une vore di testemoneancis, ancje in pituris, di
zuiadôrs di more. Il zûc al jere ancje un des pocjis robis che a podevin fâ par
passâ il timp i soldâts inte Grande Vuere.

La more e je pandude in dute Italie, in particolâr in Sardegne (sa murra), in
Provence (mourra), in Corsiche, in Catalogne e in Aragone.

La more e je une vore zuiade in Friûl, ancje se, come tal rest de Italie, al è
il probleme che al è inserît te liste dai zûcs proibîts. Cheste proibizion e ven
dai timp dal fassisim, parcè che la more e jere cause di rissis spes violentis,
derivadis de violence verbâl dal zûc. Vuê cheste proibizion e je stade gjavade
in Trentin, parcè che il contest nol è plui chel di une volte, ma il zûc al ven
fat spes in mût sportîf.



https://fur.wikipedia.org/wiki/Minorant

In matematiche, l'estrem superiôr di un insiemi di numars reâi al è il plui
piçul numar reâl che al è plui grant o avuâl a ducj i elements dal insiemi. In
maniere duâl, l'estrem inferiôr al è il plui grant numar reâl che al è plui
piçul o avuâl a ducj i elements dal insiemi.

I estrems superiôr e inferiôr si diferenziin dal massim e dal minim dal insiemi
parcè che a puedin no apartignî al insiemi considerât.

Al sedi A ⊆ R {\displaystyle A\subseteq \mathbb {R} } un insiemi di numars reâi.
Si dîs maiorant di A {\displaystyle A} cualsisei numar reâl plui grant o avuâl a
ducj i elements di A {\displaystyle A} (viodi ancje la figure a diestre).
Invezit, i numars reâi che a son plui piçui o avuâi a ducj i elements di A
{\displaystyle A} si disin minorants di A {\displaystyle A} . In maniere formâl

Un insiemi si dîs superiormentri (inferiormentri) limitât se al à almancul un
maiorant (minorant) e superiormentri (inferiormentri) ilimitât se no 'nd à
nissun. Un insiemi superiormentri e inferiormentri limitât si dîs, in maniere
semplice, limitât. I esemplis che a seguissin a consolidin i concets presentâts.

Si clame estrem superiôr di un insiemi di numars reâi A ⊆ R {\displaystyle
A\subseteq \mathbb {R} } il minim dai siei maiorants. In maniere simile,
l'estrem inferiôr al è il plui grant dai minorants di A {\displaystyle A} .
Stant che i doi concets a son duâi, si centrarìn cumò sul estrem superiôr,
savint che risultâts analics a valin ancje par l'estrem inferiôr.

Daûr de definizion parsore, un numar reâl s {\displaystyle s} al è l'estrem
superiôr di un sotinsiemi A {\displaystyle A} di R {\displaystyle \mathbb {R} }
, e si scrîf s = sup A {\displaystyle s=\sup A} , se e dome se si verifichin
chestis dôs condizions:

In fat, si à s ≥ a {\displaystyle s\geq a} , cualsisei a ∈ A {\displaystyle a\in
A} , viodût che s = sup A {\displaystyle s=\sup A} al à di jessi un maiorant di
A {\displaystyle A} . Però s {\displaystyle s} al è il plui piçul dai maiorants:
se s ′ < s {\displaystyle s'<s} , alore s ′ {\displaystyle s'} nol è un maiorant
di A {\displaystyle A} e, duncje, al esist almancul un element a ∈ A
{\displaystyle a\in A} tal che a > s ′ {\displaystyle a>s'} .

Si puedin alore gjavâ fûr cualchi considerazion. Prin, un insiemi al pues no vê
estrem superiôr, par esempli parcè che al è superiormentri ilimitât. Secont, se
l'estrem superiôr al esist, alore al è unic. Tierç, i concets di estrem superiôr
e massim di un insiemi a son une vore leâts, ma a son diviers. In maniere
specifiche, se l'insiemi A ∈ R {\displaystyle A\in \mathbb {R} } al à massim m
{\displaystyle m} , alore si à m = sup A {\displaystyle m=\sup A} . In fat,
l'insiemi dai maiorants di A {\displaystyle A} al è

In maniere reciproche, se un insiemi A {\displaystyle A} al à estrem superiôr e
chest al aparten al stes insiemi A {\displaystyle A} , alore l'estrem superiôr
al è ancje il massim dal insiemi A {\displaystyle A} . Al baste pensâ che s =
sup A {\displaystyle s=\sup A} al è un maiorant di A {\displaystyle A} (il plui
piçul) e, duncje, s ≥ a {\displaystyle s\geq a} par cualsisei a ∈ A
{\displaystyle a\in A} . Però, cheste proprietât di s {\displaystyle s} e
coincît cun la definizion di massim di A {\displaystyle A} cuant che s ∈ A
{\displaystyle s\in A} o, in curt,

Considerant i esemplis fats prime, l'interval B = [ 1 ; + ∞ ) {\displaystyle
B=[1;+\infty )} e l'insiemi dai numars intîrs Z {\displaystyle \mathbb {Z} } a
son superiormentri ilimitâts: no vint maiorants no àn nancje estrem superiôr.

L'insiemi dai maiorants dal interval A = [ 0 ; 2 ] {\displaystyle A=[0;2]} ,
invezit, al è

Intai ultins doi câs, l'estrem superiôr al esist e si pues viodi che al coincît
cul massim dal insiemi. L'esempli che al ven daûr al dimostre che nol è simpri
cussì: par l'interval viert E = ( 1 ; 3 ) {\displaystyle E=(1;3)} l'insiemi dai
maiorants al è

O vin ancje viodût un ciert numar di esemplis di sotinsiemis superiormentri
limitâts di R {\displaystyle \mathbb {R} } che a àn estrem superiôr. Chest nol è
un câs, e je anzit une proprietât fondamentâl che e distinc i numars reâi dai
numars razionâi: ogni sotinsiemi di R {\displaystyle \mathbb {R} } che al sedi
no vueit e superiormentri limitât al amet estrem superiôr reâl. Cheste
proprietât e je cognossude come la completece di R {\displaystyle \mathbb {R} }
secont Dedekind. Al contrari, un insiemi che nol è complet al pues vê dai
sotinsiemis no vueits e limitâts cence estrem superiôr. I numars razionâi Q
{\displaystyle \mathbb {Q} } a fasin part di cheste tipologjie di insiemis.

Cuant che o cjalìn S {\displaystyle S} come un sotinsiemi dai numars razionâi,
l'insiemi dai soi maiorants al è

Invezit, l'insiemi dai maiorants di S {\displaystyle S} pensât come un
sotinsiemi dai numars reâi al è



https://fur.wikipedia.org/wiki/Mie%C3%A7_interstel%C3%A2r

In astronomie il mieç interstelâr al è il materiâl rarefat che al sta framieç
des stelis (o intal lôr ambient stelâr convicin) al interni di une galassie. Il
mieç al è fat, pal solit, pal 99% di gas e pal 1% di polvar. Si à ancje la
presince di calci, neutri o sot forme di cations Ca+ (90 %) e Ca++ (9 %),
moleculis inorganichis (H2O, CO, H2S, NH3, HCN) e organichis (formaldeide, acit
formic, etanôl) e radicâi (HO°, CN°). Chest mieç pal solit al à une basse
densitât che e va di pôcs atoms a pôcs centenârs di atoms par centimetri cubic,
Dut câs la sô densitât e je un milion di voltis plui grande di chê des regjons
fûr di une galassie. Pal solit il gas al è fat pal 90% di idrogjen e pal 10% di
eli, cun olmis di elements plui pesants (che in astronomie a son pal solit
clamâts in mût impropri metai). L'efiet dal mieç interstelâr su lis osservazions
otichis al è clamât estinzion otiche: la lûs di emission di une stele e à une
diminuzion di intensitât par vie che e ven rifrate e assorbide dal mieç. Cun di
plui l'efiet al è diferent daûr de lungjece di onde de lûs. Par esempli, la
lungjece di onde tipiche pal assorbiment dal idrogjen molecolâr e je di cirche
92 nm, n=1, ven a stâi la transizion Lyman-alpha. Par cheste reson al è cuasi
impussibil viodi la lûs emetude di une stele a cheste lungjece di onde, par vie
che e je assorbide scuasi dute intal viaç viers de Tiere. Si pues dut câs studiâ
il mieç interstelâr propit doprant la sô estinzion: lis diferentis bandis di
assorbiment, che no rivuardin la stele, nus dan informazions su la densitât e su
la velocitât dal gas che lu compon. Lis informazions a son stadis rigjavadis dal
studi di une rie singule dal so spetri, la radiazion a 21 cm dal idrogjen. In
gjenar il mieç interstelâr al è dividût in trê fasis daûr de sô temperadure:
cjalt ( milions di grâts), clip (miârs di grâts) e frêt (pocjis desenis di grâts
kelvin). Il model a trê fasis al è stât proponût di McKee e Ostriker intun
articul dal 1977 e al è deventât la fonde dai studis che a son vignûts dopo. La
proporzion relative di chestis trê fasis e je ancjemò in discussion in dì di
vuê. A son galassiis, come chês lenticolârs o chês a forme di spirâl a àn dentri
une concentrazion scjarse di cheste materie che invezit e je presinte in mût
cetant plui rilevant intes galassiis cun formazion plui resinte e in chês
elitichis. Lis carateristichis plui marcadis dal mieç interstelâr a son dulà
che, par une reson o par chê altre, al è plui concentrât: nûi molecolârs zigants
(dulà che si à cualchi volte une fuarte ativitât di formazion di stelis), nûi
interstelârs, rescj di supernova, nebulosis planetariis e altris struturis
slargjadis e nebulârs.



https://fur.wikipedia.org/wiki/Margaret_Mead

E je nassude a Philadelphia, prime di cuatri fîs intune famee di religjon
cuacare origjinarie dal Midwest. Il pari, Edward Sherwood Mead, al jere
professôr di economie te Universitât di Pennsylvania, sô mari, Emily Fogg, e
jere une sociolighe. Lis dôs personis di riferiment pe sô cressite a son stâts
la mari e la none di bande di pari. Dopo la scuele superiôr e je stade ametude
te DePauw University, la universitât che e veve frecuentât so pari. Dopo un an,
cundut de oposizion di so pari, si à trasferît li dal Barnard College, dulà che
e à studiât psicologjie. Chi e à cognossût e e je deventade tant amie di Ruth
Benedict, che le à persuadude a deventâ antropolighe. Dilunc dai studis e à
cognossût un student di teologjie, Luther Cressman, che e à maridât intal 1923.
E veve il sium di vê une famee numerose, ma i miedis i àn dite che no podeve vê
fîs. Intal 1925 e je lade a Ta’ū, isule samoane, dulà che si à dedicât al studi
des adolessentis. E je tornade intal 1926, e à scrit il so prin libri (Coming of
Age in Samoa), che al è stât tradusût in tantis lenghis e che in chel la Mead,
tra chês altris robis, e concludeve che il regrès adolessenziâl al jere imparât
e no naturâl e che al jere origjinât di aspiets culturâi e no biologjics. Intal
1928 e à divorziât e e à maridât un psicolic neozelandês, Reo Fortune. Si àn
trasferît ducj i doi in Gnove Guinee, dulà che la Mead si à dedicât al studi dal
disvilup dai fruts e dai compuartaments dai adolessents de popolazion de Isule
di Manus. Intal 1935 e à publicât “Ses e caratar”, basât su lis ricercjis fatis
in Gnove Guinee su trê popolazions primitivis: i Arapesh, i Mundumugor e i
Tchambuli. In chest tant che in altris lavôrs sucessîfs, e à afermât che i rûi
sessuâi a diferivin fra lis diviersis societâts e a jerin tant plui influençâts
dai aspiets culturâi che no di chei biologjics. Intal 1936 e je lade cul tierç
om, l’antropolic Gregory Bateson, a Bais. Intal 1939 e je nassude sô fie
Catherine. Intal 1942 e à publicât un libri, Balinese Character: A Photo
Analysis, scrit cul so om Gregory, li che e à doprât une vore di documents
fotografics, zontant in chest mût une inovazion intai studis antropologjics.

La seconde vuere mondiâl e à fermât i siei studis intal Ocean Pacific: intal
1944 e à fondât cun Ruth Benedict l’Institute for Interculturâl Studies. Intal
1953 e je tornade te isule di Manus par analizâ i cambiaments sucedûts dopo de
esposizion cun altris culturis e e à scrit il libri New Lives for Old. Intal
1959 e à publicât il libri An Anthropologist at Work: Writings of Ruth Benedict,
un studi su la sô coleghe Ruth Benedict. Intal 1972 e à scrit invezit la sô
autobiografie, Blackberry Winter. E je muarte di cancar a New York ai 15 di
Novembar dal 1978. Margaret Mead e à scrit 44 libris e plui di 1000 articui
publicâts in diviersis lenghis. Arleve di Franz Boas, e sostignive la idee di
une impostazion sientifiche in linie cun chê che e dominave in chê volte intai
Stâts Unîts, incentrade a fuart su la ricercje etnografiche particolaristiche,
cun grande cautele intes comparazions tra diviersis culturis e intes
teorizazions gjenerâls. Al jere fondamentâl l’aprofondiment storic de evoluzion
di ogni singule culture, calcolade uniche a pet di chês altris. In realtât la
Mead, fin de famose ricercje intes isulis Samoa, e je lade daûr di un metodi no
propit in linie cun chescj fins: pôc aprofondiment storic e paralêli fis tra la
esperience adolessenziâl in Americhe e chê des zovinis samoanis. Cun di plui,
ancje in graciis de sô formazion studentescje, al è stât simpri impuartant
l’apuart di concets de psicologjie. Di consecuence, intune cun Ruth Benedict, e
ven calcolade esponente principâl di une corint di studis definide studis di
culture e personalitât. Po dopo e je stade tra lis primis a sostignî il caratar
di costruzions culturâls dai rûi basât sul ses. La ricercje plui famose e
impuartante di M.Mead e je stade La adolessence a Samoa, là che e sostignive che
lis dificoltâts personâls cjatadis des adolessentis ocidentâls (americanis in
particolâr), no son universâls e necessariis, ma gjeneradis pal plui des
costrizions e des imposizions che i elements plui tradizionaliscj e moralistics
de culture americane a imponin. Lis adolessentis samoanis, al contrari, a
saressin lassadis libaris di rivâ ae maturitât fisiche, identitarie, sessuâl,
sociâl, cence masse condizionaments, e no sofriressin des crisis e des
dificoltâts cjatadis des ocidentâls. Chestis tesis a àn vût grandissima
risonance intai Stâts Unîts, e a son stadis contestadis cun durece de bande de
opinion publiche di orientament conservadôr. Lis critichis dispès a àn tacât
plui intal metodi che intal merit il studi de Mead, par altri probabilmentri a
reson a rivuart di une impostazion metodologjiche che e podarès vê fat sù un
cuadri no masse atendibil. Di chê altre bande la Mead e je restade fin tai agns
Sessante un personaç public une vore cognossût e paladine ferbinte dai valôrs
progressiscj, antiautoritaris e antidiscriminatoris.



https://fur.wikipedia.org/wiki/Mani%C3%A0_Livri

Za tai Antîcs Ats Comunâi dal 1286 si fâs riferiment a une villa di Maniaco
Livri come a une zone ai limits dal abitât di Manià, viers la rive çampe dal
torent Ciline.

Pe aministrazion, Manià Livri al jere sot la jurisdizion de badie di Millstatt,
in Carinzie, dal dut autonom dai Conts di Manià a mancul fin ai prins agns dal
1800, libar ancje di nomenâ par so cont un cjapitani e trê zurâts par assolvi
lis vertencis civîi.

Manià Livri vuê si propon come un paîs ric di storie e di testemoneancis
architetonichis particolarmentri impuartantis, in particolâr lis tipichis cjasis
furlanis restauradis dopo il taramot dal 1976, tal rispiet totâl dai dissens
origjinâi: un puarti a arcs al plan tiere e une arie parsore cun rosis
rampighinis in istât.

La glesie parochiâl dal Sietcent, avodade ai Sants Vît, Modest e Crescenze, e à
un piçul orghin dal 1759, opare di Antonio Barbini. A Manià Livri al è un centri
sociâl che al coordene lis ativitâts sociâls e culturâls dal paîs, proponint vie
pal an tantis manifestazions ricreativis e sportivis, in particolâr cuant che e
je la fieste de Madone dal Rosari a fin istât, escursions in montagne, mostris
tematichis e un origjinâl presepi sot Nadâl.



https://fur.wikipedia.org/wiki/Lenghe_valenziane

Il Valenzian (valencià) al è il non uficiâl de lenghe catalane fevelade inte
regjon spagnole dal Paîs Valenzian.

In gjenar, il valenzian al è considerât come un dai plui impuartants dialets de
lenghe catalane; e je regolade de Acadèmia Valenciana de la Llengua, che e
seguìs lis convenzions adotadis pe lenghe catalane dal Institut d'Estudis
Catalans. Si scuen dî che lis diferencis tra il valenzian e il catalan a son un
grum plui piçulis di chês tra il catalan centrâl e lis variants des Isulis
Balearis e ancjemò di plui cu la varietât fevelade inte citât sardegnule di
Alghero. Il contrast tra catalan e valenzian al cuindi altris resons, soredut
politichis: e je une storie di contrascj tra Valenzie e Barcelone, e tal Paîs
Valenzian un bon numar di personis e à pôre di un ategjament pan-catalanist, che
al mire a anulâ lis difarencis tra chestis dôs areis par includilis intai Paîs
Catalans. Dal pont di viste catalan invezit, il valenzian e je une mosse di
bande dai politics interessâts a dividi i Paîs Catalans par fâ il zûc dal stât
spagnûl.

In gracie ae "leç pal ûs e la educazion dal valenzian", metude in vore tal 1982,
il valenzian e je la lenghe proprie dal Paîs Valenzian e i citadins a àn il
derit di cognossile, scrivile e doprâle, sei in public sei in privât. Secont un
scandai de Generalitat Valenciana dal 2005, il 94% de popolazion lu capìs, il
78% lu tabaie e lu lei e il 50% lu sa ancje scrivi.



https://fur.wikipedia.org/wiki/Lenghe_gaeliche_scozese

Il gaelic scozês (Gàidhlig) al è une lenghe che e fâs part dal grup Goidelic des
Lenghis Celtichis. Chest al cjape dentri ancje l'irlandês e il manx. Al è
distint dal ramaç britonic des lenghis celtichis, che al cjape dentri il galês,
il cornic, e il breton. Scozês, manx e irlandese a derivin ducj dal irlandês
antîc. Al di difûr de Scozie, cualchi volte al ven definît Scozês, un ûs che al
è di assegnâ almancul a 1.500 agns indaûr. Il gaelic scozês nol varès di jessi
confondût cul scot, parcè che fint dal secul XVI cun chest tiermin al è stat
definît l’anglic des Tieris Bassis ("Lowlands"), che si à disvilupât a partî de
forme nordiche dal prin [[inglês medi.

Il gaelic scozês al à vût une crisi intal '700 e intal '800 cuant che i inglês,
dilunc des clearances, a àn improibît di fevelâlu. In cheste fase e je stade une
vere pulizie etniche, caraterizade de espropriazion des tieris ai clans, la
abolizion dai clans stes, la improibizion di fevelâ gaelic in public. Nissune
tradizion no podeve jessi mantignude (nancje no si podeve sunâ la pive). La
emigrazion in altris tieris e je stade in part sfuarçade. Cumò al è daûr a
ripiâsi, massime in ambit academic.

Si fevelin variantis dal gaelic scozês ancje in Gnove Scozie, Canadà, in Gnove
Zelande e in altris ex coloniis britanichis.



https://fur.wikipedia.org/wiki/Lalli

Marinella Ollino (1956), plui cognossude cul non di Lalli, e je une cjantautrice
taliane.

Origjinarie di Asti, ancje se e à simpri vivût a Turin, Lalli e je cognossude
dal public de musiche underground taliane par jessi stade la vôs de clape
musicâl dai Franti cun Stefano Giaccone,Marco Ciari e il ghitarist Vanni
Picciuolo. Ancje se no son masse cognossûts dal grant public, i Franti son stâts
une clape une vore impuartante pal moviment underground dal punk e dal rock
talian in gjenerâl. I Franti a son simpri stâts cuintri la leç dal copyright
(definide cence pôre: "une leç fassiste che va cuintri la difusion des ideis..")
Le lôr produzion musicâl, cul jutori de clape aostane dai Kina, e je simpri
stade curade par lôr, cun la autoproduzion e le libare distribuzion dai discs.

Lalli e je simpri stade la vôs dal progjet dai Franti e ancjemò vuê e puarte
indenant cuntune grande coerence lis stessis ideis. Daspò la fin de aventure dai
Franti in tal 1987, Lalli, simpri cun Stefano Giaccone, e cjante e sune in
cetancj progjets: Il progjet dai Howth Castle e dai Orsi Lucille clapis musicâls
folk-acustichis, i plui sperimentâi Environs e il progjet dai Ishi, scuasit une
continuazion dal discors musicâl dai Franti.

Dal 1998 al è il sô prin disc di bessole, Tempo di Vento, cu la produzion di
Mario Congiu e publicât par lis edizions Il Manifesto. Al cjatarà un bon acet de
bande dal public e de critiche tant che il gjornâl musicâl Rockerilla lu
nomenarà miôr 33 zîrs talian dal an.

In tal 1999 Lalli e publiche un mini-cd clamât Tra le dune di qui, simpri cun la
produzion di Mario Congiu, che vâl il Premi Speciâl de Jurie de V Edizion dal
Concors Nazionâl di musiche d'autôr Piero Ciampi.

In tal 2000, cul ghitarist Pieri Salizzoni, e scrîf une gnove cjançon
Testastorta pal film di Mimmo Calopresti Preferisco il rumore del mare. E sune
ancje in companie dal ghitarist argjentin Miguel Angel Acosta intun spetacul
clamât Vengo a ofrecer mi corazon.

Intal 2002, simpri pes edizions "Il Manifesto", e publiche il tierç disc
All'improvviso nella mia stanza, scrit cul jutori di Pieri Salizzoni.

Dal 2003 e je le partecipazion al disc-tribût al cjantautôr Fabrizio de Andrè
clamât Mille papaveri rossi dulà al partecipe ancje il cjantautôr furlan Lino
Straulino, cun la interpretazion de cjançon Ave Maria jessude tal disc La Buona
Novella

In tal 2004 Lalli colabore, insieme aes cjantantis Nada, Fiamma e Marina Parente
al prin disc dal vecjo ghitarist dai CCCP Massimo Zamboni, clamât Sorella
sconfitta.

Bisugne spietâ il 2006 par il sô cuart lavôr clamât Élia, simpri in companie di
Pieri Salizzoni e dai musiciscj che za vevin sunât tal tierç disc.

Lalli in tal 2004 a ancje recitât in tal film Nemmeno il destino' dal regjist
Daniele Gaglianone, intun rôl une vore dificil.



https://fur.wikipedia.org/wiki/La_Patrie_dal_Fri%C3%BBl

La patrie dal Friûl al è un gjornâl che atualmentri al ven fûr une volte al mês
e che al è dut par furlan.

Il prin numar al ven fûr ai 24 di Fevrâr dal 1946, al presit di 10 francs, cul
titul di “Patrie dal Friûl”, sfuei setemanâl indipendent; il logo al presente
une acuile patriarcâl cun la scrite “di bessôi”. Lis pagjinis a son cuatri, e la
redazion e jere a Udin, in borc di Prampar; la responsabilitât di diretôr e je
dal avocât Vitorio Gasparet, e la stampe e je prime fate di A. Pelegrin, di
Udin, po di Manuzio, simpri udinês. Dai 15 di Mai 1948 al Setembar 1953 il
gjornâl al è direzût di Lelo Cjanton (Aurelio Cantoni), e la scjadence di
publicazion e je cuindisinâl. Di chel moment lu cjape su Marie Del Fabro, femine
di Felix Marchi, fondadôr dal sfuei; in chest periodi il gjornâl al ven fûr
mensilmentri, ma cence tante regolaritât, pes difficoltâts a cjatâ articui e
abonaments. Tal 1976 il Moviment Friûl, traviers la persone dal so segretari
politic Marco De Agostini, al pense di recuperâ Patrie dal Friûl, restade
libare, par sei scjadude, come che al risulte al Tribulâl di Udin. De Agostini
al regjistre la testade al nr. 384 dal regjistri dal Tribunâl cu la date dai 13
di Dicembar 1976, socie di riferiment la Clape Culturâl Furlane Hermes di
Colored (che e davuelç iniziativis culturâls par cont dal MF), rapresentant
legâl e diretôr responsabil Marco De Agostini. Al informe intant Felix Marchi de
iniziative, che al reste une vore content e al scrîf a De Agostini une letare di
aprovazion e di ringraciament. Il prin numar de Anade XXII de Ete Gnove al jes
tal Zenâr 1977. A colaborin te redazion plui di lôr, in primis pre Antoni Beline
e altri predis dal grup di Glesie Furlane. Par vie des grandis spesis
sostignudis pe jessude di 20.000 copiis dal sfuei in ocasion de Fieste de Nazion
Furlane dai 3 di Avrîl 1977, ideade e organizade dal Moviment Friûl, e dal fat
che al è mancjât il contribût di sogjets che si son ritirâts dal impegn
organizatîf dopo di vêlu imprometût, Patrie dal Friûl e jentre in dificoltât, e
tal 1978 e cesse di sei publicade. Dome une jessude isolade tal 1979 e po dal
1983-84 jessudis mensîls o bimestrâls fint al 1988. Il grup di predis di Glesie
Furlane vuidât di pre Antoni Beline, che al vûl percori une politiche culturâl
furlaniste autonome rispiet al Moviment Friûl e ancje in competizion, dopo di vê
domandât al segretari politic dal MF la cession de proprietât di Patrie dal
Friûl, par no assumisi ancje la cjame dai debits de testade, al opzione di
regjistrâ une testade diferente cu la zonte di un articul denant, La Patrie dal
Friûl, e di tacâ a publicâle. E je la fin dal 1979. Pre Antoni Beline al domande
a Marchi la cession de testade tal 1977 e, cundut che la operazion no à valôr
legâl parcè che e je za scjadude e e je za passade di proprietât, parcè che e je
stade tornade a regjistrâ di De Agostini, al ricêf ai 14 di Novembar 1977 une
declarazion di cession dal vieli proprietari, che si è dismenteât di vê za
ringraciât De Agostini par vê tornât a fâ jessî il so sfuei di une volte. Di fat
Marchi nol pues cedi ce che nol è plui so, che se al ves cedût a pre Beline,
mestri e predi in Cjargne, Patrie dal Friûl, Beline al varès scomençade une sô
publicazion di Patrie dal Friûl e no di La Patrie dal Friûl. Pre Toni al reste
diretôr fin al Dicembar di 1988, po la cjarie e passe a Federico Rossi di
Vilecjace e daspò a Federico Gubian di Glemone; tal 1999 al torne Beline, che la
manten fintremai la muart, che lu beche di colp ai 22 di Avrîl dal 2007. La
clape daûr al gjornâl e sielç par cjapâ il so puest l'ilustradôr e gjornalist
Dree Venier, che za dal Setembar dal 2006 al jere jentrât inte redazion. Venier
al lasse la direzion cul numar di Dicembar dal 2009 e il so puest al ven cjapât
di Dree Valcic, gjornalist de Il Gazzettino.

La storie de Patrie e je sigurementri leade aes figuris di Felix Marchi, insieme
cu la femine Marie Del Fabro, e di Pre Josef Marchet. Il prin, dentist udinês,
antifassist visserâl, profete de autonomie furlane, al fo il fondadôr dal
gjornâl e il principâl sostenidôr par plui di 30 agns. Il secont al rivà un pôc
dopo ma al colaborà cun Marchi cun grancj risultâts, ma al scugnì molâ pes
pressions de Glesie che no viodeve tant di bon voli la colaborazion cuntun
personaç “estrem” come Marchi.

I agns plui biei e feconts pe Patrie a forin i prins, cuant che il gjornâl al
presente lis splendidis oparis di pre Josef Marchet, come la Cuintristorie dal
Friûl (publicade tra i 16 di Novembar dal 1950 e il 1 di Zenâr dal 1952), lis
Letaris ai furlans (1 di Fevrâr dal 1950 – 1 di Zenâr dal 1951), lis notis di
filologjie e gramatiche furlane, che a saran daspò metûts dongje inte opare
“Lineamenti di grammatica friulana”. Inte Patrie al ven ancje publicât il prin
romanç par furlan, “Aghe dapît la cleve”, di Dino Virgili, oltri che un grum de
produzion di chei agns de clape di poetis de Risultive.



https://fur.wikipedia.org/wiki/Ko%C5%84skowola

Końskowola al è un comun inte Polonie sud-orientâl, fra Puławy e Lublin, sul
flum Kurówka. Al è il cjâf lûc di un distret separât intal voivodât di Lublin e
al à 2188 abitants (2004).

La origjin dal paîs e je atôr dal XIV secul. Tal 1532 e cjape il status di citât
e e vîf dal cumierç di prodots agricui e de produzion di |tiessuts.

La sô storie e va daûr di che de regjon atôr. Tal 1795 cul dismembrâment de
Polonie e passe sot l'imperi de Austrie. Tal 1809 e va sot il ducât di Varsavie
che al larà sot la Russie e tal 1870 e piert par simpri il status di citât. Dal
1918 al fâs part de rinassude republiche polache.

Il pais al patìs in mût teribil la seconde vuere mondiâl. Tal 1939 al ven cjapât
dai todescs che l'an seguitîf a fasin su un cjamp di presonie e un di lavôr. Il
secont al durarà fin al 1943 e i polacs presonîrs a varan di lavorà tant che
sclâfs.

Al ven ancje metût su un ghet dulà che a vegnin tignûts dai ebreus. Tancj a
rivin de Slovachie.

Tal Mai dal 1942 cetancj di lôr a vegnin puartâts tal cjamp di stermini nazist
di Sobibor. Tal Otubar il ghet al ven sierât, fra i 800 e i 1000 disgraciâts,
sei oms, sei feminis, sei fruts, a vegnin puartâts tai boscs e copâts, chei
altris a vegnin puartâts in un altri cjamp.

Rilevants a son dôs glesiis catolichis, ‘nt une, dal 1670, si cjatin lis tombis
di impuartantis fameis dal puest e des sculturis dal olandês Tylman van Gameren.
Che altre e je dal 1613 e je rapresentative di chel stîl architetonic che al ven
clamât il Rinassiment di Lublin. Si cjatin ancje rescj di un cimiteri luteran.
Końskowola e je famose ancje par ve lis tombis dai poetis Franciszek Dionizy
Kniaźnin e Franciszek Zabłocki.



https://fur.wikipedia.org/wiki/Jesu_Crist

Di Jesus a 'nt cjacarin principalmentri i vanzei canonics, ancje se o cjatìn
tocs in altris fonts no religjosis come par esempli Antiquitates Iudaicae di
Josef Flavi, scrits di Plini il Vieli, Seneca e altris.

Il non Jesus al corispuint al tiermin grêc "Iesoùs" che al derive dal ebraic
"Yeshùa o Yehohshùa", che al significhe: "Idiu al salve".

Crist al salte fûr dal grêc Cristòs che al volte la peraule ebraiche "Mashiach"
(Messie) che e jere assegnade intal Vecjo Testament ai sovrans elezûts dal Idiu
(par esempli Davide) e a significhe "ont", ven a stâi consacrât in non dal Idiu.

Secont i vanzeliscj al è nassût a Betlem, la citât di Davide. I siei gjenitôrs a
stavin a Nazaret, ma cuant che Jesus al è nassût a si cjatavin a Betlem par un
censiment. Altris a sostegnin invezit che al è nassût a Nazaret. La date e pues
sei ator il 6 o 7 p.d.C.

Al fo batiât a cirche trente agns, e di chel moment al scomençà une grande
ativitât di predicazion che e à durât cirche trê agns e mieç.

Pai cristians e je la figure centrâl dal cristianisim. Al è ritignût il Fi dal
Idiu che si è fat om. Al è considerât ancje la seconde persone de Trinitât.
Duncje al è sedi om che Diu, al ven a stâi Diu incjarnât.

Intai cults cristians al ven ripetût il sacrifici da la eucarestie dulà che il
pan e il vin a deventin so cuarp e so sanc. Dut chest al sucêt midiant de
transustanzazion pai catolics, o par consustanzazion pai evangjelics o
protestants luterans. Pai protestants riformâts, invezit, il rît eucaristic vie
pal cult al è nome simbolic.

Al è ancje par chest che Jesus al insegnà a preâ ai siei dissepui inte preiere
dal Pari Nestri: ..........che al vegni il to ream, che e sedi fate la to
volontât come che e je in cîl ancje su la tiere..........(Matieu 6:10)



https://fur.wikipedia.org/wiki/Il_nuovo_Pirona

Il Vocabolari furlan (par talian Vocabolario friulano) di Jacum Pirona al è un
dizionari bilengâl furlan-talian. Al è un dai plui impuartants vocabolaris de
storie dal furlan. E je ancjetant impuartante la seconde edizion, Il gnûf
Pirona: vocabolari furlan.

Al fo mandât fûr a fassicui dal 1868, daspò al fo publicât intun unic volum tal
1871 a Vignesie là dal editôr Antonelli; Pirona al jere za muart tal 1870. Il
curadôr al fo Julius Andree, nevôt dal autôr. Considerant l'an 1871, il
vocabolari al è il secont de storie de lenghe furlane, daûr dal Piçul Vocabolari
Domestic Furlan – Talian di Jacum Scala, editât tal 1870 a Pordenon; par altri
chest dizionari al è ispirât al lavôr di Pirona. Il Vocabolari furlan al è il
prin se considerìn l'an 1868; dut câs al è la prime racuelte di lessic che al
sedi largje e metude su ben.

Al fo scrit intun moment di grande proliferazion di dizionaris dialetâi in
Italie: tal vocabolari il furlan al è tratât come un dialet e il fin primari di
Pirona al jere di favorî la difusion de lenghe taliane in Friûl, parcè che la
pluritât dai Furlans e doprave nome il furlan cuant che e fevelave; judâ il
studi de marilenghe al jere un obietîf assoludementri secondari. In ogni câs al
acjadè l'opuest: ai fruitôrs dal dizionari, ven a dî chei che a savenin lei e
scrivi, nol faseve dibisugne un vocabolari furlan-talian par fevelâ talian,
parcè che la scriture e la leture a jerin insegnât par talian, no par furlan;
invezit chei che a volevin imparâ a scrivi par furlan a continuavin a impleâ
cheste edizion par plui di sessante agns.

Il vocabolari al è dut par talian, infûr chê robis che a àn di jessi par furlan.

Julius Andree Pirona, za curadôr de prime edizion, al scomençà tal 1890 a revisâ
e slargjâ il dizionari, ma la sô muart tal 1891 al fermà il lavôr; nissun lu
puartà indenant fintremai che Venanzi, so fi, al lassà lis cjartis dal pari ae
Societât filologjiche furlane: Ercul Carletti e Zuan Batiste Corgnali tornarin a
viodi dal dizionari e lu completarin. Duncje al fo mandât fûr tal 1935 là dal
editôr Bosetti, cul titul Il nuovo Pirona: vocabolario friulano, par furlan Il
gnûf Pirona: vocabolari furlan.

A forin taiâts vie diviersis sezions che a jerin te prime edizion: chê des
varietâts dal furlan, de evoluzion dal latin in marilenghe, de gramatiche, des
analogjiis cun altris lenghis e des talianadis che cui che al furlane no à di
doprâ. I lemis a son cirche il dopli che no la edizion dal 1871 e a son sclarîts
di definizions plui detaiâtis, cun esemplis, sielzûts de oralitât e da tescj
scrits, simpri menzonâts. Pe influence de italianizazion dal lengaç volude di
Benedet Mussolini, e fo doprade une grafie simile a chê taliane: la c cu la
cedilie, ç, e fo metude in bande e e fo reintegrade la q. Tal vocabolari no a
son peraulis someantis a chês talianis o modernis.

Cheste edizion, che e à vût un grant sucès in Friûl, in dì di vuê e je ancjemò
un imprest fondamentâl pal studi de marilenghe e e fo un grum impuartante pe
formazion dal furlan normalizât, parcè che e proviodeve une lenghe comune e
valide par scomençâ. La popolaritât dal dizionari, pe assence di une riscriture
dopo la nassite de grafie uficiâl, al è stât un imberdei pe difusion di cheste.

Tal 1992 e fo mandade fûr une edizion anastatiche, ven a dî une riproduzion
precise e avuale dal origjinâl, dal Gnûf Pirona, cuntune sezion di gjontis e
mendaduris.



https://fur.wikipedia.org/wiki/Ikurri%C3%B1a

La Ikurriña al è un simbul dai Bascs e la bandiere uficiâl dal Paîs Basc, une
des Comunitâts Autonomis de Spagne.

La bandiere e fo disegnade dai fondadôrs dal Partît Nazionalist Basc EAJ-PNV,
Luis and Sabino Arana, su la base de bandiere britaniche, la Union Flag e je par
solit viodude come simbul nazionâl ma no uficiâl dal Euskal Herria, teritori che
al comprent dutis lis tieris storichis baschis. Si viôt spes ancje tal Paîs Basc
Francês e je ancje part de bandiere no uficiâl di Saint Pierre e Miquelon, une
comunitât di oltrimâr de France, logade inte Americhe dal Nord e che e dulà che
si sistemarin marinârs bascs francês. La Ikurriña e je ancje il simbul dal
Partît Nazionalist Basc (EAJ-PNV). Une polemiche esist sul so ûs par vie che al
inizi e jere il simbul dome di une sezion dal partît, che de Biscaglie (Gipuzkoa
) e un grum di int e je convinte che e sedi miôr une altre bandiere par
rapresentâ il teritori. Cuintri vers al è ancje l'ûs de svastiche prime dal
1930. Al esist ancje un altri simbul tradizionâl basc, il lauburu, che al dì di
vuê al ven doprât dome di partîts minôrs.

La bandiere e fo designade intal 1894 par rapresentâ la provincie de Biscaglie
(Vizcaya in spagnûl, Bizkaia in basc) jenfri di une colezion di siet bandieris,
une par ogni provincie basche e une par dut il paîs. Purpûr, viodût che la
ativitât dal PNV e jere pocje fûr de Biscaglie, dome la bandiere di chê
provincie e fo ricognossude publicamentri. E fo tirade su pe prime volte intal
"Euzkeldun Batzokija", une associazion che antenade dal EAJ-PNV. Il partît la
adotà intal 1895 e, tal 1933, la proponè come bandiere par dut il Paîs Basc
storic. La influence de bandiere britaniche e je probabilmentri dovude ai fuarts
leams che in chê volte a jerin tra Bilbao e la Grande Bretagne.

Intal 1936, in graciis al fat che i Bascs a vevin acetât la "ikurriña" e su
sugjeriment dal conseîr socialist Aznar, il Guvier Basc la adotà come bandiere
de Regjon Autonome Basche. Il regjim dal Gjenerâl Franco la proibì tal 1938 (e
fo invezit ancjemò doprât tai dipartiments bascs de France. E deventà un simbul
di sfide – lis primis azions dal grup clandestin ETA e forin la esposizion di
bandieris in puescj publics. Dilunc la transizion spagnule vierç la
democrazione, e fo legalizade intal 1977. Doi agns dopo, il guvier basc la adotà
come bandiere dal Paîs autonom Basc. E fo adotade ancje dai nazionaliscj intal
rest des tieris baschis.

Il daûr ros al è simbul de int de Biscaglie (la raze); la crôs verde e pues
rapresentâ il rôl di Guernica, un simbul des vieris leçs de Bizkaia, o Fueros; e
parsore, une crôs blancje, simbul de devozion catoliche dai Bascs. Ros, blanc e
vert a son deventâts i colôrs nazionâls bascs.

Il non al è un neologjisim creât dai fradis Arana di ikur ("mark, sign",
confronte cun il Catalan senyera). E fo pensade come peraule gjeneriche par
"bandiere", ma ae fin e cjapà un significât precîs; vuê la peraule par basc par
bandiere e je bandera, derivade dal spagnûl. Un procès simil si lu viôt ancje
par altris neologjisims nazionaliscj bascs, come lehendakari e ertzaintza,
creâts al inizi come tiermins gjenerâi, ma dopo aplicâts pratichementri dome pal
President Basc e la Polizie Autonome Basc. La grafie origjinâl doprade dai
Aranas e jere ikuŕiñ (la -a finâl al è l'articul definît basc); la grafie
moderne e je ikurrin.



https://fur.wikipedia.org/wiki/Hitler

Adolf Hitler (Braunau am Inn, Austrie, 20 Avrîl 1889 – Berlin, Gjermanie, 30
Avrîl 1945), dispès clamât Führer (todesc, Duce) al fo un politic e ditatôr
austriac, daspò todesc.

Nassût a Braunau am Inn, in Austrie, al cunfin cu la Gjermanie, al studià a Linz
sintremai la muart de sô mari (il pari, un Bavarês che al lavorave pe dogane, al
jere za muart tal 1903), tal 1907, al si trasferì a Viene, dulà che al fo pitôr
e decoradôr. Chi al apreçà particolarmentri la musiche, soredut chê di Ricart
Wagner, e lis ideis di cualchi pensadôr dal timp: antisemitisim, nazionalisim,
razisim (al crodeve la raze ariane chê perfete) e pangjermanisim; al dispreseave
sedi i borghês sedi i socialiscj internazionaliscj. A Munic dal 1912, al fo
operari. Scomençade la Prime vuere mondiâl, al si rolà come volontari pai
Todescs, ricevint la crôs di fier di seconde classe e chê di prime (cheste parcè
che al brincà sedis soldâts francês di bessôl, secont chel che al contà figurant
di dâ ordins a altris Todescs che a no jerin); al fo ferît intune gjambe e al ve
un berdei cui volis, par vie dai gas doprâts dai Anglês. Dopo la batude de
Gjermanie, al crodè che la reson e fos il tradiment intestin, volût dai marxiscj
e dai judeus.

Inviât dal esercit a controlâlu, tal 1919 al si ameldà tal piçul Deutsche
Arbeiterpartei (Partît Todesc dai Lavoradôrs, D.A.P.), dal an seguitîf
National-sozialistische deutsche Arbeiterpartei (Partît NazionalSocialist Todesc
dai Lavoradôrs, N.S.D.A.P., cognossût ancje come Partît nazist), preseantlu,
creant un fuart rapuart cul so membri Dietrì Eckart e vignint il so cjâf tal
1921. Tal 1923 al metè su un riviel, il Putsch di Munic o de birarie, ma, vint
falît, al fo impresonât; intant che al jere in preson, al scrivè il Mein Kampf
(La mê bataie), sclarint ben la sô vision dal mont e lis sôs ideis e progjets pe
Gjermanie: par metili in vore, molât tal 1924 par une amnistie, ricostituît il
partît, al creà lis sezions paramilitârs, S.A. e S.S.; i vôts a incresserin un
grum cualchi an plui tart, ancje pe sô oratorie e pal discontent nassût pe crisi
economiche dal 1929, gravissime in Gjermanie: tal 1928 a jerin il 2,6%, tal 1930
il 18,3%, tal 1932, in trê momencj diferencj, il 30,1%, il 36, 8% e il 33,1%.
Tal 1933 il president Pauli von Hindenburg al nomenà Hitler cancelîr.

Tal istès an, il 1933, il Reichstag, il parlament todesc, al brusà: Hitler,
incolpâts i comuniscj, al rivà a sbandî il Kommunistische Partei Deutschlands
(Partît comunist di Gjermanie), a arestâ i sos dirigjencj e a mandâ fûr leçs
cuintri i dirits politics e civîi. Daspò a forin gnovis elezions: intune
situazion di intimidazion e terôr, Hitler al vincè. Za tal 1933 al metè su une
ditature: al fo esautorât il parlament, al nassè un tribunâl politic speciâl, al
fo creât il cjamp di concentrament di Dachau pai opositôrs, a i forin dâts podês
assoluts, e fo fondade la Gestapo, la polizie segrete, a forin brusâts i libris
scrits dai judeus e dai opositôrs te universitât di Berlin e a forin vietâts
ducj i partîts fûr che chel nazionalsocialist. Intratant a jerin mandadis fûr
leçs cuintri i judeos, che, par esempli, no podevin plui lavorâ pal stât. Tai
agns seguitîfs, deventât ancje president dopo la muart di von Hindenburg, a
continuarin lis leçs razistis, autoritariis e antisemitis, oltri cuintri chei
che a jerin crodûts danôs per societât, ae ricercje de purece de raze ariane.

A forin disterminâts dai nazionalsocialiscj milions di oms, come judeos,
opositôrs e zingars, organizant ancje cjamps di stermini.

Pe politiche di Hitler, lis relazions cui stâts ocidentâi a forin imbroiôs: tal
1936 i soldâts todscs a ocuparin la Renanie, cuintri il tratât di Versailles,
che al veve decretât la sô smilitarizazion, tal 1938 al anetè l'Austrie e i
Sudets. Al veve sigurât ae France e al Ream Unît te conference di Munic che
cheste al sarès stade la ultime rivendicazion, ma daspò al cjapà il rest de
Cecoslovachie.

Tal 1939, aleât al Gjapon e ae Italie, rezude de ditature fassiste di Benedet
Mussolini, e otignude la neutralitât de U.R.S.S., al invadè la Polonie, aleade
dal Ream Unît: al scomençà cussì la Seconde vuere mondiâl, che al cjapà dentri
un grum di stâts di dut il mont. In tai diviers momencj de vuere i principâi
aleâts de Gjermanie a jerin l'Italie e il Gjapon, i principâi nemìs il Ream
Unît, l'U.R.S.S. e i Stâts Unîts di Americhe. Tai prins agns de vuere la
Gjermanie e otignì un grum di sucès, come l'ocupazion di cetancj stâts (France,
Belgjiche, Danimarcje etc.), ma daspò a forin acjadimencj contrariis: a entrarin
te vuere l'U.R.S.S. e i Stâts Unîts di Americhe, prime neutrâi e al colà jû il
guvier di Mussolini. Tal 1945, cuant che al si bataiave a Berlin za da cuindis
dìs cuintri i Sovietics, aromai pierdude la vuere al si suicidà cun Eve Braun,
che al veve just maridât, tal bunker dulà che al viveve. Il cadavar al fo brusât

Lis ideis di Hitler a son descrits tal so libri Mein Kampf (La mê bataie), scrit
cuant che al jere in preson pal Putsch di Munic. Al identificave il concet di
nazion cun chel di raze, crodint che il popul todesc, chel plui pûr e perfet, al
ves di travuardâ la purece de raze, ancje cul eugenetisim e vitant la
gjermanizazion di altris populis, parcè che chescj, ancje se a imparin i ûs e la
lenghe todescs, no a podaressin stramudâ i gjens di mût che no a saressin vers
Todescs e, unintisi cun lôr, a intorgularessin il lor sanc. Al crodeve che i
judeus a volessin controlâ il mont cui comuniscj (tal Mein Kampf al clame Carli
Marx l'ebreu Marx) e che a fossin di distirpâ.

Al crodeve che il mont al fos un continuât scuintri di concezions dal mont (par
esempli chê nazionalsocialiste e chê catoliche).



https://fur.wikipedia.org/wiki/Guido_Pasolini

Guidalberto Pasolini (Belun 4.10.1925-Porzûs 7.2.1945), dit Guido, fradi di siet
agns plui piçul di Pier Pauli, al colà copât "di man di fradis e nemîs" intal
ecidi di Porzûs. Jenfri i 20 patriots copâts a Porzûs al jere Guido Pasolini,
iscrit al Partît d'Azion, arolât inte Brigade Osôf, non di bataie Ermes, nassût
a Belun di Carlo Alberto Pasolini, di mistîr militâr e da Susane Colussi,
mestre. La figure di Guido, sedi pe tragjedie de muart in zovine etât, sedi
parcè fuscade da la gruesse personalitât di di Pier Pauli, vuê e ven ricuardade
nome pal ecidi di Porzûs.

Cuant che sô mari e à vude la notizie de muart oribile une zornade di mai di
chel an, cun Pier Pauli, "a restarin abraçâts par oris e oris e, a lunc, vaint,
in chel liet di sfolâts di Versuta. "I fiis dai contadins, come che si use des
nestris bandis, puartavin cualchi regâl funebri, cui ûfs, cui farine. E fo la
lôr uniche consolazion", al ricuarde Nico Naldini, cusin dret dai dôs zovins
Pasolini.



https://fur.wikipedia.org/wiki/Grafie_ufici%C3%A2l_de_lenghe_furlane

La grafie uficiâl de lenghe furlane e je stade decretade cun leç regjonâl 15 dal
1996 dulà che si stabilìs che nome cheste grafie si podarâ doprâle tai ats
publics e te toponomastiche. No dome, a ven ancje proibît cualsisei finanziament
public a libris di scuele o a cors di insegnament che no dopredin cheste grafie.

Di cuant che si à scomençât a scrivi par furlan si à vût il probleme di rivâ a
scrivilu. L'alfabet latin nol bastave par rivâ a segnâ ducj i suns e i varis
scritôrs a vevin ognidun di inventâsi un sisteme. Tal 1986 il linguist catalan
Xavier Lamuela al à elaborât, par cont de Provincie di Udin, un sisteme di
grafie complet par normalizâ il mût di scrivi il furlan. La propueste di Lamuela
e jere une evoluzion de scriture doprade de Societât Filologjiche Furlane cun
cualchi gambiament par rindi la scriture plui coerente. Dal 1986 al 1996 a son
stâts fats un grum di discussions pro e cuintri cheste grafie, e, dopo un ricors
de stesse Filologjiche Furlane la grafie uficiâl e je deventade che proponude di
Lamuela cun dôs diferencis proviodudis de Leç 15:

La grafie e dopre i 26 segns dal alfabet furlan plui 7 digrams, ven a stâi grops
di doi segns che a si lein tant che un sun sôl. I digrams a son:

I ultins doi a son carateristics dal furlan e a no esistin in altris lenghis
romanzis come par esempli intal talian.

La grafie uficiâl a permet di scrivi sedi il furlan standard che lis varietâts.
Par rivâ a scrivi i suns che a son presints tes varietâts ma no tal furlan comun
si puedin doprâ dai digrams a pueste:



https://fur.wikipedia.org/wiki/Grafie_standard

La grafie uficiâl de lenghe furlane e je stade decretade cun leç regjonâl 15 dal
1996 dulà che si stabilìs che nome cheste grafie si podarâ doprâle tai ats
publics e te toponomastiche. No dome, a ven ancje proibît cualsisei finanziament
public a libris di scuele o a cors di insegnament che no dopredin cheste grafie.

Di cuant che si à scomençât a scrivi par furlan si à vût il probleme di rivâ a
scrivilu. L'alfabet latin nol bastave par rivâ a segnâ ducj i suns e i varis
scritôrs a vevin ognidun di inventâsi un sisteme. Tal 1986 il linguist catalan
Xavier Lamuela al à elaborât, par cont de Provincie di Udin, un sisteme di
grafie complet par normalizâ il mût di scrivi il furlan. La propueste di Lamuela
e jere une evoluzion de scriture doprade de Societât Filologjiche Furlane cun
cualchi gambiament par rindi la scriture plui coerente. Dal 1986 al 1996 a son
stâts fats un grum di discussions pro e cuintri cheste grafie, e, dopo un ricors
de stesse Filologjiche Furlane la grafie uficiâl e je deventade che proponude di
Lamuela cun dôs diferencis proviodudis de Leç 15:

La grafie e dopre i 26 segns dal alfabet furlan plui 7 digrams, ven a stâi grops
di doi segns che a si lein tant che un sun sôl. I digrams a son:

I ultins doi a son carateristics dal furlan e a no esistin in altris lenghis
romanzis come par esempli intal talian.

La grafie uficiâl a permet di scrivi sedi il furlan standard che lis varietâts.
Par rivâ a scrivi i suns che a son presints tes varietâts ma no tal furlan comun
si puedin doprâ dai digrams a pueste:



https://fur.wikipedia.org/wiki/Gn%C3%BBf_Ream

Cu la peraule Gnûf Ream si intint il periodi de storie egjziane che va dal 1530
p.J.C al 1080 p.J.C e comprint lis dinastiis XVIII XIX e XX,seont le cronologjie
dal storic Maneton.

Il Gnûf Ream al e' il moment de massime espansion egjziane tant che cualchît
volte si pues cjacarâ Imperi.Se in tai confronts de Nubie le peraule je juste in
cuant l'Egjit controlave cheste tiare fin ae cuarte catarate,e puartant il
control di chestis tiaris in man a un fî dal Re di Cush sarès a dî controlade da
un princip egjzian. In tes tiaris dal Orient di Mieç il control al jere un
control politic,in acuart cu lis dinastiis pui impuartantis de regjon e cu le
colocazion di guarnigjons di soldâts in tai ponts di transît. Ma il cirî di
controlâ lis regjons siro-palestinesîs puartin l'Egjit in bataie prime cuintri
il ream dai Mitans e daspo cuintri l'imperi Ittite.

Il pont di debulece dal Egjit al jere in tal contrast jenfri il podê dal
faraon,che datre-divinitât (daspo de lôr muart i faraons jerin divinizâs)
divente re-gjenerâl,e il podê dai predis di Tebe ,che di fât tignivin une buine
man dal podê egjzian.

Daspo il tentatîf di riforme religjose dal faraon Amenhotep IV (pui cognossût
cul non di Akhenaton) l'Egjit rive a dore di tignî le sô unitât sot le azion
fuarte dai faraons Thutmose III, Seti I , Ramesse II e Ramesse III che rivarâ a
liberâ l'Egjit da lis invasions dai Popui dal Mâr.

Ma une volte vignude a mancjâ cheste figure impuartante il Stât egjzian si romp
di gnûf cuant il podê passe in tes mans dai predis di Amon. Chest fat puartarâ
lis regjons dal Delta a distacâsi par cuatri secui.



https://fur.wikipedia.org/wiki/Furlan_comun

Il furlan standard o coinè o lenghe comun oben furlan normalizât al è il model
di lenghe scrite che al fâs di riferiment a la comunitât linguistiche furlane.
Al ven de coinè leterarie e dal furlan dal Friûl centrâl cun cualchi diference.
Il lessic al è plui siôr di chel dal Friûl centrâl parce che al cjape come
sinonims dutis lis peraulis di chês altris varietâts che a mancjin tal Friûl di
Mieç.

La varietât che invezit si fevele intun ciert lûc de Furlanie e ven clamade
variant locâl.

La coinè leterarie furlane e à une lungje tradizion e e je nassude almancul tal
Sietcent, cuant che i scritôrs e i poetis furlans a àn cjolt tant che model des
lôr oparis la lenghe doprade tes lirichis di Ermes di Colorêt (1622–1692). In
coinè a àn poetât e scrit par esempli Pieri Çorut (1792–1867) da Lonzan dai
Cuei, Luîs (1850–1908) e Zuan Gortan (1830–1912) de Cjargne, Gabriel Paciani di
Cividât (1700–1793), Zuan Lurinçon (1884–1950) di Gardiscje e v.i.

La grafie uficiâl decretade de Leç regjonâl numar 15 dal 1996 e permet di scrivi
cualsisei varietât dal furlan, ma i ats publics, la toponomastiche e i documents
scrits uficiâi a àn dut câs di doprâ la lenghe standard o normalizade. Dut câs
lis oparis artistichis a continuin a jessi scritis sei in furlan standard sei
tes variants locâls.

Il furlan standard al è un model di doprâ tal scrit ma nol è un model di
pronuncie. Par furlan no je une sole dizion juste ma dutis lis varietâts a àn la
stesse dignitât. Lis peraulis a puedin jessi letis in mût diferent di chel che
al è scrit e la stesse grafie uficiâl, par mantignî une sô coerence di scriture,
e fâs scrivi cualchi letare che no si à di lei.

La adozion de lenghe comune tai scrits uficiâi e à vût oposizions ancje te
comunitât furlane, soredut di bande di chei che, par vie che a fevelin une
varietât locâl magari une vore diferente di chê centrâl, a àn pôre che la lôr
varietât e vignedi copade di chê standard.

I favorevui a disin che la lenghe standard no à di sostituî lis variants locâls
ma e à l'obietîf di deventâ la lenghe cuviert dai furlans, ven a stâi la lenghe
di riferiment.

Tai ultins agns la funzion di lenghe cuviert a je stade fate dal talian che al è
daûr planc planc a scjafoiâ il furlan in dôs manieris. Prin di dut cuntune
schirie di prestits tes variants locâls ancje tal puest di peraulis che a
saressin tal furlan comun (par esempli pisel al puest di cesaron), e po ancje
cul cjapâ peraulis talianis gnovis cence adatâlis cuant che il furlan comun tant
che lenghe cuviert al varès di creâ lui il neologjisim.

Par esempli se la lenghe cuviert e je il talian il neologjisim fotocopiatrice al
ven cjapât sù cussì cemût che al è des variants locâls. Se la lenghe cuviert al
è il furlan standard, invezit, il neologjisim al devente fotocopiadore e al pues
jessi cjapât tant che fotocopiadora in dutis lis variants che par solit à
finissin lis peraulis femininis cul -a.

Une altre funzion de lenghe cuviert e je chê di puartâ il lessic esclusîf di une
variant in chês altris. Che si pensi par esempli al non di tantis plantis che si
cjatin tes monts e che no si cjatin jù pe Basse, o a chei dai pes che no son
presints in dutis lis varietâts.



https://fur.wikipedia.org/wiki/Fri%C3%BBl_Vignesie_Julie

Il Friûl-Vignesie Julie è je une regjon de Republiche Taliane cuntun 1,2 milions
di abitants cun cjâf lûc Triest.

Il Friûl-Vignesie Julie è je une regjon autonome a statût speciâl, formade dal
Friûl (che al'è su par ju il 90% dal teritori), e dal toc de Vignesie Julie
restade sot de Italie dopo la seconde vuere mondiâl.

E confine a soreli jevât cu la Slovenie, a nord cu la Austrie a soreli bonât cun
il Venit, e a sud al è bagnât dal Mâr Adriatic.

La regjon si slargje par scuasit 8 mil chilometros in cuadri, de Cjargne, zone
montane al cunfin cun l'Austrie, passant pes culinis morenichis, fin ae planure,
dividude da la linie des risultivis in alte e basse. Lis cuestis a son bassis a
Ovest (Marine di Maran, Marine di Grau e Golf di Panzan) e plui altis e
taiuçadis inte zone de provincie di Triest, dulà che lis clevis dal Cjars a
rivin fin tal mâr.

Il Friûl-Vignesie Julie al è une regjon istituide daspò de Seconde vuere
mondiâl, intal 1963: al è formât dal Friûl storic e dal toc di Vignesie Julie
restât ae Italie daspò dal tratât di pâs di Paris. Tal 1964 l'Italie e à
ricognossût ae regjon la sô autonomie, par vie de vicinance ae Coltrine di fiâr
e des minorancis linguistichis ancjemò presints intes zonis di confin. Tal 1968
e je stade istituide la provincie di Pordenon, dividint in doi tocs la provincie
di Udin. Chest al è un elenc di vôs di Vichipedie su la storie dal teritori
prime dal 1945:

Il teritori de regjon al è pôc compancj e no simpri fertil: par chest il setôr
de agriculture nol è svilupât come in altris zonis, di mût che la produzion e e
je restade a un bas nivel di mecanizazion. Inte zone montane (Cjargne) al è
presint l'alevament di bovins e suins; inte zone colinâr, soredut inte part
orientâl de regjon, e si cultive la vît, par produsi diviersis cualitâts di vin
(Merlot, Cabernet, etc.). La planure permet di coltivâ soredut blave e
jerberave. La pescje e je a vonde svilupade (Lagune di Maran e Lagune di Grau).

La regjon e je servide da un aeropuart internazionâl, logât a Roncjis di
Monfalcon, a 20 chilometris di Gurize, a 33 di Triest e a 40 di Udin.

Ducj i cjâf lûcs di provincie a son colegâts ae rêt autostradâl taliane: Triest
e Gurize cun la A4, Udin cun la A23 e Pordenon cun la A28.

La regjon e je traviersade di impuartantis liniis feroviaris, tant pal trafic
passazîrs che pes marcjanziis, come la Ferovie Vignesie-Triest e la Ferovie
Udin-Tarvis, prime linie di mont a alte velocitât in Europe. A Çarvignan si
cjate il plui grant scâl feroviari de regjon. Là de Union Europeane al è in vore
il progjet clamât Coridôr 5, une linie ad alte velocitât che e varà di colegâ
Lisbone cun Kiev, e che traviersarà, daûr dal progjet, ancje la basse furlane.



https://fur.wikipedia.org/wiki/Festival_canzone_friulana

Festival della canzone friulana Al è l’Istât dal 1959 a tignî a batisim il prin
Festival della canzone friulana, promovût de Scuele libare Furlane e prudelât di
preseâts sostignidôrs de lenghe e des tradizions dal Friûl. Suaze de rassegne al
è il parc di Villa Giacomelli, a Pradaman che, viodût il grant sucès de
manifestazion, e à po daspò di lassâ il puest al plui grant palasport di Udin.
Il Carnera al devente cussì la gnove sede dal event, che al à une notorietât che
e supere aromai i confins regjonâi, al cjape la atenzion de stampe nazionâl e al
clame dongje personaçs famôs dal spetacul e de television. Un cressi di
popolaritât che i agns Otante a frenin in maniere brusche: la ultime edizion e
ven fate, di fat, tal 1986. Daspò di une lungje polse ve ca tornâ il Festival
par iniziative dai Comuns di Pradaman e Manzan che, adun cu le Aster Noi
Cultura, a àn volût tornâ a cjapâ e continuâ la tradizion inaugurade di Villa
Giacomelli. Un tornâ a inviâ che, cul jutori de Regjon, de ARLeF e de Provincie
di Udin, si propon di stiçâ lis capacitâts creativis di autôrs, compositôrs e
musiciscj, testemoneant la straordenarie capacitât de lenghe furlane di
rignuvisi e adeguâsi ai timps, restant però simpri se stesse. Un tornâ a inviâ
che nus lee in maniere direte a une des tradizions plui antighis e difondude dal
Friûl, il cjantâ, espression sclete de nestre culture. Une ereditât dal passât
che il Festival della Canzone Friulana al contribuìs a stramanâ e a tignî simpri
vive.

SEGRETERIA DEL FESTIVAL DELLA CANZONE FRIULANA Comune di Manzano - Ufficio
Cultura e Turismo via Natisone, 34 - 33044 Manzano (UD) Tel: 0432 938376 - Fax:
0432 938351 info@festivaldellacanzonefriulana.it
www.festivaldellacanzonefriulana.it



https://fur.wikipedia.org/wiki/Eusebi_Stele

Eusebi Stele (1602-1671), poete furlan no cuiet e "dopli", al nassè a Spilimberc
ai 21 di Avost dal 1671 di missêr Faustin e di done Marcoline, siôrs e nobii.
Dopo dai studiis in leç al deventà cancelîr dai siôrs di Spilimberc e al tignì
che cjarie fintremai a la sô muart ai 18 di Dicembar dal 1671.

Cul so erotisim cjalcjât e cul so esprimisi in furlan, al marche il so jessi
disubidient e al segne la sô individualitât. A Spilimberc, se pûr intun mût
clandestin, si faseve cognossi la opare di Eusebi Stele che, forsit ancje in
graciis di cheste difusion controlade, al podeve permetisi un lengaç une vore
realistic e disinibît, riferît soredut ae sfere sessuâl. No si à di dismenteâ, a
chest rivuart, che tal Sîscent al jere atîf il control de Cuintririforme, cu la
liste dai libri proibîts e la lôr leture clandestine. I componiments di Stele,
cuasi tresinte tescj metûts adun intun codiç autograf conservât te Biblioteche
Civiche di Udin, a presentin une varietât grandonone di argoments, che a van de
laude al scherç, cuntune preference pe conte licenziose, e a mostrin un inzen
versatil e une mancjance di prejudizis che no si jere mai viodude prime. I tescj
in furlan a son vincj, a son datâts si pense (seont il studiôs Liruti) tra il
1637 e il 1652, par un totâl di 1500 viers. In chel moment storic dulà si
poetave par imitazion dal Petrarche, cu la sô elegante e sofisticade teorie dal
amôr, Eusebi Stele al da une rapresentazion dal mont e des umanis passions par
cemût che a jerin in dute la lôr crudece. Par di plui al à cussience di doprâ un
lengaç inferiôr che lui al clame il corot lengaç spilimberghês, un stîl sclet
che i permet di tirâ fûr il miôr di se. Il so motîf al è il plasê e la voie di
divertisi, il gust di maraveâ i soi amîs inteletuâi e nobii. Ma la sô grandece e
sta tal pierdi la scomesse di jessi ad implen un poete dal disimpegn: pe strade
al cuiste une dimension alte viodint che l’om al à une sô dimension finide e
chest lu jeve a une posizion buine di tignî tal timp cence patî chel fruiâsi dai
poetis de sô ete. I soi modei ideâi a son Menot (il zovin contadin che al viôt
te femine chê sole buine a dâ sens a lis sôs zornadis) e Jacuma (fantate
graziose, galant, lassive e nete). Ce che al cîr tant Menot che la Jacuma al è
il rivâ a compiment dal at sessuâl. Il Menot, poete o contadin che al sedi, al
mene ator la sô vite cence rivâ simpri tal so intent. La Jacuma, fie di
comerciant o contadins, no je tant crudêl (cuant che no si plee alis costumancis
dal Menot) pe morâl, ma tant par mostrâ ai parons che je finide la ete des lôr
prepotencis. Cussì e nas la malincunie dal no podê fâ, il vaiotâ pal timp che al
scjampe vie, la voie di cjapâ tes mans chel che al covente e chel che si vûl
cence pensâi parsore dôs voltis. (Se al ti ven cualchi cjossa pes mans, o
zovinut, no la lassâ scjampâ) Chestis carateristichis a àn fat di Eusebi Stele
un dai poetis furlans plui preseâts.



https://fur.wikipedia.org/wiki/Etimologjie

Le etimologjie je la science che studie l'origjine e la storie des peraulis. Ven
dal grec ἔτυμον (ètymon)= "vêr,reâl significât de peraule" e 'λόγος (lògos) =
"studi, discors".

I prins tentatîfs di cirî le origjine des peraulis si a za te antichitât.
Plutarc 46-127 d.C. al scomence a ripuartâ cualchît esempli in tes sô oparis
come in Vite di Numa Pompilio îndulâ si cjate za le etimologjie di
pontifex.Ancje tal dialogo di Socrate Cratylus dal 360 a.C vegnin mostradis un
cert numar di etimologjis.

In tal VII secul d.C Isidoro da Sivilie scrîf un tratât enciclopedic di vincj
libris,intitulât Etymologiae.Il test,no trate dome di etimologjie ma scomençant
da chest argoment,al trate un pôc di dut.Cheste opare ven doprade par dut il
periodo de Etât di mieç fin al Rinassiment.

In te Etât di mieç vegnin scrîs a Costantinopoli da autôrs scognossûs,libris
lessicâi che tratavin ancje de letimologjie des peraulis scritis.Son tescj srîs
in lenghe greche ma cognossûs cun noms latins convenzionâi come Etymologicum
Genuinum del IX secul, l' Etymologicum Magnum del XII secul e atrîs.

Fûr de Europe la scienze de etimologjie veve une particolâr impuartance in Indie
dulâ jere congnossude fin de antichitât cul nom di nirukta (une disipline
fondamentâl par il studi dai Veda cun le gramatiche,le metriche e le fonetiche).



https://fur.wikipedia.org/wiki/Ete_di_mie%C3%A7

Secont la sudivision plui condividude de Storie Europeane de bande dai studiôs,
la Ete di Mieç dal latin media tempestas o ancje media aetas (peraule doprade la
prime volte da Flavio Biondo) al è il periodi jenfri la etât classiche e chê
moderne.

In dute Europe la Ete di Mieç e scomence tal an 476, secont une convenzion
decidude dai storics, che al è l'an de deposizion dal ultin imperadôr roman
Romul Augustul e la fin dal Imperi Roman di Ocident.

La fin de Ete di Mieç no je compagne par ducj i paîs. Lis conseguencis de fin de
Ete di Mieç a tiermin lunc a forin la nassite dal Rinassiment e des monarchiis
nazionâls.

I agns plui utilizâts par segnâ la fin de Ete di Mieç a son il 1453, an de
colade de citât di Costantinopoli par man dai Turcs o la fin de Vuere dai Cent
Agns jenfri la France e la Ingletiere, il 1492, an de Scuvierte des Americhis e
de fin dal periodi islamic in Spagne o ancje il 1517, an de Riforme Protestante.
Cualchidun al dîs che la fin de Ete di Mieç e je di meti tal an 1250, an de
muart di Fidrì II di Svevie

Bisugne ancje dî che dal 476 nol sucêt nuie. Il gambiament al jere za rivât cu
l'imperadôr Teodosi, cuant che il cristianisim al devente religjon di Stât (380
d.d.C).



https://fur.wikipedia.org/wiki/Et%C3%A2t_di_Mie%C3%A7

Secont la sudivision plui condividude de Storie Europeane de bande dai studiôs,
la Ete di Mieç dal latin media tempestas o ancje media aetas (peraule doprade la
prime volte da Flavio Biondo) al è il periodi jenfri la etât classiche e chê
moderne.

In dute Europe la Ete di Mieç e scomence tal an 476, secont une convenzion
decidude dai storics, che al è l'an de deposizion dal ultin imperadôr roman
Romul Augustul e la fin dal Imperi Roman di Ocident.

La fin de Ete di Mieç no je compagne par ducj i paîs. Lis conseguencis de fin de
Ete di Mieç a tiermin lunc a forin la nassite dal Rinassiment e des monarchiis
nazionâls.

I agns plui utilizâts par segnâ la fin de Ete di Mieç a son il 1453, an de
colade de citât di Costantinopoli par man dai Turcs o la fin de Vuere dai Cent
Agns jenfri la France e la Ingletiere, il 1492, an de Scuvierte des Americhis e
de fin dal periodi islamic in Spagne o ancje il 1517, an de Riforme Protestante.
Cualchidun al dîs che la fin de Ete di Mieç e je di meti tal an 1250, an de
muart di Fidrì II di Svevie

Bisugne ancje dî che dal 476 nol sucêt nuie. Il gambiament al jere za rivât cu
l'imperadôr Teodosi, cuant che il cristianisim al devente religjon di Stât (380
d.d.C).



https://fur.wikipedia.org/wiki/Emigrazion_furlane

Cun emigrazion furlane si intint chê lungje fase de storie dal Friûl cuant che
une vore di furlans e scugnirin lâ vie par vie soredut des condizions
economichis. Lis destinazions e jerin lis plui diviersis, des grandis citâts dal
Nord Italie, fin ai paîs plui siôrs de Europe (Austrie, Gjermanie, Belgjo,
France) fin a chei dai “gnûfs continents”, de Argjentine, al Canade, fintremai
ae Australie.

Di ce che si sa, lis primis emigrazions, in gjenar stagjonâls, a si cjatin za
intal Cuatricent, al inizi dal domini di Vignesie, che a comprendeve soredut
piçui artesans dal setôr tessil o de edilizie; lis destinazions a jerin
Vignesie, Triest o la Austrie.

Ma un flus impuartant al scomence dal XIX secul fintremai la Prime Vuere
Mondiâl; si stime che dome tra il 1895 e il 1914 a emigrarin plui di 90.000
furlans, che a lassavin une patrie puare, ancjemò scuasi dute agricule, par cirî
lavôr intes gnovis fabrichis, o par lâ a cirî un futûr miôr in paîs come
l'Argjentine, dulà che e jere une richieste grandonone di int. In chei agns a
forin fatis azions par provâ a fermâ cheste emigrazion, cun la fondazion des
primis bancjis (par esempli de Bancje di Udin intal 1873), di scuelis superiôrs
(par esempli tal 1866 al fo instituît l'Institût Tecnic a Udin) e la creazion di
infrastruturis (soredut feradis, come tal 1866 il completament de linie
Triest-Mestre e tal 1879 de Udin-Pontebe). Dutis chestis iniziativis però no
cjatarin grancj sucès, ancje parcè che la grant part de int e viveve cun la
tiere, e in chel periodi diviersis crisis a colpirin chel setôr, e lis
emigrazions a forin come dit parsore plui di 90.000 ae fin dal secul, numar che
al rapresentave il 14% de popolazion furlane; un studi dal ispetôr dal lavôr
Guido Picotti al stimave che intal 1911 la emigrazion furlane e jere il 18% di
dute chê nazionâl. Cun l'inizi de Grande Vuere, al mancul in 80.000 a tornarin a
cjase di Austrie e Gjermanie, i plui cence cjatâ lavôr. Lis partencis a
scomençarin di gnûf cun fuarce daspò de Grande Vuere, e fin al 1925, dopo a
diminuirin, ancje parcè che inte Italie di Mussolini il regjim al voleve
trasmeti la idee di un paîs siôr, che no veve bisugne di mandâ vie i siei fiis.

Daspò de Seconde Vuere Mondiâl il flus migratori al torne a vignî fûr, cun
25.000 personis che a lassarin la Provincie di Udin (che includeve ancje
Pordenon) dal 1951 al 1971, e con numars plui impuartants in Cjargne e in dute
la montagne, dulà che i emigrants a forin scuasit un cuart de popolazion; lis
destinazions a jerin simpri lis solitis, chês europeanis, plui paîs come
l'Argjentine, il Venezuele, l'Australie, il Canade, il Brasîl; il fenomeni si
ferme dome cun la ricostruzion dopo dal taramot dal 1976, e il conseguent svilup
economic, che a scambiarin lis posizions, cul Friûl deventât tiere di
imigrazion, a voltis ancje di bande di dissendents di furlans emigrâts, in
particolâr de Argjentine, paîs vitime di une grave crisi economiche sul finî dal
XX secul.



https://fur.wikipedia.org/wiki/Dree_Venier

Dree Venier (Tumieç, ai 15 di Jugn dal 1967) al è un ilustradôr, animadôr,
gjornalist professionist furlan.

Tal cjamp de animazion al à lavorât cu la Mediaset, fasint animazions par
programs e siglis televisivis. La plui famose e je chê di Paperissima.

Sicu vignetist al cure ogni setemane su La Vita Cattolica la rubriche «Si fâs
par mût di dî» e al è stât vignetist de "L'Avvenire" dal 1997 al 1999.

Tal cjamp grafic al à realizât il progjet de riviste pai fruts in marilenghe
"Alc&Cè", che ven fûr come suplement de "La Vita Cattolica", il progjet grafic
dal mensîl bilengâl «Int» pal Istitût Ladin Furlan (tal 2001) e la gnove version
dal cuindisinâl talian sloven «Dom» (tal 2006).

Tantis lis sôs produzions e ideazions di personaçs cui fumuts che si esprimin
par furlan, come Capitan Cjargne (1996, ed. La patrie dal Friûl), la Acuile de
Patrie (jessude sul setemanâl «La Vita Cattolica» tal 1998 e daspò doprade de
Universitât di Udin pai siei manifescj) e i Gnognosaurs, che a son publicâts su
la riviste Alc&Cè. Al è tra i fondadôrs de fanzine a fumuts in marilenghe
"Pipins". Tal 1996 al à curât la realizazion di sîs libruts di formât
'milfrancs' dal non "Fregul", che a tratin i diviers aspiets de culture e storie
furlane. Dal 1999 al è a vore a Milan lì de "RCS - Rizzoli/Corsera" tant che
infografic pal "Corriere della Sera" e la "Gazzetta dello Sport".

Tal Zenâr 2004 al vierç «ILfurlanist», il prin blog su internet scrit dal dut in
marilenghe che al sierarà tal 2008 .

Simpri tal 2004 al realize insiemit al grup musicâl dai Beât Lès "Tratôr Zâl",
une ironiche version di «Yellow Submarine» dai Beatles; cheste opare multimediâl
e je componude di un libri ilustrât, cun dentri ancje un CD cun 15 gnovis
cjançons e un video a pipins animâts.

Dal Setembar dal 2006 al jentre inte redazion dal gjornâl La patrie dal Friûl, e
daspò de muart dal diretôr, pre Toni Beline, al ven nomenât diretôr. Cul prin
numar dal 2010 al lasse la direzion a Dree Valcic.



https://fur.wikipedia.org/wiki/Dj_Tubet

Dj Tubet, batiât Mauro Tubetti al è nassût tal 1982, al è un rapper furlan di
Nimis.

Dal 1998 incà si è fat preseâ simpri plui cun progjets che a van dal rap Dlh
Posse , al dub (R.esistence in Dub), al reggae, passant pal swing (Suingando) e
pal jazz (Afro blue cun Barbara Errico , cun il Trio Serafini-Colussi-Carnovale
e Red Devils Band cun Claudio Cojaniz ).

La sô predisposizion pe sperimentazion e pe improvisazion (freestyle), massime
par furlan, a fasin di chest zovin un artist versatil e unic tal so gjenar.

Fin cumò al à publicât un grum di lavôrs sei di bessôl (pal plui produsûts di
trê etichetis furlanis, o ben ReddArmy, Alambic Conspiracy e Musiche Furlane
Fuarte) sei in colaborazion cun diviers altris.

Dongje de musiche Tubet al si è impegnât ancje sei tal studi (laureât in
Psicologjie socioculturâl e Siencis de educazion al à frecuentât ancje Siencis
de Formazion), sei tal insegnament intes scuelis, che tal fâ laboratoris
creatîfs par adolessents ancje in marilenghe ,svilupant intes scuelis un dai
prins esemplis di pedagojie Hip Hop in Italie .



https://fur.wikipedia.org/wiki/Commons

Wikimedia Commons (in curt ancje Commons o Wikicommons) al è un archivi di
figuris, suns e altris files multimediâi cun licence libare. Al è un progjet de
Wikimedia Foundation. I files cjamâts sù in chest archivi a puedin jessi doprâts
cence altri lavôr intai altris progjets disponibii sui servidôrs Wikimedia,
includudis dutis lis edizions de Vichipedie.

Il progjet al nas ai 7 di Setembar dal 2004. Ai 24 di Mai dal 2005 al rive al
numar significât di 100.000 files multimediâi; al fo ancje il prin progjet
Wikimedia a doprâ il software MediaWiki inte version 1.4. Il lengaç
predeterminât jentri di Commons al è l'inglês, ma i utents a puedin sielzi intes
preferencis la lenghe di doprâ pai messaçs dal sisteme (ancje par furlan) e
diviersis pagjinis, par esempli chê principâl, a son stadis voltadis in altris
lenghis.

Dal 2005 Wikimedia Commons no lasse cjamâ sù files che no vedin licencis
libaris, come chês che a limitin l'ûs comerciâl dai materiâi o che a son dadis
fûr secont dal dal fair use, un grum doprât tai Stâts Unîts. Lis unichis
licencis che si puedin sielzi al moment a son la GFDL, lis variants de Creative
Commons cence restrizions su l'ûs comerciâl e il domini public.

Dal Mai 2005 in ca a son stâts metûts plui di 10.000 riproduzions di pituris, di
chês antighis a chês modernis, pluui di 7.000 files cun pronunciis e tescj lets
in variis lenghis, regjistrazions di musiche classiche e filmâts di discors
storics.

Dal Jugn 2006 no si puedin plui cjamâ sù files in formâts cuvierts dai dirits,
come MP3; il formât conseât pai files audio al è chel libar OGG.



https://fur.wikipedia.org/wiki/Clitic

Il clitic al è un element gramaticâl cuntun compuartament medi jenfri un foneme
peât a une peraule e une peraule. Dal pont di viste de sintassi al ten un
compuartament plui dongje alis peraulis ma no cul sun che al va plui daûr a lis
peraulis che al à dongje. Un clitic tal stes timp al à cualchi proprietât di une
peraule e cualchidune altre che e je tipiche di un afis. Tancj clitics a puedin
jessi spiegâts te storie de formazion de lenghe tant che un procès par lâ daûr a
la gramatiche: ven a stâi se al veve une proprietât indipendent, tal timp al va
a cuistâ proprietâts di un afis. Tal stadi di mieç al po jessi un clitic. In
cheste maniere al po stâ intune classe gramaticâl diferente.

Tipic dal furlan a son i pronons clitics dal sogjet. Chescj, cognossûts ancje
come pleonastics, a son doprâts cui verps par esprimi miôr il sogjet; a puedin
jessi prin dal verp te forme afermative o subite daûr tal câs de interogative o
te frase vocative. Une des carataristichis dal furlan al è che al dopre i
clitics (par inglês “unstressed pronouns”), la forme dai pronons pleonastic.

Un esempli: jo o lavori al significhe I work; jo lavorio? al significhe Do I
work?, mintri lavorassio al vûl dî I wish I worked.



https://fur.wikipedia.org/wiki/Cjabie

Sgrufuiade intune concje a su par ju 750 metris sul livel da mâr, a cjale jù la
valade dal Bût fintremai a Tumieç.

Par rivâ a Cjabie al covente di cjapâ la statâl 52bis che da Tumieç e rive
fintremai a Mont di Crôs sul confin cu l'Austrie. Dopo vot chilometris e passât
Zui, li de gnove taronde tigninsi a gjestre, a si jentre a Darte e dopo un 200
metris, a lì la che al jere il vecjo albierc "Savoia" che cumò e an mitût a
puest, a si svolte a gjestre e subit dopo a sinistre, cjapant cussì la strade
comunâl che e puarte, just apont, a Cjabie. Subit prime di rivâ su, cuant che il
cîl si vierç e la campagne si slargje, fermaìsi te localitât di "Codes" par
cjalâ ju la valade de Bût di dulà che si viodin i paîs di Cedarcjis, Cjarugnê,
Dimponç, Navarlôns e Tumieç.

Cjabie e je famose soredut pe fieste de Madone di Dicembar e pe sgnape di
brundui o sespis, denominade "Sliwovitz" e otignude da un vecjo mût di
distilazion inventât, disin cussì, in tai paîs slâfs, forsit in Slovenie. Vonde
impuartant e cognossude, inte gleseute di San Zorç, si pues viodi la pale di San
Gotart piturade dal Grassi. In dì di vuê a Cjabie, a vivin al incirche 250
animis, ma timp indaûr la popolazion e jere rivade ancje fin a 350-400 di lôr
cuntune sglavinade di fruts, par cui a jerin l'asîl e ancje lis scuelis
elementârs. L'ativitât principâl de int, fintremai tai agns sessante-setante, e
jere chê agricule, divierse di che de plane, par vie de tiere cussì puare, tant
che un grum di int e scugnive lâ ator pal mont a vore, come che ben al conte
Leonardo Zanier.

Dai agns otante in ca la vite a je cambiade in miôr ancje pal fat che a son
ladis in miôr lis condizions economichis de Italie e alc ancje de Cjargne. In
ogni câs al è vonde facil, ancje in zornade di vuê, di intivâsi a viodi alc da
vite di une volte soredut da part dai vecjos o chei indenant cui agns, che a son
restâts tacâts al paîs, ma ancje di cualchi zovin che al crôt ancjemò in chel
mût di vivi o che lu fâs par tignî su lis tradizions.

In chiscj ultims agns la zoventût e à dât dongje il circul culturâl il ferâl cul
scopo di tigni in pins e lustris, lis tradizions storichis dal paisut,
organizant, vie pal an, events culturals, fiestis di pais e manifestazions
varîs.



https://fur.wikipedia.org/wiki/Cj%C3%A2f_Nord

Cjâf Nord (par norvegjês Nordkapp) al è un promontori di altitudin 307 metris
che al domine l'Ocean Glaciâl Artic e che al segne in mût simbolic il pont plui
setentrionâl de Europe (71° 10′21″N 25° 47′40″E). Al è logât su la isule di
Magerøya; al fo clamât cussì pe prime volte tal 1533 dal esploradôr inglês
Richard Chancellor, che al cirive il famôs Passaç a nord-est. Al è di notâ come
un altri promontori su la stesse isule al è logât plui a nort, ma al è mancul
famôs par vie che al è plui bas e plui dificil di rivâ.

Par vie che al è ben plui in sù dal Circul Polâr Artic, a Cjâf Nord vie pe istât
il soreli nol tramonte mai, e dai 11 di Mai ai 31 di Lui si à il fenomeni dal
"soreli di miezegnot"; di unvier invezit, par doi mês il soreli no si lu viôt
mai. Chest al è dovût al fat che l'as di rotazion de Tiere al è inclinât di uns
22 grâts rispiet al ecuatôr solâr.

Par vie che chest promontori al è suntune isule, a voltis si considere il pont
plui setentrionâl de Europe Cjâf Nordkinn o Kinnarodden, su la penisule di
Nordkynn.



https://fur.wikipedia.org/wiki/Carlo_Sgorlon

Carlo Sgorlon (Cjassà, 26 di Lui dal 1930 - Udin, 25 di Dicembar dal 2009) al
jere un scritôr, insegnant, critic, sagjist, polemist furlan. Al à studiât a la
scuele Normâl di Pise, laureantsi cuntune tesi su Franz Kafka, e al à studiât a
Monaco in Baviere pe specializazion, al à insegnât letaris talianis alì dal
istitût tecnic Zanon di Udin. Autôr di grant sucès tra i plui popolârs in
Italie, al à scrit uns vincj romanç, e nome doi in furlan (Il Dolfin e Prime di
sere); al à voltât par talian flabis furlanis; al à vinçût i plui impuartants
premis leteraris talians (Campiello 1973 e 1983, Strega 1985, Risit d'aur 1988);
i soi libris a son voltâts in ce tantis lenghis dal mont.

Lis sôs storiis a fondin la lôr fuarce te vite contadine furlane, cun mîts,
flabis e liendis, la religjon, lis vueris mondiâi, lis foibis, lis storiis dai
emigrâts. Spes propite lis lidriis a son par Sgorlon i elements di vite che a
puedin mendâ il mont. La sô narative e conte de sô tiere creant une epiche de
culture e de storie furlane. Dal romanç Prime di sere, Lauro Pittini al à gjavât
fûr un video-film.

Il paesaç furlan al ven doprât par fondâ une sperance di salvece a chel present
dal dì di vuê dulà al samee sparît l’amôr pe proprie storie. Sgorlon al piture
la sô tiere un puest là che colin fats penç pe int, o tant che un mont
incantesemât sospindût intune dimension magjiche. Il stes Sgorlon al amet di vê
cjapât a riferiment il famôs Marquez.



https://fur.wikipedia.org/wiki/Carlo_Favetti

Carlo Favetti (Gurize ai 30 di Avost 1819 - 1 di Dicembar 1892) al fo patriot,
avocât, gazetâr, scritôr e rimadôr. Cjampion dal iredentisim.

Al fo elet Potestât di Gurize ma nol vè la aprovazion par cuvierzi la cjame. Al
fondà e al direzè “Il giornale di Gorizia” (1850) midiant il cuâl al pandè il
patriotisim talian e furlan che a Gurize a corevin tes stessis sinis e al
sustignì lis ideis nazionâl-liberâls.

Dal 1851 al fo secretari dal comun di Gurize, influençant in maniere sensibil la
aministrazion.

Tal 1867 al fo condanât par alt tradiment a sîs agns di preson dai cuâi a'nt
fasè un ancje in grazie dal intervent dal re d'Italie Vitori Emanuêl II, che,
informât dal fat, al telegrafà a Viene scrivint plui o mancul cussì: "O i
liberais il Favetti, o jo i suspint la pension ai ex-impleâts austriacs intes
mees provinciis...!". Il re d'Italie al rivà a liberâlu, ancje parcè che Favetti
al jere stât arestât nome pes sôs opinions e i austri-ongjarics a vevin liberât
ducj i grancj patriots za tal 1866 daspò la fin de III vuere d'indipendence. Ma
il Favetti al tornà a colâ in disgrazie da la Austrie-Ongjarie, e alore a si
trasferì adun cu la famee a Vignesie.

Daspò di 10 agns al tornà a vê il so puest di vore fintremai la fin dai siei
dîs. Al murì te sô citât che scugnì spietâ la prime vuere mondiâl par vegnî
finalmentri liberade.

Oltri a jessi versegjadôr, al promovè e al scrivè tocs dramatics. Al publicà
cuatri strolics par furlan tal 1853, tal 1854, tal 1858 e tal 1860. Al voltà dal
todesc, al fo in part voltât par sloven.



https://fur.wikipedia.org/wiki/Carli_il_Grant

Carli Magn, par latin Carolus Magnus, par francês Charlemagne, par todesc Karl
der Große (2 Avrîl 742 – Aquisgrane, 28 Zenâr 814), al fo re dai Francs e dai
Langobarts e imperadôr dal Sacrât roman imperi.

Al nassè di Pipin il Curt, prin maiordom di palaç, daspò re dai Francs, e
Bertrade di Laon, cognossude anche come Berte dai grancj pîs, salacor tal 742,
ma no o sin segûrs; no o savìn ben nancje dulà, salacor in Belgjiche, ancje se
tal Votcent storics francês e todescs a tentatin di provâ che al jere nassût tai
lor paîs, par resons di nazionalisim; dai sos predecessôrs al eredità une
aleance unevore impuartante cu la glesie catoliche. No o cognossìn ben la
infanzie di Carli Magn.

Tal 768 il pari al murì, probabilmentri pe idropisie, stramanant il ream a ducj
doi i sos fis, Carli e Carliman, parcè che nol jere il dirit di primogjeniture;
i doi fradis, no volint smiezâ il podê, a jerin unevore rivâi, ma il scuintri al
fo evitât pe influence de mari, che e rivà a tignî sù la pâs sintremai il 771,
cuant che Carliman al murì: Carli al rivà a cjapà il ream dal fradi, gjavant ae
sô famee, che e scjampà dongje dal re dai Langobarts Desideri, che i Francs a
vevin un bon rapuart cun lui, la pussibilitât di riclamâlu. Il rapuart cun lui
al jere tant bon che Carli al veve maridât une sô fie, che no o savìn il non di
lei, ma che e je par solit cognossude come Irmingarde, parcè che Alessandri
Manzoni te tragjedie Adelchi le clamà cussì (par talian Ermengarda), o come
Desiderade, ma, no vint vût fis di lei, vint pôre di une pussibil rivendicazion
future dai erêts di Carliman, al decidè di discognossile e di tacâ i Langobarts.
Te Storie i Francs e chescj par solit a jerin nemìs, par vie de volontât di
chescj di concuistâ Rome e de aleance di chei cui papis; cun di fat il pontefiç
Adrian I, che nol veve preseât lis gnocis e la aleance, al fo unevore cuntent.
Par invadi la Italie al sielzè di doprâ une manovre a tanaie e tal 773 al rivà a
vignî jù des Alps, tal Piemont, passant ator l'esercit nemì e lis fortificazions
langobardis, che a jerin te planure e no sui monts parcè che chescj a jerin di
là dal cunfin cul ream dai Francs, e scuaiantju par rivâ daûr di lôr cence
nancje bataiâ. Viodude cemût che e jere la situazion, un grum di duchis
langobarts a si alearin cun Carli. Desideri al si parà te capitâl Pavie di
Milan, dulà che al tignì dûr par plui di un an; finît l'assedi e cjapade la
citât tal 774, Carli, distronât il re, lu spedì intun munistîr a fâ il munic e
al vignì il gnûf sovran dai Langobarts.

Al tornà in Italie tal 776 par fermâ un riviel di duchis langobarts (ancje chel
dal Friûl) e tal 780 pe incoronazion di sô fi Carliman a re di chest paîs, cul
non di Pipin.

Il scuintri di Carli e dai Sassonês, popul paian che al veve la Gjermanie dal
nort, scomençât tal 772, al finì tal 804. La religjon di chescj (I Francs a
jerin grancj aleâts de Glesie) e lis svalisamencj (no a jerin bariduris
naturalis tra lôr e i Francs) a creavin ruze tra i doi popui. E fo une vuere
fate di seguitivis incursions dai Sassonês, par solit te Istât, e di rifis dai
Francs, che, par esempli, un dì a coparin plui di 4 000 ostaçs intune volte.
Carli par fâju jù e convertîju al doprà ancje deportazions, introdusint tes
tieris dispopoladis Sclâfs e Francs, leçs unevore severis cuintri la religjon
paiane e un grum di durece. Invezit, cuant che al ve di convertî e bataiâ
cuintri i Avars (791 - 796), no e fo doprade cheste severitât e a forin
scanceladis lis leçs suturnissimis cuintri i Sassonês.

Volint cjapâ gnovis tieris, disint di volê liberâ i cristians spagnûi dai
maumetans, che a regnavin lavie, al organizà une spedizion tal 778, profitant
dal fat che un emîr al j veve domandât judori cuintri un altri. Nol combinà
nuie, ma tai agns seguitîfs i soi gjenerâi a rivarin a cjapâ la Catalogne. Un
episodi di cheste prime vuere in Spagne al è unevore innomenât: biel che
l'esercit di Carli al tornave in France, ae retrovuardie al j fo dât sot e e fo
disterminade, e cun cheste ancje il paladin Orlant, o Rolant, che al è un dai
personaçs plui impuartants de leterature romançe, sedi te epiche medievâl (par
esempli te Cjançon di Rolant, par francês Chanson de Roland) sedi tai poemis
cavalarescs (par esempli tal Orlant inamorât, par talian Orlando innamorato, e
tal Orlant furiôs, par talian Orlando furioso). Secont la tradizion, te bataie,
vignude a Roncesvalles (ma i storics a disin che chest al è un buridon), Orlant
al copà un grum di nemìs Araps, ma chescj a jerin masse di lôr; al decidè di
cuarnâ par clamâ jutori masse tart, parcè che nol voleve jessi vîl. Par chest al
murì. Te realtât no a jerin Araps in chê bataie, ma Bascs, che no a jerin
musulmans, ma cristians.

Tal 799 il pape, Leon III, che al jere debil, nol veve un grum di aleâts, ni
internis ni esternis, e al venive acusât par intacs di casse e pe sô vite
privade (difat Carli, che al podeve fâlu parcè che al veve un prestigi stragrant
e al jere considerât, insiemit al pontefiç, al vuide dai cristians, al decidè di
fâ un scrutini par verificâ e chest al jere ver), al si parà dongje di lui, a
Paderborn, in Sassonie, par un riviel a Rome, afermant che a j jerin stâts
gjavâts fûr i volis e che e j jere stade taiade la lenghe ma che a jerin
cressûts di gnûf par un meracul. Tornade Rome al pape, chest te Sierade dal 800
al acolzè Carli te caput mundi come al si faseve pai antîcs imperadôrs romans e
tal dì di Nadâl, in chel che il tron dal imperi bizantin al jere vacant, doprant
cheste come reson (al veve di jessi un imperadôr roman), lu incoronà imperadôr
dal Sacrât roman imperi te basiliche di San Pieri, rispietant il cerimoniâl
imperiâl roman: la intenzion e jere chê di ripiâ la Storie dal Imperi roman a
soreli bonât daspò une interuzion. Secont Egjinart Carli nol fo content de
cerimonie, salacor parcè che al veve metût il pape la corone sul sô cjâf, e
chest al à une precise significance simboliche, ma salacor il biograf al scrivè
cussì nome par sotsegnâ la sô modestie, come al faseve Svetoni pai imperadôrs
antîcs.

Tal 802 Nicefor I al vignì imperadôr bizantin, no preseant la renassince dal
Imperi roman di Jevât: i doi a si bataiarin dal 805/806 al 812, po fasint un pat
che al assegnà a Nicefor Vignesie, la Istrie e la Dalmazie, a Carli il
ricognossiment de sô carighe. Daspò al organizà il stât, dividintlu in conteis,
lis tieris centrâls, e marchis, chês esternis; par controlâlis dutis, al mandave
funzionaris clamâts missi dominici de capitâl Aquisgrane. Al viodè di scrivi
cetantis leçs prin nome orâls.

Tal 813 al associà al cadregon il sôl fi legitim ancjemò vîf, Luduì; tal istès
an pal fret che al jere intant che lui al jere a cjace tes Ardenis al si inmalà,
come al jere za sucedût prime, cheste volte di polmonere; no volint scoltâ i
miedis, par curâsi al decidè di bessôl di gjunâ par cualchi dì, po di tornâ a
mangjâ dut chel che al voleve. La matine dal 28 Zenâr 814, fade la comunion, al
murì.

Al fevelave latin e al saveve lei, ma no scrivi; al cirì di imparâ cuant che al
jere za intimpât, ma, aromai masse vecjo, nol rivà.

Al temeve la disparizion de culture dai Francs e de lor lenghe gjermaniche par
vie de influence dal francês; par chest al scrivè une gramatiche de lenghe
franche, intun timp cuant che al si crodeve che la sole lenghe che al si podeve
comedâ e fos chê latine. Al organizà scuelis par predis e munics e al favorì la
difusion de culture e la produzion di libris: in dì di vuê o vin 1 800
manuscrits realizâts dal an 1 sintremai la etât di Carli, plui di 7 000 scrits
tal sô secul. Sot di lui al si stabilizà la minuscule caroline, la scriture che
e fo la base pe elaborazion di chê doprade cumò tai libris (chê che il letôr al
cjate chi). Il periodi di Carli al fo tant impuartant pe culture europeane che
al è cognossût cul non di rinassince carolingjie. Al jere ancje interessât ae
astrologjie.

Secont Egjinart, l'autôr de sô biografie plui impuartante, che lu cognosseve a
muse, al jere grues, robust e alt 1,90 m; tal Votcent al vignì fûr che il so
scheletri, che al fo misurât in chê volte, al jere propite 1,92 m. Al veve la
muse taronte, i volis grancj e vivarôs, il nâs plui grant de medie, ma no une
nape, l'estri gaiôs, il cuel nudrît e curt, la panze un pôc infûr e la vôs
plane, ma masse sutîl par lui. Lis figuris tes monedis, che lu rapresentin cun
mostacjons e cence barbe, come ducj i Francs, a confermin cheste descrizion.



https://fur.wikipedia.org/wiki/Capele_dai_Scrovegni

Le Capele dai Scrovegni, cognossude ancje cul non di Capele Arene e je une
glesie di Padue, tal Venit. Dentri de glesie si cjate un cicli di frescs
piturâts par Giotto, datâts 1305, une des oparis pui impuartantis de produzion
dal pitôr toscan. La glesie fo dedicade a Sante Marie de Caritât de Nunziazion,
tal 1303. I frescs dal Giotto a contin la vite de Madone, e le so opare di
salvece tal mont. La Capele e je clamade ancje Capele Arene parcè che te le
tiere dulà cheste glesie je stade costruide, prime jere ocupade di un anfiteatri
roman.

Il banchîr Idrî Scrovegni, un dai banchîrs pui impuartants de epoche, al compre
cheste tiere par fâ la glesie che veve un acès diret tal palaç de sô famee.
Giotto al ven incargât de sô decorazion. Il parcè de costruzion de Capele al è
scognossût, ma si crôt che Idrî al ves costruît la Capele come penitince par i
pecjâts di so pari. Tal testament, Idrî al dispon che i sôs erêts a tignissin
cont de Capele. Il pari di Idrî, Regjnald Scrovegni, al jere un usurâr, e Dante
Alighieri, lu veve mitût tal Setim Cercli dal infier. La tombe di Idrî e je
dongje de cube, e e je stade piturade come se al fos tal Judizi Finâl presentant
un model de Capele, fasint pensâ che al jere a vonde preocupât di salvâsi. Le
Capele al inizi e jere privade, ma cumò e ven vierzude ancje par lis funzions de
citât.



https://fur.wikipedia.org/wiki/Bataion_Civid%C3%A2t

Il Batajon Cividât al nassè tal 1909 come un dai trê batajons dall'8° alpins e
al cjapave dentri la 16^, la 20^ e la 76^ compagnie alpine. Cualchi timp prime
de prime vuere mondiâl i fo assegnade ancje la 110^ compagnie.

Juste scomençade la prime vuere mondiâl, ai 24 di mai dal 1915, tal batajon i fo
il prin colât de vuere, Riccardo di Giusto, udinês, muart sul Colôrat, dongje
Drencje. Il batajon al combatè te zone dal Mont Neri e dal cors median dal
Lusinç fin ae viarte dal 1916, cuant ch'al fo mandât sul Altiplan dai siet
comuns, tal Venit, e tal Trentin. Propite culì il batajon al meretà la medaje di
bronç pe buine condote tignude tai combatiments des gjornadis 23, 24 e 25 di mai
dal 1916. Daspò de rote di Cjaurêt, tal otubar dal 1917, il batajon al fo inviât
sul Monte Grappa par cirî di contignî lis trupis austro-todescjis ch'a vevin
passade la Plâf. Tal period viarte-istât dal 1918 o viodin il "Cividât" logât in
Valtellina, di dulà al tornà pò sul Grappa par cjapâ part ae grande bataje di
Vitorio Veneto (Cènede), cun cui e terminà la vuere.

Te seconde vuere mondiâl il batajon, ch'al faseve part de gloriose Division
alpine Julia, al partecipà ae campagne di Grecie (28 di otubar dal 1940 - 23 di
avrîl dal 1942), dulà ch'al si distinguì tai combatiments sul Pindo, sul
Topojanit, sul Golico e soredut sul puint di Perati. E propite "Sul ponte di
Perati" e je intitulade une des plui innomenadis cjançons dai alpins, che te
nestre lenghe e sune plui o mancul cussì:

Te viarte dal 1942 il "Cividât" al tornà in Italie par jessi mandât tal avost
dal midiesim àn, tal mût di dute la Julia, in Russie, là ch'al cjaparà part ae
grande ritirade tal unviâr dal 1943. A erin partîts in 1500, ma a tornarin dome
500 di lôr. Tornât in Italie, il Cividât al fo ricostituît cun gnûfs elements
che insieme cui "veci" ch'a vevin fate Grecie e Rusie e al fo mittût al cunfin
orientâl a combati cuintri i partezans sclâfs. Daspò dai fats dai 8 di setembar
dal 1943 il "Cividât" al fo disfât

Mitût adun une altre volte a vuere finide, tal 1948, cun sede prime a Cividât e
pò a Scluse, il batajon al puartà jutori aes popolazions cjapadis dal taramot,
prime culì in Friûl tal 1976 e pò in Irpinia tal 1980. Tal 1992 al passà tal 15°
Alpins, e tal 1994 al partecipà a une mission di pâs in Mozambico. Al fo disfât
ai 15 di novembar dal 1995.



https://fur.wikipedia.org/wiki/Basse_furlane

La Basse furlane (o ancje in curt dome Basse o Bassa in cualchi varietât dal
furlan) e je une regjon dal Friûl che e je par solit delimitade de Mar Adriatic
a sud, a nord da la linie des risultivis, a ovest la Livence e est il confin il
Cjars e la bocje dal Timau. In chestis zonis lis aghis filtradis inte plane plui
alte a vegnin fûr, creant un grum di roiis e di torents; par vie de pendence
basse, spes la aghe e reste ferme, e si formin cussì palûts e sfueis; tal mieç,
graziis al teren ric di arzile e savalon, a cressin boscs.

Jenfri de Basse, a si podin fâ ancje altris divisions; la plui cognossude al dì
di vuê e je chê tra Basse orientâl, Basse centrâl e Basse ocidentâl. La prime e
je chê aree che e je plui leade a Çarvignan e la Bisiacarie, par vie de lungje
permanence sot dal Imperi Asburgjic, ta la seconde invezit a son in gjenar
includûts i paîs fra la Ausse e il Tiliment come Tisane, Sant Zorç di Noiâr e
plui a nord Codroip; la tierce invezit a je includude fra il Tiliment e la
Livence, o ben la zone dal ex Mandament di Puart cumò sot Vignesie.

Chestis tieris a forin bonificadis za ai timps dai Romans, ma dutis lis oparis a
larin pierdudis tai timps sucessîfs; la riprese dai tentatîfs di cambiâ la
struture dal teritori e fo dome dal XIX secul, cuant che si scomence a viodi il
paisaç agricul che al reste ancjemò vuê, cui cjamps e ator stradis e canâi
drets, dispès cun a flanc filis di pôi. Chest, pûr miorant lis condizions de
int, al causà une disparide dai antîcs boscs, che a restin dome in pôcs puescj.
Cun la creazion dai colegaments stradâi, inte Basse e scomence ancje un disvilup
industriâl, sei leât ae agriculture (par esempli tal câs di Tor di Zuin, cu la
lavorazion de celulose), sei no leât (par esempli inte aree industriâl dal
Ausse-Cuar, dulà che si à la pussibilitât di vê trê mieçs di comunicazion,
ferovie, strade, puart). Purtrop dut chest al à ancje puartât problemis come
l'incuinament.

Vuê 2/3 la Basse a son une regjon centrâl inte gnove regjon Friûl-Vignesie
Julie. Çarvignan al è un impuartant centri feroviari, cuntun voli sul cumierç
cui paîs de Mitteleurope; impuartant al è ancje il rôl dal turisim: Aquilee al è
un dai plui famôs centris di origjin romane, e la basiliche e je un des
testemoneancis plui fuartis de epoche paleo-cristiane. Grau e Lignan a son metis
turistichis di rilevance internazionâl, e la lagune di Grau e Maran e ufrìs un
esempli di ambient naturâl incontaminât e Monfalcon al à un puart e dai cantîrs
navâi in continue cressite. E no si pues dismenteâ la fuartece di origjin
veneziane di Palme, grandiôs esempli di urbanistiche dal Rinassiment, e simpri
plui spes sede di mostris in gracie ae posizion centrâl inte regjon. Il restant
1/3, zone di Puart, al fâs invezit part dal Venit, di marcâ la mete turistiche
di Bibion e la voe confermade di referendums di bande di comuns come Cint di sei
part da la regjon F-VJ.



https://fur.wikipedia.org/wiki/Basiliche_di_Sant_Antoni_da_Padue

La Basiliche di Sant Antoni da Padue e je la glesie plui grande de citât di
Padue in Italie. Visitade dut l'an da piligrins vignûts di ogni bande dal mont,
e je cognossude semplicementi cul non di Il Sant (Il Santo, par talian), ma no
je il domo de citât.

La costruzion de Basiliche ven scomençade in tal 1238, siet agns daspò la muart
di Sant Antoni da Padue. Il Sant, come che al veve lassât scrît tal sô
testament, al fo soterât in te piçule glesie di Sante Marie Mater Domini, dongje
di un convent da Lui fondât in tal 1229. Cheste gleseute e fo incorporade in te
Basiliche cul non di Capele de Madone Môre.

La Basiliche e je un grant edifizi, cence un stîl architetonic definît. Drenti,
a son tancj monuments funerarîs. In te Capele dal Santissim Sacrament si cjate
la tombe dal famôs condutôr Gattamelata e ancje di sô fî Zuan Antoni. Lis
relicuiis dal Sant si cjatin inte Capele dal Tesaur. Il cuarp dal Sant, ch'al
jere stât metût in te Capele de Madone Môre cumò si cjate in une capele speciâl,
creade par Tullio Lombardo cun sculturis di Tiziano Aspetti. In te Basiliche si
cjatin tantis figuris impuartantis de Madone. Oparis di grande impuartance son
il doplîr di Pasche creât in tal 1515 par Dree Briosco, sîs statuis dal Sant dal
Donatel e il Crist in crôs di Altichero da Zevio, une des oparis plui
impuartantis de fîn dal secul XIV.



https://fur.wikipedia.org/wiki/Bandiere_de_Catalogne

La bandiere de Catalogne e consist in cuatri bandis rossis su sfont dorât, e je
dispès nomenade come Senyera, une peraule catalane che vûl dî bandiere in
gjenar, e, par antonomasie, la bandiere de Catalogne. Storichementri e je stade
la bandiere de Corone di Aragon; doprade dal inizi dal XX secul dai nazionaliscj
catalans, vuê e je la bandiere uficiâl de Comunitât Autonome de Catalogne. Cun
di plui, lis bandieris modernis dal Aragon, da lis Isulis Balearis e dal Paîs
Valenzian e altris ancjemò a son basadis su chest simbul.

La senyera e je une da lis bandieris plui vieris dal mont: une leiende la fâs
nassi tal IX secul; plui probabilmentri, e nas ator dal XI secul, de insegne dal
Cont di Barcelone o di cualchi altri nobil.

La leiende, che e je dal XIV secul, e conte che il Cont di Barcelone, Guifré el
Pilós, al veve un scût dorât, e il so re, Carli il coçon, che al jere ancje
imperadôr, al disegnà sul scût cuatri rîs cul sanc che al vignive fûr des
feridis che il cont al veve patît in vuere.



https://fur.wikipedia.org/wiki/Aureli_Maria_Escarr%C3%A9_i_Jan%C3%A9

Aureli Maria Escarré i Jané (Arbós, 1908 - Barcelone, 1968), cognossût ancje
tant che l'"abât Escarré", al fo un religjôs catalan, che al si oponè a fuart
cuintri dal regjim franchist e difensôr dai dirits de Catalogne.

Jentrât intal Munistîr di Montserrat dal 1923, dîs agns plui tart al fo ordenât
plevan. Cul tacâ de vuere civîl al fuì in Italie cul jutori de Generalidad
catalane. Al fo un dai prins munics a tornâ al munistîr dal 1939. Al si nomenà
duncje priôr par evitâ che a menassin un comissari eclesiastic di Salamanca.

Al rinovà di plante fûr la comunitâts dai munics benedetins, infuartint il studi
dai tescj liturgjics e culturâi. Al fò di chei che a sburtarin di plui pal
slargjament de badie e dal santuari da la Vergjine di Monserrat. Al invià lis
omeliis par catalan.

Tal imprin lis sôs relazions cul guvier di Franco a forin buinis, ma Escarrè al
mudà la sô posizion, che deventà critiche al regjim. Lis polemichis a rivarin
insom cuntune interviste a periodic francês Le Monde, vie pe cuâl l'abât al
criticà viertementri la politiche dal stât.

Sburtât di fuartis pressions politichis, Escarré al fo costrenzût a sbandonâ il
paîs e esiliâsi ancjemò une volte in Italie dal 1965. L'an dopo al rinuncià al
titul di abât di Monserrat. Al tornà a Barcelone par vie di une grâf malatie li
che al murì intal 1968. Aromai mudât in simbul pal popul, i siei funerâi
celebrâts tal munistîr a meterin dongje un numar grandonon di personis.



https://fur.wikipedia.org/wiki/AnimaSogni

I AnimaSogni a son un grup di animaçion de parochie di Rivignan nâd in tal 2002.
I AnimaSogni a si ocupin di Oratori, Fiestis paesanis par i frus, fiestis di
dutrine e a dan une man ali asoçiasions locai come i donadors di sanc, i
"Scacciapensieri" e i "MammEpapàVeri". Dal 2011 a fasin il "Dopodimisdî": un
oratori estîv in colaboraçion cu le parochie e il grup "Scacciapensieri". A
judin la PGUdine in te animaçion de Fieste Diocesane dai Fruts e dali tapis
intermedis. Dal 2012 a colaborin cun "MammEpapàVeri" in te manifestaçion
"Bimbinfiera". Dal 2012 a fasin une dutrine-oratori pai fantas dali medis,
clamâd "OraNonVedoL'Ora".

Il logo di Roberto Pighin al rapresente un çercli di personis (il grup di
animadôrs) cal è contemporaneamentri viard e siarâd. Le viarte a ê l'acogliençe
a gnovis personis ca vuelin fâ part dal grup, ma ancje l'attegjiamênt di scualt
e judori viars chei atris. Inveçe le siarade , tipiche dal çercli, a rapresente:
l'union, l'intimitât, il sens di apartenençe e di proteçion che il grup al done
a chei ca ne fasin part. Tra l' atri i ominins a son ducjus di colôr diviars par
simbolegjiâ le legrie dal stâ insieme, ma ancje le bieleçe de diferençe.



https://fur.wikipedia.org/wiki/Agricolture

La agriculture e je une tecniche e une pratiche cul fin di trasformâ elements
primaris (aghe, tiere, ossigjen, energjie, etc.) in gjenars alimentârs.
Cualchidun la definìs ancje come sience dal sfrutament des risorsis naturâls
organichis.

La storie de agriculture e je une vore vecje, e za tal 10000 prime di Crist a
son olmis di selezion des plantis e piçulis coltivazions; lis areis di nassude a
forin chês plui avanzadis in chel timp, la Mesopotamie e l'Egjit. Pe agriculture
dai timps modernis a an vût une grande impuartance lis inovazions de Etât di
Mieç (come la rotazion des culturis) e la discuvierte de Americhe, che puartà in
Europe un grum di gnovis specis che cumò a son pandudis par dut (pomodoros,
patatis, blave). E je stade ae base dal disvilup dai popui e dai imperis, e
ancje se al dì di vuê e je pôc considerade intes economiis ocidentâls, si scugne
notâ che, secont une stime dal 2002, il 42% de popolazion mondiâl e je ocupade
in chest setôr (che però al prodûs dome il 4% di dutis lis ricjecis).

La agriculture moderne e je simpri plui fondade su la imission di energjie
esterne tal sisteme, par mieç di fito farmacs, mecanizazion, fertilizants,
inzegnerie gjenetiche, tecnologjie, base de cussì clamade agriculture intensive;
chest al è dovût al continui aument des richiestis di produzion, la necessitât
di tignî bas i presits, la riduzion dai terens dedicâts ae coltivazion a cause
de urbanizazion e cussì indevant. La agriculture cui sistemis tradizionâi e sta
però tornant di mode cul non di agriculture biologjiche.

Cul non di agriculture si definìs tecnichementri ancje l'arlevament di animâi,
ancje se, in particolâr in Italie, agriculture e arlevament a son stâts par tant
timp doi monts in contrast.

Il setôr agricul al è une vore impuartant in Friûl, soredut te planure e te zone
prealpine.



https://fur.wikipedia.org/wiki/Afro_Basaldella

Afro Libio Basaldella (Udin, 4 di Març 1912 – Zuric, Svuizare 24 di Lui 1976) al
fo un pitôr, disegnatôr, incisôr furlan, un dai plui impuartants esponents de
art furlane contemporanee cui fradis Mirko e Dino (scultôr) e un dai plui
impuartants esponents de piture furlane di ogni timp, dongje al Pordenon e a
Zuan di Udin. In polemiche cul mont academic al fondà un grup artistic e al
esponè pe prime volte a Udin intal 1928. Al studià a Vignesie, Florence e Rome,
dulà che si trasferì intal 1933, partecipant ai ferments espressioniscj de
Scuele di Vie Cavour; cul passâ dal timp il linearisim post-impressionist dai
prins agns al devente plui essenziâl e simpri plui impuartance e je dedicade al
colôr, imprest privilegjât par trasmeti emozions e sensazions. Al partecipè ae
Biennâl dal 1938 e ai lavôrs dal EUR, par po sielzi cun coraç di cjalâ ae
Americhe; intal 1949 al esponè pe prime volte al famôs Moma (Museum of modern
arts) di New York. Di chest moment, pûr restant simpri un artist european, si
ispirà ae evoluzion merecane, intensificant il rôl espressîf dal gjest-segn. Lis
sôs oparis a si cjatin tai principâi museus europeans e merecans, tal palaç dal
UNESCO di Paris e in edificis di Rodi, Rome e Udin.



https://fur.wikipedia.org/wiki/Acuilee

Aquilee (loc. Aquilea oben Niculea, in furlan antîc Olee) e je al dì di vuê un
paîs de Basse a pôcs chilometris di Çarvignan e a cirche 30 di Udin. La date di
fondazion storiche de citât romane e je il 181 p.d.C, ma recents sgjâfs
archeologjics e àn puartât ae lûs un insediament une vore plui antîc: IX secul
p.d.C.. Al storic Tito Livio al conte di un oppidum celtic disdrumât jù dal
soldâts romans che vignirin a ocupâ chest teritori.

Si sa di sigûr che ancjemò prime dai romans Aquilee (il cui non i ultins studis
etimologjics lu fasin derivâ di une nominace retiche-etrusche) a jere un centri
economic-comerciâl e ancje religjôs, par vie de sô ubicazion gjeografiche daprûf
dal mâr Adriatic e duncje tocjade dalis antighis stradis europeanis de ambre e
dal sâl. Tal timp dai Romans al è stât il centri plui impuartant de Italie
setentrionâl (al samee che e fos la cuarte citât dal empîr daspò Rome). In chê
volte e jere traviersade dal Nadison e de Tor (vuê dome dal piçul Natisse), che
e formarin il grant puart fluviâl roman larc 50 metris e lunc plui di 300 e che
colegavin Aquilee al mâr (dulà che je Grau).

Chestis aghis e vignerin a mancjà di bot e sclop te seconde metât dal IV secul:
par vie di motîfs naturâi o forsit a cause di un assedi. Dome te Etât di mieç il
puart aquileiês al vignarà a cjapâ di gnûf vigôr.

Cu lis invasions barbarichis Aquilee e piert la sô grande influence economiche e
militâr e tante int scomence a puartâsi bande la marine adriatiche come Grau o
Vignesie. Ma Aquilee e torne a nassi cule etât di mieç, cuant che l'imperadôr
Carli il Grant al scomence a regalâ al Patriarcje di Aquilee terens e dirits in
cambi di sosten politic e militâr.

Al nas cussì il Patriarcjât di Aquilee che controlave dut il Friûl ma ancje tocs
de Slovenie, dal Venit e de Istrie. Di chest e reste il ricuart inte Basiliche,
plui voltis comedade (par vie di taramots, invasions e cussì dilunc) seont il
stîl in voghe: romanic e podopo gotic. La fin de Patrie dal Friûl e fo decretade
militarmentri de Serenissime che invadè il teritori patriarcjâl tal 1421.

Tal 1751 e vignì ancje decretade la fin de Diocesi di Aquilee, burint fûr chê di
Udin pal teritori furlan sot Vignesie e chê di Gurize pes comunitâts furlanis
jenfri l'Austrie. Aquilee cul tratât di Worms dal 1508 e, fintremai, la prime
vuere mondiâl e fo simpri teritori furlan sot da l'Austrie.

Aquilee in dì di vuê a je cognossude in dut il mont pai notevui rescj
archeologjics discuvierts e pe bielece de basiliche, dulà che un intîr paviment
mosaicât tal IV secul par merit dal vescul cristian Teodorus al fâs gjoldi ducj
i visitadôrs. Chescj mosaics a rapresentin il percors religjôs dal cristian
(vite muart e resurezion) e di fat la ultime part di chest grant capolavôr fat
di simbui, personaçs e rapresentazions dut in mosaic colorât al conte dal viaç
di Jone che al ven butât a mâr, inglutît dal drâc marin e podopo rispudât fûr
sul lît.



https://fur.wikipedia.org/wiki/Achille_Tellini

Achîl Telin (Achille Tellini, Udin 1866 - 1 di Otubar 1938) al fo un naturalist,
gjeolic, folclorist, esperantist, sagjist e insegnant intes scuelis.

Nassût a Udin te contrade di Spelevilan (via Paolo Canciani) di une famee di
marcjadants avonde siore che e vignive di Palme, si laureà a vincj e un an in
siencis naturâls a Turin; al començà une cariere come gjeolic, cun impuartants
studis su aghis sot tiere, morfologjie dai terens, e al fondà la prime riviste
taliane di gjelogjie, Rassegna di scienze geologiche. Tal 1893 al molà la
cariere inviade a Rome par tornâ a Udin, lant a insegnâ dal 1894 tal Istitût
Zanon e screant tal 1897 il Circul idrologjic e speleologjic furlan, prin in
Italie; al fo un dai membris di une vere e propie scuele gjeologjiche furlane,
insiemit a personaçs come Giovanni Marinelli, Olinto Marinelli, Michele Gortani,
Ardito Desio e altris, leade a une idee fuarte di ricercje sul cjamp. Tal 1902
al fo al centri di un scandul di adulteri, che lu puartà a trussâ cuintri di dut
l'ambient plui in viste di Udin, di dulà che si tirà fûr in gracie da la
impuartance de sô famee; al scugnì però prin lâ in Eritree, dulà che al fasè
altris studis notevui, dopo al le a stâ a Bologne, vierzint une buteghe di
filatelie e numismatiche e une librarie intitulade a Pieri Çorut, no prin di vê
lassât lis sôs racueltis di reperts a la Universitât di Triest e la biblioteche
sientifiche a chê de Republiche di San Marin, in dispiet a la citât di Udin.

A Bologne Telin si dediche un grum ancje al esperanto, che in chel periodi al
jere in plene sfloridure, e lui al devente un dai sostignidôrs plui ferbints;
l'esperanto al è viodût, oltri che come une necessitât pe comunicazion tra i
sienziâts, come une lenghe neutrâl, che no permet afermazions di superioritât e
di imperialisim linguistic, origjin cussì spes di vueris e conflits. L'esperanto
al è duncje un pinsîr internazionalist, pacifist, des voltis ancje dongje des
minorancis: par un esempli, tal 1909 Telin al partecipe al Congrès internazionâl
di Esperanto a Barcelone, a la presince ancje dal creatôr de lenghe, Lazarus
Zamenhof, dulà che la organizazion e je curade di Frederic Pujulà i Vallès, che
in plui di esperantis, al è ancje scritôr catalanist e republican. In chest
ambient al cres probabilmentri l'interès di Telin pal furlan, ispirât
probabilmentri ancje dal moviment Felibrige provençâl (la figure plui
impuartant, Mistral, al vinçarà il Premi Nobel intal 1904); il prin lavôr sul
furlan di Telin, lassant di bande un opusculut Klap di vinture dal 1903 che nol
è cognossût, al è Leksikona komparo inter lingvoj Friula kaj Provenca (lessic
comparât tra il furlan e il provençâl), jessût a Bologne tal 1912, come
suplement de riviste Esperanto Abelo (la âf esperant). Cheste riviste e ve une
circulazion un grum limitade, come ancje L'esperanto, jessude tal 1913 cu la
colaborazion di Bruno Migliorini; cheste riviste e veve la particolaritât di
jessi stampade a San Vît dal Tiliment e di vê un stampadôr e un colaboradôr ducj
i doi esperantiscj e furlans: Antonio Paolet e il predi Giacomo Bianchini,
segretari da la organizazion esperantiste catoliche mondiâl e autôr ancje di une
Gramatiketo de Friulana Lingvo per esperantistoj (Gramaticute di lenghe furlane
par esperantiscj), ciclostilade tal 1909. Chescj trê a decidin tal 1915 di inviâ
il progjet di une riviste par furlan, la Riviste ilustrade dal Friûl e dai Paîs
ladin. Ma cul sclopâ de vuere si decidè di fâ invezit un lunari, e tal Novembar
dal 1915 al ven inviât a segretaris comunâi e plevans un cuestionari stampât cun
vincj e cinc domandis sul Friûl, e lis ultimis nûf su culture e lenghe; chest
cuestionari al ven publicât ancje sul cuotidian Patria del Friuli, cambiant la
grafie, che tal origjinâl e jere chê fonetiche creade di Telin stes su la base
di chê dal esperanto. Ma suntun altri cuotidian, il Giornale di Udine, un anonim
Rusticus al tache une campagne cuintri il misteriôs grup di via Vallescura, la
residence a Bologne di Telin, colpevul di jessi une clape di spiis e di lavorâ
contro l'italianità del nostro Friuli italianissimo. La cjase di Telin e ven
percuiside, il lunari secuestrât, cun Telin che nol rivà a capî parcè, viodint
ancjemò in chest periodi il furlan, come tancj inteletuâi furlans, come "ripâr
ustinât cuintri de viamente maree slave e teutoniche".

Lis sôs ideis a cambiin daspò de Grande Vuere, che e veve lassât muarts,
distruzions in dutis lis robis, e il gjeolic al devente un grum plui militant,
come che si viôt intes rivistis, in gjenar ciclostiladis, Tesaur de lenghe
furlane e Patrje ladine. Riviste pal Friûl, Çarñe, Dolomitis dal Adis e Canton
Grison (publicade dal Mai dal 1921), une plui storiche e anticuarie, chê altre
plui militante. Lis posizions di base a son chê de esistence di une patrie
ladine, une nazion che e comprint il Friûl, la Cjargne, lis Dolomitis dal Adis e
Cjanton Grison, fondade suntune lenghe ladine, che secont Telin e à lis stessis
lidrîs; chest al è l'unic mût di fermâ il nazionalisim talian, gjermanic e slâf,
viodût come element che al puartarà nome a altris dolôrs e muarts; une posizion
che e je oposte dal dut a chê da la gran part de societât e dai inteletuâi
furlans.

Intal Novembar dal 1919 Telin al pronte ancje un program politic pes elezions in
dîs ponts.

Telin al è ancje tra i fondadôrs de Societât filologjiche furlane, tal 1919, ma
za tal Setembar dal 1921, tal congrès di San Denêl, al è l'obietîf di une azion
di un grup di socis, soredut ex-irredenti, che al censure il so intervent e al
piture la figure dal udinês come chel di un strani utopist. Dal sigûr al jere
avonde sleât de societât furlane, vivint ancje lontan, ma soredut al va cuintri
la politiche puartade indenant da la Filologjiche, chê di un dopli patriotisim
furlan, pe piçule e pe grande patrie.

La ativitât di Telin e va instès indenant, scrivint gnovis oparis e puartant
indenant lis publicazions; al scrîf dopo da la riforme Gentile i trê libruts di
esercizis par trê classis des elementârs Dal Peralba ad Aquileia e dal Livenza
al Timavo. Intal 1926 al publicà "Il tesaur de lenghe furlane", une opare
autografe di 826 pagjine che e conten la plui grande racuelte di vilotis
furlanis (cul titul di "Spieli de anime furlane o leterature popolar tradizional
de Çarñe e dal Friul", integrade plui tart cun "Zonte a lis vilotis"). Dal 1929
al 1933 al publicà ancje la riviste "Archivi de leterature furlane antighe e
moderne", e une vore plui prudent, par vie de situazion politiche. Si dediche
ancje a oparis plui gjenerâls, come Prospettive nelle industrie turistiche del
più grande Friuli o Barzeletis furlanis a la Boccaccio. L'ultin libri che al
scrivè al fo Gramatiche, vocabulari e eserciçis di lenghe internazionâl
esperanto pa-i ladìns furlàns, jessût tal 1935, in plen timp fassist.

Al mûr ai prins di Otubar dal 1938. Tal testament al lasse bêçs pe "nestre
difese nazionâl"; un dai esecutôrs al sarà Felix Marchi, fondadôr dal gjornâl
Patrie dal Friûl.

Telin al ven ricuardât spes come un profete, ma diviersis des sôs ideis a
somein, vuê come in chê volte, utopiis, come chê di une unitât
politiche-aministrative dal mont ladin, sot di une stesse bandere e magari sot
dal Patriarcjât di Aquilee, ancje se i rapuarts culturâi a son dal sigûr
aumentâts. Altris si son realizadis, almancul in part, come chê dal
ricognossiment uficiâl de storie e de dignitât de lenghe furlane, cul
insegnament dal furlan tes scuelis, che Telin al veve za fat un trê libruts cun
esercizis di traduzion tal 1924, e chê di une istituzion superiôr furlane,
vierte a ducj i ladins, realizade cun la istituzion de Universitât dal Friûl.

Il cjapitul dai rapuarts cul rest dal mont ladin nol è ancjemò ben studiât. Di
sigûr al ve contats cui grisonês plui impuartants, fra di lôr Peider Lansel,
pari dal romanç come lenghe nazionâl in Svuizare. Tal Archîf Tellini e je ancje
stade cjatade une opare pal insegnament dal ladin ai fruts, che e fo fermade al
moment de publicazion; al somearès che la stesse bandere dai ladins dolomitans e
sedi stade pensade di Achîl Telin.

A cincuante agns de so muart, la Union scritôrs furlans e à metût cheste lapide
sul mûr de cjase dulà che al nassè, a Udin: “In ta chest lûc al è nassût Achîl
Telin, sienziât, campion di furlanetât, profet dal resuriment dal Friûl e de
Patrie ladine”.



https://fur.wikipedia.org/wiki/8%C2%B0_alpins

L' 8° alpins al è un reziment di alpins, une vore impuartant pe storie dal
Friûl; une volte difat, tant che ducj i reparts alpins, al jere a reclutament
regjonâl, e i siei elements a vignivin da dute la Piçule Patrie.

Nassût ai 1 di Otubar dal 1909 cui bataions Cividât, Glemone e Tumieç, za tal
1911 al cjapà part, cul bataion Tumieç, ae vuere di Libie, meretant dôs medais
di arint al valôr militâr.

Dilunc la prime vuere mondiâl al fo impegnât sù in Cjargne e in Trentin e, daspò
de rote di Cjaurêt, su la mont Grappa.

Incuadrât te division Julia, tai agns 1940 - 1941 al combatè tes campagnis di
Grecie e Albanie, e par chestis campagnis al vignì decorât cun la medaie d'aur
al valôr militâr. Finide la campagne di Grecie però, biel che il reziment al
tornave a Udin vie mâr, la nâf Galilea, che e traspuartave il bataion Glemone, e
fo mandade a font di un somergjibil inglês e 872 alpins (di plui o mancul mil
che a jerin tal bataion), daspò jessi sorevivûts a lis batais, muririn inneâts
tal mâr Adriatic. Tal 1942, une volte rivât a Udin, il reziment dopo cualchi
mês, al fo mandât in Russie, cjapant part ae disastrose ritirade di Russie dal
1943, là che a muririn un grum di alpins, par grant part furlans. Par il valôr
dimostrât dai siei alpins te campagne di Russie, al reziment e fo concedude une
seconde medaie d'aur al valôr militâr. Dopo dai acjadiments dal 8 si setembar
l'8° alpins al fo disfat.

Finide la vuere, tal 1946, il reziment al vignì riconstituît. Al dì di vuè l'8°
Alpins al è dislocât a Cividât e Vençon.



https://fur.wikipedia.org/wiki/X_flottiglia_MAS

La X Flottiglia MAS pui cognossude ancje come Xª MAS, 10ª Flottiglia MAS, La
Decima fo un cuarp de marine militâr taliane creât subît daspò de Prime Vuere
Mondiâl cu l'obietîf di dâ cuarp a une unitât specializade.

Soredut tal principi , cheste unitât specializade no rive a otegni un bon sucês
in tes sôs primis operazions.Tancj sôi soldâts muerin in tes primis operazions ,
come tal atàc di Malte . Ma cun lis gnovis tecnologjis , rivin i prins sucès ,
come a Suda (25-26 di març dal 1941) e a Alessandrie (19 dicembar dal 1941).Il
risultât di chestis operazions puartin le Royal Navy dal Ream Unît a no vê pui a
disposizion nâfs di vuere tal Mediterraneo par un lunc periodo.

Cul armistizi dal 8 di setembar dal 1943,cheste unitât reste blocade tal puart
di La Spezie dulâ,cul stês nom ,ven riorganizade in un cuarp franc , jentrât te
Marine Republicane. Une atre part , invezît , ven riorganizade cul nom di
'Mariassalto'. Cheste unitât, comandade dal Capitan Ernesto Forza, econtinue la
vuere di flanc a lis fuarcis dai Aleâs.

In tal 1954 , il grup ven ricostituît cul nom di Comsubin ("Comando Subaqueo
Incursori").

Lis primis operazions de X flottiglia MAS scomencin cul tacâ de Prime Vuere
Mondiâl ,cuant che il cantîr navâl SVAN di Vignesie scomence le costruzion, par
cont de marine militâr taliane, dai prins MAS ( motobarcje armade SVAN ).Cul
timp,le denominazion MAS gambie di significât, par jessi clamât 'Motobarcje
armade silurante'.

Lle Marine militâr taliane jere interesade a chest progjet za dal 1906 , cu le
prime idee di motobarcje a motôr.Ma chest progjet reste su le cjarte fin al
1914.Cul tacâ de Prime Vuere Mondiâl , le Mmarine ven costrinzude a cjapâ contat
cui cantîrs par doi progjets talians: Il Maccia Macchini e il SVAN , ordenâs par
le prime volte il 15 di avrîl dal 1915. Chests doi progjets vegnin produsûts
ancje da doi atrîs cjantîrs come l' Isotta Fraschini e le FIAT.

Le utilitât strategjche di chestis barcjs sara' simpri pui determinante. Il MAS
veve une grande velocitât e al jere armât vonde par mandâ ju une nâf di vuere.
Lis operazions dai MAS a saran un sucês. Jenfri di lôr, si ricuardin l'atac dal
puart di Pole e dal puart de isule di Buccari (Crauazie).

In tal 1935 ven formade la Prima Flottiglia MAS Cu i MAS, la marine met a pont
une gnove arme: i siluros eletrics SLC (siluro a lenta corsa par talian) , plui
cognossûts cul non talian di 'maiali' (purcîts),clamâts cussì parcè che no vevin
une grande velocitât. Pilotâts da doi oms, il 'maiale' al leve dogje dal obietîf
sot de aghe par podê cussì tacâ une cariche di esplosîf, sot de nâf e scjampa'
vie.

In tal 1941, la Prima Flottiglia MAS e cambìe denominazion par deventâ le Decima
Flottiglia MAS, une unitât speciâl. Il non al ven sielzût in riferiment de
legjon preferide di Juli Cesar. Cui armaments speciai par la vuere sot de aghe,
fasin part de unitât une scuadre di specialiscj: i uomini gamma oms preparâts
par la sot des barcjs par tacâ l'esplosîf. Cheste sarà une particolaritât dute
taliane.

Une part di cheste unitât,in te confusion che si jere vignude a creâ daspo dal 8
di setembar dal 1943,sielç di continuâ a combati a flanc dai
nazifassiscj,cuintri i anglomerecans. I nons e le simbologje vegnin utilizâs da
Junio Valerio Borghese, za alt uficiâl di cheste unitât, par meti dongje une
unitât militâr indipendent che continue la vuere sot de bandiere de Republiche
di Salo e di flanc dai todescs intai combatiments dal 'Sbarco di Anzio' e ancje
in operazions cuintri i partigjans , torturis sui presonîrs , fusilazions ,
soredut tal front Orientâl, ativitât indulà che i militârs de Decime a àn
mostrât dute la lôr crudeltât. Tancj di lôr son deventâts criminâls di vuere. La
Decima di Borghese al a ancje combatût a Anzio cuintri i anglomerecans ,
difendint la Linee Gotiche , a Lugo e in tal Polesine.

Tal front Orientâl la Decime je impegnade sedi in operazions di contrast ae
invasion jugoslave (come in te batae di Taranova) , sedi come afermazion dal
dirît talian su chês tiaris , cintri i tentatîfs dai naziscj todescs di puartâ
vie a l'Italie le sovranitât dai teritoris dal Friûl e de Vignesie Julie ,
aministrâs dai todescs cul non di (Operationzone Adriatische Küstenland) .Di fât
, i todescs vevin intenzion di puartâ vie a l'Italie chestis tiaris , par
zontalis al Tiarç Raich.

Daspo dal 8 di setembar , i rapuarts jenfri la Decima e la Marinassalto dal Ream
d'Italie restin boigns , soredut par evitâ di scuintrasi jenfri di lôr , par la
gjestion dai presonîrs cence fâ savê nuje ai todescs e ai anglomerecans , e par
jessi pronts par difindi lis tiaris de Vignesie Julie , in câs di un atàc dai
partigjans di Tito.



https://fur.wikipedia.org/wiki/Wikipedia

La Vichipedie e je une enciclopedie libare, basade su Internet che e dopre il
software wiki. Il contignût al è zontât di utents volontariis e il progjet al è
sponsorizât de fondazion Wikimedia. E à edizions in plui di 200 lenghis di dut
il mont e inclût sei argoments classics par une enciclopedie, sei elements che a
son plui leâts a lunaris, sei argoments di atualitât. Il so fin al è di creâ e
distribuî une enciclopedie libare in plui lenghis che si pues; il sît de
Vichipedie al è un dai plui visitâts te rêt Internet, cun cirche 60 milions di
contats ogni dì.

Dut il contignût de Vichipedie al è dât fûr cule licence GNU Free Documentation
License (GFDL), che e lasse la pussibilitât di tornâlu a distribuî, creâ
progjets derivâts e ancje doprâlu par ûs comerciâl, a pat di segnalâ i siei
autôrs e garantî che il gnûf contignût al sei ancjemò disponibil sot de stsse
GFDL.

La Vichipedie e dopre il software libar Mediawiki suntun cluster di servidôrs
logâts in Floride e in trê altris puescj ator pal mont: 202 machinis in Floride,
3 dongje Parîs, 11 a Amsterdam e 23 tes instalazions coreanis di Yahoo!.
MediaWiki e je la fase III dal program. Al inizi, la Vichipedie e doprave
UseModWiki creât di Clifford Adams (fase I). Tai prins timps pai leams si
scugnive doprâ la convenzion CamelCase; po chest probleme al è stât risolt e al
è stât pussibil doprâ lis doplis parentesis. Intal Zenâr dal 2002 si è passâts a
un motôr wiki in PHP suntune base di dâts MySQL; chest program, fase II, al è
stât scrit apueste pe Vichipedie di Magnus Manske. Plui tart a son stâts
implementâts un grum di mioraments par stâ daûr ae difusion e al ûs simpri plui
grant dal progjet. Finalmentri, il software al fo tornât a scrivi di Lee Daniel
Crocker. Instalade tal Lui dal 2002, cheste fase III dal program e je stade
clamade MediaWiki. E je dade fûr sot de licence GNU GPL e al ven doprât di ducj
i progjets de fondazion Wikimedia.

La edizion furlane di Wikipedia, clamade Vichipedie par adatâsi ae lenghe e ae
grafie furlane, e je nassude ai 25 di Zenâr dal 2005 e ai 14 di Lui dal 2006 a
sin rivâts a vê 1000 vôs; ai 22 di Avrîl 2007, cu la vôs Laurenzi si à rivât a
cuote 2000 vôs, cuntun increment notevul. Al moment il numar di vôs inte
Vichipedie al è di 3 174.



https://fur.wikipedia.org/wiki/Valcjan%C3%A2l

La Val Cjanâl e si cjate al confin dal Friûl cun la Austrie e la Slovenie e e je
traviersade dal torent Fele. Al corispuint plui o mancul ai comuns di Tarvis,
Malborghèt e a chê part di teritori dal comun di Pontebe che e sta a çampe de
flumere Pontebane (il cors d'aghe che al segnave il confin tra Italie e Imperi
Asburgjic prime de Prime Vuere Mondiâl). La carateristiche principâl de val e je
il jessi cuadrilengâl: in Val Cjanâl a si fevele talian, todesc, sloven e
furlan. Un esempli concret di chest plurilenghisim a puedin jessi i toponims,
come chei te tabele.

La Val Cjanâl e à fat part par secui dal vescovât di Bamberghe e plui tart dal
Imperi asburgjic. E je jentrade tal Ream d'Italie dome daspò la Prime Vuere
Mondiâl. Il periodi fassist al è stat particularmentri dûr pale val: al regjim
nazionalist no i lave propri ju il plurilinguisim locâl, che al jere radicât
zaromai di secui (la Val Cjanâl e je pont di incuintri ideâl par i ceps
lenghistics romanç, slâf e gjermanic): par chest a forin mandâts a "colonizâ" la
val une vore di talians, che prime dal prin conflit mondial a costituivin dome
l' 11 % dale popolazion. Cun acuarts bilaterâi di Mussolini cun Hitler (clamâts
par talian "Opzioni"), i abitants che a favelavin sloven o todesc a forin
clamâts pôcs agns plui tard a sielzi ce ch'a volevin fâ: o vendi lis lôr
tignudis e deventâ citadins todescs, o restâ inte val e deventâ citadins
completamentri di culture taliane. Interessant al è notâ che ancje la int che e
favelave sloven e je stade fate rientrâ in chest acuart. Daspò la vuere un pocje
di int e je tornade, ma tancj a si son fats une gnove vite e cumò a vivin
inaltrò.

Nonostant al segni robe di casson, la Val Cjanâl no e fas culturalmentri part
dale Cjargne.



https://fur.wikipedia.org/wiki/Val_Cjan%C3%A2l

La Val Cjanâl e si cjate al confin dal Friûl cun la Austrie e la Slovenie e e je
traviersade dal torent Fele. Al corispuint plui o mancul ai comuns di Tarvis,
Malborghèt e a chê part di teritori dal comun di Pontebe che e sta a çampe de
flumere Pontebane (il cors d'aghe che al segnave il confin tra Italie e Imperi
Asburgjic prime de Prime Vuere Mondiâl). La carateristiche principâl de val e je
il jessi cuadrilengâl: in Val Cjanâl a si fevele talian, todesc, sloven e
furlan. Un esempli concret di chest plurilenghisim a puedin jessi i toponims,
come chei te tabele.

La Val Cjanâl e à fat part par secui dal vescovât di Bamberghe e plui tart dal
Imperi asburgjic. E je jentrade tal Ream d'Italie dome daspò la Prime Vuere
Mondiâl. Il periodi fassist al è stat particularmentri dûr pale val: al regjim
nazionalist no i lave propri ju il plurilinguisim locâl, che al jere radicât
zaromai di secui (la Val Cjanâl e je pont di incuintri ideâl par i ceps
lenghistics romanç, slâf e gjermanic): par chest a forin mandâts a "colonizâ" la
val une vore di talians, che prime dal prin conflit mondial a costituivin dome
l' 11 % dale popolazion. Cun acuarts bilaterâi di Mussolini cun Hitler (clamâts
par talian "Opzioni"), i abitants che a favelavin sloven o todesc a forin
clamâts pôcs agns plui tard a sielzi ce ch'a volevin fâ: o vendi lis lôr
tignudis e deventâ citadins todescs, o restâ inte val e deventâ citadins
completamentri di culture taliane. Interessant al è notâ che ancje la int che e
favelave sloven e je stade fate rientrâ in chest acuart. Daspò la vuere un pocje
di int e je tornade, ma tancj a si son fats une gnove vite e cumò a vivin
inaltrò.

Nonostant al segni robe di casson, la Val Cjanâl no e fas culturalmentri part
dale Cjargne.



https://fur.wikipedia.org/wiki/Trentin-Alt_Adis/Sud_Tir%C3%B4l

Il Trentin-Sud Tirôl  (par talian Trentino-Alto Adige, par todesc
Trentino-Südtirol e par ladin Trentin-Südtirol o ancje Trentin-Sudtirol) al è
une regjon de Italie dal Nord-Est che al à scuasit un milion di abitants. Al
cunfine a Nord cun la Austrie, a soreli jevât e a Sud cun il Venit e a soreli
bonât cun la Lombardie. La regjon e je a statût speciâl, dividude in dôs
provincis autonomis: une e corispond teritorialmentri al Trentin, e e à par
cjâflûc Trent; la altre e corispond al Sud Tirôl e e à par cjâflûc Bolçan. La
part dal Sud Tirôl e ven par furlan ancje clamade Alt Adis.

Il Trentin-Sud Tirôl al è la regjon plui a Nord de Republiche Taliane, e al è
completamentri montagnôs. La mont plui alte e je l'Ortles (3.902 m.), logât inte
zone ocidentâl de provincie di Bolçan.

Intal arc setentrionâl, al confin con l'Austrie, si slargjin lis Alps Daesinis,
che e rivin ae massime altece di 3.764 m. dal Weisskugel. Des Alps Daesinis e
fâs part ancje la Piche d'Italie (2.911 m.), il pont plui setentrionâl de
intiere nazion taliane.

Tal Trentin al si favele scuasit completamentri talian, cun comunitâts storichis
gjermanofonis (Mochens e Cimbris); tal Sud Tirôl la maiorance de int e je
invezit gjermanofone, cuntune fuarte minorance che e favele talian (cheste
minorance e je ancje rivade al 35 %, par fermâsi in dì di vuei sul 25%).

Tal Trentin-Sud Tirôl e je presinte la minorance lenghistiche dai Ladins, che a
favelin il ladin, une lenghe romanze. La cussì-clamade Ladinie, che e si slargje
ancje tal teritori dal Venit, e comprind 5 valadis: Val Gardena (BZ), Val Badia
(BZ), Val di Fassa (TN), Livinallongo del Col di Lana (BL) e tal teritori di
Ampezzo (BL).

Ogni valade e à la so variant ladine, che dispes e je avonde difarente di chês
altris. Chest al è stât un grand ingredei pal svilup culturâl e lenghistic fûr
dai confins de aree dulà ch'al si favele il ladin dolomitic: par chest al si à
pensât di creâ une lenghe standard ("ladin standard") che e metes dongje i
aspiets plui simils dalis variantis ladinis, cjalant al model dal romanç
(favelât tal Cjanton Grisons in Svuizare).

La regjon e je dividude in dôs provinciis autonomis, Provincie di Trent (che al
è ancje il cjâf lûc regjonâl) e Provincie di Bolçan. Lis provinciis a puedin
cjapâ decisions su une vore di campis, come agricolture, comerci, lavôr,
sanitât, scuele, traspuarts e vie indenant, creant di fat dôs regjons autonomis.



https://fur.wikipedia.org/wiki/Tradut%C3%B4r

Traduzion al è il voltâ un test orâl o scrit di une lenghe a di une altre e il
test che al risulte di chê ativitât. La traduzion e je une ativitât che e cjape
dut il probleme dal interpretâ un test e il so significât (di partence o di
rivade) e il produsi un gnûf test che al vedi il sens avuâl di chel origjinâl in
une altre lenghe di destinazion. La peraule traduzion mostre, dut câs, no nome
l'at dal voltâ ma ancje l'ogjet dal voltâ.

La teorie de traduzion e je part des dissiplinis che a vuelin studiâ ce che al
sta ator de ativitât dal voltâ. La teorie de traduzion e cjape in prestit di
altris cjamps di studi: la leterature, la storie, la filosofie, la linguistiche,
la filologjie, la semeiotiche, la informatiche e vie indenant. Si à di notâ che
si cjacare ancje di tradutologjie, ma plui di lôr a pensin che al sedi un fal
parcè che e je une peraule che e va daûr simiotantle a chê francese. Il concet
plui inzornât de teorie de traduzion al è chel di cjapâ la lenghe tant che une
vision dal mont de int che la fevele. Cussì par capì un discors nol è l'ogjet
specific ma ben la maniere cemût il pinsîr si pant in chê lenghe.

Un adatament, clamât ancje libare traduzion, e je une maniere di voltâ dulà che
il tradutôr si met al puest de societât e de culture di partence cuntune realtât
che i corispuint intal test di rivade. Cheste gnove realtât e sarà plui buine
pal public dal test di rivade. Par esempli la espression furlane al criche il dì
e po jessi voltade par talian cuntun adatament in albeggia. E ancjemò te
traduzion inglese dal fumut belc Les Aventures de Tintin et Milou, il compagn
cjan di Tintin, Milou al devente Snowy. Inte stesse maniere i detective Dupond e
Dupont a deventin Thomson e Thompson par inglês, Jansen e Janssen in olandês,
Schultze et Schulze in todesc e cussì vie. Cuant il dramaturc dal Quebec Michel
Tremblay al à adatât la opere teatrâl di Gogol L'ispetôr gjenerâl cul non di Le
gars de Québec, al à passade la azion de Russie a la so tiere. Si cjatin spes
adataments inte traduzion di poesie, lavôrs teatrai e pubblicitât.

Un calc e je une maniere di voltâ dulà che il tradutôr al dopre un grup di
peraulis (o, a lis voltis, une peraule) de lenghe di origjine propite in maniere
leterâl inte lenghe di rivade puartant peraule par peraule ducj i tocuts de
espression.

Une perifrasi e je une maniere di voltâ dulà che il tradutôr al dopre al puest
di une peraule dal test di partence un grup di peraulis, o un zîr di peraulis,te
lenghe di rivade. Une note dal tradutôr, cualchi volte scurtade cun NDT o
N.D.T., e je une note (di regule da pît de pagjine o a la fin dal test) che si
zonte par spiegâ i ingredeis de traduzion, su la culture dal test di partence, o
altris informazions che si vûl dâ. Chestis notis a son permetudis cualchi volte
obleadis. Dut câs, il ricori a notis al è par regule tant che ameti une sconfite
dal tradutôr, di no jessi stât bon di voltâ tant che si scugne da spiegazions.

Dôi cjamps dulà che si va dongje al impussibil di voltâ a son la poesie e i zûcs
di peraulis. La poesie, par vie de impuartance dal sun da lis peraulis e dal
viers, pe rime e pal ritmi de lenghe di partence. I zûcs di peraulis parcè che a
son propite di une lenghe e a saressin masse di spiegâ e si pierdarès gran part
dal sens. Vegnin in jutori, dut câs, ducj i procediments di traduzion a pene
spiegâts. Par esempli, un tradutôr al po meti dentri un gnûf zûc di peraulis
intun altri puest di dulà che al larès par "compensâ" un zûc di peraulis che no
si rive a voltâ.

Il probleme al è frontât in un articul specialistic di Sandri Carrozzo Pe
formazion di gnovis peraulis si puedin cjapâ dôs stradis: cjalcjâ une peraule za
doprade dantgj un gnûf significât, o ben lâ daûr a di un modul linguistic
forest. Dutis e dôs lis manieris a marchin la pussibilitât di esprimi gnûfs
concets dant vitalitât a la lenghe. Cuant che a si introdusin gnovis peraulis
bisugne jessi atents: se si voltàs cumò "mouse" in surie, si colarès intal
ridicul ancje se l'imprest al è cussì clamât in castilian, in francês e ancje in
catalan. Ma lôr lu àn voltât dal principi. La linie dai linguiscj furlans e je,
par gnovis peraulis, chê di tornâ se si po al latin o di acetâ prestits di
lenghis sûrs come il francês, il castilian o il catalan.

Cjant Cuint dal Infier di Dante cognossût come chel di Paolo e Francesca,
esempli di difarentis soluzions par une tercine dulà che al è impuartant ancje,
oltri al test, la rime e il ritmi.



https://fur.wikipedia.org/wiki/Tiziano_Tessitori

Tiziano Tessitori (Sedean, ai 13 di Zenâr 1895 – Udin, ai 19 di Avrîl 1973) al
fo politic, furlanist e storic.

Za intal periodi precedent ae prime vuere mondiâl al fo atîf in politiche te
fondazion des Leghis Blancjs dal Friûl di Mieç. Tal 1921 al fo elet in parlament
cul partît popolâr e cui siei 26 agns al jere il deputat plui zovin, ma tal Mai
1922 al fo declarât decjadût de so cariche propit par vie de etât. Dal 1924 al
abondonà la ativitât politiche, e si dedicà dome al lavôr come avocat, che al
jere l'unic dulà che si podeve sta un pôc distanziâts dal fassisim.

Tal 1947 al fo fra i fondadôrs dal “moviment popolâr furlan pe autonomie
furlane”. Dal 1948 al 1973 al fo senadôr cun la Democrazie Cristiane, e al
partecipà ae Assemblee Costituent dal Stât talian.

Al fo president de Societât filologjiche furlane dal 1954 al 1963, dal Ent
Furlans in tal mont dal 1953 al 1962 e de Deputazione di storia patria del
Friuli dal 1969 al 1973, par cui al publicarà diviers saçs e scrits; intai
ultins agns al publicà diviersis oparis storichis sul Friûl come Storia del
movimento cattolico in Friuli 1858-1917.

Tessitori al è ricuardât soredut par vê sostignût la creazion di une regjon
furlane, parcè che subit daspò de vuere la idee prevalent e jere chê
centraliste, e ogni tentatîf di decentrament e jere cjalade cun suspiet; ma lui
nol è dacuardi, e ancje al domande une autonomie fuarte, di tignî il podê dongje
de int e no a Rome, lontan e scognossût; al Stât al veve secont Tessitori di
controlâ e vonde. Al è ancje cuintri des provinciis, ents artificiâi di
derivazion francese, e al sosten il dirit dal Friûl di vê une sô regjon,
distinte dal Venit. I motîfs a jerin tancj, de lenghe, ae storie, ae divierse
situazion economiche, par cui Tessitori al proponeve une regjon che rispietàs i
confins storics, dal Timâf ae Livence. Cheste idee e cjate une oposizion fuarte,
e diviers politics, ancje dal so stes partît, a crodin che dâ une autonomie al
Friûl al sedi un jutori al espansionisim slâf, un pericul vîf in chei timps; par
evitâ chest pericul miôr restâ inte regjon Venit e rinsaldâ cussì i leams cun
l'Italie. Intant il dibatit si scjalde, Tessitori al fonde il moviment popolâr
furlan pe autonomie furlane, dulà che a jentrin ancje personalitâts come Pier
Paolo Pasolini, Chino Ermacora e Gianfranco D'Aronco. Intal 1947 propit pal so
emendament e ven instituide la regjon a statût speciâl Friûl-Vignesie Julie,
compromès necessari; la creazion de regjon però e ven rinviade fin al 1962, par
vie dal fat che Triest no jere ancjemò tornade ae Italie e pes pressions di
diviers partîts. Al restarà però simpri il probleme de colocazion di Triest
jentri de regjon: secont Tessitori, Triest e varès di vê une autonomie fuarte,
di rindîle une “citât-stât”, par vie de so peculiaritâts, de so storie e de so
posizion decentrade, cence cussì gjavâ autonomie a Udin e al Friûl. Cussì il
senatôr al siere il so discors in Senât inte discussion dal Statût regjonâl, ai
12 e ai 16 di Otubar 1962



https://fur.wikipedia.org/wiki/Tarvos_el_celtic

Tarvos el celtic al è il prin album des storiis a fumuts di Tarvos di Sandri Di
Suald. Al è stât publicât tal Jugn dal 1978.

Tarvos, cui soi amiis Bardus, Volrì e Totis, dopo jessi lât a fâ baldorie a
Aquilee, al scugne aruolâsi tes trupis patriarcjâls. I Venezians intant e àn
savût dal servizi segret dai gondoliars che al stâ rivant de Austrie un regâl
dal imperadôr pal patriarcje. E mandin alore dai spions vistûts di furlans par
robâ il regâl prime che al rivedi a Aquilee. Tarvos si nacuarç de robarie e al
comence l’inseguiment dai venezians. Chescj a scjampin a Vençon, aleade di
Vignesie. Par podè jentrâ Torvis e il so trop a fermin un famôs poete toscan che
al passave par chês bandis, Dante Alighieri, par cjapâi i vistîts. Dopo Vençon
l’inseguiment al continuarà viers Gurize par finî su la strade par Grau. Dopo
altris aventuris Tarvos al recupere il regâl fasint rivâ a Vignesie un fals.
Nomenât scudîr dal Patriarcje la storie e finìs cun Tarvos che al trai lis
cidulis.



https://fur.wikipedia.org/wiki/Tamav%C3%AAs

Il timavês o tamauês (par timavês tischlbongarisch) al è un dialêt todesc di
çocje bavaro-carintiane fevelât tal paîs di Tamau, in Cjargne. Al somee che
Tamau al sedi stât fondât di minadôrs de Carintie in dôs ondadis di
colonizazion: la prime viers l'an 1000, la seconde viers la fin dal XIII secul.
Propit chescj minadôrs a varessin puartât la lenghe che ancjemò in dì di vuê e
ven fevelade dai Timavês.

Van otobar auf, is cleachta beitar, lottuns ckaan vriid unt da schana bearnt
olabaila greasar. In monti, sezzn novembar, hozz chreink in gonzn too unt
cnochz, uma holba naina, dar bint hott onckeip zan pfifl af ola da saitn asar
aan soarga hott gamocht. Af Schunvelt, bosa aan anpflaisn apparaat honant as
meist da chroft van bint, honzuns zok as saina checkickait iis cheman af 120 km.
da schtunt. In seen too cnochz, ocht oarbazlait as van Eztraich hintar sent
cheman hont gamuast da maschindar varlosn unt ausar gianan zavuas, dribar
schtain afta pama, afta schtana as avn gonzn beig sent gabeisn.



https://fur.wikipedia.org/wiki/Stanislaw_Konarski

Stanisław Konarski, vêr non Hieronim Franciszek Konarski, (Żarczyce 30 di
Setembar 1700 - Varsavie 3 di Avost 1773), muini dai scolops, al fo un pedagôc
polac, un riformatôr educatîf, un scritôr politic, un poete e un dramaturc. Al
ven stimât par jessi il plui grant dai precursôrs de etât dai lums in Polonie.

Konarski al studià dal 1725 al 1727 al Collegium Nazarenum di Rome, dulà che al
deventà un insegnant di retoriche. Par insiorà la sô educazion al viazà in
France, in Gjermanie e in Austrie

Intal 1730 al tornà in Polonie dulà che al lavorà par fâ une gnove edizion dal
libri di dirit polac Volumina legum.

Dal 1736 Konarski al insegnà intal Collegium Resoviense di Rzeszów e intal 1740
al fondà il Collegium Nobilium, une scuele di prestiç di Varsavie pai fiis de
nobiltât basse (szlacht). Plui indenat, lant daûr ai metodis educatîfs proponûts
inte sô opare Ordinationes Visitationis Apostolicae... dal 1755, al riformà lis
scuelis dai Scolops polachis. Li sôs riformis a forin un moment di grande
impuartance inte modernizazion dal sistemi educatîf polac dilunc dal XVIII
secul.

In prin, Konarski al fo politichementri dongje al re Stanislaw Leszczynski e
daspò ae Famee di Czartoryski e al re Stanislaw August Poniatowski lant ai
innomenâts "gustâs de Joibe". Stanislaw August Poniatowski al volè fâi une
medaie in so onôr, cun parsore il so ritrat e la iscrizion mertorie par latin
Sapere auso.



https://fur.wikipedia.org/wiki/Spagn%C3%BBl

Il spagnûl (español) al è une lenghe romanze ocidentâl. E je la lenghe romanze
plui fevelade tal mont, doprade come lenghe ufiziâl in Spagne, in diviersis
stâts de Americhe Centrâl e in ducj i paîs de Americhe Meridionâl, infûr dal
Brasîl, Guyane e Suriname (par une liste complete dai paîs, cjale la tabele in
bande). Al è une des lenghis uficiâls de Union Europeane e des Nazions Unidis.
La lenghe e je ancje une vore fevelade, cence jessi ufiziâl, tai Stâts Unîts di
Americhe e te zone dal Sahara Ocidentâl.

Il spagnûl al è par solit cognossût cun chest non, ancje se secont uns studiôs
la lenghe e varès di jessi clamade castilian, soredut par rapuart cun lis altris
lenghis uficiâls dopradis te stesse Spagne: il catalan (català), il basc
(euskera) e il galizian (galego). Te Spagne, difat, la lenghe uficiâl e je il
castilian, cun lis altris trê lenghis ricognossudis come co-uficiâls.

Il latin volgâr al à dât origjin al dialet de zone centrâl de penisule iberiche,
che daspò si slargjà fintremai a rivâ aes zonis meridionâls e a afermâsi, cun
lis sôs variazions fonologjichis, come lenghe uficiâl dal Imperi spagnûl.

Tal principi dal XVI secul il spagnûl al fo introdusût in Americhe, in
Micronesie e intes Filipinis: al dì di vuê al è doprât dome tal continent
american.

Cu la espansion coloniâl in Afriche, la lenghe e fo espuartade ancje in Guinee
Ecuatoriâl e tal Sahara Ocidentâl.

L'alfabet de lenghe spagnole al à 28 letaris, comprendûts i doi digrams ch e ll,
che a son considerâts come un sôl segn, e la letare ñ, che e à il stes sun dal
furlan gn.

Tal spagnûl al esist dome l'acent sierât (´), che al po sormontâ lis vocâls, con
lis regulis elencadis daurman:

In pocjis peraulis, la letare \u\ e po jessi cuvierte da une dieresi (¨), par
indicâ che la particele güe o güi e à di jessi pronunciade "gue" o "gui", come
par esempli in pedigüeño.

Lis frasis interogativis e di esclamazion a son introdusudis rispetivementri dal
pont interogatîf invertît (¿) e dal pont esclamatîf invertît (¡).

Il spagnûl fevelât in Spagne, o chel imparât tai cors di lenghe in Europe, al è
spes une vore diferent dai tancj idiomis di origjin castiliane doprâts te
Americhe Latine. In gjenerâl, lis lenghis spagnolis feveladis te Americhe latine
a àn chestis carateristichis:



https://fur.wikipedia.org/wiki/Societ%C3%A2t_filologjiche_furlane

La Societât filologjiche furlane e je stade fondade ai 23 di Novembar dal 1919 a
Gurize.

I oms daûr la sô fondazion a forin i plui impuartants raprestants de culture
furlane in chê volte, come Giovanni Lorenzoni (che al fo ancje il prin
president), Bindo Chiurlo, Ugo Pellis, Ercole Carletti. La Filologjiche e fo
intitulade al glotolic gurizan Graziadio Isaia Ascoli, fondadôr dal studi de
dialetologjie in Italie e che al descrivè par prin in mût sientific la lenghe
furlane intal Archivi glotologjic talian (Saçs ladins, 1873).

La Filologjiche e fo costituide in Ent morâl cun Regio Decreto dai 7 di Avost
dal 1936; i siei fins a son presentâts intal prin articul dal Statût (aprovât te
samblee straordenarie dai socis ai 23 di Fevrâr dal 2003): promovi e slargjâ
l’ûs de lenghe furlane, prudelâ e valorizâ la minorance linguistiche furlane,
studiâ, cognossi e incressi la cussience dai problemis culturâi dal Friûl par
dut ce che al rivuarde la lenghe, la filologjie, la leterature, l’insegnament,
la formazion culturâl e professionâl, la storie, l'art, la musiche e il
spetacul, lis arts e lis tradizions popolârs, il studi, la conservazion, il
restaur e la valorizazion dai bens culturâi tant movii che no movii, tant
materiâi che no materiâi, che a vedin un particolâr interès linguistic,
architetonic, artistic, storic, archeologjic, etnografic, museâl, sientific,
bibliografic e archivistic par che ducj a puedin gjoldint. La Societât e promôf
la cognossince des lenghis e des culturis di minorance, e lis considere imprescj
di pâs tal mont e di fradilance tra i popui.

La Filologjiche e à un miâr di socis e al è un impuartant riferiment culturâl te
regjon Friûl-Vignesie Julie, e e à relazions e scambis culturâi cun associazions
e ents public e privâts e universitâts. E à ancje contribuît a lavôrs
impuartants come l'Atlant linguistic talian e l'Atlant storic linguistic
etnografic furlan.

La sede centrâl e je a Udin, ma a son sedis ancje a Gurize (par il Friûl
orientâl), Pordenon (par il Friûl ocidentâl) e Tumieç (pe Cjargne).



https://fur.wikipedia.org/wiki/Societ%C3%A2t_Filologjiche_Furlane

La Societât filologjiche furlane e je stade fondade ai 23 di Novembar dal 1919 a
Gurize.

I oms daûr la sô fondazion a forin i plui impuartants raprestants de culture
furlane in chê volte, come Giovanni Lorenzoni (che al fo ancje il prin
president), Bindo Chiurlo, Ugo Pellis, Ercole Carletti. La Filologjiche e fo
intitulade al glotolic gurizan Graziadio Isaia Ascoli, fondadôr dal studi de
dialetologjie in Italie e che al descrivè par prin in mût sientific la lenghe
furlane intal Archivi glotologjic talian (Saçs ladins, 1873).

La Filologjiche e fo costituide in Ent morâl cun Regio Decreto dai 7 di Avost
dal 1936; i siei fins a son presentâts intal prin articul dal Statût (aprovât te
samblee straordenarie dai socis ai 23 di Fevrâr dal 2003): promovi e slargjâ
l’ûs de lenghe furlane, prudelâ e valorizâ la minorance linguistiche furlane,
studiâ, cognossi e incressi la cussience dai problemis culturâi dal Friûl par
dut ce che al rivuarde la lenghe, la filologjie, la leterature, l’insegnament,
la formazion culturâl e professionâl, la storie, l'art, la musiche e il
spetacul, lis arts e lis tradizions popolârs, il studi, la conservazion, il
restaur e la valorizazion dai bens culturâi tant movii che no movii, tant
materiâi che no materiâi, che a vedin un particolâr interès linguistic,
architetonic, artistic, storic, archeologjic, etnografic, museâl, sientific,
bibliografic e archivistic par che ducj a puedin gjoldint. La Societât e promôf
la cognossince des lenghis e des culturis di minorance, e lis considere imprescj
di pâs tal mont e di fradilance tra i popui.

La Filologjiche e à un miâr di socis e al è un impuartant riferiment culturâl te
regjon Friûl-Vignesie Julie, e e à relazions e scambis culturâi cun associazions
e ents public e privâts e universitâts. E à ancje contribuît a lavôrs
impuartants come l'Atlant linguistic talian e l'Atlant storic linguistic
etnografic furlan.

La sede centrâl e je a Udin, ma a son sedis ancje a Gurize (par il Friûl
orientâl), Pordenon (par il Friûl ocidentâl) e Tumieç (pe Cjargne).



https://fur.wikipedia.org/wiki/Sivian/furlan

Te başe furlane a si fevele, oltre che al talian, ancje il furlan, ma chist al â
cualchi piçule diferenze (datrebande di paîs in in paîs al cambie un pôc) chi o
scrivarin un pôc a pôc li generalis e piçulis diferenzis: Torne a Sivian

genâr - zenâr fevrâr - fevrâr març - març avrîl - avrîl mai - mai jugn - gjuin
lui - lui avost - agost setembar - setembre otubar - otobre novembar - novembre
dicembar - diçembre

a fin di peraule li letaris d,v e g a an une particulare pronunçe: -d -> t / -v
-> f / -g -> c

il plurâl a si forme normalmentri cule -s ma a son dalis irregularitâs: -e (nome
se feminîl) -> -is [une talpe - do talpis] -d\-t\-v\-f\-g -> -s [tu tu sês
benvignûd - vuatris o seis benvignûs] -l -> -i [un baûl - doi baui] -on -> -ôns
(dolâ ca o e ô a indichin une cualuncue vocâl) [un roman - doi româns]

L' unic acent al ê chel circonfles (^) che se sule ultime vocâl a la slungje, sa
si cjate su l' ultime a la açente. Tal furlan di Sivian il circonfles a si cjate
nome te ultime vocâl

Le C a si lei come par talian, la ç a ê la c in furce, la c in cence a si scrîv
s



https://fur.wikipedia.org/wiki/Scriture_Cherokee

La scriture Cherokee a è un silabari inventât da Sequoyah par scrivi la lenghe
Cherokee intal an 1819. La sô invenzion a è particolarmentri interessant, pal
fat che Sequoyah, devant di inventâle, nol saveve ne lei ne scrivi.

Intor al 1809, impressionât dai "sfueis che a fevelin " dal lengaç scrit dai
blancs, Sequoyah al tacà a lavorâ par meti dongje un sisteme par scrivi la
lenghe cherokee. I siei prins esperiments ai forin cun pitograms/ideograms, ma
bielplan chest sisteme al si trasformà in chel di un silabari: venastâi che te
scriture cherokee ogni simbul al rapresente une silabe, e no un sôl foneme.
Cualchidun dai caratars al somee cetant a chei dal alfabet latin , ma la lôr
leture a è dal dut diferent (par esempli, la forme che par cherokee si la lei
/a/ a è scrite tantche la nestre D), pal fat che Sequayah al cjapà ad esempli
une scriture – l’alfabet latin – che nol ere bon di lei Il lavôr di Sequoyah al
durà 12 agn, e il so prodot al si slargjà cuntune sveltece impressionant: intor
al 1824, la maiorance dai Cherokees ai vevin imparât a lei e scrivi tal lôr
lengaç.

Ogni caratar al rapresente une silabe, come in tai kana gjaponês o inte scriture
lineâr B. I prins cinc caratars a rapresentin lis vocâls isoladis; a vegnin daûr
i caratars pa lis silabis combinadis di consonants e vocâls. L’ordin di leture
al è de çampe a drete, e dal alt viers il bas. Note: ‘v’ al rapresente une vocâl
nasâl.

Mentri che in altris lenghis, tantche il furlan la presince di desinis di miârs
di silabis e impaçarès un grum une scriture silabiche, il fat che la lenghe
cherokee e proviôt un numar plui scjars di silabis al rint pussibil cheste
maniere di scrivile, ancje se cun cualchi fastidi che o viodarìn plui sot.
L’ordin dai simbui e ancje il lôr aspiet a son stâts mudâts in tes primis
disinis di agns, soredut pe influence dai missionaris, che a cirivin di assimilâ
i natîfs. A’nd’è cualchi particolaritât inte maniere che cheste scriture a
spiegle la lenghe cherokee. Par esempli, lis silabis che a comencin cun /g/ a
son scritis compagnis di chês che a comencin cun /k/, siben che chês che a
tachin cun /d/ a son scritis in mût diferent di che a tachin cun /t/. Cundiplui,
la scriture origjinarie no diferenzie lis vocâls lungjis di chês curtis, e par
chest i scrits specialistics di vuê ai àn zontât une liniute pes vocâls lungjis.
E ancje a mancje la distinzion des silabis che a finissin cun “h” o cul stop
glotâl. Cussì, il caratar, Ꮡ al è doprât par scrivi su in su:dali, che al sarès
il numar 'sîs' (ᏑᏓᎵ), ma il stes caratar Ꮡ al pues jessi let suh, par esempli te
peraule suhdi, 'fishhook' (ᏑᏗ). Pes silabis che a finissin cuntune consonant
divierse da s, h, a si dopre une silabe cuntune vocâl mude. Par esempli, ᏧᎾᏍᏗ
(tsu-na-s-di) si lei ju:nsdi, venastâi 'piçul'. Ns in chest câs al ven scrit ᎾᏍ
/nas/. La vocâl /a/ a è trascrite ma no pronunziade.

Il silabari al vè un sucès grandonon e al fo doprât par desinis di agns par
stampâ il Cherokee Phoenix, un gjornâl in lenghe cherokee, par letaris, diaris e
recipis medichis. Al è ancjemò doprât vuê, massime intes glesiis, ancje se i
programs di scuele pe lenghe cherokee a doprin l’alfabet latin. A esist une
Wikipedia che e dopre cheste scriture.

Al è pussibil che il silabari cherokee al sedi stât un model pe scriture Vai,
començât a doprâ in Liberie intôr 1832/33. Un cherokee emigrât in Liberie,
Austin Curtis, e maridât intune impuartante famee Vai al divignì un impuartant
capo dal popul Vai. E vadì che nol è un câs se la "scrite suntune cjase" che e
puartà l’atenzion dal mont su l’esistence de scriture Vai a ere propit su la
cjase di Curtis.

La scriture cherokee a è rapresentade in Unicode, intes posizions da U+13A0 a
U+13F4.



https://fur.wikipedia.org/wiki/Sante_luzie

In Friûl, il timp des fiestis che a puartin a Nadâl, scomençât tai paîs di mont
cun San Niculau, al va indenant soredut pai fruts cu la fieste di Sante Luzie,
che e cole ai tredis di dicembar. A Udin e tes vilis de planure furlane, cheste
sante e cjape il puest di San Niculau tal puartâ sops e zugatui ai fruts,
massime chei plui piçui. Une volte tal cjâf lûc dal Friûl par cheste date si
metevin sù bancuts di dolçs e di zugatui fûr de glesie dal Redentôr, dulà che
justeapont e ven venerade la virgjine di Siracuse.

Oltri che in Furlanie si sa che sante Luzie e ven festezade in cierts paîs dal
Cjadovri, tai contôrs di Trevîs e di Verone e a Vignesie. Plui a soreli bonât
ancje in Valsugane e tal rest dal Trentin, dulà che i fruts a mètin sui balcons
i plats e lis scudielis cun dongje la semule pal mus, e a spietin i dons de
martare siciliane, che ai plui triscj ur distine une scorie.

Preade di cui che al veve dafâ cui mâi dai vôi, il cult par Sante Luzie si
slargjà te ete di mieç par dute la Italie. In Emilie, in Lombardie, in Venit e
in Friûl. E inmò in ciertis regjons da la Austrie, in Cechie e in Slavuachie,
dulà che e cuistà ancje funzions solstiziâls - come Jesù Bambin, San Niculau e
la Befane - puartant dons ai fruts.

Une volte, par dai il benvignût, si ufrivigi piçui dolçs, no plui grancj di un
carantan, che si leavin ai cordons des scarpis poadis su la bancje dal fogolâr o
su la basse dal balcon de cusine. E tes zornadis denant de sô fieste scjaps di
fruts a lavin sunant sampogns par nunziâ la sô vignude.

Fintremai tes riformadis Danimarcje e Svezie il 13 di Dicembar al è festezât cu
la elezion di une "virgjine savie" che, compagnade di altris fantatis cun
viestis blancjis e furnide sul cjâf di une corone che e ten adun siet cjandelis
impiadis, e va pes stradis e pes cjasis a racuei dons. Chescj regâi a vignaran
po daspò puartâts ai fruts des scuelutis e a vielis che a son sotetâts tai
institûts che a asistin i puars.

Sante Luzie benedete, àò di dile propri sclete? Jo i vorès dal to bon cûr un
plasej …devantdaûr!

Ce mi zovie mai la viste su la tiere cussì triste? Ce ào di fâ mo' dai miej voj
quan'che il mont al è un imbròj?

Ce biel viodi chês maséris, chest ledàn, chestis tristeris, chestis tantis
robarîs par chel mostro di paîs!

Viodi musis rabeòsis, onglis lungjs e cragnôsis, balarìns e cjocheljs ch'a
blestemin sot lis stelis!

Ce biel gust viodi frutatis sgherlis, sòcis, sfazzadatis; o fantàz cussì dordei
ch'a no san cjatâ di miej!

Sante Luzie benedete, ào di dîle propri sclete? No saréssial miej sèi vuarp e pa
l'anime e pal cuarp?



https://fur.wikipedia.org/wiki/Sant_Ramacul

Nassût dongje la metât dal III secul, la devozion viers chest sant, e je une
vore difondude in dute la regjon. Lis notiziis che o cognossin a son vonde
pocjis, ma une liende vonde difondude e conte che Sant Marc l'evangjelist,
mandât da Sant Pieri a convertî la alte Italie, une volte rivât a Aquilee, al
cjatà un om che si clamave Ramacul. Une volte convertît al cristianisim, Ramacul
al deventà il vescul de citât.

Une version de liende e conte che al fo Sant Pieri in persone a consacrâlu. Sant
Pieri al mandà Sant Marc in Egjit mentri Ramacul al vignì mandât a Aquilee,
indulà che Fortunât al deventà il so diacun. Une volte difondude le peraule di
Idiu, e forin martirizâts ducj doi sot dal imperadôr Neron mediant decapitazion.
La liende e vûl che vegnin tignûts inte Cripte Mesenziane de Basiliche di
Aquilee.

Sant Ramacul e San Fortunât a son i patrons de regjon Friûl-Vignesie Julie e des
citâts di Udin, Buje, Grau e Hermagor, in (Austrie). A son anche i protetôrs de
Arcidiocesi di Gurize e co-protetôrs de Arcidiocesi di Lubiane.



https://fur.wikipedia.org/wiki/San_Zor%C3%A7_di_Noi%C3%A2r

San Zorç di Noiâr al è un comun inte Basse ocidentâl, che al dì di vuê al fâs
part de provincie di Udin e al à 7.312 abitants.

Par chest comun de Basse furlane e passave, une volte, la vie Annia, che di
Padue e rivave fin a Aquilee. Propite ator di cheste strade, a son nassudis lis
frazions di San Zorç: Ziline, Cjarisà, Zucule. Dome plui tart e je nassude Sant
Zorç. Prime sot il Patriarcjât di Aquilee, dopo sot chel di Sant Marc, tal 1521
Sant Zorç al passe sot de Austrie e al devente confin dal Friûl Orientâl.
Graziis a cheste posizion di confin, al puart e ae buine viabilitât, Sant Zorç a
devente ben prest un paîs di grande impuartance te Basse Furlane. Durant la
Prime Vuere Mondiâl, e ven creade une Universitât di medisine clamade Università
Castrense (tal paîs e je ancjemò une vie cun chest non) pe formazion di miedis e
infermîrs che a davin il so jutori inte vuere. Ta cheste Universitât si son
laureadis 1200 personis. Cule Seconde Vuere Mondiâl il paîs al a scomençât a
sufrî une crisi economiche che e a puartât tancj "Sanzurzîns" a lassâ il lôr
paîs.

Al dì di vuê, San Zorç al gjolt di une buine posizion che e a permetût il svilup
da zone industriâl Ausse-Cuar.



https://fur.wikipedia.org/wiki/Salisburgh%C3%AAs

Il Salisburghês al è un dai stâts federâts (tod. Bundesländer) austriacs, logât
tal nord dal paîs. Al confine a Jevât cule Stirie, a sud Jevât cun la Carintie,
a sud cul Tirôl, a sud Bonât cule Italie (Provincie di Bolzan, te regjon
Trentin-Sud Tirôl), a Bonât cul Tirôl, tal nord cun la Gjermanie (Baviere) e a
nord Jevât cule Alte Austrie. Al rientre te euroregjon Salzburg-Berchtesgadener
Land-Traunstein. La capitâl (tod. Landeshauptstadt) e je Solsburc (tod. Salzburg
- 150.000 ab. ce.). Altris citâts rilevantis a son: Bischofshofen, Hallein,
Saalfelden, Sankt Johann im Pongau e Zell am See.

Te parte meridionâl dal stât a si cjatin lis cjadenis montuosis dalis Alps
Centralis (Hohe Tauern), cun tantis cimis che a superin i 3000 m; a Jevât e a
nord il Massiç dal Dachstein e lis Alps di Berchtesgaden. Il cors d'aghe
principâl tal Salisburghês al è il Salzach, ch'al si bute tal Inn.

Confrontât cun il prodot intern lord dale Union Europeane in forme di podê di
acuist , il Salisburghês al à un indis di 133.3 (EU-25:100) (2003).

Il Salisburghês al è dividût intune citât statutarie (tod. Statutarstadt) – che
e je Solsburc (targhe automobilistiche: S) – e in cinc distrets (tod. Bezirke).

Dal 2004 la governadore (tod. Landeshauptfrau) dal Salisburghês e je Gabi
Burgstaller, dal SPÖ (Sozialdemokratische Partei Österreichs; voltât "Partît
socialdemocratic de Austrie").



https://fur.wikipedia.org/wiki/Sal%C3%BBt

La salût e je il bon funzionament di un organisim cun dutis lis lis sôs funzions
dal livel plui piçul (celulâr) al plui grant (sociâl). In cjamp sanitari, la
salût e je chê che permet a un organisim che al funzione di rispuindi ai
cambiaments par ripuartâlu a un stât belançât stabil cognossût come "omeostasi".

Une altre acetade definizion di salût e je chê de Organizazion Mondiâl de
Sanitât (OMS) che e dîs che "la salût e je un stât di benstâ complet fisic,
mentâl e sociâl e no nome mancjance di malatie o di infermitât". Intai ultins
agns la definizion e je stade inzornade "par vê une vite sociâl, economiche e
produtive". Cheste definizion, no cence cualchi fale, e à di jessi viodude tant
che un procès inviât che al puarte a regolâsi tant che al è in vore daûr lis
domandis di vite e i cambiaments di significât che nô o din a la vite. La
definizion dal OMS e je viodude sedi che un obietîf ideâl che une proposizion
realistiche.

La salût e ven considerade un dirit di ducj e al è da pît di ducj chei altris
fondamentâi de int e che al dâ al Stât e a lis sôs aministrazions decentradis
compits plui fuarts che no nome la gjestion di un sisteme sanitari: o varessin
di viodi e cirî ducj chei fatôrs che sburtin cuintri la salût coletive e, tal
stes timp, dâi cuarde a di chei che son a favôr. In chest cuadri, la salût e ven
viodude plui un mieç che un fin e po jessi definide tant che une risorse di ogni
dì che e fâs vivi a la int une buine vite a livel individuâl, sociâl e economic.

Si use zontâ che a son cuatri ponts gjenerâi di tignî di voli: "uman biologjic",
"di svilup", "di stîl di vite" e "di organizazion da la salût". Cussì la salût e
je mantignude cu la pratiche de medisine, ma ancje e pues jessi incressude dal
jutori personâl. Ativitât fisiche, control dal pês dal cuarp, diete moderade,
molâ di fumâ e altri abûs di sostancis, mancul tension cuotidiane a son esemplis
di piçui pas par incressi la salût di ognun. Il bonvivi (p par inglês Wellness)
e je une maniere doprade a lis voltis par descrivi il benstâ psicologjic.

La tradizion popolâr e viôt san cui che al è passût, cui che nol à dolôrs, fiere
o altri discomuts, tant di no rivâi a lis sôs voris: chei impegns che a vegnin
(simpri daûr la tradizion popolâr) plui cu l'etât e cui compits sociâi. Cheste e
je une definizion di "bon sens" ma e je pôc misurabil.



https://fur.wikipedia.org/wiki/Roman%C3%A7

Il romanç (o rumanç) e je une des cuatri lenghis nazionâls de Svuizare, insieme
cun todesc, talian e francês. Il romanç al è lenghe uficiâl dal Cjanton Grison e
lenghe uficiâl parziâl de Confederazion (al ven a stâi nome tai rapuarts tra
Berne e i plaidadôrs romançs. E je une des lenghis retoromanzis, consideradis
derivadis dai volgârs latins che une volte a jerin fevelâts cun continuitât
intes Alps centrâls e orientâls e che vuê a àn lassâts dome isulis lenghistichis
daûr. Intal censiment dal 2000, al jere fevelât come marilenghe di 35.095
residents dal cjanton svuizar dai Grisons (Graubünden) e di 60.815 considerât
ancje la categorie di chei che lu definissin la lenghe che a doprin plui spes.
Chest al corispuint al 0,5 % de popolazion svuizare, mancul de metât de
comunitât plui grande di fevelants di lenghis no uficiâls (Serp-Cravuat, cun
111.000 personis).

Il romanç al è stât standardizât intal 1982 di bande dal linguist di Zuric
Heinrich Schmid; la variant standard e ven par solit clamade Rumantsch Grischun.
In cheste ortografie si à cirût di limitâ i caratars e lis grafiis stranis, par
rindi plui facile la sô acetazion. Par chest, lis peraulis cul sun /tɕ/ seguît
di /a/, /o/, /u/ a àn il grafeme <ch> (par esempli chalanda), parcè che sei i
fevelants de Engadine (chalanda) che chei dal teritori renan (calanda) si
spietin une grafie cuntune <c>. Purpûr, <che> e <chi> a son pronunciâts /ke/ e
/ki/, viodût che il grafeme <k> al è stât considerât no adat a une lenghe
romanze come apont il romanç; di conseguence, li peraulis cun /tɕ/ plui /e/ o
/i/ a son scritis cun <tg> (par esempli tgirar) invezit di <ch>. Al ven ancje
doprât <sch> par indicâ sei /ʃ/ cge /ʒ/, e <tsch> par /tʃ/, une convenzion che e
ven dal todesc, il che al rint la grafie un compromès tra il standard todesc e
chel di altris lenghis romanzis come il talian o il francês, e che a fasin capî
come spes inte standardizazion di lenghis minoritaris no si va dome daûr
criteris linguistichis (ven a stâi cirî di rapresentâ tal mût miôr i suns di une
lenghe) ma a jentrin in zûcs ancje cuestions politichis e culturâls.



https://fur.wikipedia.org/wiki/Progressive_Fighting_System

Progressive Fighting System (PFS) jè un sistema di combatiment creât da Paul
Vunak e basât sul Jeet Kune Do.

Il PFS jè considerât un sistema cetant eficjace in combatiments da strade, cun
l'impuartance dade as testadis, gjinochiadis, gomitadis e al trapping. Chescj
tecnichis 'a formin la base di chel chal è il RAT program, il sistema di
combatiment insegnât a fuarce speciâls americanis, svilupât propri cun l'aiût di
Vunak. Vunak al à simpri sostenût che il JKD nol insegne tecnichis superiors, ma
al svilupe un combatiment eficjace e atribûts superiors. No ci 'a son tecnichis
superiori in i arts marziâls, bensì metods di alenament superiors. Simpri stant
a ciò chal sostiene Vunak, le tecnichis di JKD 'a son prese da altre arts
marziâls. L'obietîf jè chel di usâ une tecniche pal plui breve temp possibile,
fintremai che la portate o la situazion nol cjambia, richiedint una altre
tecniche, possibilmentri di una altre arte marziâl. Chest al vale ancje par le
tecnichis ideadis propri da Vunak, come il straight blast tirât in avanzament
rapid (a travolgji l'aversari) e le tecnichis di headbutt, da usâ dome e
esclusivamentri cuant che la situazion il permete. Carateristiche peculiâr dal
PFS jè ancje l'utiliz di protezions pesants durante i alenaments par chei che
vengjin definîts crash test overo des prove di agression a plen contat.



https://fur.wikipedia.org/wiki/Prime_Vuere_Mondi%C3%A2l

La prime vuere mondiâl (cognossude ancje come la grande vuere) e fo une vuere
che si davuelzè principalmentri in Europe tra il 1914 e il 1918, provocant
milions di muarts e cambiaments grandonons pe situazion politiche mondiâl.

Lis fuarcis aleadis (Ream Unît, France, Russie e plui tart Italie e Stâts Unîts
di Americhe) e sconfizerin lis potencis centrâls (Austrie-Ongjarie, Gjermanie,
Bulgarie e Imperi Otoman).

Gran part dai combatiments de Prime Vuere Mondiâl a forin sul Front Ocidentâl,
jenfri di un sisteme di fortificazions e trinceis che a lavin dal mâr dal Nord
fintremai i confins de Svuizare. Chest sisteme in scjale plui piçule e fo
aplicât ancje sul front talian, mancul intal front orientâl, dulà che i spazis a
jerin plui grancj, cun planis e pocjis feradis. Altris combatiments a si
davuelzerin sul mâr e sot di lui, e ancje, pe prime volte te storie, par aiar.
Plui di nûf milions di soldâts a muririn insieme cun tancj altris civîi.

La vuere e causà la disintegrazion di cuatri imperis: chel Asburgjic, chel
todesc, chel rus e chel otoman. La Gjermanie e pierdè ducj lis colonis, e a
nasserin gnûfs stâts come la Cecoslovachie e la Jugoslavie, e altris a forin
tornâts a creâ (Polonie).

La grande vuere e fo une roture decisive cul vieri ordin dal mont, vignût fûr da
lis vueris napoleonichis e che al jere stât un pôc modificât des rivoluzions
nazionalistic de metât dal XIX secul.

Il motîf scatenant de vuere e fo la coparie dal Arciduche d'Austrie Francesc
Ferdinant a Sarajevo, in Bosgne, ai 28 di Jugn 1914 di bande di un iredentist
serp, Gavrilo Princip.

La grande vuere in Friûl e à vût un rûl une vore impuartant; sedi parcè che
propite te nestre tiere a combaterin talians di une bande e austro-ongjarês di
chê altre, sedi parcè chè di fat dome cun la fin dal conflit la piçule patrie e
tornà a jessi unide sot il Rean di Italie.

Cul començament de vuere, il 24 di Mai dal 1915 Udin e deventà la sede dal
comant suprem dal esercit talian

La Italie e jentrà in vuere insieme cun i Aleâts cuintri da l'Austrie-Ongjarie
ai 24 di Mai dal 1915 par liberâ lis citâts talianis di Trent, Triest e la
Vignesie Julie che ancjemò a jerin sot da l'Austrie-Ongjarie, ma che a jerin dal
pont di viste lenghistic, storic e culturâl leadis al Italie; un altri fin al
jere chel di espandi l'imperialisim talian su dut il Mediterani tacant dal
Adriatic e dai Balcans. La vuere e terminà par l'Italie ai 4 di Novembar Italie
1918, Une dì prime Triest e fo tornade a unî a la Maripatrie. Daspò di cheste
vuere il Friûl orientâl che fin ta chel moment a si cjatave "Di là dal Clap", al
fo riunît al Friûl udinês.



https://fur.wikipedia.org/wiki/Poetis_trastolons

Trastolons poetas anarchics par une culture usmatiche e une lenghe caraibiche,
messedade e psicoironiche. Nasûts dai anarchics da Basse Furlane, indians dai
baraz e Pêl, Falcs e Farcs, Farkadizis e Bioregjonalisin anarcosituatsionist
jenfri Pasolini, Otmar Mainardis e Bookchin, Cespuglio, Tibalt, il discors a si
imberdee. Dopo di Usmis a tachin a puarta indenant un progjet di viarzidure ae
critiche postinzirliche. Tal 1996 lis primi robis cun Federico Tavan tai dincj e
une carotule tal cûl. Dal 1998 il prin libri, cul manifest poetic "Tons
trastolons", tal 2001 il libri disc postironic "Tananai" dulà che ai prins
autors Lussia di Uanis, Raffaele BB Lazzara, Stiefin Morat, Maurizi Mattiuzza,
Fabian Riz, Guido "Che" Carrara, Vera Puema, a si zontin ducj chei elements da
culture furlane in moviment e libertarie. Tal 2002 l' ultimi concert a
Baires.Podopo a tachin colaborazions diviarsis e incrosaments che a puartin
dentri cheste ereditat cultural e politiche, rivant tal "Tavan poetic strike"
dal 2014 e tal "TRASFANCUL TRANSARTISTIK" dal Avril 2015 a Cormons/Krmin / Free
Brda.



https://fur.wikipedia.org/wiki/Pieri_Savorgnan_di_Brac%C3%A0

Pieri Savorgnan di Bracà (Pietro Paolo Savorgnan di Brazzà, plui cognossût sicu
Pierre Paul François Camille Savorgnan de Brazza) (26 di Zenâr 1852 - 14 di
Setembar 1905) al fo un esploradôr talian di famee furlane nobile, naturalizât
francês. Lui al fo il prin a vierzi lis esplorazions de rive di drete dal Flum
Congo, che a saran la base pes coloniis francesis inte Afriche ocidentâl. Il sô
segn distintîf e jerin lis buinis manieris, la amabilitât, il fasin fisic e la
ricercje di un contat pacific cu lis popolazions africanis.

Nassût a Rome, al jere il setim fi dal cont Ascani Savorgnan di Brazzà, un nobil
de famee dai Savorgnan che controlave la citât di Udin; in graciis ai contats
dal pari in France, Pieri al rivà a jentrâ inte academie navâl di Brest, in
Bretagne, e daspò al diplome al fo assegnât ae nâf Jeanne d'Arc, direte in
Alzerie; culì al fo sconvolt da lis esecuzions di bande da lis trupis francesis
dai ribei in Cabilie.

La sô mission sucessive e fo su la nâf Venus, che si fermave spes intal Gabon, e
tal 1874 Savorgnan di Brazzà al fasè doi viaçs dilunc i flums Gabon e Ogoue. Pôc
daspò al domandà il permès al govern par esplorâ l'Ogoue fin a lis risultivis, e
in gracie a amîs potents, come Jules Ferry e Leon Gambetta, al rivà a otignî il
permès e ancje une part dai fonts che i coventavin, cuvierzint il rest cui siei
bêçs. Al deventà ancje citadin francês, sielzint di voltâ par francês ancje il
so non.

Cheste spedizion e durà trê agns, dal 1875 al 1878, cu la compagnie dome di un
miedi, di un naturalist e di un cuatri fants senegalês, plui stofis in coton e
imprescj di doprâ come mieçs pal barat; Pieri al le une vore jentri, fassinant e
fevelant spes cui natîfs.

I francês autorizarin une seconde mission, dal 1879 al 1882. Rivât al flum Congo
tal 1880, Brazzà al ufrì al re Makoko dai Bateke di meti il so ream sot de
protezion de France. Makoko, interessât a lis pusibilitâts di cumierç e a cjapà
plui podê dai siei rivâls, al firmà un tratât, cun cui al fo ancje permetût ai
francês di stabilî un avampost a Ncuna, un puest che daspò al fo clamât
Brazzaville e che vuê e je la capitâl de Republiche dal Congo.

Tal 1886 al fo nomenât governatôr gjenerâl dal Congo francês, aplicant pais
discretis e condizions umanis tai confronts dai locâi, che a jerin dut il
contrari di ce che sucedeve su la altre rive dal Congo, sot il control dai
belcs; chest contrast al vignive di continui metût in evidence dai gjornaliscj,
e il numar dai nemîs di Brazzà al aumentà, fin al 1898, cuant al fo parât vie
par vie da lis vôs metudis in zîr dai rivâi. Tal 1905 i fo domandât di dâ une
cjalade a lis situazions umanis intes coloniis francesis, ma il so sclet
rapuart, ch'al denunciave dut ce che al sucedeve, al fo censurât de Assemblee
Nazionâl parcè che masse imbaraçant. Al murì dut di un bot a Dakar, secont
cualchidun par invelenament.



https://fur.wikipedia.org/wiki/Otmar_Mainardis

Danilo Stampetta insegnant e poete, nassût a Udin dal 1935. Cui siei pseudonims
di Otmar Mainardis e di Anonimo Friulano a son stadis publicadis tra lis poesiis
plui gnovis e interessantis dai agns Sessante e Setante in Friûl.

Une prime publicazion e je jessude su "Friuli d'oggi", orghin di informazion dal
Moviment Friûl, po dopo, tal 1971, ducj i componiments a son stâts tirâts dongje
in doi libruts: "Muart antighe dal Friûl Friûl" e "Celtics inovâi".

La poesie di Otmar Mainardis e à une potence evocative straordenarie e messedant
cun risultâts une vore alts lis formis de epiche e de liriche e à vût il presi
di une origjinalitât uniche. Otmar Mainardis al è stât preseât ancje dopo
passâts une vore di agns di altris moviments culturâi inovadôrs e une vore
impuartants, tant che Usmis e i Trastolons. Raff BB Lazzara al à scrit un
articul interessant su chestis oparis te riviste "La Comugne"; i libruts
origjinâi dal 1971 a son une vore dificii di cjatâ, e tal 2008 Sandri Carrozzo
al à curât une gnove publicazion cun notis e adatament ortografic, che si pues
leile intun blog di pueste.



https://fur.wikipedia.org/wiki/Orlando_furioso

L'Orlando furioso, par furlan Orlant furiôs, al è un poeme cavalaresc in otavis
di Ludovì Ariosto.

Ariosto al scomençà a scrivi l'Orlant furiôs tal 1505, cuant che al veve il
gardenâl Ipolit d'Este come protetôr; tal 1516 e fo stampade la prime edizion. A
forin mandadis fûr altris doi: une tal 1521 e une tal 1532, cheste ultime cu lis
diferencis plui grandis: a forin zontâts gnûfs cjants e la lenghe e fo
modificade, bandonant il lengaç mieç padan e mieç toscan e doprant chel
florentin codificât da lis Prose della volgar lingua, Prosis de lenghe volgare,
di Pieri Bembo, che al jere amì dal poete di Ferare, tal 1525.

A son ancje otavis de storie de Italie e cinc cjants, mai inserîts intune opare,
che no o savìn se a forin scrits par jessi part dal poeme.

Il poeme, che al à XLVI cjants, al continue la storie dal Orlando innamorato
(Orlant inamorât) di Mateu Marie Boiardo, che nol jere mai stât terminât. Lis
vicendis a son ambientadis tal periodi des vueris di Carli Magn cuintri i
musulmans contadis tes poemis cavalarescs medievâi. Come tal Orlant inamorât,
ducj i personaçs a vuelin otignî alc (par esempli une femine), cussì lis lôr
diviersis storiis a si ingropin e a àn di frontâ un grum di aventuris
maraveosis.



https://fur.wikipedia.org/wiki/Nunsiade

La Nunsiade e je tra lis tradizions furlanis dal timp prin di Nadâl, chê di
cjantâ il Vanzeli di Luche dal verset 26 al verset 38 dal prin cjapitul dulinvie
la novene di Nadâl. Chel toc che al tache cun: "Tal sest mês Diu al mandà..."

Al è clamât in latin "Missus" e in furlan "Nunsiade". Cheste tradizion a ven
screade dal Patriarcje Francesc Barbato inte Glesie di Sante Marie in Cjistiel a
Udin tra il 1596 e il 1616, e scomençà subite a slargjâsi pai paîs fintremai a
deventâ une costumance. De fin dal secul XVII diviers autôrs furlans tant che
Zuan Batiste Tomadini, Antoni De Zorzi, Meni Pecile, Vigj Comencini, Zuan
Batiste Candot, Jacop Tomadini e Vittorio Franz meterin la lôr art al servizi de
Nunsiade. La version di Candotti e je cjantade ancjemò in cualchi glesie che e
presee lis tradizions.

Opare di art e di fede e je stade dedeade a don Mario Tavano, no dismenteât
plevan di Sant Vît di Feagne. La "prime" a je stade tignude vie pal Avent dal
2004 a Magnan, cuistant cu le sô intime e sintude anime profonde i compliments
di monsignor Pieri Brollo, arcivescul di Udin, che à vude in regâl la partidure
de opare. Ogni an e à vût plui di une repliche, al è stât eseguît ancje intal
Domo di Udin e inte glesie mari di Aquilee.

Il test al è gjavât fûr de Bibie Furlane, voltade di pre Toni Beline, e buride
fûr intal 1997 dal Istitût "Pio Paschini". La musiche e je scrite di Giuliano
Fabbro (diplomât in pianoforte e composizion). Cheste prime version furlane e je
par vôs blancjis, l’agnul, vôs di oms, cui che al conte (storic), sopran
soliste, la Madone, e piçule orchestre. Al è cussì nassût il prin Missus in
furlan clamât come de tradizion, La Nunsiade.



https://fur.wikipedia.org/wiki/Numar_re%C3%A2l

Il concet plui intuitîf di numar al è chel dai numars naturâi ( N = { 0 , 1 , 2
, … } {\displaystyle \mathbb {N} =\{0,1,2,\dots \}} ) e nus permet di contâ i
elements di un insiemi (o vin cinc—5—dêts intune man), di stabilî un ordin (al è
rivât il tierç—il numar 3) o di cjapâ misuris aprossimativis (la lungjece di
cheste strade e je il dopli—2 voltis—di chê altre). Dispès a si àn di unî dai
insiemis (tropis monedis aio se o'nd ài 3 intune sachete e 2 inta chê altre?) o
contâ plui voltis la stesse cuantitât (trop cjarbon isal in 4 sacs di 10
chilos?). Lis operazions di some ( 3 + 2 = 5 {\displaystyle 3+2=5} monedis in
totâl) e moltiplicazion ( 4 × 10 = 40 {\displaystyle 4\times 10=40} chilos di
cjarbon) dai numars naturâi a son di aiût ta chescj câs e il risultât al è di
gnûf un numar naturâl. A son altris operazions, come la sotrazion e la division,
che no simpri àn un sens inte struture dai numars naturâi. Par chest mutîf, si è
sintude la necessitât di introdusi i numars intîrs ( Z = { ⋯ − 2 , − 1 , 0 , 1 ,
2 , … } {\displaystyle \mathbb {Z} =\{\dots -2,-1,0,1,2,\dots \}} ), dulà che
ancje la sotrazion e je simpri definide. Se, in plui, si vûl podê dividi par un
cualsisei numar diviers di zero, ai vûl considerât i numars razionâi ( Q = { q =
n / m : n , m ∈ Z  e  m ≠ 0 } {\displaystyle \mathbb {Q} =\{q=n/m:n,m\in \mathbb
{Z} {\text{ e }}m\neq 0\}} ).

Oltri dal fat che cuant che si somin, moltiplichin, sotrain o dividin doi numars
razionâi simpri si oten un altri numar razionâl, i numars razionâi a àn ancje la
proprietât di jessi dens, vâl a dî che tra doi cualsisei numars razionâi si
cjate simpri un altri numar razionâl. Si pues duncje vê la sensazion che i
numars razionâi a son suficients par descrivi lis grandecis continuis. Cun dut
achel, bielzà i matematics e gjeometris de Grecie classiche (600−300~a.C.) si
jerin inacuarts che a esistin des cuantitâts che no si puedin rapresentâ
esatementri cuntun numar razionâl. Tipics esemplis a son la lungjece de diagonâl
di un cuadrât di lât unitari o la circonference di un cercli di diametri
unitari. I numars reâi a risolvin chest probleme.

L'insiemi R {\displaystyle \mathbb {R} } dai numars reâi al è duncje l'insiemi
di ducj i numars che a coventin par rapresentâ une grandece reâl. Al conten i
numars razionâi (cul lengaç de teorie dai insiemis R ⊃ Z ⊃ Q ⊃ N {\displaystyle
\mathbb {R} \supset \mathbb {Z} \supset \mathbb {Q} \supset \mathbb {N} } ) e i
numars irazionâi. I numars razionâi, introdots te sezion prime, si puedin pensâ
come i numars decimâi finîts (par esempli, 5 o ancje 3 , 25 = 13 / 4
{\displaystyle 3,25=13/4} ) e i numars decimâi infinîts periodics (par esempli,
7 / 3 = 2 , 3 ¯ = 2 , 333 … {\displaystyle 7/3=2,{\bar {3}}=2,333\dots } o 2141
/ 495 = 4 , 3 25 ¯ = 4 , 3252525 … {\displaystyle 2141/495=4,3{\overline
{25}}=4,3252525\dots } ). I numars irazionâi, al contrari, a corispuindin ai
numars decimâi infinîts no periodics (par esempli, 2 = 1 , 414214 …
{\displaystyle {\sqrt {2}}=1,414214\dots } ).

Intai ûs plui teoretics e, in gjenerâl, lì che al è preferibil evitâ des
aprossimazions, i numars irazionâi a si rapresentin cun dai simbui o des
letaris.  Tra i plui famôs si àn il numar π = 3 , 14159 … {\displaystyle \pi
=3,14159\dots } , che al lee il diametri e la circonference di un cercli, e il
numar di Euler (o di Napier) e = 2 , 71828 … {\displaystyle e=2,71828\dots } .
Un altri simbul al è 2 = 1 , 41421 … {\displaystyle {\sqrt {2}}=1,41421\dots } .
Al è interessant menzonâ che e esist une diference tra chest ultin esempli e i
doi precedents. Il numar irazionâl 2 {\displaystyle {\sqrt {2}}} al è une
soluzion de ecuazion polinomiâl x 2 − 2 = 0 {\displaystyle x^{2}-2=0} e a si dîs
un numar algjebric. Al contrari, si pues dimostrâ che no esistin ecuazions
polinomiâls a n x n + a n − 1 x n − 1 + ⋯ + a 1 x 1 + a 0 = 0 {\displaystyle
a_{n}x^{n}+a_{n-1}x^{n-1}+\dots +a_{1}x_{1}+a_{0}=0} cun coeficients { a i } i =
0 n {\displaystyle {\{a_{i}\}}_{i=0}^{n}} razionâi che a vedin π {\displaystyle
\pi } o e {\displaystyle e} come soluzion.  I numars irazionâi di chest tip si
disin numars trassendents.

Par rapresentâ i numars reâi si pues ancje usâ une rete ordenade o as cartesian
e si dîs che e esist une corispondence biunivoche tra i ponts de rete e i numars
reâi o, in maniere ecuivalente, che a cualsisei pont de rete si pues associâ un
e un sôl numar reâl. Chest as al ven clamât rete reâl. Intes figuris a drete si
pues viodi come cjatâ i ponts che a corispuindin a 2 {\displaystyle {\sqrt {2}}}
e π {\displaystyle \pi } cun des costruzions gjeometrichis.

Prime di dâ une definizion rigorose dai numars reâi, al conven introdusi des
proprietâts dal insiemi R {\displaystyle \mathbb {R} } che lu incuadrin dentri
di classis matematichis plui gjenerâls.

Di un pont di viste algjebric, l'insiemi R {\displaystyle \mathbb {R} } dai
numars reâi al è un cjamp. Di fat, lis dôs operazions fondamentâls tra i
elements di R {\displaystyle \mathbb {R} } , la some "+" e il prodot " ⋅
{\displaystyle \cdot } ", a sodisfin chestis proprietâts:

Al è util menzonâ che pal prodot (o moltiplicazion) si use ancje il simbul " ×
{\displaystyle \times } " (par esempli, a × b {\displaystyle a\times b} ) o,
plui semplicementri, nissun simbul (par esempli, a b {\displaystyle ab} ). Par
prionte, al è facil viodi che l'opuest di a {\displaystyle a} al è a ~ = − a
{\displaystyle {\tilde {a}}=-a} . Duncje, la sotrazion e je semplicementri une
some cun l'opuest: a − b = a + ( − b ) {\displaystyle a-b=a+(-b)} . Il stes
discors al vâl pal inviers e la division: a ¯ = 1 a {\displaystyle {\bar
{a}}={\frac {1}{a}}} e a b = a ⋅ 1 b {\displaystyle {\frac {a}{b}}=a\cdot {\frac
{1}{b}}} .

Se si prove a verificâ cualis des sîs proprietâts a son sodisfatis inta chei
altris insiemis numerics introdots inte Sezion 1.1, si viodarà che l'insiemi dai
numars razionâi Q {\displaystyle \mathbb {Q} } al è ancje chel un cjamp, za che
dutis lis proprietâts si cumplissin. I numars intîrs Z {\displaystyle \mathbb
{Z} } , invezit, no sodisfin la proprietât 6, e i numars naturâi N
{\displaystyle \mathbb {N} } nancje la proprietât 5.

Introdusìn chi un risultât che al vâl in ducj i cjamps algjebrics (ancje se
l'enunziât si riferìs dome a R {\displaystyle \mathbb {R} } ) e che al è une
direte conseguence de proprietâts elencadis parsore. La leç di anulament dal
prodot e je une vore utile inte risoluzion des ecuazions.

a {\displaystyle a} al pues jessi avuâl a zero o diviers di 0. Se al è avuâl, la
dimostrazion e je finide.

Se al è diviers di 0, alore al esist l'inviers di a {\displaystyle a} . Il
prodot 1 a ( a b ) {\displaystyle {\frac {1}{a}}(ab)} al è avuâl a zero za che a
b = 0 {\displaystyle ab=0} . Però, pe proprietât associative de moltiplicazion
si à

In maniere intuitive si sa che, dâts doi numars, al è simpri pussibil ordenâju,
o sei dî cuâl dai doi al è plui piçul di chel altri. Elenchìn cumò des
proprietâts che a definissin in maniere rigorose l'ordin dai numars reâi e che a
identifichin l'insiemi R {\displaystyle \mathbb {R} } come un cjamp totalmentri
ordenât.

Par cualsisei numars reâi a {\displaystyle a} ,  b {\displaystyle b} e  c
{\displaystyle c}  si à

A esistin diviersis manieris di definî l'insiemi R {\displaystyle \mathbb {R} }
dai numars reâi in maniere rigorose. Chi daurman o din dome une definizion,
viodût che lis altri a son un pôc plui complicadis e a àn bisugne di nozions
matematichis no elementârs.

Chestis trê proprietâts a son suficientis par definî R {\displaystyle \mathbb
{R} } , viodût che si pues dimostrâ che cualsisei altri insiemi che al sodisfi
lis trê proprietâts al "coincît" cun R {\displaystyle \mathbb {R} } .

Provìn a spiegâ un pôc miôr la completece secont Dedekind: al sedi S
{\displaystyle {\mathcal {S}}} un sotinsiemi no vueit di R {\displaystyle
\mathbb {R} } . Se S {\displaystyle {\mathcal {S}}} al è superiormentri limitât,
alore al à almancul un maiorant, vâl a dî un numar reâl x {\displaystyle x} che
al è plui grant di (o avuâl a) cualsisei element di S {\displaystyle {\mathcal
{S}}} . Clamìn S ¯ {\displaystyle {\overline {\mathcal {S}}}} l'insiemi di ducj
i maiorants di S {\displaystyle {\mathcal {S}}} :

La completece di Dedekind e je fondamentâl inte definizion di R {\displaystyle
\mathbb {R} } viodût che e je la proprietât che e diferenzie i numars reâi dai
razionâi: ancje Q {\displaystyle \mathbb {Q} } al è un cjamp totalmentri ordenât
e al rispiete lis primis dôs proprietâts, però nol è complet secont Dedekind.
Continuant cul esempli di prime, i maiorants razionâi di S = { s : s 2 < 2 }
{\displaystyle {\mathcal {S}}=\{s:s^{2}<2\}} , vâl a dî i elements dal insiemi S
′ ¯ = { q ∈ Q : q 2 ≥ 2 } {\displaystyle {\overline {{\mathcal {S}}'}}=\{q\in
\mathbb {Q} :q^{2}\geq 2\}} , no àn un minim (si pues simpri costruî une frazion
plui piçule …) e, di fat, il numar 2 {\displaystyle {\sqrt {2}}} nol è razionâl.

In plui che cun la definizion assiomatiche, i numars reâi si puedin costruî
ancje come il completament dai numars razionâi. Par esempli, la tecniche des
secuencis di Cauchy e definìs des espansions decimâls come { 1 ; 1 , 4 ; 1 , 41
; 1 , 414 ; 1 , 4142 … } {\displaystyle \{1;1,4;1,41;1,414;1,4142\dots \}} in
maniere che a converzin in maniere univoche a numars reâi. I tais di Dedekind,
invezit, a definissin il numar reâl r {\displaystyle r} come il pont che al
divît i numars razionâi in dôs parts ( { x ∈ Q : x < r } ; { x ∈ Q : x ≥ r } )
{\displaystyle {\bigl (}\{x\in \mathbb {Q} :x<r\};\{x\in \mathbb {Q} :x\geq
r\}{\bigr )}} .

Ancje se la plui part des proprietâts dai numars reâi e je za stade nomenade par
spiegâ lis carateristichis di R {\displaystyle \mathbb {R} } , in cheste sezion
si dâ une definizion plui formâl.

Diviers che cui numars razionâi, i numars reâi a contegnin ducj i limits: a si
dîs che i numars reâi a son complets. Par spiegâ cheste proprietât in detai, si
à bisugne di dôs definizions:

O vin za viodût che la completece e je la principâl diference tra i numars reâi
e i numars razionâi. La sucession { 1 ; 1 , 4 ; 1 , 41 ; 1 , 414 ; 1 , 4142 … }
⊂ Z {\displaystyle \{1;1,4;1,41;1,414;1,4142\dots \}\subset \mathbb {Z} } di un
esempli anteriôr e je une sucession di Cauchy che no converç intai numars
razionâi e invezit e converç a 2 {\displaystyle {\sqrt {2}}} intai numars reâi.

Une altre proprietât, colegade cun la completece secont Dedekind viodude inte
definizion assiomatiche de Sezion 3.1, e je la esistence di un element
separadôr:

L'insiemi R {\displaystyle \mathbb {R} } al è un cjamp di Archimede, ven a stâi
al vâl l'assiome chi sot:

David Hilbert al à definît l'insiemi dai numars reâi come il cjamp di Archimede
complet. Cun cheste afermazion, Hilbert al voleve dî che i numars reâi a formin
il plui grant cjamp di Archimede o, intune altre maniere, che cualsisei cjamp di
Archimede al è un sotinsiemi di R {\displaystyle \mathbb {R} } . L'insiemi dai
numars reâi R {\displaystyle \mathbb {R} } al è duncje complet intal sens che no
si pues zontâi altris elements cence pierdi la proprietât di jessi un cjamp di
Archimede.

Al è interessant notâ che lis ultimis trê sezions a fevelin de completece di R
{\displaystyle \mathbb {R} } , però a son trê acezions diviersis che no àn di
jessi confondudis.

I insiemis numerics N {\displaystyle \mathbb {N} } , Z {\displaystyle \mathbb
{Z} } , Q {\displaystyle \mathbb {Q} } e R {\displaystyle \mathbb {R} } a son
ducj insiemis infinîts. Dut câs, là che i prins trê insiemis a àn "il stes numar
di elements" (l'ordin di infinît al è il stes), l'insiemi dai numars reâi al è
plui grant e, in altris peraulis, l'ordin di infinît al è maiôr. In maniere plui
precise, N {\displaystyle \mathbb {N} } , Z {\displaystyle \mathbb {Z} } e Q
{\displaystyle \mathbb {Q} } a son insiemis infinîts numerabii, vâl a dî si pues
costruî une corispondence biunivoche tra i elements di N {\displaystyle \mathbb
{N} } e chei di Z {\displaystyle \mathbb {Z} } o di Q {\displaystyle \mathbb {Q}
} . Al contrari, i numars reâi a son no numerabii e no si pues costruî une
corispondence biunivoche di N {\displaystyle \mathbb {N} } a R {\displaystyle
\mathbb {R} } .



https://fur.wikipedia.org/wiki/Numar_di_masse

Il numar di masse (A), clamât ancje numar di masse atomiche (di no sconfondi cul
numar atomic (Z)) al è il numar dai nucleons (protons e neutrons) in un nuclei
atomic. Il numar di masse al è unic par ogni isotop di un element, e al è
indicât sei daspò dal non dal element, sei scrit parsore a çampe dal simbul dal
element. Par esempli, il carboni-12 (12C) al à 6 protons e 6 neutrons. Il simbul
complet dal isotop al à ancje il numar atomic (Z) scrit a çampe dal simbul dal
element, juste sot dal numar di masse: 6 12 C {\displaystyle {}_{6}^{12}\mathrm
{C} } . Cheste ultime notazion no je usade di frecuent, par vie che e ten
informazions ridondantis.

La difarence jenfri il numar di masse e il numar atomic e dà il numar di
neutrons (N) tal nuclei: N=A−Z.

Par esempli: il Carboni-14 al è creât dal Azôt-14, che in origjin al à 7 protons
(p) e siet neutrons, par mieç di un rai cosmic che al tramude un proton intun
neutron. Par chest, il numar atomic al cale di une unitât (Z: 7→6) e il numar di
masse al reste l'istès (A = 14), tantetant, il numar di neutrons al aumente di 1
(n: 7→8).



https://fur.wikipedia.org/wiki/Nova_Gorica

Gnove Gurize (Nova Gorica par sloven) e je une citât di 13.491 (32.763 cun dutis
lis frazions) abitants in Slovenie.

Gnove Gurize e je tacade dal confin, e corispuint ae citât di Gurize in Italie.
E fo fate sù intal 1947 par contrastâ la citât taliane. E je stade par 60 agns
puest di confin, cuntun mûr che al passave tal mieç des cjasis. Dai 21 di
Dicembar dal 2007, cu la jentrade de Slovenie te aree dal tratât di Schengen e
duncje la eliminazion dal confin. Dal pont di viste de architeture, la maiorance
dai edificis a son modernis e gnûfs, fats sù daspò de vuere.

Vuê dì Gnove Gurize e je famose soredut pai casinòs, visitâts di un grum di
furlans e venits. Sul cuel de Castagnevize (Kostanjevica), ben visibil di dutis
dôs lis bandis dal confin, al è un munistîr francescan; inte sô cripte a son
conservadis lis tombis di re Carli X di France e di altris siei parincj.

Di chê altre bande de citât, a nord, al è il santuari di Monsanta (Sveta Gora) a
682 metris di altitudin. E je une mete impuartant di pelegrinaç.



https://fur.wikipedia.org/wiki/Niederlech

Il Niederlech o Niderlech al fo un particolâr privileç di origjin gjermaniche,
che si cjate inte Ete di Mieç in Friûl a Glemone e plui tart ancje a Vençon.
Come che dîs la peraule, che ven dal todesc niederlegen, ven a stâi discjamâ,
depuesitâ, cheste norme e imponeve che dutis lis marcjanziis che a vignivin di
Nord, de Austrie, e di Sud, di Vignesie, a vessin di jessi discjamadis a Glemone
e po tornadis a cjamâ sù, dopo vê spietât une zornade e vê paiât un dazi.

Chest privileç al fo dât ae comunitât di Glemone ae metât dal 1200 dal
Patriarcje, insieme cuntune autonomie plui grande, par ricompensâ la fedeltât de
citât. E jere une leç une vore vantazose pai abitants, e la citât e gjoldè une
prosperitât economiche in chest periodi, ma al provocà la invidie dai
tradizionâi rivâi di Glemone, la comunitât di Vençon; intal 1300 i Duchis di
Carintie, che a jerin i parons di Vençon, a rivarin a fâ concedi ancje a cheste
comunitât il dirit dal Niederlech. Par fâ rispietâ cheste disposizion a forin
inserîts articui di pueste tai statûts comunâi de Basse etât di Mieç; in
particolâr, intal Statuta Glemona dal 1381, lis cjatìn tai articui 200 e 201,
tal Statût di Vençon dal 1425 tai articui 89 e 90.

Cul passâ dai secui chest privileç al deventà simpri mancul impuartant e
vantazôs pes citâts; un dûr colp al fo soredut la costruzion di une strade
alternative che de Austrie menave al puart di Triest pe valade dal Lusinç; chest
al fasè calâ un grum il trafic che de Austrie al vignive jù par Udin.



https://fur.wikipedia.org/wiki/Nicol%C3%B2_Canussio

Nicolò Canussio (o ancje Niccolò Cannusio) al fo un storic furlan dal
Cuatricent, di cui savìn dome la date de muart, ai 16 di Març dal 1500 o forsit
tal 1501. Lui al faseve part di une famee nobile di Cividât, e come tancj nobii
dal so timp al preferì dedicâsi ae ativitât notarîl, par vie de crisi de
ativitâts tipichis de nobiltât, al servizi dal Patriarcje di Aquilee, dal comun
di Cividât e di altris ents.

Canussio al è cognossût soredut pe opare De restitutione patriae, che e nas tal
clime di contrast tra Cividât e Udin par vê il control dal Friûl; difat, dal
Trecent, Udin e veve scomençât a cjapâ simpri plui impuartance prime in cjamp
economic, daspò ancje in chel religjôs e politic.In chest ambient, il studiôs
Marco Antonio Coccia, cognossût come Sabellico, al ven insegnâ retoriche a Udin;
culì al componè oparis dedicadis a la citât che lu ospitave, fra lis cuâls ancje
tal 1482, De vetustate Aquilejae, dulà che al scrivè tra lis altris robis, che
la citât di Udin e cjapave il non dai Uns, di cui il non Hunnium che al sarès po
deventât Udin. Canussio al vûl rispuindi a cheste opare dal Sabellico, che al
veve ancje sostignût che Cividât nol veve lidrîs romanis, ma che la viere Forum
Iuli e fos di identificâ propite cun Udin, une tesi che fo daspò neade de
storiografie.

Cheste opare e je dividude in doi libris, il prin cun disenûf cjapitui, il
secont cun disevot cjapitui. L'autôr no si limite ae storie plui resinte, ma al
partìs de storie di Cividât romane, par dopo dedicâsi a la storie langobarde e
rivâ a chê sucessive; come par ducj i autôrs di chescj timps, Canussio si ispire
un grum a la Historia Langobardorum di Pauli Diacun, pûr eliminant par esempli i
riferiments a lis predizions, o ai fenomens naturâi come segnâi di sventure. La
opare e je ancje impuartante par jessi un dai prins lûcs in cui a vegnin
dopradis i reperts archeologjics come provis dal passât.

Dal pont di viodude politic, il storic nol samee vê une comprension complete dai
acjadiments dal timp, ancje parcè spes al difint Cividât, atribuint ae citât rôi
che no forin siei inte realtât. Interessant ancje il sintiment che al lee
l'autôr al Friûl, considerât la puarte de Italie.

Sulle concezioni etniche e sociali dello storiografo cividalese Nicolò Canussio,
Ce fastu? LXXXII, 1



https://fur.wikipedia.org/wiki/Neerlande

I Paîs Bas (clamâts ancje Neerlande) a son un stât de Europe che al fâs part de
Union Europeane dal 25 di Març dal 1957. Il stât al confine a Bonât cun la
Belgjiche e a Jevât cun la Gjermanie. Dispès e si fevele dai Paîs Bas come
Olande; in veretât la Olande e je dome une regjon dal paîs.

La capitâl e je Amsterdam, ma il guvier, il parlament e la residence dal sovran
a si cjatin dutis a L'Agâr (Den Haag), dulà che a an la sede ancje la Cort
Internazionâl di Justizie e il Tribunâl Penâl Internazionâl.

La carateristiche principâl de gjeografie olandese e je la planure: cirche il
50% de superficie al si cjate a mancul di un metri parsore dal nivel dal mâr.
Une cjadene di dunis e dighis dilunc des cuestis e des rivis dai flums principâi
a impedissin che chestis zonis a vegnin inagadis, intant che un sisteme di
pompis e gjave la aghe di ploie di soreplui.

La lote par gjavâ il teritori al mâr e ai flums e je un dai temis ricorents de
storie e de gjeografie olandese. Difat, une buine part dal teritori e je
costituide di polders, terens discjolets al mâr o a lagunis e palûts costîrs.

Il pont plui elevât dai Paîs Bas al è il Vaalserberg (321 m s.n.m.), tal Sud-Est
estrem dal paîs.

Il podê esecutîf al è afidât al guvier, vuidât dal prin ministri. Dal 14 di
Otubar dal 2010 il prin ministri al è Mark Rutte.



https://fur.wikipedia.org/wiki/Muntazer_al-Zaidi

Muntazer al-Zaidi (in lenghe arabe: منتظر الزيدي, Muntaẓar al-Zayidī), nassût
tal 1979, è al è un gjornalist irachen, di religjon mussulmane sciite che al
lavore dal 2005 pe television arabe Al-Baghdadiya TV cun sente al Cairo, daspò
di jessisi laureât in Siencis de comunicazion lì de Universitât di Baghdad. Al è
rivât tai onôrs de cronache par plui fats leâts ae ocupazion merecane dal Iraq.

Al-Zaidi al fo secuestrât inte citât di Baghdad, intant che al ere di vore, ai
16 di novembar dal 2007. Al fo liberât daspò trê dîs, ai 19 di novembar dal
2007, uficialmentri cence paiament di riscat. Il capu redatôr de television
Al-Baghdadiya TV, in chê volte, al à vût declarât che al ere "un fat di bandîts,
pal fat che ducj i servizis di Muntazer a son cuilibrâts e obietîfs". Cundiplui,
il gjornalist al è stât arestât dôs voltis dai soldâts merecans.

Il fat che lu à fat cognossi al mont, dutcâs, al è il vê tirât dutis dôs lis sôs
scarpis al Pressident dai Stâts Unîts di Americhe, George W. Bush, lì di une
conference stampe tignude insiemit cul prin ministri irachen Nuri al-Maliki,
metude dongje a Baghdad domenie ai 14 di dicembar dal 2008, pôc timp prime dal
cessâ de incjarie di Bush.

Chest motu al è inmò plui pesant, se si ten cont dal fat che imponi a di un
altri di tocjâ lis suelis des scarpis, inte culture arabe e mussulmane, a è
cunsiderade une des piês formis par ofindi; ancje il vê clamât Bush un "cjan" al
è un fat pesandon, parvie de impuritât di chest anemâl segont la religjon
mussulmane. La proteste, daûr lis testemoneancis, a ere stade preparade bielzà
di cetancj mês, come che il gjornalist al veve cunfidât ai siei colegus.

Il 18 di dicembar dal 2008, par provocazion e solidarietât, il gjornâl talian
"il manifesto" lu à proclamât diretôr onorari par une dì, in ocasion de jessude
di un numar speciâl di autofinanziament dal presit di 50 euros.

Il 12 di març 2009 il tribunâl di Bagdad al à condanât Muntazer al-Zaidi a trê
agn di preson par vilipendio a un cjâf di Stât forest. Dhiaa al-Saadi, capu dai
avocats di al-Zaidi, al à vût declarât che «la sentence a è pesande e no è in
proporzion ae prevision de leç». Il gjornalist irachen, intant dal proces, al
veve dit che il fat al nas di une reazion «naturâl» di un «irachen cuâl che al
sedi» devant dal «riduçâ di glace» di Bush, considerât «il plui grant
responsabil» dal milion di muarts daspò de invasion dal Iraq.



https://fur.wikipedia.org/wiki/Mozart

Wolfgang Amadeus Mozart, (Salisburc, ai 27 di Zenâr 1756 - Viene, ai 5 di
Dicembar 1791), al è stât un compositôr che al à creât oparis musicâls di
straordenari e universâl valôr artistic. Al è considerât un dai gjeniis de
musiche. Musicist di gran e râr talent di piçul in su, al murì zovin a nome
trente cinc agns, lassant pagjinis che no si puedin dismenteâ di musiche
sinfoniche, di cjamare, musiche sacre e operistiche. Il so non Wolfangus al jere
in onôr dal so nono materni; Amadeus, in ricuart dal fradi Carl Amadeus, muart
trê agns prin. Il frut al fo clamât cun afiet "Wolferl".

In famee cul piçul Wolfgang a jerin il pari Leopold, om dal caratar suturni,
plen di ideâi dal Iluminisim, straneôs e spreçant, compositôr, violinist di cort
e insegnant di musiche (so une Violinschule dal 1756) al servizi dal arcivescul
Anton Firmian; la mari Anna Maria Pertl, femine semplice, dal caratar viert e
pronte al scherç; la sûr Maria Anna Mozart, clamade Nannerl, nassude cinc agns
prin di lui, tal 1751, e a sô volte un grum dotade pe musiche. I Mozart, si erin
maridâts ai 21 di Novembar dal 1747, vevin za vût altris cinc fiis, ducj muarts
in fassis. Al è dât par sigûr che al tacà cu la musiche adore di piçul, cuant
che il pari al scomençà a insegnà a sô sûr il clavicembal e il piçul Wolfgang,
di trê agns, incuriosît al passave oris a zuiâ cu la tastiere. Leopold al metè
adun i esercizis che al de di studiâ a sô fie intun librut titulât Pour le
clavecin, ce Livre appartient à Mademoiselle Marie-Anne Mozartin (1759). Da une
note dal pari Leopold si ven a savê che Wolfgang al jere za bon di sunâ cheste
racuelte di esercizis. Il fat al è confermât ancje di une letare scrite di sô
sûr: «Cuant Wolfgang al à vût cuatri agns, nestri pari al à tacât a insegnai
cierts minuets. A Wolfgang i coventave nome mieze ore par sunâju a la perfezion.
Al faseve pas indenant cussì straordenaris che za a cinc agns al componeve curts
tocs par sunâju al pari cussì che lui al podès scriviju». Altris personis che
cognosserin il piçul Wolfgang a restarin maraveadis da lis sôs capacitâts. Cuant
che al scomençà a componi il piçul Wolfgang al sunave i soi tocs al clavicembal
o li cjantuçave, in maniere che il pari, plui espert, al podès scriviju. Al
scomençà a scrivi di bessôl de etât di vot agns. Tra il 1763 e il 1766, la famee
Mozart si movè par l'Europe. Tra lis fermadis: Munic di Baviere, Francfuart,
Bruxelles, Paris, Londre, dulà che, al so prin conciert public, Wolgang Amadeus
al sunà cun esecutôrs famôs tant che il talian Giovanni Battista Cirri.

A Bologne (in dôs voltis, da Març a Otubar dal 1770) al fo ospit li dal cont
Gian Luca Pallavicini, al cjatà musiciscj e studiôs (dal celebri cjastrât
Farinelli ai compositôrs Vincenzo Manfredini e Josef Myslivek, fin al storic de
musiche inglês Charles Burney e pari Giovanni Battista Martini). A Parme al
assistè a un conciert dal sopran Lucrezia Agujari, clamade la Bastardella.
Amadeus al cjapà lezions di cuintripont da pari Martini e si presente al esam
par la Academie Filarmoniche di Bologne. Il dificil esam dal zovin Mozart nol fo
tant brilant, e il stes Martini al à scugnût judâlu e sburtâlu par promovilu. Il
Pape i de la onorificence dal spiron di aur. Al visite ancje Napoli, Mantue,
Trent. Mozart al voleve restâ a Milan come compositôr di cort, ma Marie Terese
d'Austrie no jere propite contentone e cussì e scriveve: «No capis parcè che o
vês bisugne di un compositôr o di int inutil ... A avilìs il servizi cuant si
trate di int che e viaze ator pal mont come peçotârs; Mozart cun di plui al à
une grande famee» (Marie Terese d'Austrie).



https://fur.wikipedia.org/wiki/Mich%C3%AAlagnul_Buonarroti

Michêlagnul (Michelangelo di Lodovico Buonarroti Simoni), (Caprese Michelagnul
(AR), 6 di Març 1475 - Rome, 18 di Fevrâr 1564 ) al fo un pitôr, scultôr, poete
e architet talian dal Rinassiment.

Al è di sigûr un dai artiscj pui impuartants di chest periodi. Al è stât
l'artist ch'al à influençât di pui i artiscj dal sô timp, tant che il so mût di
piturâ al è stât une vore studiât par i artiscj che son vignûts subit daspò di
lui e cognossût sot il non di "Manierisim".

Za da cuant ch'al jere piçul, Michêlagnul al mostre une grande passion
artistiche, soredut pal disen. Il pari nol jere content di chest, par lui al
jere miôr se il fi al varès studiât gramatiche. Par un pôc al studie gramatiche
cul mestri Francesc da Urbin, ma il 28 di Jugn dal 1488, lant cuintri la
volontât dal pari, al va te buteghe dal Ghirlandaio, al timp il pitôr florentin
pui impuartant, in tal 1490 cul mestri Bertolt di Zuan, al studie lis statuis
dal Zardin des Statuis di San Marc. Al jentre in contat cu i pui grancj oms de
culture dal so timp: Pico della Mirandola, Marsilio Ficino e Angelo Poliziano.
Al studie lis oparis di Masaccio e di Giotto.

La Madone de Scjale e je di chest periodi, jenfri il 1490 e il 1492, e si cjate
a Florence in tal museu di Cjase Buonarroti. Il Vasari al scrîf che il nevôt dal
artiste Leonart Buonarroti le à regalade al duche Cosim I dai Medici. In cheste
opare si pues viodi la influence dal Donatello. La Madone, sentade parsore un
clap scuadrât, viodude di profîl, e cjale lontan. Dongje di je, il Frut al duar
e a çampe si viôt une scjale - che da il non ae opare - cun doi agnui.

Daspò de Madone de Scjale e je la Bataie dai Centauros (jenfri il 1491 e il
1492) Cheste opare e ven fate par Laurinç I dai Medici e il sogjet lu veve
proponût Agnul Poliziano. Semee che Michêlagnul par cheste opare sedi stât
influençât ancje de art romane.

Cu la muart di Laurinç dai Medici, Michêlagnul al lasse la cort dai Medici, e si
cjate cence cjase. Al cjate ospitalitât in tal convent dal Sant Spirit dulà che
il priôr al lu lasse studiâ la anatomie dai cuarps dai muarts in tal Ospedâl che
si cjatave dongje il convent. Par ringraziament, Michêlagnul al fâs il Crist in
crôs di len (1493). Jenfri il 1493 e il 1494 al compre il marmul par une grande
statue di Ercul, mandade in France e lade pierdude. Il 20 di zenâr dal 1494, il
duche Pieri dai Medici, al ordene une statue di nêf. Michêlagnul al torne par un
pôc in te cort dai Medici, ma tal stes an i Medici a vegnin parâts vie de citât.
Michêlagnul al va cussì prime a Vignesie e daspò a Bologne, dulà al lasse par la
glesie di San Domeni un San Procul, un San Petroni e un agnul. Al cîr di tornâ a
Florence, ma al scjampe di gnûf par vie dai disordins.

Jenfri la fin dal 1495 e il mês di Jugn dal 1496, Michêlagnul al torne a
Florence. Al reste une vore impressionât de predicje dal Savonarola, tant ch'al
reste cunvinçût che la Glesie a bisugne di jessi riformade. Cambie ancje di
opinion parsore al significât di dâ ae art: di chest periodi al è il Cupido
ch'al duâr une opare influençade de art romane, tant che Michêlagnul al cîr di
vendile al cardinâl Rafaêl Riario come se al fôs une opare origjinâl de epoche
romane. Ma il cardinâl si inacuarç dal truc e nol vûl comprâle, ma al reste
impressionât tant ch'al clame l'artist a Rome il 25 di Jugn dal 1496, il 4 di
Lui al scomence il Bacco cjoc conservât cumò al Museu dal Bargello. Cheste opare
e je un cjâf di opare, al semee pardabon une statue greche. Michêlagnul al
rapresente un zovin cjoc cu une tace in man. Sot dal diu ch'al bêf un zovin
ch'al mangje un pôc di ue. Cheste figure e je realizade cun une realtât
impressionante. Il cardinâl Riario nol vûl vêle, e la opare reste in cjase di
Jacopo Gallo, un mecenât dal artiste.

In tal mês di novembar dal 1497, il cardinâl Jean de Bilhères Langlos,
ambassadôr dal re di France Carlo VIII, al ordene al Michêlagnul une statue de
Pietât, cumò conservade in te Basiliche di San Pieri cu un contrat scrit in tal
mês di avost dal 1498. La statue e a une struture piramidâl cu la Madone a plomp
e il Crist muart par lunc mitût sui zenoi de Madone. Par cheste opare,
Michêlagnul al cjape l'ispirazion da lis Vesperbilder lis statuis de Madone de
liturgjie dal Vinars Sant.

Tornât a Firenze in tal 1499, al fâs une Madone cul Frut par la catedrâl di
Nôtre Dame a Bruges. Tal mês di Jugn dal 1501 il cardinâl Francesc Todeschini
Piccolromini i ordene la realizazion di cuindis statuis par la catedrâl di
Siene. Michêlagnul al rivarâ a fâ nome cuatri: un San Pieri', un san Pauli, un
San Piu e un San Grivôr.

In tal 1501, la corporazion de Art de Lane dâ a Michelagnul la comission de sô
opare plui cognossude: il David. Cun cheste opare, Michêlagnul al gambie la
tradizion iconografiche. La statue e je scuasit perfete, dut il cuarp dal zovin
al va dongje de perfezion. Cheste statue al a doi significâts: la fede ebraiche,
e la figure dal podê republican. Une robe di cjalâ ben: il cjâf dal David al è
un pôc pui grant dal normâl. Michêlagnul al à tignût cont ancje dal pont di
viste de persone che cjale la statue da sot. Piçule curiositât: cuant che
l'opare e jere scuasit finide, il gonfalonîr de Republiche Florentine Pieri
Soderini al fâs notâ che - par lui - il nâs dal David al jere masse grant.
Michêlagnul al va su, cuntun pôc di polvar di marmul e cualchi colp di martiel,
al fâs fente di regolâlu. Tornât ju, al domande al gonfalonîr s'al leve ben.
Content, il gonfalonîr al dîs di si.

Michêlagnul al reste impressionât dai studis e da lis ideis in fat di piture di
Lenart da Vinci. Al studie e al copie cun atenzion i cartons dal grup dal Sante
Ane cu la Vergjine, il Frut e san Zuan Batiste frut. Il carton, cumò lât
pierdût, al influençarà lis oparis di Michêlagnul dal timp. Jenfri il 150 e il
1501 al fasarà il Funerâl dal Crist.

Dal 1502 al e' il Tondo Taddei; in cheste opare, une vore influençade da
Leonart, il Frut al scjampe viodint un gardelin, simbul de Passion, inte man dal
San Zuan Batiste picinin. Ai 24 di Avrîl 1503, i ven ordenât di fâ dodis statuis
dai apuestui pal Domo; al rivarâ a fâ dome une, il San Mateu, conservade in tes
Galariis de Academie.

Dal 1503 al e' il Tondo Pitti, opare dulà le Vergjine a strenç il Frut, cjalant
lontan par mostrâ il destin al Frut.Daûr,simpri la figure dal San Zuan picinin.
Jenfri il 1503 e il 1504, Michêlagnul al fâs une ' Sante famee ' cognossude cul
non di Tondo Doni come regâl par lis gnocis dal marcjant Agnul Doni. Cheste
invezit,no je une sculture,ma e je une taule piturade cu la tempare. In cheste
opare,la Madone passe il Frut a San Josef che si cjate daûr. Di cjalâ ancje i
agnui cence alis.

Jenfri l'Avost e il Setembar dal 1504, i ven dade le ordenazion par une bataie
di piturâ in te Sale dal Consei di Palaç Vecjo. Il sogjet e je le Bataie di
Cascina, une bataie vinçude dai florentins cuintri i pisans. Michêlagnul al
prepare il carton, lât pierdût e il fresc nol sarâ mai fât. Di chest carton, si
cognòs nome le bande centrâl, da une copie fate dal pitôr Aristide da Sangallo.

In tal 1505, Michêlagnul al torne a Rome, par lavorâ su la tombe dal pape Juli
II. Al va a Carrare, par sielzi il marmul, ma cuant che al torne a Rome, Juli II
al à biel za gambiât di idee. A Michêlagnul nol reste che tornâ a Florence, dulà
al torne a lavorâ tal San Mateu. Ma Juli II al gambie une altre volte e, cul
jutori de Signorie di Florence, al fâs la pâs cul artist. Ducj e doi si cjatin a
Bologne, citât apene cjapade dal esercit dal pape. Michêlagnul al fâs une grande
statue dal pape, ma cheste opare, pôc amade de int, e sarà doprade in tal 1511
par fâ canons.

Jenfri il mês di Març e chel di Avrîl dal 1508, l'artist al ven clamât dal Pape
Juli II par i lavôrs di decorazion de Capele Sistine, terminâts in tal 1512. Par
vie dal assest dai mûrs, si jere formade une sclapadure che il Bramant veve
comedât, rinfuarçant i mûrs cun cjadenis metudis tai locâls parsore de Capele.
Une volte comedât il dam, la Capele e veve di jessi piturade di gnûf. Il 8 di
Mai al ven butât ju un prin progjet che al viodeve i dodis apuestui e
decorazions gjeometrichis. Ma Michêlagnul, no content, al gambie idee e oten
cjarte blancje pal progjet. Al puest dai apuestui, al met siet Sibillis e cinc
Profetis sentâts, al divît il spazi in mût di meti ancje senis de Gjenesi,
metudis in ordin cronologjic, scomençant de parêt dal altâr. Lis senis de
Gjenesi son:

La separazion de lûs dal scûr, Creazion de lis stelis e des plantis, Separazion
de Tiere de aghe, Creazion di Adam, Creazion di Eve, Pecjât origjinâl e Adam e
Eve parâts vie dal Paradîs, Sacrifici di Noè, Diluvi Universâl.

In tai cinc scompartiments che si cjatin parsore dai trons, il spazi al devente
simpri pui stret, lassant il puest a figuris crotis cu ramaç e sfueis di rôl par
fâ riferiment a la famee dal Pape (i Della Rovere). Michêlagnul al met ancje i
antenâts di Jesu Crist e senis de Biblie jenfri i cuâi: Gjudite e Oloferne,
David e Golie, La punizion di Aman e il Sarpint di bronç. In chest progjet,
nassût de colaborazion jenfri l'artist, il Pape e i studiôs di teologjie de cort
papâl, al è la plui grande rapresentazion de opare di Diu, l'om. L'om viodût
come le plui grande opare di Diu, e la figure dal om come ancje le figure di
Jesu Crist, deventât om ancje Lui par salvâ la umanitât e puartâ dute la
umanitât pui dongje di Cui che le a fate. Duncje, l'om tal mieç di dut. Cheste e
je le celebrazion che Michêlagnul al fâs dal cuarp uman.

Montade le impalcadure, Michêlagnul a scomence a piturâ lis trê storiis di Noè
plenis di personaçs. Man man ch'al va indenant, Michêlagnul si concentre simpri
di plui sul colôr e su i cuarps dai personaçs stant atent a jessi plui
essenziâl. I frescs son stâs netâts in tal 1994, metint in mostre il lôr colôr
origjinâl.

Daspò de muart dal pape Juli II in tal Fevrâr 1513, si decît di cjapâ in man il
progjet de tombe monumentâl pal Pape. Michêlagnul al ven di gnûf clamât e al fâs
il Mosè e i Presonîrs. Dal stes periodi son i doi Sclâfs: un ch'al cîr di
scjampâ da cualchi alc ch'al cîr di tignîlu fer, un altri ch'al semee ch'al sedi
apene sveât, ducj doi son conservâts tal Museu dal Louvre. Par Metel Vari, in
tal 1514, al fâs une statue de Resurezion dal Crist, bandonade par vie di une
vene tal marmul.

Intal 1515, il Pape Leon X al visite Florence. Par cheste ocasion, si decît di
finî la façade de glesie di San Laurinç. I lavôrs a vegnin fats da Jacopo di
Sansovino e Dree del Sarto, ma il lavôr nol jere definitîf. Il Pape, alore, al
decît di sielzi l'architet par dâ in man i lavôrs par vie di un concors.
Michêlagnul, ch'al veve za un contrat cu le famee dal vecjo pape, Juli II, al
jere lât a Carrare par sielzi il marmul par le tombe dal Pape. In tal 1517 al
vinç il concprs, a cui vevin partecipât ancje Rafael, Jacopo Sansovino e Julian
da Sangallo. Par cheste glesie, Michêlagnul al veve pensât di fâ un frontâl cun
statuis di marmul, bronç e rilêfs. Al veve ancje pensât di fâ une glesie cu la
tipiche struture des basilichis cristianis dai prins secui dal cristianisim.
Cundiplui, al veve za prontât ancje il model in len e fât tancj disens dal
progjet, ma i lavôrs fasin fadie a lâ indenant e dut al salte. In tal mês di
març dal 1520, il contrat al ven anulât, e Michêlagnul al torne a lavorâ ai
Presonîrs par la tombe dal pape Juli II. Doi vegnin completâts, cuatri invezit
restin di finî. Dal stes an e je ancje la statue de Vitorie, conservade a Palaç
Vecjo a Florence, e une gnove version de Resurezion dal Crist par Metel Vari,
puartade a Rome in tal 1521.

In tal 1519, Michêlagnul al ven incjariât di prontâ une seconde capele dai
muarts par la famee dai Medici in te glesie di San Laurinç a Florence. La opare
e ven al tacade in tal 1525, Michêlagnul al va daûr l'esempli dal Brunelleschi a
plante cuadrade. Di particolâr impuartance son lis statuis dai monuments
funeraris: Parsore a chei dai Cjapitanis Laurinç e Julian si cjatin lis statuis
de Alegorie dal Timp, il Crepuscul e l' Aurore parsore chê di Laurinç, il Di e
la Gnot parsore chê di Julian. Invezit par Laurinç il Magnifico e so fradi
Julian no si cjate il timp par prontâ i monuments, che a vegnin soterâts sot dal
altâr. Par chest progjet, Michêlagnul al fâs ancje une Madone cul frut mitude
tal mieç de capele, in mût che vegnin cjaladis da lis statuis dai Cjapitanis.
Dongje de Madone si cjatin ancje lis statuis dai Sants Come e Damian, protetôrs
de famee dai Medici, fatis su progjet di Michêlagnul dai scultôrs Rafaêl da
Montelupo e Zuan Agnul Motorsoli.

In tal 1529 Michêlagnul al partecipe a la insurezion republicane cuintri la
famee Medici, lavorant a lis fortificazions de citât tacadis dal esercit
imperiâl, ch'al jere de bande dai Medici, parâts vie in tal 1527. Di chest
periodi a restin i progjets da lis fortificazions, studiadis in mût di jessi
ancje un strument di atac. Ma in tal setembar dal stes an, Michêlagnul al
scjampe a Vignesie, al reste par cualchi dì, ma al torne, daspò vê paiât une
fuarte multe. Daspò de colade de citât ai 12 di Avost dal 1530, Michêlagnul al
scjampe di gnûf par platâsi dal priôr di San Laurinç par scjampâ ae vendete de
famee Medici. Il pape Clement VII lu puarte vie in mût definitîf da lis mans dai
Medici e i ordene la realizazion de Biblioteche Laurençane.

La Biblioteche Laurençane e je une biblioteche publiche dongje de glesie di San
Laurinç: par la sale, Michêlagnul al cjape la ispirazion dal lavôr dal
Michelozzo par la Biblioteche di San Marc. Michêlagnul al progjete ancje i bancs
di len e il scjalon, realizât in piere serene par volê di Cosim dai Medici. In
tal mês di avrîl dal 1532 al à un altri contrat par i lavôrs ae tombe di Juli
II.

In tal 1534 Michêlagnul al va a vivi in mût definitîf a Rome, sedi par finî i
lavôrs de tombe dal pape Juli II, sedi parcè che, une volte tornâs i Medici a
Florence, par lui nol jere pussibil vivi lavìe. Il pape Clement VII i ordene la
decorazion de parêt di font de Capele Sistine cul sogjet dal Judizi Universâl,
sogjet confermât ancje dal pape Pauli III, de famee dai Farnese, lavôr scomençât
in tal 1536, e terminât in te sierade dal 1541.

Tal mieç dal fresc si cjate la figure dal Crist judis, cu la Madone dongje che
cjale i beâts. Lis figuris dai beâts a son mitudis in mût di lâ daûr al moviment
de figure dal Crist. Sot si puedin viodi figuris di sants, patriarcjis e
profetis. I agnui a son rapresentâts cui struments de Passion. La rapresentazion
sielzude da Michêlagnul al sarâ tal mieç di une fuarte discussion: I sants son
rapresentâts cence la aureole,il Crist al è zovin e cence barbe. Chest al voleve
dî che ducj i oms son compagns di front dal Judizi. Soredut i cuarps crots e lis
figuris di Sant Blâs e Sante Catarine al fasaran scandul tant che, un viaç muart
l'artist, si decît di clamâ un scuelâr di Michêlagnul, Denêl da Volterra par
piturâ parsore dai cuarps une sorte di 'mudandis'. Par chest, Denêl da Volterra
al sarâ clamât "Braghettone" (chêl de braghessis).

In chest periodi Michêlagnul al devente amì di Vitorie Colonna, femine dal
marchês di Pescare e persone di grande culture. Vitorie lu mene in tal cercli di
inteletuâi dal cardinâl Regjinalt Pole. Lis ideis di chest "cercli" di
inteletuâi a jerin soredut par une riforme de Glesie Catoliche, par un miôr
rapuart cu la cristianitât. Chestis ideis influençaran une vore Michêlagnul. Par
Vitorie Colonna, Michêlagnul al fâs un Crist in crôs, ma di cheste tele a son
restâts nome i disens. Il plui famôs al è chel che si cjate in tal British
Museum di Londre, e e reste ancje une copie conservade in te catedrâl di
Logroño, in Spagne.

Intal 1542, il pape Pauli III al jere vonde gjelôs e secjât dal fat che il lûc
dulà che Michêlagnul, il plui grant artist de epoche, al veve cjatât il miôr de
sô espression, al jere dedicât al pape Sist, al comande a Michêlagnul i lavôrs
te so capele privade in Vatican (la Capele Paoline). Michêlagnul al fâs doi
frescs: il prin la Conversion di Saulo (sarès a dî San Pauli) e il Martiri di
San Pieri realizât daspò vê finît la tombe di pape Juli II. Ma daspò dal 1542,
la tombe di pape Juli II e ven spostade te glesie di San Pieri in Vicoli
(clamade cussì parcè che dentri di cheste glesie si cjatin lis cjadenis —
vicolae' in te lenghe latine — di San Pieri), cu lis statuis dal Mosè, chê di
Lie e chê di Rachele. La disposizion dal pape, cu le Madone cul Frut, un Profete
e une Sibille al mostre la influence dal cercli inteletuâl di Vitorie Colonna.
Mosè, om di fede e scossât de vision di Diu, al è dongje da doi mûts di jessi:
la vite ative rapresentade par Lie, e le vite contemplative, rapresentade par
Rachele.

Cu la muart di Antoni da Sangallo il Zovin in tal 1546, vegnin fidâts i assums
di finî i lavôrs di Palaç Farnese e de Basiliche di San Pieri. Jenfri il 1546 e
il 1550 Michêlagnul al complete la façade e il curtîl di Palaç Farnese, gambiant
alc dal progjet dal Sangallo, alçant un pôc il secont plan e mitint une grant
curnîs e un steme colossâl parsore dal grant barcon centrâl.Par la Basiliche di
San Pieri al sielç di tornâ al progjet dal Bramante, ae plante cu la crôs greche
drenti dal cuadrât, lassant pierdi lis variazions puartadis da Rafael. La statue
romane dal imperadôr Marc Aureli e ven mitude tal Campidoglio. Pape Pauli III al
domande a Michêlagnul di studiâ la ristruturazion de place, divignude il centri
de vite sociâl di Rome.

In tal 1550,Michêlagnul al tache la Pietât de Opare dal Domo clamade cussì par
vie de sô colocazion in tal Museu de Opare dal Domo a Florence. E veve di jessi
une statue dal monument de sô tombe, ma ven bandonade daspò un colp di rabie dal
artiste che a colps di martiel, al romp un braç e une gjambe dal Crist, crevant
ancje une man de Vergjne. Un scuelâr di Michêlagnul, Tiberio Calcagni al comede
il braç e al finîs ancje la Madalene, lassade incomplete da Michêlagnul. Chest
grup di statuis e à une disposizion piramidâl. Forsit Michêlagnul veve lassât
incomplet apueste par completâ nome la figure dal Crist. Il Josef di Arimatee al
puês jessi un autoritrat di Michêlagnul.

La "Pietât "Rondanini" e je une altre opare tacade e no finide. Forsit
Michêlagnul e veve ancjemò di modificâle, ma in tal 1561, al regale cheste opare
a Antoni del Francese.

Ai 18 di Fevrâr dal 1564, a otante vot agns, Michêlagnul al mûr. Al polse te
Glesie di Sante Crôs a Florence. AL fo Zorz Vasari a progjetâ il monument de
tombe cu lis tre figuris che vain, che a rapresentin la piture, la sculture e
l'architeture.

Ancje se par lui la poesie jere une fufigne,Michêlagnul al a scrît poesiis za
dal 1500-1505. Di sigûr influençât dal Petrarca e di Dante, cognossûts ae cort
dai Medici, lis sôs poesiis a an come sogjet il sô lavôr, ma ancje amôr e
l'amistât. Si sa che cuant al scriveve di amôr, lu faseve par un om, il zovin
Tomâs de' Cavalieri, ma al jere ancje une vore leât a Vitorie Colonna. Cul vignî
vecjo, al devente simpri pûi religjôs, e la sô religjositât si cjate ancje tal
sô pinsîr e tes sôs poesiis: al fevele dal pecjât e de salvece, fin a deventâ
ancje une vore amâr.



https://fur.wikipedia.org/wiki/Maur_Gjuliani

Maur Sergio Pantaleu Gjuliani (Bisceglie, 27 di Lui 1781 - Napoli, 8 di Mai
1829) al fo un ghitarist virtuôs e compositôr talian.

Ultin fi di buine famee, Maur al vîf la so zoventût a Barlete, indulà insieme
cul fradi, al studie violoncel e chitare francese cun Gaetan Lucci. Daspò vê
publicât cualchi composizion e vê partecipât a concerts, Maur al va a stâ a
Viene in tal 1802 cu la femine e il frut. In te capitâl austriache Maur al pues
metisi in lûs come ghitarist virtuôs. In te capitâl austriache in tal 1808 al
ven sunât par la prime volte il "concert par chitare e orchestre opare 30". I
concerts di Gjuliani a jerin une vore apreçâts dal public, tant che ancje
Beethoven al leve volentîr a viodiju. Gjuliani al devente une vore famôs e al
devente ami di tancj compositôrs de epoche come Nicolau Paganini, bon ghitarist
ancje lui, ancje se il sô strument al jere il violin, diBeethoven stes e di
Rossini. Al torne in Italie in tal 1819, al sune ancje a Triest. Al va a stâ a
Rome e in seont timp a Napoli. Gjuliani al fo un compositôr di grant nivel ,al a
scrit musiche par la chitare, ma ancje par formazions pui impuartantis. Al è
ricognossût come un dai compositôrs plui impuartants par chitare. Il sô stîl al
è virtuôs e elaborât, une vore influençât da Rossini par la melodie. Gjuliani
nol jere nome compositôr e concertist, ma ancje un bon mestri, tant che al rive
a deventâ il mestri di musiche di personaçs impuartants come la imperadore Marie
Luisa, femine di Napoleon Bonaparte. Al mûr ai 8 di Mai dal 1829 a Napoli.



https://fur.wikipedia.org/wiki/Marin_Marais

Marin Marais (1626-1728) al fô un sunadôr di viole di gjambe e compositôr
francês dal periodo baroc.

Marin Marais al nâs a Parîs in France atôr dal mês di mai dal 1626. Sô
pari,Vincent Marais al jere un venditôr di cuardis,sô mari Catherine Bellangere
une femine di cjase.Nome sô barbe,il fradi di sô pari Vincent,al veve cognossût
une elevazion sociâl,lant predi.

In tal 1667 al jentre in un coro di vôs blancjs di Sain Germain-l'Auxerrois
indulâ cognôs Michel-Richard Delalande (ancje lui vôs blancje dal coro) e
Francois Lalouette. A 16 aigns al bandone il coro e al cîr di perfezionâsi te
viole di gjambe,stroment che veve imparât a sunâ te sô formazion musicâl.

Il sô prin mestri di musiche al e' stât di sigûr Monsieur de Sainte Colombe ,ma
cun chest mestri al romp i rapuarts.

Al jentre te orchestre de Académie Royale de musique dirizude da Jean-Baptiste
Lully grazie ai boigns rapuarts di Lalouette.

Tal 1676 al spose Catherine Darnicourt e al varâ amancul disenûf fîs. In tal
1679 al vèn nomenât «joueur de viole de la musique de chambre» in te Musique du
Roi (Luîs XIV). Al tèn cheste cariche par cuarante aigns.



https://fur.wikipedia.org/wiki/Marilenghe

Il furlan ( (talian) friulano, (todesc) friaulisch/friulanisch/furlanisch,
(inglês) Friulian, (sloven) furlanščina) e je une lenghe romanze de famee des
lenghis retichis, che e je fevelade soredut intal Friûl, ma ancje vie pal mont.
Cualchi volte al ven clamât Ladin orientâl, parcè che al à diviers ponts in
comun cul ladin, ma si è svilupât in un altri mût cul passâ dal timp, sot de
influence des lenghis ator dal Friûl (talian, todesc, sloven, dialets venits).

La trasformazion dal latin al furlan si madurìs probabilmentri tal periodi che
al va dal VI al X secul, in maniere compagne a la formazion des altris lenghis
romanzis.

Il prin document che al fevele di un latin une vore diferent doprât a Aquilee al
è adiriture dal IV secul. Tal Liber de viris illustribus di Sant Gjerolam (libri
dai oms innomenâts) si conte, pe prime volte inte penisule taliane, che il
vescul di Aquilee Fortunazian al veve scrit une predicje sui vanzelis doprant il
rustico locâl, ven a stâi che par jessi sigûr di fâsi capì al veve scugnût
scrivi in un latin une vore diferent di chel classic. Lis primis formis di
furlan veri e propit a nassin probabilmentri ator dal an 1000. Un anonim cronist
in viaç pal Friûl tal XIII secul al conte che:

Par vê i prins esemplis di leterature o vin di spietâ fin tal Tresinte, cuant
che e scomence la poetiche dal "Piruç myo doç inculurit" e altris oparis di
gjenar amorôs. In te sô opere "De vulgari eloquentia I, 11" Dante Alighieri,
descrivint lis varis lenghis de Italie al puarte come esempli dal furlan la
espression ‘Ce fastu?’. Intal XVI secul, il poete Ermes di Colorêt e altris a
crearin lavôrs dulà che ancje la vite di ogni dì no ven trascurade. Il XIX secul
al è un periodi che al viôt la creazion di une vore di poesie e prose; i autôrs
plui famôs a son Pieri Çorut (il sô capolavôr e je "Plovisine") e Catarine
Percude, che e à mostrât il mont rurâl dal Friûl di chê volte. De fin dal 1800
al è ancje il prin vocabolari furlan, mitût dongje dal abât Jacopo Pirona.

Intal XX secul il furlan al sameave destinât a sparî in pôc timp; invezit, lis
personis che fevelin furlan a son diminuidis une vore, ma la lenghe e je ancjemò
vive e ven doprade in tantis areis. Un grant lavôr al è stât fat di Graziadio
Isaia Ascoli, un famôs linguist che al à judât la difese de lenghe; si scugne
ancje ricuardâ la figure di Pier Paolo Pasolini, che al à scrit un grum di
poesiis par furlan e al à dât une man su la cuistion de forme standard dal
furlan.

Il furlan, secont lis ultimis stimis, al è fevelât di plui o mancul 1.000.000
personis intal Friûl storic, e in particulâr intes pronvinciis di Gurize,
Pordenon, Udin e tal mandament di Puart in Provincie di Vignesie. Ca sot e je la
liste complete dai comuns:

Il furlan al ven fevelât ancje in une vore di paîs, che a son stâts mete di
emigrazion fin ai agns ’60; lis comunitâts plui grandis di emigrants furlans si
lis cjate in Australie, Argjentine, Belgjo, Brasîl, Canade, France, Gjermanie,
Stâts Unîts di Americhe, Sudafriche e Svuizare. In tancj puescj e je ancjemò
impuartant l’azion dai Fogolârs furlans, che a cirin di mantignî un contat cul
Friûl e cu la sô lenghe. Àltris a mantègnin stu contàt cul voltà i clàsics in
furlàn: [1].



https://fur.wikipedia.org/wiki/Maiorant

In matematiche, l'estrem superiôr di un insiemi di numars reâi al è il plui
piçul numar reâl che al è plui grant o avuâl a ducj i elements dal insiemi. In
maniere duâl, l'estrem inferiôr al è il plui grant numar reâl che al è plui
piçul o avuâl a ducj i elements dal insiemi.

I estrems superiôr e inferiôr si diferenziin dal massim e dal minim dal insiemi
parcè che a puedin no apartignî al insiemi considerât.

Al sedi A ⊆ R {\displaystyle A\subseteq \mathbb {R} } un insiemi di numars reâi.
Si dîs maiorant di A {\displaystyle A} cualsisei numar reâl plui grant o avuâl a
ducj i elements di A {\displaystyle A} (viodi ancje la figure a diestre).
Invezit, i numars reâi che a son plui piçui o avuâi a ducj i elements di A
{\displaystyle A} si disin minorants di A {\displaystyle A} . In maniere formâl

Un insiemi si dîs superiormentri (inferiormentri) limitât se al à almancul un
maiorant (minorant) e superiormentri (inferiormentri) ilimitât se no 'nd à
nissun. Un insiemi superiormentri e inferiormentri limitât si dîs, in maniere
semplice, limitât. I esemplis che a seguissin a consolidin i concets presentâts.

Si clame estrem superiôr di un insiemi di numars reâi A ⊆ R {\displaystyle
A\subseteq \mathbb {R} } il minim dai siei maiorants. In maniere simile,
l'estrem inferiôr al è il plui grant dai minorants di A {\displaystyle A} .
Stant che i doi concets a son duâi, si centrarìn cumò sul estrem superiôr,
savint che risultâts analics a valin ancje par l'estrem inferiôr.

Daûr de definizion parsore, un numar reâl s {\displaystyle s} al è l'estrem
superiôr di un sotinsiemi A {\displaystyle A} di R {\displaystyle \mathbb {R} }
, e si scrîf s = sup A {\displaystyle s=\sup A} , se e dome se si verifichin
chestis dôs condizions:

In fat, si à s ≥ a {\displaystyle s\geq a} , cualsisei a ∈ A {\displaystyle a\in
A} , viodût che s = sup A {\displaystyle s=\sup A} al à di jessi un maiorant di
A {\displaystyle A} . Però s {\displaystyle s} al è il plui piçul dai maiorants:
se s ′ < s {\displaystyle s'<s} , alore s ′ {\displaystyle s'} nol è un maiorant
di A {\displaystyle A} e, duncje, al esist almancul un element a ∈ A
{\displaystyle a\in A} tal che a > s ′ {\displaystyle a>s'} .

Si puedin alore gjavâ fûr cualchi considerazion. Prin, un insiemi al pues no vê
estrem superiôr, par esempli parcè che al è superiormentri ilimitât. Secont, se
l'estrem superiôr al esist, alore al è unic. Tierç, i concets di estrem superiôr
e massim di un insiemi a son une vore leâts, ma a son diviers. In maniere
specifiche, se l'insiemi A ∈ R {\displaystyle A\in \mathbb {R} } al à massim m
{\displaystyle m} , alore si à m = sup A {\displaystyle m=\sup A} . In fat,
l'insiemi dai maiorants di A {\displaystyle A} al è

In maniere reciproche, se un insiemi A {\displaystyle A} al à estrem superiôr e
chest al aparten al stes insiemi A {\displaystyle A} , alore l'estrem superiôr
al è ancje il massim dal insiemi A {\displaystyle A} . Al baste pensâ che s =
sup A {\displaystyle s=\sup A} al è un maiorant di A {\displaystyle A} (il plui
piçul) e, duncje, s ≥ a {\displaystyle s\geq a} par cualsisei a ∈ A
{\displaystyle a\in A} . Però, cheste proprietât di s {\displaystyle s} e
coincît cun la definizion di massim di A {\displaystyle A} cuant che s ∈ A
{\displaystyle s\in A} o, in curt,

Considerant i esemplis fats prime, l'interval B = [ 1 ; + ∞ ) {\displaystyle
B=[1;+\infty )} e l'insiemi dai numars intîrs Z {\displaystyle \mathbb {Z} } a
son superiormentri ilimitâts: no vint maiorants no àn nancje estrem superiôr.

L'insiemi dai maiorants dal interval A = [ 0 ; 2 ] {\displaystyle A=[0;2]} ,
invezit, al è

Intai ultins doi câs, l'estrem superiôr al esist e si pues viodi che al coincît
cul massim dal insiemi. L'esempli che al ven daûr al dimostre che nol è simpri
cussì: par l'interval viert E = ( 1 ; 3 ) {\displaystyle E=(1;3)} l'insiemi dai
maiorants al è

O vin ancje viodût un ciert numar di esemplis di sotinsiemis superiormentri
limitâts di R {\displaystyle \mathbb {R} } che a àn estrem superiôr. Chest nol è
un câs, e je anzit une proprietât fondamentâl che e distinc i numars reâi dai
numars razionâi: ogni sotinsiemi di R {\displaystyle \mathbb {R} } che al sedi
no vueit e superiormentri limitât al amet estrem superiôr reâl. Cheste
proprietât e je cognossude come la completece di R {\displaystyle \mathbb {R} }
secont Dedekind. Al contrari, un insiemi che nol è complet al pues vê dai
sotinsiemis no vueits e limitâts cence estrem superiôr. I numars razionâi Q
{\displaystyle \mathbb {Q} } a fasin part di cheste tipologjie di insiemis.

Cuant che o cjalìn S {\displaystyle S} come un sotinsiemi dai numars razionâi,
l'insiemi dai soi maiorants al è

Invezit, l'insiemi dai maiorants di S {\displaystyle S} pensât come un
sotinsiemi dai numars reâi al è



https://fur.wikipedia.org/wiki/Madalene

Chest romanç al à vinçût il Premi San Simon tal 1997 e si è segnalât ae atenzion
de jurie par vie de inovative impostazion sintatiche.

Il romanç al è ambientât a Codroip e te campagne viers Rivignan e si davuelç tal
dopomisdì dai 15 di Març dal 1598. Madalene e je une zovine contadine scjampade
di cjase e lade a vivi là vie dal ustîr Cenci Capelino, un om impegnât te
vicinie daûr de rivendicazion di riscat dai dirits di jurisdizion dai Cossio sul
paîs. La femine e je une figure fûr dal so timp, che no acete di stâ al so
puest: e je nassude cu la cjamesole e partant e je considerade une benandante,
destinade dal Signôr a combati ai Quattro Tempora cuintri striis e strions in
favôr de campagne.

Intun mont dulà che la Cuintririforme i impedìs di sveâsi jentrant tal ‘600
european, Madalene e devente la vitime simboliche di un periodi scurît dal Sant
Ufizi, dulà che e ven scjafoiade ancje la religjositât popolâr des campagnis. Al
sarà il fradi Andree che si fasarà simbul de negazion di cualsisei percors
individuâl e che al concludarà in tragjedie la vicende de femine. La struture
narative e previôt che, daûr de logjiche dal timp di cuant che e je ambientade
la conte, Madalene no vedi un so pont di viste naratîf: la vicende, e la
percezion stesse de femine protagoniste, a son simpri viodudis daûr dal voli di
Cenci Capelino, dal fradi Andree e dal plevan Alvise Aloiseo. Il romanç al è
inspirât a une storie vere, documentade dai ats di un procès, partant ducj i
personaçs a son verementri esistûts, ma la secuence e i resonaments a son ducj
di fantasie.



https://fur.wikipedia.org/wiki/Luteran

Il luteranisim e je une comunitât religjose cristiane protestant basât sui
insegnaments e lis ideis di Martin Luter, un plevan catolic dal XVI secul che al
voleve riformâ lis pratichis e lis dotrinis de Glesie.

L'inizi simbolic dal luteranisim, e duncje de Riforme protestante, al è stât ai
31 di Otubar dal 1517, cuant che Luter al publicà su la puarte de Glesie di ducj
i Sants di Wittenberg, in Sassonie (Gjermanie, 95 tesis o declarazions sui
dogmis e lis pratichis catolichis e cu la publicazion di bande di Melanton tal
1530 de Confession augustane (o di Auguste).

I luterans no son fedêi al Pape, a àn doi sacraments (il Batisim e la Sante
Cene, la confession e pues jessi personâl e direte nome a Diu o midiant
l'intermediazion dal pastôr), a crodin come i catolics che la particule e il vin
consacrâts a sedin dabon il cuarp e il sanc di Jesu Crist e a fasin la comunion
in duplis specie. Il cult, che i catolics a clamin messe al è di domenie e no
simpri si comunichisi, ma simpri a si cjante, a si scolte il pastôr che al monte
sul pulpit par fâ la predicje, e a si lei la Biblie. I pastôrs si podin maridâ e
ancje lis feminis a podin acedi al ufici pastorâl. Par ogni glesie al è a cjâf
un plevan. No esist une caste sacerdotâl ma al esist il sacerdozi universâl, al
ven a stâi che ducj i fedêi a son clamâts a sei sacerdots di Jesus Crist.

Tal 1999 la Glesie Catoliche di Rome a si è svicinade acetant il fat che a si
pues jessi salvâts nome par grazie divine e no par oparis.

Te ete di mieç tancj furlans a si stavin convertint al luteranisim soredut in
Cjargne, a Glemone, a Sant Denêl, a Sant Vît dal Tiliment e a Udin ma Vignesie
ju fasè ducj abiurâ. Te citât di Gurize a'nd jere une fuarte comunitât luterane
che daspò de Prime Vuere mondiâl e deventà metodiste.



https://fur.wikipedia.org/wiki/Low_kick

La pidade basse e je plui cognossude cul non inglês: low kick. E je une tecniche
di gjambe utilizade in cjerts boxes pieds-poings (pugilat birman, kick-boxing e
Muay Thai) e in ciertis arts marziâls; al consist in colpî cun la tibie o
cuntunepidade intal membri bass dal aversari (cuesse o gjambe). Secont la
regolamentazion sportive, al pues jessi puartade al esterni o al interni dal
membri bas.

In lotis cul plen contat (clamadis a la K.O. system), cheste tecniche e permet
di indebolî la stabilitât di un aversari, par svantagjâlu temporaneamentri.

In materie di colpî inte gjambe, a esistin diviersis pidadis: circolâr
(roundhouse kick), semicircolâr (semi-circular kick), "belançats": pidade cun
gjamba drete (stick kick), pidade incrosade (crescent kick), pidade dissendente
(axe kick), direts di tip penetrant: pidade frontâl (front kick) o pidade
laterâl (side kick), pidade circolâr dal interni (hook kick), pidade dissendente
(hammer kick), e v.i.

Tal kick-boxing american o gjaponês, al regolament al impon che chest gjenar di
pidade al podedi jessi dome circolâr o semicircolâr.



https://fur.wikipedia.org/wiki/Linux

Linux al è il non dal nucli (o par inglês kernel) di sisteme operatîf disvilupât
in origjin di Linus Torvalds intal 1991 e dât fûr sot de licence GPL di GNU.
Spes chest tiermin al è doprât ancje par indicâ il nucli plui lis utilitâts di
sisteme GNU, ma une part de comunitât e critiche chest ûs, preferint il tiermin
GNU/Linux.

Il non Linux al è simil a chel dal creatôr, ma in realtât al fo une sielte di
Ari Lemke, l'aministradôr dal servidôr FTP là che e fo metude la prime version
di Linux, e che al metè intune cartele cun chest non i files di discjamâ. Il non
sielzût dal creatôr Torvalds al jere invezit Freax, une combinazion tra “free”
(libar), “freak” e “x”, par indicâ che al jere un sisteme ispirât a Unix.

Vuê a esistin une vore di version (clamadis "distribuzions") GNU/Linux, che a àn
la stesse base (il nuclei Linux), ma a son difarentis pal nivel di supuart
(comerciâl o dome fats di volontaris), i programs disponibii e la lôr gjestion,
la facilitât di instalazion e di configurazion, il fat di vê o mancul un
servidôr grafic (che al è un servizi separât, e che sore a puedin jessi doprâts
diviers ambients grafics, i plui famôs a son KDE e Gnome). Une impuartante
difarence e je chê tra distribuzions comerciâls, gjestidis di impresis, e chês
no; lis primis (par esempli RedHat, SuSE, Mandriva) dongje di une version gratis
a ufrissin ancje versions a paiament cun plui supuart e software; lis ultimis
(par esempli Debian, Gentoo, Knoppix) a son basadis dome sul lavôr di
volontaris, ma a metin a disposizion dut il codiç sorzint.



https://fur.wikipedia.org/wiki/Lenghe_rumance

Il romanç (o rumanç) e je une des cuatri lenghis nazionâls de Svuizare, insieme
cun todesc, talian e francês. Il romanç al è lenghe uficiâl dal Cjanton Grison e
lenghe uficiâl parziâl de Confederazion (al ven a stâi nome tai rapuarts tra
Berne e i plaidadôrs romançs. E je une des lenghis retoromanzis, consideradis
derivadis dai volgârs latins che une volte a jerin fevelâts cun continuitât
intes Alps centrâls e orientâls e che vuê a àn lassâts dome isulis lenghistichis
daûr. Intal censiment dal 2000, al jere fevelât come marilenghe di 35.095
residents dal cjanton svuizar dai Grisons (Graubünden) e di 60.815 considerât
ancje la categorie di chei che lu definissin la lenghe che a doprin plui spes.
Chest al corispuint al 0,5 % de popolazion svuizare, mancul de metât de
comunitât plui grande di fevelants di lenghis no uficiâls (Serp-Cravuat, cun
111.000 personis).

Il romanç al è stât standardizât intal 1982 di bande dal linguist di Zuric
Heinrich Schmid; la variant standard e ven par solit clamade Rumantsch Grischun.
In cheste ortografie si à cirût di limitâ i caratars e lis grafiis stranis, par
rindi plui facile la sô acetazion. Par chest, lis peraulis cul sun /tɕ/ seguît
di /a/, /o/, /u/ a àn il grafeme <ch> (par esempli chalanda), parcè che sei i
fevelants de Engadine (chalanda) che chei dal teritori renan (calanda) si
spietin une grafie cuntune <c>. Purpûr, <che> e <chi> a son pronunciâts /ke/ e
/ki/, viodût che il grafeme <k> al è stât considerât no adat a une lenghe
romanze come apont il romanç; di conseguence, li peraulis cun /tɕ/ plui /e/ o
/i/ a son scritis cun <tg> (par esempli tgirar) invezit di <ch>. Al ven ancje
doprât <sch> par indicâ sei /ʃ/ cge /ʒ/, e <tsch> par /tʃ/, une convenzion che e
ven dal todesc, il che al rint la grafie un compromès tra il standard todesc e
chel di altris lenghis romanzis come il talian o il francês, e che a fasin capî
come spes inte standardizazion di lenghis minoritaris no si va dome daûr
criteris linguistichis (ven a stâi cirî di rapresentâ tal mût miôr i suns di une
lenghe) ma a jentrin in zûcs ancje cuestions politichis e culturâls.



https://fur.wikipedia.org/wiki/Lenghe_anglese

L'inglês o anglês (non natîf English) e je une lenghe gjermaniche ocidentâl che
e je la lenghe dominante tal Ream Unît, tai Stâts Unîts e intun grum di nazions
dal Commonwealth come Australie, Canade, Malte, Gnove Zelande e altris ex
coloniis inglesis.

L'inglês e je al dì di vuê une des lenghis plui feveladis e scritis in dut al
mont, cun cirche 380 milions di fevelants. Dome il cinês e l'Hindi e an plui
fevelants, e il spagnûl al è scuasit a la pari. L'inglês e je ancje la lenghe
plui fevelade di chês gjermanichis, e al ven doprât come lingua franca in tancj
paîs, par vie de influence militâr, economiche e culturâl prime dal Imperi
inglês e daspò, soredut tal XX secul, dai USA. La difusion de lenghe e je stade
judade ancje dal cine, de musiche, de sience e tai ultins timps di Internet, par
cui aromai e je plui studiade come seconde lenghe, ancje se lis altris lenghis
coloniâls come il spagnûl e il francês a mantegnin une cierte impuartance in
cualchi part dal mont. Vuê si scugne cognossi l'inglês intune une vore di cjamps
lavoratîfs.

L'inglês al è dividût in tancj dialets diferents, di cui i plui cognossûts a son
l'inglês american e l'inglês britanic, cun l'ultin che al è ancjemò considerât
la variant standard di imparâ.

Tal pont di viste dal vocabolari, al è interessant viodi come, ancje se lis
peraulis base a son gjermanichis, la influence dal latin e dal francês e je
stade grande: lis peraulis di origjin francês a son il 28%, chês di origjin
latine il 28%, chês di divignince gjermaniche dome il 25%.



https://fur.wikipedia.org/wiki/Le%C3%A7_regjon%C3%A2l_15_dal_1996

La leç regjonâl 15/1996 dal 22 di Març dal 1996 cul titul Normis pe tutele e pe
promozion de lenghe e de culture furlanis e istituzion dal servizi pes lenghis
regjonâls e minoritariis, e je stade la prime leç organiche di tutele de lenghe
furlane.

Cheste leç e je stade ancje un model par altris regjons pe tutele des lenghis
minoritariis parcè che e je stade la prime a no vignî blocade dal guvier talian
cu la acuse di incostituzionalitât.

Une prime version de leç aprovade ai 27 di Setembar 1995 e jere stade fermade
dal guvier di Rome ai 8 di Novembar dal 1995.

In chei agns la regjon e veve dut câs mancul competencis di vuê, sore dut pe
scuele, e no veve la pussibilitât di condizionâ lis programazions de bande de
RAI di Triest par chest dute une part de leç e a vût pôcs efiets pratics.

Cualchidune des normis de leç e je ancjemò impuartante sedi parcè che e regule i
finanziaments di une schirie di ativitâts par furlan sedi parcè che la Leç
nazionâl 482/99 su lis minorancis linguistichis storichis e declare di no cambiâ
lis regulis des leçs regjonâls tal câs che e sedin plui favorevulis ae minorance
di tutelâ.

L'articul 2 de leç al è stât il prin ricognossiment dal furlan tant che lenghe
intun at legjislatîf. Che chest ricognossiment regjonâl al podès vê vût
validitât su dute la legjislazion nazionâl al vignive contestât di cualchidun
fin cuant che no je rivade la Leç nazionâl 482/99 che e à declarât il
ricognossiment uficiâl de lenghe furlane di bande dal Stât talian.

La leç e à individuât dai sogjets che davuelzin une ativitât culturâl
significative pe lenghe furlane e che a àn cussì podût vê dai finanziaments
regjonâi. Fra chescj sogjets a son la Societât Filologjiche Furlane, la
Associazion Culturâl Colonos di Vilecjaze, la Cooperative di Informazion Furlane
di Udin che e à Radio Onde Furlane, la Clape Culturâl di Aquilee, la Associazion
Culturâl La Grame, Radio Spazio 103 e La associazion Glesie Furlane di Vilegnove
di Sant Danêl. Cheste liste e je cambiade tal timp.

La vuide de ativitât sientifiche di ricercje de lenghe furlane e je dade ae
Universitât dal Friûl. La conservazion dal patrimoni bibliografic e ven
assegnade ae biblioteche civiche Vincenzo Joppi di Udin.

La leç e ricognòs il dirit dai comuns di cambiâ il lôr statût par permeti l'ûs
dal furlan scrit e orâl intai conseis comunâi, l'ûs dai toponims furlans dongje
di chei talians e l'ûs dal furlan intai rapuarts fra citadins e comun. Za dopo
lis modifichis costituzionâls dal 1990 cualchi comun al veve provât a adotâ
chestis disposizions ma cumò si ricognosseve in plen il dirit.

Inte suaze di promozion e no dome di conservazion de lenghe a je stade decretade
tant che uficiâl la grafie di Lamuela aprovade dal comun di Udin intal 1986.
Dopo une dispute cu la Societât Filologjiche Furlane a son stadis fatis des
modifichis ae version origjinâl de grafie doprant il z al puest dal digram ts al
inizi e intal cuarp des peraulis e tornant a doprâ il q ma nome par i toponims e
i nons storics come par esempli Aquilee.

La regjon a veve intal 1996 des competencis limitadis pe scuele, par chest si è
limitade a finanziâ dai progjets su domande des scuelis. A sarà la leç 482/99 a
decretâ il dirit a vê dai insegnaments par furlan te scuele dal oblic e tal
asîl. Lis resintis riformis costituzionâls e àn dât ae regjon la pussibilitât di
vê des competencis sui programs scolastics ma fin al 2007 nissune norme e je
stade decretade e ancje la 482 e je in grant part no aplicade. La leç a
autorizave la regjon a stipulâ des convenzions par trasmissions furlanis cu lis
televisions. Inte realtât la RAI regjonâl tai agns subite dopo no je vignî
incuintri a chestis propuestis.

A coordenâ dute la ativitât di promozion de lenghe furlane al veve di jessi
l'Osservatori de lenghe furlane (OLF). Di fat il so funzionament al è stât une
vore tribulât e contestât, dopo un pôc di agns al è stât abrogât e dopo al è
stât sostituît de Agjenzie Regjonâl pe Lenghe Furlane (ARLEF).

La leç e fo inovative e impuartantone pai timps che e jere vignude fûr. Al dî di
vuê e mostre i siei limits par vie che la regjon e varès des competencis pe
scuele e e podarès sburtâ pal ûs de marilenghe intai massmedia ancje cirint di
fâ aplicâ i dirits decretâts de Leç nazionâl 482. Une des robis plui contestadis
de leç al è stât il rûl dal OLF-ARLEF che se di une bande al veve di coordenâ e
sburtâ il dut, di che altre nol à vût i mieçs e i oms par podê fâ ben il sô
lavôr.



https://fur.wikipedia.org/wiki/Le%C3%A7_regjon%C3%A2l_15/96

La leç regjonâl 15/1996 dal 22 di Març dal 1996 cul titul Normis pe tutele e pe
promozion de lenghe e de culture furlanis e istituzion dal servizi pes lenghis
regjonâls e minoritariis, e je stade la prime leç organiche di tutele de lenghe
furlane.

Cheste leç e je stade ancje un model par altris regjons pe tutele des lenghis
minoritariis parcè che e je stade la prime a no vignî blocade dal guvier talian
cu la acuse di incostituzionalitât.

Une prime version de leç aprovade ai 27 di Setembar 1995 e jere stade fermade
dal guvier di Rome ai 8 di Novembar dal 1995.

In chei agns la regjon e veve dut câs mancul competencis di vuê, sore dut pe
scuele, e no veve la pussibilitât di condizionâ lis programazions de bande de
RAI di Triest par chest dute une part de leç e a vût pôcs efiets pratics.

Cualchidune des normis de leç e je ancjemò impuartante sedi parcè che e regule i
finanziaments di une schirie di ativitâts par furlan sedi parcè che la Leç
nazionâl 482/99 su lis minorancis linguistichis storichis e declare di no cambiâ
lis regulis des leçs regjonâls tal câs che e sedin plui favorevulis ae minorance
di tutelâ.

L'articul 2 de leç al è stât il prin ricognossiment dal furlan tant che lenghe
intun at legjislatîf. Che chest ricognossiment regjonâl al podès vê vût
validitât su dute la legjislazion nazionâl al vignive contestât di cualchidun
fin cuant che no je rivade la Leç nazionâl 482/99 che e à declarât il
ricognossiment uficiâl de lenghe furlane di bande dal Stât talian.

La leç e à individuât dai sogjets che davuelzin une ativitât culturâl
significative pe lenghe furlane e che a àn cussì podût vê dai finanziaments
regjonâi. Fra chescj sogjets a son la Societât Filologjiche Furlane, la
Associazion Culturâl Colonos di Vilecjaze, la Cooperative di Informazion Furlane
di Udin che e à Radio Onde Furlane, la Clape Culturâl di Aquilee, la Associazion
Culturâl La Grame, Radio Spazio 103 e La associazion Glesie Furlane di Vilegnove
di Sant Danêl. Cheste liste e je cambiade tal timp.

La vuide de ativitât sientifiche di ricercje de lenghe furlane e je dade ae
Universitât dal Friûl. La conservazion dal patrimoni bibliografic e ven
assegnade ae biblioteche civiche Vincenzo Joppi di Udin.

La leç e ricognòs il dirit dai comuns di cambiâ il lôr statût par permeti l'ûs
dal furlan scrit e orâl intai conseis comunâi, l'ûs dai toponims furlans dongje
di chei talians e l'ûs dal furlan intai rapuarts fra citadins e comun. Za dopo
lis modifichis costituzionâls dal 1990 cualchi comun al veve provât a adotâ
chestis disposizions ma cumò si ricognosseve in plen il dirit.

Inte suaze di promozion e no dome di conservazion de lenghe a je stade decretade
tant che uficiâl la grafie di Lamuela aprovade dal comun di Udin intal 1986.
Dopo une dispute cu la Societât Filologjiche Furlane a son stadis fatis des
modifichis ae version origjinâl de grafie doprant il z al puest dal digram ts al
inizi e intal cuarp des peraulis e tornant a doprâ il q ma nome par i toponims e
i nons storics come par esempli Aquilee.

La regjon a veve intal 1996 des competencis limitadis pe scuele, par chest si è
limitade a finanziâ dai progjets su domande des scuelis. A sarà la leç 482/99 a
decretâ il dirit a vê dai insegnaments par furlan te scuele dal oblic e tal
asîl. Lis resintis riformis costituzionâls e àn dât ae regjon la pussibilitât di
vê des competencis sui programs scolastics ma fin al 2007 nissune norme e je
stade decretade e ancje la 482 e je in grant part no aplicade. La leç a
autorizave la regjon a stipulâ des convenzions par trasmissions furlanis cu lis
televisions. Inte realtât la RAI regjonâl tai agns subite dopo no je vignî
incuintri a chestis propuestis.

A coordenâ dute la ativitât di promozion de lenghe furlane al veve di jessi
l'Osservatori de lenghe furlane (OLF). Di fat il so funzionament al è stât une
vore tribulât e contestât, dopo un pôc di agns al è stât abrogât e dopo al è
stât sostituît de Agjenzie Regjonâl pe Lenghe Furlane (ARLEF).

La leç e fo inovative e impuartantone pai timps che e jere vignude fûr. Al dî di
vuê e mostre i siei limits par vie che la regjon e varès des competencis pe
scuele e e podarès sburtâ pal ûs de marilenghe intai massmedia ancje cirint di
fâ aplicâ i dirits decretâts de Leç nazionâl 482. Une des robis plui contestadis
de leç al è stât il rûl dal OLF-ARLEF che se di une bande al veve di coordenâ e
sburtâ il dut, di che altre nol à vût i mieçs e i oms par podê fâ ben il sô
lavôr.



https://fur.wikipedia.org/wiki/Ladin

La lenghe ladine, o ben lenghe ladine dolomitiche, e je une lenghe de famee des
lenghis romanzis, che e ven fevelade intune zone intal nord jevât de Italie di
plui o mancul 30.000 personis. Cheste lenghe e je plui precisementri date dongje
da un grup di variantis che a si somein e e ven fevelade in parts des regjons
Trentin-Sud Tirôl e Venit. Tal Trentin-Sud Tirôl e ven fevelade in Val Gardena
(Gherdëina) e in Val Badia (Badia) tal Sud Tirôl e in Val di Fassa tal Trentin.
Tal Venit e ven invezit fevelade te Provincie di Belun, ven a stâi a
Livinallongo del Col di Lana (Fodom) e di ce. Il 40% de popolazion di Cortina
d'Ampezzo (Anpezo).

Secont la opinion di cualchi linguist il ladin al à une drete parintât cul
romanç, fevelât intal Cjanton Grisons (Svuizare) e cul furlan. Il struc di
chestis tre lenghis sot il soreconcet di “lenghis retoromanzis” al è avonde
discutût. (viôt: “Cuistion ladine”).

Cui siei 30.000 fevelants di marilenghe il ladin al è, insiemit cul feroês, il
sami e il romanç, une dalis lenghis plui “piçulis” de Europe. I ladins a son une
dalis minorancis linguistichis ricognossudis de Union Europeane come sôs
minorancis; al varès par chest di gjoldi de Prudele des minorancis europeane e
particolarmentri de ”Cjarte europeane des lenghis regjonâls o minorizadis” dal
1991: chest document al proviôt in particolâr la ”promozion des lenghis
minorizadis talis scuelis, te aministrazion, denant ae leç e tai media”.

Il tiermin ladin, al inizi difondût inte miege Val Badia, al è in dì di vuê
doprât par indicâ dut il grup di idiomis avonde compagns fevelâts inte aree
dolomitiche.

Storichementri, al si pues riferisi a popolazions dal Noric (celt-romanis)
dispatriadis intal V secul dal Noric Mediterani daspò l'insedament dai ruçs e i
maçalizis dai avars. Il tiermin "ladin" al à une origjin avonde antighe. Lis
popolazions origjinariis breonis (celtis romanis) e imigradis, a vignirin
clamadis welsch dai bavars rispiet ai windisch (slavons), intant che lôr a si
devin il non di latinis (par variant locâl ladin) parcè che a no jerin ni
gjermanis ni sclavis. La definizion Ladinia (Ladinie) e je belzà atestade intune
publicazion di Giovanni Piloni (1607). Secont i studis dal storic fassan
Frumenzio Ghetta, belzà dal an 1298 al imparis il non Nova Ladina, oben Nova
Latina per indicâ il paîs di Nova Levante, (tod. Welschnofen (welsch + nofen)
che al indiche un insediament di "ladins". Ancje il pas Carezza (Costalunga) al
ven clamât in dai documents storics dal belunês di chel periodi Passo Ladinia.
Il predi Micurà de Rü, che i è intitulât l'Istitût culturâl ladin di San Martin
in Val Badie, al definis intal 1833 la sô gramatiche: Versuch einer
Deutsch/Ladinischen Sprachlehre (Tentatîf di une gramatiche todesc-ladine). La
sô opare e je il prim tentatîf di creâ une koiné scrite interladine. Il tiermin
ladin nol indicave dome l'idiom de Val Badie di mieç. Gardenês, mareban, badiot,
fodom, fassan e ampezan a son nons che a derivin de lor val, ma il tiermin ladin
al è la definizion vecje e di vuei che e cjepe dentri ducj chescj idioms
neolatins. A esistin un grum di altris documents lenghistics e storics, come par
esempli lis cjartis etnografichis austriachis de prime metât dal XIX secul, dulà
che a si cjatin continuamentri lis peraulis Ladiner (Ladins) e Rätoromanen
(Retoromançs) (chestis ultimis dopradis specialmentri pai Grisonês). Ancje i
Furlans a vegnin clamâts intune edizion dal 1849 Ladiner, tant che conferme dal
fat che belzà in chê volte i leams tra i idioms ladins dal Friûl, dalis Dolomîts
e dai Grisons a jerin cognossûts. Ascoli, considerade la lungje tradizion dal
tiermin "ladin", lu à doprât intal cjamp de lenghistiche, cuant ch'al analizât
lis carataristichis lenghistichis dal ladin (palatalizazion, plurâl sigmatic e
vie indenant).

Al è ancje di tignî in cont il fat che la espression "lenghis Ladinis" e à a
voltis par riferiment il grup dalis lenghis retoromanzis, che in plui dal ladin
in sens leterâl (ven a stâi dal ladin dolomitic) e cjape dentri la lenghe
furlane e chê romanze.

Il ladin al ven ancje intindût come la lenghe caratarizante la Ladinie, ancje se
di chest ultin concet al si fâ solitementri un ûs imprecîs e dubiôs, parcè che
ai mancje un significât storichementri afermât. In particolâr cun chest tiermin
cualchi grop di opinion al indiche dome la regjon gjeografiche che e tire dongje
i comuns ladins che fintramai il 1918 a fasevin part de Austrie Ongjarie, regjon
che cussì intindude nol esaurirès la totalitât dai teritoris di lenghe ladine,
parcè che nol ten di cont chei storichementri logâts intai dominis venezians
invezit che tai austro-ongjarês.

Il ladin al ven classificât intes retoromanç. Par vie de esistence di elements
comuns cul furlan e cul romanç a si je ipotizade l'antighe esistence di une
lenghe comune retoromanze sore regjonâl. La tesi e je dut câs une vore dibatude.

Dal VI secul a rivarin i Bavars dal nord e a slontanarin la lenghe romanze di
grandis parts dal so spazi di difusion. Dome talis vals fûr di man il ladin al
si podè mantignî. Cule fin dale Prime vuere mondiâl e la anession de part
meridionâl dal Tirôl ae Italie, ancje i teritoris dulà che al vignive fevelât
ladin a finirin in chest stât. Il moviment nazionâl talian dal XIX e XX secul al
viodè scuasit simpri intal ladin un dialet dal talian, idee che invezit la
maiorance dai ladins e refudave. Ancje intal Pat Gruber-De Gasperi nole jere
proviodude nissune tutele dai ladins.

Dome cul "secont statût di autonomie" i ladins di cheste regjon a son rivâts a
vê dirits come minorance.

Tal 1988 i istitûts di culture ladins "Micurà de Rü" e "Majon di Fascegn" a an
incargât il professôr universitari Heinrich Schmid (Zurigo) di pensâ par lôr une
lenghe leterarie comun; sîs agns plui tart (1994) e si è costituide la
organizazion SPELL, che e smirave a progjetâ cheste lenghe scrite secont lis
sieltis e i resonaments dal professôr. Te istât dal 1998 al vignì infin fûr il
livri Wegleitung für den Aufbau einer gemeinsamen Schriftsprache der
Dolomitenladiner (voltât dal todesc “Liniis di vuide pe costruzion di une lenghe
leterarie comun dai ladins dolomitics”), che al tignì a batisim il ladin
dolomitan o “ladin standard”.

Intal Trentin-Sud Tirôl il ladin al è ricognossût tant che lenghe ufiziâl e
scolastiche a nivel regjonâl intai comuns di:

Che nol è tant ancje te Provincie di Belun, in gracie de normative su lis
minorancis linguistichis storichis (Leç 482/1999), a son stâts ricognossûts come
ladins i comuns dal Cjadovri, dal Comelic, dal Agordin, de alte Val Cordevole e
de Val di Zoldo. Al è atîf l'Istitût Ladin de la Dolomites (istitût culturâl des
comunitâts dai ladins storics des dolomitis belunesis), cun sedis a Borca e a
Selva di Cjadovri.

La division dal teritori di lenghe ladine in trê entitâts aministrativis
(Provinciis di Bolzan, di Belun e di Trent) e je un fat che al rinfuarce
l'isolament des valadis tra di lôr (e specialmentri in epoche fassiste chest
isolament al vignì sfuarçât).

I ladins di Cortina d'Ampezzo, Livinallongo del Col di Lana e Colle Santa Lucia
a vuelaressin sul moment une gnove definizion dai confins aministratîfs, che e
fasarès passâ al Sud Tirôl i teritoris che bielzà tal passât a partignivin al
Tirôl e ae Diocesi di Bressanon.

Il ladin al à carateristichis in comun cu lis lenghis romanzis ocidentâls, par
esempli la lenizion – des voltis fin ae disparizion – dalis intervocalichis
(latinu > ladin) e il plurâl par "-s" invezit che par "-i" o "-e", ancje se des
voltis a si slontane di chescj modei (il "c" denant a "e" e "i" nol devente [ts]
> [s], ma [tš] come intal grup orientâl.

Come esempli si pues confrontâ la prime part dal “Pari nestri,” par difarentis
variantis ladinis, cu la version furlane, cun dôs variantis romanzis, cun chê
latine e chê taliane.



https://fur.wikipedia.org/wiki/La_scriture_des_variet%C3%A2ts

Lis regulis gjenerâls pe scriture dal furlan standard a valin ancje pe scriture
des varietâts: ognidun al podarà lei ancje daûr de pronunzie de sô varietât. Lis
varietâts però a puedin vê suns speciâi che no son cognossûts tal furlan
standard. In chescj câs, soredut se si intint scrivi etnotescj, contis popolârs
te reâl pronunzie dal lûc, ma ancje poesiis o altris tescj cun valôr
documentari, si pues doprâ segns gnûfs, come indicât ca sot:

pal sun interdintâl sort si dopre il digram th; par esempli, il furlan ocidentâl
thoc = çoc in lenghe comune; dh - interdintâl sonôr

pal sun sibilant palatâl sonôr (tant che il francês jour) in posizion iniziâl si
dopre ‘sj; par esempli, il furlan ocidentâl ’sjave = ’save in lenghe comune; in
posizion mediane si dopre sj; par esempli, il cjargnel lusjôr = lusôr in lenghe
comune.

Par facilitâ la pronunzie dai grups di vocâls carateristics di cualchi varietât
cjargnele e ocidentâl, si consee di meti l’acent tonic su la prime vocâl, par
esempli professùar = professôr in lenghe comune, nìaf = nêf in lenghe comune,
jùa = jo in lenghe comune.



https://fur.wikipedia.org/wiki/Julius_Caesar

Gai Juli Cesar (par latin Gaius Iulius Caesar; Rome, 100/102 p.d.C. – Rome, 15
Març 44 p.d.C.) al fo un gjenerâl, politic, ditatôr e scritôr antîc roman.

Nevôt di Gai Mari, nassût cirche tal 100 prin di Crist, de gens Iulia, une des
plui siores de Rome antighe, al gnoçà zovenut cun Cornelie, fie di Luci Corneli
Cinna, che e parturì Julie; Sile al voleve che al repudiàs la femine, ma lui nol
ubidì. Za subit al capì che la struture oligarchiche dal stât e jere in
inesorabile decjadence e al si convincè che il princeps al sarès stât il
risultât dal sfrolâsi di cheste e ancje il obietîf de sô albasie; par capî la sô
ambizion, ve un caset contât de tradizion: il zovin Cesar, leint di Alessandri
Magn, al vaì, visantisi che te istese etât chest al veve concuistât un imperi
imens, lui nol veve fât nuie di grant. Scombatût in Asie, al tornà a Rome tal
78, l'an de muart di Sile, vignint un famôs oratôr pe vitorie te difese di Gneu
Dolabele. Al scoltà i discors di Apoloni Molon e al studià la filosofie
epicureane.

Al scomençà il cursus honorum tal 68, vignint cuestôr, daspò edîl. Tal 65 al fo
suspietât di vê judât Catiline cu la sô conzure, dut câs al rivà a jessi elet
pontefiç massim, pe vie dai cetancj beçs molâts fûr par fiestis e spetacui cuant
ce al jere edîl. Al ve un imberdei pe une acuse di infedeltât de sô seconde
femine e di sacrilegji, chest parcè che Clodi al sfurducjà te sô cjase vistît
come une femine dilunc di un rituâl improibît ai masclis; Cesar al discognossè
lei, ma, salacor par podêlu vê come aleât pe sô demagogjie, al perdonà lui.

Dopo la propreture in Spagne, tal 60 al fasè un pat, il prin triumvirât, cun
Cras e Pompeu: par chest al vignì consul tal 59, dant tieris di coltâ ai puars
cu la lex Iulia agraria (leç julie agrarie). Daspò al fo proconsul te Galie
cisalpine ( i nons Friûl e Frejus, citât francês, a son testemoneancis di chest,
parcè che a vegnin ducj i doi dal latin Forum Iulii, Place di Juli),
riorganizant la provincie e scomençant, cence il permès dal Senât, une vuere par
sotometi lis tieris de Galie che no a jerin di Rome, che, scorsonâts i Zermans
di là dal Ren, e finì in pôcs agns cul sotanament di dute la Galie, trasformant
Cesar intal plui innomenât gjenerâl. Tal 56 al fo confermât a Lucca il pat cun
Cras e Pompeu, otignint di jessi proconsul ancjemò par cinc agns. Al tentà doi
voltis la concuiste de Britanie.

Al finì il prin triumvirât, pe muart di Julie, fie di Cesar che e jere il leam
di sanc cun Pompeu, tal 54 e chê di Cras dal 53; tal 52 Pompeu, che nol veve
plui un bon rapuart cun Cesar, al vignì consul sine collega (consul cence
coleghe), intant che lui al veve di disimberdeâ un grant rivielt te Galie che e
veve Vercingetorix come cjâf.

Cuant che al volè vignî consul pe seconde, Pompeu, aromai aleât dal partît
oligarchic, al volè che prin di jentrâ a Rome al dismetès il comant des sôs
trupis, ma lui no lu agradì, pretindint l'istès di Pompeu, che i soldâts di
chest a jerin dongje de capitâl; alore il Senât, discjaçâts i tribuns de plebe,
che a volevin meti un claud, al disponè il stât di emergjence, declarant Cesar
nemì public: lui, al jere il 49, al jentrà te Italie centrale, al cjapà Rome e
la Spagne e al otignì il consolât, daspò al bataià cuintri Pompeu di là dal mâr
Adriatic, vincint e costrenzint il nemì a scjampâ lì dal sovran dal Egjit
Tolomeu, che il pari di lui al veve tornât a vê il podê pal jutori di un
sostignidôr dal gjenerâl roman. Dut câs, Tolomeu lu tradì, ordenant il so
copament e presentant il so cjâf a Cesar. Lui nol gradì il tradiment, batint e
copant il jude e segnant l'Egjit tal 47 ae sûr di lui Cleopatre, che al amà,
vint di lei un fì. Tal istès an al sdramassà il re dal Pont, te Anatolie,
periculôs par Rome, in cinc dìs; al dedi part di chest al Senât cussì: Veni,
vidi, vici (O soi rivât, o ài viodût, o ài vinçût). Al sconfigè in Afriche un
esercit di fedêi a Pompeu, aleâts cul re di Numidie. Al deventà ditatôr
perpetui, scomençant a riformâ il stât, ma al ve di combati cuintri i fìs di
Pompeu in Spagne, vincint ancjemò.

A forin un grum i cambiaments par Rome de ditature di Cesar, come la riforme dal
calendari e la jentrance di omps no italics tal Senât; al creà une situazion
momentose pe nassite dal imperi, plantât di August, so erêt e sucessôr.
L'esercit e i Italics a cjaparin cussience di se.

Ve la muart di Cesar secont la tradizion. Il dì precedent cualchidun al i
domandà cemût al varès volût murî e lui al rispuindè di une muart rapide e
subitanie. In chê gnot lui al si insumià che al svolave tal cîl e al si tocjave
la man cun Jupitar e sô femine il crac dal cuviert de cjase e il maçament di
lui. Tai 15 Març 44 p.d.C., lui nol jere segûr di volê lâ tal Senât, duncje un
dai conzurâts lu convincè. Te strade un omp i dedi un sfuei dulà che al jere
scrit de conzure, ma lui no lu leiè. Intant che al jentrave tal Senât cun Marc
Antoni, fuart e amì di Cesar, chest al fo intardât cuntun pretest. Jentrât, un
bossul lu circondà, figurant di onorâlu, e un di lôr, che al veve di dâ il
segnâl, al si fasè dongje di lui, figurant di volê domandâ alc, e, daspò il so
dinei, al i cjapà la toghe; intant che lui al sigave “Ista quidem vis est!”(Ma
cheste e je violence!) un altri lu ferì dongje de gole. Ancje lui lu çocà cuntun
stîl, ma i complotancj a jerin masse di lôr: Cesar, no podint difindisi, al si
cuviarzè cu la toghe. Ogni conzurât lu trapassà nome une volte. Prin di murî,
viodint Marc Juni Brut che lu firive, al disè “Tu quoque, Brute, fili mi?”
(Ancje tu, Brut, gno fì?) o, par grêc, “Καὶ σύ, τέκνον;” (Ancje tu, fì?).

I Commentarii de bello Gallico (Comentaris su la vuere galiche), o De bello
Gallico, scrits tal Invier 52-53 a dipenzin la vuere di Cesar in Galie. Al
mancje un grum dai elemencj tipics de storiografie antighe, come lis jentradis
retorics, e a son, doprant lis peraulis di Ciceron, che ju preseà un grum (al
disè che Cesar al veve gjavât al storic futûr la pussibilitât di contâ miei chei
fats), nudi (crots), recti (juscj) e venusti (biei). A son svelts e essenziâi e
lis frasis a àn une struture sclete, ma a trasmetin ben lis diviersis
sensazions.

Tai Commentarii de bello civili (Comentaris de vuere civile), o De bello civili,
su la vuere civîl cuintri Pompeu, a son plui considerazions e judizis personâi
che no tal De bello Gallico.

Cesar al fo un grant oratôr, apreçât di Ciceron, Quintilian, che al disè di lui
che al fo il sôl capaç di disturbâ il primât di Ciceron, Fronton, dal autôr dal
Dialogus de oratoribus (Dialic sui oratôrs) e di Marc Aureli, ma no o vin
testemoneacis diretis.

Cuant che al jere zovin al scrivè il poeme Laudes Herculis (Laudis di Ercul) e
la tragjedie Oedipus, che a mostrin il so amôr pai grancj personaçs e il so
desideri di imitâli, e al scomençà une racuelte di dits. Plui tart, tal 54 al
scrivè il De analogia (Su l'analogjie), afermant la uniformitât de pronunzie,
grafie e flession, ancje se lui nol faseve cussì cuant che al scriveve. Lant in
Spagne par sconfizi i fìs di Pompeu, al componè il poemut Iter (Viaç), juste
apont su chel viaç. Tal istès an al scrivè i Anticatones (Anticaton), par
tarlupâ a Ciceron, che al veve comendât Caton il zovin. Salacor no a son di lui
il Bellum Alexandrinum (La vuere alessandrine), il Bellum Africanum (La vuere
africane) e il Bellum Hispaniense (La vuere spagnûl), soredut il tierç, che al
conte ancje lis grandis scuaiadis e lis barbaritâts di Cesar e al dopre il sermo
vulgaris.



https://fur.wikipedia.org/wiki/Jes%C3%B9

Di Jesus a 'nt cjacarin principalmentri i vanzei canonics, ancje se o cjatìn
tocs in altris fonts no religjosis come par esempli Antiquitates Iudaicae di
Josef Flavi, scrits di Plini il Vieli, Seneca e altris.

Il non Jesus al corispuint al tiermin grêc "Iesoùs" che al derive dal ebraic
"Yeshùa o Yehohshùa", che al significhe: "Idiu al salve".

Crist al salte fûr dal grêc Cristòs che al volte la peraule ebraiche "Mashiach"
(Messie) che e jere assegnade intal Vecjo Testament ai sovrans elezûts dal Idiu
(par esempli Davide) e a significhe "ont", ven a stâi consacrât in non dal Idiu.

Secont i vanzeliscj al è nassût a Betlem, la citât di Davide. I siei gjenitôrs a
stavin a Nazaret, ma cuant che Jesus al è nassût a si cjatavin a Betlem par un
censiment. Altris a sostegnin invezit che al è nassût a Nazaret. La date e pues
sei ator il 6 o 7 p.d.C.

Al fo batiât a cirche trente agns, e di chel moment al scomençà une grande
ativitât di predicazion che e à durât cirche trê agns e mieç.

Pai cristians e je la figure centrâl dal cristianisim. Al è ritignût il Fi dal
Idiu che si è fat om. Al è considerât ancje la seconde persone de Trinitât.
Duncje al è sedi om che Diu, al ven a stâi Diu incjarnât.

Intai cults cristians al ven ripetût il sacrifici da la eucarestie dulà che il
pan e il vin a deventin so cuarp e so sanc. Dut chest al sucêt midiant de
transustanzazion pai catolics, o par consustanzazion pai evangjelics o
protestants luterans. Pai protestants riformâts, invezit, il rît eucaristic vie
pal cult al è nome simbolic.

Al è ancje par chest che Jesus al insegnà a preâ ai siei dissepui inte preiere
dal Pari Nestri: ..........che al vegni il to ream, che e sedi fate la to
volontât come che e je in cîl ancje su la tiere..........(Matieu 6:10)



https://fur.wikipedia.org/wiki/Itzhak_Katzenelson

Itzhak Katzenelson (Korelitz, Minsk 1.7.1886 – Auschwitz 1.5.1944) Nassût a
Korelitz e cressût a Lodz inte Russie Blancje, la Bielorussie, dopo une cariere
di insegnant di gjinasi, al cîr tal setembar dal 1939 di cjatâ salvece te citât
di Varsavie. La Polonie invadude dal esercit todesc e par un tierç abitade di
Ebreus e tache a savê di subit cualis che a son lis intenzions dai invasôrs. La
Polonie e devente une sgjaipule dulà cjapâ i Ebreus par mandâju a murî. Dai
prins di otubar dal ’40 a son sierâts tal Ghet. Intune retade ai 14 di avost dal
’42 al à za pierdût la femine e i doi fruts piçui menâts vie e finûts tai fors
di Treblinka. Al reste platât cul prin fi, Tzvì. Ju fasaran passâ al di fûr dal
ghet i partigjans Ebreus di pueste parcè che al poderi contâ ce che al à viodût
e cemût che Isac al sa. Isac Katzenelson al reste dentri tal ghet daspò la prime
resistence dal zenâr dal ’43 scjampant tal avrîl. Ai 22 di mai dal ‘43 al rive a
Vittel tal nort est de France. Jessût de Polonie cuntun document improbabil par
l’Honduras. A Vittel al dopre doi mês e mieç a scrivi ‘Il cjant’ come che al
marche lui stes, dai 3 di otubar dal 1943 ai 18 di zenâr dal 1944. Il manoscrit
intune cjarte rimediade e involuçât dentri a trê butiliis al ven soterât dongje
di un len, e une compagne di prigionie, Miriam Novitch, che lu veve sburtât a
scrivi e e sa dal segret, une volte sorevivude al maçalizi, lu publicarà a Paris
tal ‘45. Te vierte dal ’44, Isac e so fi a van drets tal infier di Oshventshim,
Auschwitz. A vignaràn copâts cul gas pene rivâts.



https://fur.wikipedia.org/wiki/Hamfer%C3%B0

I Hamferð a son un grup musicâl doom metal faroeis formât a Tórshavn in tal 2008
dal ghitarist John Egholm.

I Hamferð a si son formâts graciis à une idee di John Egholm, ch'al à creat il
grup cun Remi Johannesen. Al principi dal 2009, chist grup al era formât da Jón
Hansen (vôs), John Egholm (ghitare), Remi Johannesen (batarie), Tinna Tótudóttir
(bas) e Turið Nólsøe (violin). Daspò, a si son unis Theodor Kapnas (ghitare) e
Esmar Joensen (tastiere) e Turið Nólsøe a lassât il grup. A la fin dal 2009, il
group ài a finit di registrâ une demo, ch'a si clama Doomo. In Zenâr 2010, i
Hamferð ài an vinčût il contest faroeis Sement e ài an podut registrâ cualchi
parts dal lôr gnûv EP ai Oyravox studios, tal ìsule faroeis Nólsoy. In Decembar
2010, ài an publicat l'EP Vilst er síðsta fet . In Novembar 2011, Tinna
Tótudóttir a lassât il grup e Jenus í Trøðini a čholt il so post. Dauarman ài an
fat un tour european clamat Dead Tyrants Tour, cun il grup finlandeis Moonsorrow
e i paisans Týr .



https://fur.wikipedia.org/wiki/Gnognosaurs

I Gnognosaurs a son un fumut par furlan a strichis, l'autôr al è Dree Venier, cu
la colaborazion di Elisabetta Pittana pai tescj a partî dal 2006. A tachin a
jessi publicâts par talian cul non di «Scemosauri», su lis pagjinis dal mensîl
«Dino Gildo» dal editôr Barbieri. Tal 1995 a son simpri par talian cul non di
«Pazzosauri» su lis pagjinis di «Jeans Card Notizie» - diretôr artistic Sandri
Di Suald - periodic fat par cont di un consorzi di bancjis furlanis. Pôc dopo
par furlan a deventin «i Gnognosaurs» e il non al funzione cussì ben e al è
simpatic al public di ogni divignince, che di li indevant al sarà l'unic non
uficiâl des strichis in cualsisei lenghe che a vegnin publicadis.

Oltri a vignî fûr regolarmentri su la riviste par fruts «Alc&Cè», a son stâts
doprâts par calendaris e poster promozionâi par pandi l'ûs de marilenghe.

Ai 16 di Novembar dal 2009 al vierç il blog dai Gnognosaurs par publicizâ il
prin libri che al tirarà dongje lis miôr storiis dai Gnognosaurs.

Ai 16 di Novembar 2010 al ven fûr in librerie «I Gnognosaurs2», il segont libri
des storiis dai Gnognosaurs (ed. L'Omino Rosso, 84 pp a colôrs, presit 12 euro).
Pe promozion dal libri al ven realizât il prin booktrailer par furlan, publicât
su YouTube.

Tal novembar 2011 al ven fûr il tiarç libri, «Gnognowood» (ed. la Vita
Cattolica, 84 pp a colôrs, presit 12 euro), publicizât di un booktrailer
http://youtu.be/dKkqLujiq78 fat cui atôrs di Felici ma Furlans.



https://fur.wikipedia.org/wiki/Glesie_furlane

Glesie Furlane e je un grop di cristians e furlans che a cirin di lâ a font des
lôr lidrîs culturâls e religjosis, par podê conciliâ in maniere armoniche la
propie fede cu la propie identitât culturâl. Vuê si fevelarès di "inculturazion
de fede" o di "vanzelizazion de culture".

Nassût viers i agns '70, sul sburt dal Concili Vatican II (1962-1965), dai prins
pas de Teologjie de liberazion e tal contest politic-culturâl de cussience
autonomistiche furlane, al à come figure carismatiche iniziâl il professôr pre
Checo Placerean (1920-1986).

Moments impuartants a son la Samblee dai predis (1975), dai Cristians (1977) e i
agns de ricostruzion dopo dal taramot dal 1976. Il grop di "Glesie Furlane" al à
produsût la traduzion de Bibie (1997), il Lezionari (2001) e al sta prontant il
Messâl Roman. Al à al so atîf une produzion leterarie cualificade, oltri a tancj
e puntuâi documents e pronunciaments. Di vincj agns in ca al organize a Vençon
cors di studi e di aprofondiment a scjadence mensîl.

Tal 1974, ai 28 di Avost, bons. Alfredo Battisti — arcivescul — e bons. Emilio
Pizzoni — ausiliâr e titolâr di San Pieri di Cjargne — a invidin ducj i predis
de Cjargne a celebrâ une Messe te plêf mari di San Pieri. Un trop di predis a
domandin la Messe par furlan. I vescui no acetin. Dîs predis a firmin un
document che a lassin sul altâr prime di messe e a jessin di glesie. E je
scomençade la lungje marce di Glesie Furlane.

No si po inmagjinâ un pastôr che al fevele cu la sô int cul interprit, come che
no esist une mari che no cognossi la vôs e la lenghe dal fi. Dut ce che al
servìs a cognossi plui a font lis pioris al è dovê dal pastôr di doprâ e, in
primis, la lenghe. Cuant che o dîs "lenghe", no dîs il fevelâ materialmentri, il
cognossi il lengaç dal popul. No ducj chei che a fevelin francês a son francês
ni ducj chei che a fevelin furlan a son furlans. La lenghe e pant un mût di
pensâ, di resonâ, di vivi. E je une espression di dute la vite di un popul,
presint e passade. Come di fat e esist une ereditât fisiche e psicologjiche che
si trasmet di ete in ete, cussì e esist une particolaritât etniche univoche,
risultât di agnorums di liendis bielis e brutis, che si in croste aduès dal
popul e lu fâs furlan, talian, todesc, ecc. No si fâs discors di lenghe, ma di
filusumie spirtuâl di dut un popul e naturalmentri, par esprimi cheste
filusumie, e je indispensabil, ancje se no suficient, la lenghe. Doprant un
altri lengaç, la int si sint fûr dal so jessi, come disvistude o mudade cu la
robe di chei altris, dislidrisade, gjavade dal so ambient esistenziâl,
sparniçade framieç dai popui, sevi il talian, sevi il todesc, sevi il francês.
Se la lenghe e devente un fat di culture e no di vite, di folclôr e no di
esperience, alore a àn reson chei che a fasin cjantâ lis vilotis pardut il mont.
A vevin reson i babilonês e i idumeos, che a stiçavin i ebreis a cjantâ lis lôr
cjantis "ad flumina Babylonis". Però i ebreis, cuntun grop sul stomi, a
rispuindevin: «Cemût podìno cjantâ lis cjantis dal Signôr intune tiere foreste?»
(Sal 137,4). Ve ce che e je la lenghe: e je la aghe pal pes, l'aiar pal
cristian. No si trate di cjampanilisims o di rivincitis su altris lengaçs, di
pronunciaments politics o di ritirâsi sul Aventin; si trate di jessi se stes e
vonde, e chest al è un dirit che nol ven concedût ni dal guviêr ni ai partîts ni
de Glesie. Al è un dirit di nature. Alore, se lis pioris a àn chest lengaç, al è
clâr che il pastôr al scuen sielzi: o fevelâ come la sô int e restâ pastôr, o
fevelant une altre e deventâ forest. Se al devente un forest, nô no i traìn ni i
fasìn dal mâl, però che al sepi che lis pioris «no van daûr di un forest, anzit
i scjampin, parcè che no cognossin la vôs dai forescj» (Zn l0,5). Fevelâ la
lenghe dal popul al vûl dî jessi al servizi dal popul. Il Pastôr, chel vêr, nol
è vignût a fâsi servî ma a servî, no a cjacaris ma cui fats: «Jo o rimet ancje
la mê vite pes pioris» (v. 11). Al è un mistîr dificil fâ i pastôrs: si riscje o
di tignî pal paron e lâ cuintri des pioris o di tignî pes pioris e lâ cuintri
dal paron. Se il pastôr al fâs un calcul di interès, al sielç il paron; se al
fâs un calcul di cussience, al sielç lis pioris. Bisugne che al sielgi (Mt
6,24). Nol po lâ indenant ca e là, come un cjoc. Lis pioris a restaressin
imbarlumidis, disorientadis, tant di preferî di jessi cence pastôr. Al à di
sielgi tra chei che a scjafoin e chei che a son scjafoiâts, tra chei che a son
sore e chei che a son sot, tra chei che a molzin e chei che a son molzûts.



https://fur.wikipedia.org/wiki/Gjiviano

Gjiviane (il non locâl al è Gijviano), e je le plui alte des frazions di
Rigulât, in Cjargne, rimpinade a 1124 m suntun palâr de bande diestre dal Dean,
ai pîs de mont di Nevâl tal grop de mont di Crostis.

Daspò da la vuere dal 1940-1945 dute la int dal paîs e a scugnût lâ a cirî lavôr
ator pal mont, e cumò Gjiviane e je abitade nome di 5 personis, plui pocjis
altris intal cjasâl di Tors. I altris cjasâi: Autemis (Autemos), Sglìnghin e
Fontanivis (Fontanivos) a son ducj dispopolâts. Ducj i emigrants però a tornin
une volte l'an tal paîs e a fasin simpri une grande fieste.

In tal 2002 i emigrants di Gjiviane a àn fat decorâ il tor, fat sù tal 1951 (che
si cjate cetant lontan de glesie, dibot di chê altre bande de vile), che cui che
al ven su di Rigulât lu pò viodi ben in alt, te diestre de strade. La opare di
piture, cuntun concors, e je stade afidade ai pitôrs Mimmo Alfarone, puliês (che
di trê bandis al à piturât i cramârs, i boscadôrs e lis feminis de vile), e
Arrigo Buttazzoni, da Spilimberc, che de cuarte bande al à realizât une piture
astrate.

Siben che i residents di Gjiviane, cjapant dentri ancje il borc di Tors, a son
dabon pôs, Gjiviane a à incjimò vuê une ministrazion separade dai bens civics,
che e gjestis, separatamentri dal comun di Rigulât, il bosc frazionâl.



https://fur.wikipedia.org/wiki/Giuseppe_Marchetti

Josef Marchet (Giuseppe Marchetti, Glemone ai 23 di Lui 1902 - Udin ai 8 di Mai
1966) al è stât plevan, insegnant, linguist, storiograf, storic e critic de art,
leterât e in gjenerâl un dai plui impuartants pensadôrs furlans dal prin
Nûfcent.

Al studià tal Seminari di Udin e tal 1925 al fo consacrât plevan. Intal 1935 si
laureà in letaris classichis e modernis ae Universitât Catoliche di Milan, e
daspò al fo mandât in Abissinie come capelan militâr. Tornât in patrie, al
insegnà in diviersis scuelis, e tal 1944 al fo mandât al confin dal regjim
fassist. Finide la vuere, al ispirà il grup poetic La Risultive e al deventà il
plui grant sostenidôr e teoric de autonomie furlane in timps une vore dificii,
rivendicant la lenghe furlane come mieç di comunicazion totâl.

Al fo ancje fondadôr e diretôr de Patrie dal Friûl, il prin setemanâl dut par
furlan, dulà che al puartà indevant lis batais pal autonomisim; al fo ancje dal
1961 ae so muart diretôr di Sot la nape; al è ancje autôr de prime gramatiche de
lenghe furlane, ancjemò vuê une vore impuartante; inte Cuintristorie dal Friûl
al à tornât a lei la storie de regjon cence i condizionaments de storie e de
propagande, dome dal pont di viste furlan.



https://fur.wikipedia.org/wiki/Giacomo_Ceconi

Il cont Giacomo Ceconi (Pielunc, Vît 29 di Setembar 1833 – Udin 18 di Lui 1910)
al fo imprenditôr e costrutôr.

Nassût in une famee no siore a disevot agns al là a Triest a imparà a fâ il
muradôr. Al studià te scuele serâl e za di zovin, cun dai soi paesans, al cjapà
dai apalts impuartants in Crauazie e in Ongjarie. Tai agns seguitîfs al fasè
numerosis oparis specialmentri leadis al disvilup des feroviis austriachis.

Tal 1879 al cjapà la citadinance austriache, e par i lavôrs tal Vorarlberg
l'imperadôr Franz Joseph lu fasè nobil.

Fra lis altris sôs oparis famosis si puedin ricuardà la costruzion de galarie di
Bohinj in Slovenie e dal viadot di Cerneva alt 67 metris..

La plui celebre a fo di sigûr la costruzion de galarie dal Alberg in Tirol,
lungje plui di 10 chilometris a fo la tierce galarie costruide tal mont e la
prime tal imperi. Grazis a la organizazion dal lavôr e a lis gnovis tecnichis
dopradis la opare o fo finide cun tredis mês di antecip. Par lui a lavorarin fin
a 16.000 operaris tai variis cantîrs. A jerin scuasit ducj furlans che a
vignivin des valadis dal Arzin, dal Tiliment e dal Cjanâl dal Fier.

Al restà simpri leât a lis sôs valadis, lui al fo il promotôr de costruzion de
strade Regjine Margarite te Val dal Arzin e dal grant rimboscament dai monts lì
atôr.

“Giacomo Ceconi un impresario friulano" di Lucia D’Andrea e Alessandro Vigevani,
Cjamare di Cumierç di Udin - 1994



https://fur.wikipedia.org/wiki/Gaius_Iulius_Caesar

Gai Juli Cesar (par latin Gaius Iulius Caesar; Rome, 100/102 p.d.C. – Rome, 15
Març 44 p.d.C.) al fo un gjenerâl, politic, ditatôr e scritôr antîc roman.

Nevôt di Gai Mari, nassût cirche tal 100 prin di Crist, de gens Iulia, une des
plui siores de Rome antighe, al gnoçà zovenut cun Cornelie, fie di Luci Corneli
Cinna, che e parturì Julie; Sile al voleve che al repudiàs la femine, ma lui nol
ubidì. Za subit al capì che la struture oligarchiche dal stât e jere in
inesorabile decjadence e al si convincè che il princeps al sarès stât il
risultât dal sfrolâsi di cheste e ancje il obietîf de sô albasie; par capî la sô
ambizion, ve un caset contât de tradizion: il zovin Cesar, leint di Alessandri
Magn, al vaì, visantisi che te istese etât chest al veve concuistât un imperi
imens, lui nol veve fât nuie di grant. Scombatût in Asie, al tornà a Rome tal
78, l'an de muart di Sile, vignint un famôs oratôr pe vitorie te difese di Gneu
Dolabele. Al scoltà i discors di Apoloni Molon e al studià la filosofie
epicureane.

Al scomençà il cursus honorum tal 68, vignint cuestôr, daspò edîl. Tal 65 al fo
suspietât di vê judât Catiline cu la sô conzure, dut câs al rivà a jessi elet
pontefiç massim, pe vie dai cetancj beçs molâts fûr par fiestis e spetacui cuant
ce al jere edîl. Al ve un imberdei pe une acuse di infedeltât de sô seconde
femine e di sacrilegji, chest parcè che Clodi al sfurducjà te sô cjase vistît
come une femine dilunc di un rituâl improibît ai masclis; Cesar al discognossè
lei, ma, salacor par podêlu vê come aleât pe sô demagogjie, al perdonà lui.

Dopo la propreture in Spagne, tal 60 al fasè un pat, il prin triumvirât, cun
Cras e Pompeu: par chest al vignì consul tal 59, dant tieris di coltâ ai puars
cu la lex Iulia agraria (leç julie agrarie). Daspò al fo proconsul te Galie
cisalpine ( i nons Friûl e Frejus, citât francês, a son testemoneancis di chest,
parcè che a vegnin ducj i doi dal latin Forum Iulii, Place di Juli),
riorganizant la provincie e scomençant, cence il permès dal Senât, une vuere par
sotometi lis tieris de Galie che no a jerin di Rome, che, scorsonâts i Zermans
di là dal Ren, e finì in pôcs agns cul sotanament di dute la Galie, trasformant
Cesar intal plui innomenât gjenerâl. Tal 56 al fo confermât a Lucca il pat cun
Cras e Pompeu, otignint di jessi proconsul ancjemò par cinc agns. Al tentà doi
voltis la concuiste de Britanie.

Al finì il prin triumvirât, pe muart di Julie, fie di Cesar che e jere il leam
di sanc cun Pompeu, tal 54 e chê di Cras dal 53; tal 52 Pompeu, che nol veve
plui un bon rapuart cun Cesar, al vignì consul sine collega (consul cence
coleghe), intant che lui al veve di disimberdeâ un grant rivielt te Galie che e
veve Vercingetorix come cjâf.

Cuant che al volè vignî consul pe seconde, Pompeu, aromai aleât dal partît
oligarchic, al volè che prin di jentrâ a Rome al dismetès il comant des sôs
trupis, ma lui no lu agradì, pretindint l'istès di Pompeu, che i soldâts di
chest a jerin dongje de capitâl; alore il Senât, discjaçâts i tribuns de plebe,
che a volevin meti un claud, al disponè il stât di emergjence, declarant Cesar
nemì public: lui, al jere il 49, al jentrà te Italie centrale, al cjapà Rome e
la Spagne e al otignì il consolât, daspò al bataià cuintri Pompeu di là dal mâr
Adriatic, vincint e costrenzint il nemì a scjampâ lì dal sovran dal Egjit
Tolomeu, che il pari di lui al veve tornât a vê il podê pal jutori di un
sostignidôr dal gjenerâl roman. Dut câs, Tolomeu lu tradì, ordenant il so
copament e presentant il so cjâf a Cesar. Lui nol gradì il tradiment, batint e
copant il jude e segnant l'Egjit tal 47 ae sûr di lui Cleopatre, che al amà,
vint di lei un fì. Tal istès an al sdramassà il re dal Pont, te Anatolie,
periculôs par Rome, in cinc dìs; al dedi part di chest al Senât cussì: Veni,
vidi, vici (O soi rivât, o ài viodût, o ài vinçût). Al sconfigè in Afriche un
esercit di fedêi a Pompeu, aleâts cul re di Numidie. Al deventà ditatôr
perpetui, scomençant a riformâ il stât, ma al ve di combati cuintri i fìs di
Pompeu in Spagne, vincint ancjemò.

A forin un grum i cambiaments par Rome de ditature di Cesar, come la riforme dal
calendari e la jentrance di omps no italics tal Senât; al creà une situazion
momentose pe nassite dal imperi, plantât di August, so erêt e sucessôr.
L'esercit e i Italics a cjaparin cussience di se.

Ve la muart di Cesar secont la tradizion. Il dì precedent cualchidun al i
domandà cemût al varès volût murî e lui al rispuindè di une muart rapide e
subitanie. In chê gnot lui al si insumià che al svolave tal cîl e al si tocjave
la man cun Jupitar e sô femine il crac dal cuviert de cjase e il maçament di
lui. Tai 15 Març 44 p.d.C., lui nol jere segûr di volê lâ tal Senât, duncje un
dai conzurâts lu convincè. Te strade un omp i dedi un sfuei dulà che al jere
scrit de conzure, ma lui no lu leiè. Intant che al jentrave tal Senât cun Marc
Antoni, fuart e amì di Cesar, chest al fo intardât cuntun pretest. Jentrât, un
bossul lu circondà, figurant di onorâlu, e un di lôr, che al veve di dâ il
segnâl, al si fasè dongje di lui, figurant di volê domandâ alc, e, daspò il so
dinei, al i cjapà la toghe; intant che lui al sigave “Ista quidem vis est!”(Ma
cheste e je violence!) un altri lu ferì dongje de gole. Ancje lui lu çocà cuntun
stîl, ma i complotancj a jerin masse di lôr: Cesar, no podint difindisi, al si
cuviarzè cu la toghe. Ogni conzurât lu trapassà nome une volte. Prin di murî,
viodint Marc Juni Brut che lu firive, al disè “Tu quoque, Brute, fili mi?”
(Ancje tu, Brut, gno fì?) o, par grêc, “Καὶ σύ, τέκνον;” (Ancje tu, fì?).

I Commentarii de bello Gallico (Comentaris su la vuere galiche), o De bello
Gallico, scrits tal Invier 52-53 a dipenzin la vuere di Cesar in Galie. Al
mancje un grum dai elemencj tipics de storiografie antighe, come lis jentradis
retorics, e a son, doprant lis peraulis di Ciceron, che ju preseà un grum (al
disè che Cesar al veve gjavât al storic futûr la pussibilitât di contâ miei chei
fats), nudi (crots), recti (juscj) e venusti (biei). A son svelts e essenziâi e
lis frasis a àn une struture sclete, ma a trasmetin ben lis diviersis
sensazions.

Tai Commentarii de bello civili (Comentaris de vuere civile), o De bello civili,
su la vuere civîl cuintri Pompeu, a son plui considerazions e judizis personâi
che no tal De bello Gallico.

Cesar al fo un grant oratôr, apreçât di Ciceron, Quintilian, che al disè di lui
che al fo il sôl capaç di disturbâ il primât di Ciceron, Fronton, dal autôr dal
Dialogus de oratoribus (Dialic sui oratôrs) e di Marc Aureli, ma no o vin
testemoneacis diretis.

Cuant che al jere zovin al scrivè il poeme Laudes Herculis (Laudis di Ercul) e
la tragjedie Oedipus, che a mostrin il so amôr pai grancj personaçs e il so
desideri di imitâli, e al scomençà une racuelte di dits. Plui tart, tal 54 al
scrivè il De analogia (Su l'analogjie), afermant la uniformitât de pronunzie,
grafie e flession, ancje se lui nol faseve cussì cuant che al scriveve. Lant in
Spagne par sconfizi i fìs di Pompeu, al componè il poemut Iter (Viaç), juste
apont su chel viaç. Tal istès an al scrivè i Anticatones (Anticaton), par
tarlupâ a Ciceron, che al veve comendât Caton il zovin. Salacor no a son di lui
il Bellum Alexandrinum (La vuere alessandrine), il Bellum Africanum (La vuere
africane) e il Bellum Hispaniense (La vuere spagnûl), soredut il tierç, che al
conte ancje lis grandis scuaiadis e lis barbaritâts di Cesar e al dopre il sermo
vulgaris.



https://fur.wikipedia.org/wiki/Furio_Honsell

Furio Honsell (Gjenue, 20 di Avost 1958), al è il sindic di Udin. Al è stât il
retôr de Universitât di Udin dal 2001 al 2008.

Si è laureât in Matematiche ae Universitât di Pise tal 1980 e diplomât ae Scuola
Normale Superiore di Pise tal 1983, al à lavorât ae Universitât di Turin e ae
Universitât di Edimburc. Tal 1989 al è rivât ae Universitât di Udin, dulà che al
è stât professôr ordenari, preside de facoltât di Siencis Matematichis, Fisichis
e Naturâls e ai 21 di Jugn dal 2001 al è stât nomenât Magnific Retôr, incaric
cal varès vût di cuvierzi fin tal 2010.

Tal 2008 Honsell si è candidât come sindic di Udin par il centriçampe con la
liste civiche "Innovare con Honsell" e il Partît Democratic. Par chest motîf, al
à lassât la universitât.

Il 13 e il 14 di Avrîl si è tignût il prin turni des elezions aministrativis dal
Comun di Udin. Honsell al è stât il candidât plui votât, cul 44,23% di
preferencis. Al à po vinçût al balotaç cun 24.907 vôts, pari al 52,7%, e al è
stât duncje elezût sindic, batint il candidât dal centridiestre Enzo Cainero.



https://fur.wikipedia.org/wiki/Fumut_furlan

La storie dal fumut furlan e tache dopo il taramot dal ’76 cun la serie di
Tarvos di Sandri di Suald.

Tai ultins agns a son stadis butadis fûr in marilenghe diviersis oparis, spes di
bon nivel, par esempli Relè e la felicitât (di Sandri Di Suald cun la
colaborazion di E. Castellani), Cuatri bogns motîfs di Manuele e Daniele Fior,
il cicli sui Benandants di Francesco Bisaro su tescj di Paolo Paron cun Il
Benandant e Lis cuatri temporis , La fortuna di Guido Carrara, Capitan Cjargne e
Gnognosaurs di Dree Venier e Carnera al lavore tal circ di Eva di Silvestro. "3
di avrîl 1077" (2006, disens Gomets, colôrs Luca Malisan), "La Disfide di
Spilimberc" (2007, storie Renzo Scomparin, disens Luca Malisan)

Fumuts e vegnin publicâts periodichementri su la riviste par fruts Alc&Cè che e
ven fûr cun La Vita Cattolica. Fra chescj a son Alan acuilot nostran di Stefano
Celona, Sclisignûf di Pao e i Gnognosaurs di Dree Venier.

Intal 1996 Dree Venier e Stefano Celona a dan fonde ae fanzine a fumuts Pipins,
li che a tachin a lavorâ altris autôrs furlans come Simone Paoloni.



https://fur.wikipedia.org/wiki/Fabrizio_De_Andr%C3%A9

Fabrizio De André (Gjenue, 18 di Fevrâr 1940 - Milan, 11 di Zenâr 1999) al fo un
dai cjantautôrs talians pui amâts e cognossûts, e sigurementri un dai plui
impuartants e influents de sô epoche.

Dai amîs e di dute la int che lu scoltave, al jere cognossût ancje cul non di
Faber.

De André al à vût il coraç, in une societât taliane apene jessude de Seconde
Vuere Mondiâl, di fevelâ di emargjinâts, di prostituzion e di laris, cuant
chescj argoments no jerin considerâts, cirint di cjalâ la realtât de bande lôr,
par cjatâ lis cualitâts platadis e par metiju a confront cu la int che i dave
cuintri.

Nassût ai 18 di Fevrâr intune famee de alte borghesie (il pari Giuseppe al jere
vicesindic e aministradôr delegât de societât 'Eridania'), De André al cres in
te Gjenue dal daspò de vuere. Daspò jessisi diplomât, al studie te Universitât
di Gjenue, prime midisine, daspò jurisprudence come il pari e so fradi Mauro.

Rivât dongje dal jessi laureât, al decît di gambiâ par sielzi la musiche. Cheste
passion i jere nassude cui amîs Luigi Tenco, Umberto Bindi, Gino Paoli e Paolo
Villaggio. Par tirâ sù cualchi franc, De André e Paolo Villaggio si imbarcjin in
Istât su lis nâfs, cjantant in tes fiestis.

Al comence a studiâ prime il violin, daspò la chitare scoltant Bob Dylan,
Leonard Cohen, e i Chansonniers francês, Georges Brassens soredut. Chest ultin i
plaseve une vore, ma in te vite no lu à mai volût cognossilu par vie dal caratar
dificil par cui il cjantautôr francês al jere cognossût. Bisugne ancje dî che
Brassens, scoltant lis sôs cjançons tradotis par talian di De André, al à dât un
judizi positîf.

In tal 1958, De André al publiche il so prin 45 zîrs: Nuvole Barocche e E fu la
notte, cjançons che par lui jerin 'pecjâts di zoventût'.

Il so prin 33 zîrs al è Tutto Fabrizio De André (1966 e ristampât daspò doi
agns) che e je une racolte di cjançons jessudis nome in 45 zîrs.

Daspò a jessin ancje Volume I (1967), Volume III (1968), Nuvole Barocche (1969).

I agns jenfri il 1968 e il 1973 a son stâts forsit i miôrs par De André, parcè
che al publiche cuatri discos fondamentâi, cun tematichis a vonde diferentis
jenfri di lôr:

De André al à colaborât cul scritôr Alessandro Gennari par il libri Un destino
ridicolo publicât in tal 1996. Al lavore ancje cun il poete gjenovês Riccardo
Mannerini par la cjançon 'Eroina', deventade Il cantico dei drogati.

In tai agns Setante al à ancje colaborât cun altris cjantautôrs come Francesco
De Gregori (che al scrîf cun lui lis cjançons dal disc Volume VIII), al publiche
un disc di cjançons tradotis par talian di Bob Dylan, Leonard Cohen, George
Brassens. La colaborazion cu le Premiata Foreria Marconi, e je une vore
positive: a vegnin regjistrâts doi discs dal vîf, jenfri il 1979 e il 1980:

In chest disc, De André al tocje plui argoments jenfri i cuai la opression dal
popul dai Indians de Americhe (Fiume Sand Creek) e ricuarde fats di cronache che
lu tocjin in prime persone (Hôtel Sopramonte). In tai agns Otante, i doi
cjantautôrs publichin un 45 zîrs clamât Una storia sbagliata, cun dôs cjançons
publicadis pe prime volte in CD in tal 2005.

Una storia sbagliata e je le cjançon indulà De André al fevele de muart di Pieri
Pauli Pasolini.



https://fur.wikipedia.org/wiki/Fabrizio_De_Andr%C3%A8

Fabrizio De André (Gjenue, 18 di Fevrâr 1940 - Milan, 11 di Zenâr 1999) al fo un
dai cjantautôrs talians pui amâts e cognossûts, e sigurementri un dai plui
impuartants e influents de sô epoche.

Dai amîs e di dute la int che lu scoltave, al jere cognossût ancje cul non di
Faber.

De André al à vût il coraç, in une societât taliane apene jessude de Seconde
Vuere Mondiâl, di fevelâ di emargjinâts, di prostituzion e di laris, cuant
chescj argoments no jerin considerâts, cirint di cjalâ la realtât de bande lôr,
par cjatâ lis cualitâts platadis e par metiju a confront cu la int che i dave
cuintri.

Nassût ai 18 di Fevrâr intune famee de alte borghesie (il pari Giuseppe al jere
vicesindic e aministradôr delegât de societât 'Eridania'), De André al cres in
te Gjenue dal daspò de vuere. Daspò jessisi diplomât, al studie te Universitât
di Gjenue, prime midisine, daspò jurisprudence come il pari e so fradi Mauro.

Rivât dongje dal jessi laureât, al decît di gambiâ par sielzi la musiche. Cheste
passion i jere nassude cui amîs Luigi Tenco, Umberto Bindi, Gino Paoli e Paolo
Villaggio. Par tirâ sù cualchi franc, De André e Paolo Villaggio si imbarcjin in
Istât su lis nâfs, cjantant in tes fiestis.

Al comence a studiâ prime il violin, daspò la chitare scoltant Bob Dylan,
Leonard Cohen, e i Chansonniers francês, Georges Brassens soredut. Chest ultin i
plaseve une vore, ma in te vite no lu à mai volût cognossilu par vie dal caratar
dificil par cui il cjantautôr francês al jere cognossût. Bisugne ancje dî che
Brassens, scoltant lis sôs cjançons tradotis par talian di De André, al à dât un
judizi positîf.

In tal 1958, De André al publiche il so prin 45 zîrs: Nuvole Barocche e E fu la
notte, cjançons che par lui jerin 'pecjâts di zoventût'.

Il so prin 33 zîrs al è Tutto Fabrizio De André (1966 e ristampât daspò doi
agns) che e je une racolte di cjançons jessudis nome in 45 zîrs.

Daspò a jessin ancje Volume I (1967), Volume III (1968), Nuvole Barocche (1969).

I agns jenfri il 1968 e il 1973 a son stâts forsit i miôrs par De André, parcè
che al publiche cuatri discos fondamentâi, cun tematichis a vonde diferentis
jenfri di lôr:

De André al à colaborât cul scritôr Alessandro Gennari par il libri Un destino
ridicolo publicât in tal 1996. Al lavore ancje cun il poete gjenovês Riccardo
Mannerini par la cjançon 'Eroina', deventade Il cantico dei drogati.

In tai agns Setante al à ancje colaborât cun altris cjantautôrs come Francesco
De Gregori (che al scrîf cun lui lis cjançons dal disc Volume VIII), al publiche
un disc di cjançons tradotis par talian di Bob Dylan, Leonard Cohen, George
Brassens. La colaborazion cu le Premiata Foreria Marconi, e je une vore
positive: a vegnin regjistrâts doi discs dal vîf, jenfri il 1979 e il 1980:

In chest disc, De André al tocje plui argoments jenfri i cuai la opression dal
popul dai Indians de Americhe (Fiume Sand Creek) e ricuarde fats di cronache che
lu tocjin in prime persone (Hôtel Sopramonte). In tai agns Otante, i doi
cjantautôrs publichin un 45 zîrs clamât Una storia sbagliata, cun dôs cjançons
publicadis pe prime volte in CD in tal 2005.

Una storia sbagliata e je le cjançon indulà De André al fevele de muart di Pieri
Pauli Pasolini.



https://fur.wikipedia.org/wiki/Et%C3%A2t_Medie

Secont la sudivision plui condividude de Storie Europeane de bande dai studiôs,
la Ete di Mieç dal latin media tempestas o ancje media aetas (peraule doprade la
prime volte da Flavio Biondo) al è il periodi jenfri la etât classiche e chê
moderne.

In dute Europe la Ete di Mieç e scomence tal an 476, secont une convenzion
decidude dai storics, che al è l'an de deposizion dal ultin imperadôr roman
Romul Augustul e la fin dal Imperi Roman di Ocident.

La fin de Ete di Mieç no je compagne par ducj i paîs. Lis conseguencis de fin de
Ete di Mieç a tiermin lunc a forin la nassite dal Rinassiment e des monarchiis
nazionâls.

I agns plui utilizâts par segnâ la fin de Ete di Mieç a son il 1453, an de
colade de citât di Costantinopoli par man dai Turcs o la fin de Vuere dai Cent
Agns jenfri la France e la Ingletiere, il 1492, an de Scuvierte des Americhis e
de fin dal periodi islamic in Spagne o ancje il 1517, an de Riforme Protestante.
Cualchidun al dîs che la fin de Ete di Mieç e je di meti tal an 1250, an de
muart di Fidrì II di Svevie

Bisugne ancje dî che dal 476 nol sucêt nuie. Il gambiament al jere za rivât cu
l'imperadôr Teodosi, cuant che il cristianisim al devente religjon di Stât (380
d.d.C).



https://fur.wikipedia.org/wiki/Estrem_superi%C3%B4r_e_estrem_inferi%C3%B4r

In matematiche, l'estrem superiôr di un insiemi di numars reâi al è il plui
piçul numar reâl che al è plui grant o avuâl a ducj i elements dal insiemi. In
maniere duâl, l'estrem inferiôr al è il plui grant numar reâl che al è plui
piçul o avuâl a ducj i elements dal insiemi.

I estrems superiôr e inferiôr si diferenziin dal massim e dal minim dal insiemi
parcè che a puedin no apartignî al insiemi considerât.

Al sedi A ⊆ R {\displaystyle A\subseteq \mathbb {R} } un insiemi di numars reâi.
Si dîs maiorant di A {\displaystyle A} cualsisei numar reâl plui grant o avuâl a
ducj i elements di A {\displaystyle A} (viodi ancje la figure a diestre).
Invezit, i numars reâi che a son plui piçui o avuâi a ducj i elements di A
{\displaystyle A} si disin minorants di A {\displaystyle A} . In maniere formâl

Un insiemi si dîs superiormentri (inferiormentri) limitât se al à almancul un
maiorant (minorant) e superiormentri (inferiormentri) ilimitât se no 'nd à
nissun. Un insiemi superiormentri e inferiormentri limitât si dîs, in maniere
semplice, limitât. I esemplis che a seguissin a consolidin i concets presentâts.

Si clame estrem superiôr di un insiemi di numars reâi A ⊆ R {\displaystyle
A\subseteq \mathbb {R} } il minim dai siei maiorants. In maniere simile,
l'estrem inferiôr al è il plui grant dai minorants di A {\displaystyle A} .
Stant che i doi concets a son duâi, si centrarìn cumò sul estrem superiôr,
savint che risultâts analics a valin ancje par l'estrem inferiôr.

Daûr de definizion parsore, un numar reâl s {\displaystyle s} al è l'estrem
superiôr di un sotinsiemi A {\displaystyle A} di R {\displaystyle \mathbb {R} }
, e si scrîf s = sup A {\displaystyle s=\sup A} , se e dome se si verifichin
chestis dôs condizions:

In fat, si à s ≥ a {\displaystyle s\geq a} , cualsisei a ∈ A {\displaystyle a\in
A} , viodût che s = sup A {\displaystyle s=\sup A} al à di jessi un maiorant di
A {\displaystyle A} . Però s {\displaystyle s} al è il plui piçul dai maiorants:
se s ′ < s {\displaystyle s'<s} , alore s ′ {\displaystyle s'} nol è un maiorant
di A {\displaystyle A} e, duncje, al esist almancul un element a ∈ A
{\displaystyle a\in A} tal che a > s ′ {\displaystyle a>s'} .

Si puedin alore gjavâ fûr cualchi considerazion. Prin, un insiemi al pues no vê
estrem superiôr, par esempli parcè che al è superiormentri ilimitât. Secont, se
l'estrem superiôr al esist, alore al è unic. Tierç, i concets di estrem superiôr
e massim di un insiemi a son une vore leâts, ma a son diviers. In maniere
specifiche, se l'insiemi A ∈ R {\displaystyle A\in \mathbb {R} } al à massim m
{\displaystyle m} , alore si à m = sup A {\displaystyle m=\sup A} . In fat,
l'insiemi dai maiorants di A {\displaystyle A} al è

In maniere reciproche, se un insiemi A {\displaystyle A} al à estrem superiôr e
chest al aparten al stes insiemi A {\displaystyle A} , alore l'estrem superiôr
al è ancje il massim dal insiemi A {\displaystyle A} . Al baste pensâ che s =
sup A {\displaystyle s=\sup A} al è un maiorant di A {\displaystyle A} (il plui
piçul) e, duncje, s ≥ a {\displaystyle s\geq a} par cualsisei a ∈ A
{\displaystyle a\in A} . Però, cheste proprietât di s {\displaystyle s} e
coincît cun la definizion di massim di A {\displaystyle A} cuant che s ∈ A
{\displaystyle s\in A} o, in curt,

Considerant i esemplis fats prime, l'interval B = [ 1 ; + ∞ ) {\displaystyle
B=[1;+\infty )} e l'insiemi dai numars intîrs Z {\displaystyle \mathbb {Z} } a
son superiormentri ilimitâts: no vint maiorants no àn nancje estrem superiôr.

L'insiemi dai maiorants dal interval A = [ 0 ; 2 ] {\displaystyle A=[0;2]} ,
invezit, al è

Intai ultins doi câs, l'estrem superiôr al esist e si pues viodi che al coincît
cul massim dal insiemi. L'esempli che al ven daûr al dimostre che nol è simpri
cussì: par l'interval viert E = ( 1 ; 3 ) {\displaystyle E=(1;3)} l'insiemi dai
maiorants al è

O vin ancje viodût un ciert numar di esemplis di sotinsiemis superiormentri
limitâts di R {\displaystyle \mathbb {R} } che a àn estrem superiôr. Chest nol è
un câs, e je anzit une proprietât fondamentâl che e distinc i numars reâi dai
numars razionâi: ogni sotinsiemi di R {\displaystyle \mathbb {R} } che al sedi
no vueit e superiormentri limitât al amet estrem superiôr reâl. Cheste
proprietât e je cognossude come la completece di R {\displaystyle \mathbb {R} }
secont Dedekind. Al contrari, un insiemi che nol è complet al pues vê dai
sotinsiemis no vueits e limitâts cence estrem superiôr. I numars razionâi Q
{\displaystyle \mathbb {Q} } a fasin part di cheste tipologjie di insiemis.

Cuant che o cjalìn S {\displaystyle S} come un sotinsiemi dai numars razionâi,
l'insiemi dai soi maiorants al è

Invezit, l'insiemi dai maiorants di S {\displaystyle S} pensât come un
sotinsiemi dai numars reâi al è



https://fur.wikipedia.org/wiki/Donald_dal_Tiliment

Donald dal Tiliment al è un romanç di Stiefin Morat dal 2000 che al è subit stât
considerât de critiche un moment impuartant pe storie de moderne leterature
furlane sedi pal mût di contâ la storie sedi pal mût di doprâ la lenghe.

Il libri al conte la storie di doi sacramentâts, Pidin e Saco che, intune
futuristiche e fantasiose basse furlane, a vivin mîl disaventuris par cirî un
tesaur puartât vie ae malevite dai Casinò di Nova Goriza e platât di cualchi
bande da un pugjil di Cormons. Tierç personaç al è Donald, ispirât dal personaç
di Walt Disney Donald Duck (Paperino inte version taliane) cun tant di Barbe
sioron e nevôts.

Morat al zuie cul furlan in maniere pirotecniche, al invente un veri e propit
slang cun peraulis inventadis, cun peraulis inglesis, todescjis, slovenis e
spagnolis che a colin dentri il discors e cuntune incredibile schirie di
peraulis furlanis inventadis. Ma no dome, i diviers personaçs a fevelin a secont
dal câs, il furlan standard, il furlan de basse, chel di là da la aghe o il
gurizan in une misture fate cun grande bravure ma cence pesâ su la frenesie de
storie.

Laurin Zuan Nardin al à fat notâ, citant il talian sicilian di Camilleri, che il
miscliç linguistic e je une des tindincis de leterature moderne, e al à clamade
la lenghe di Morat tant che multifurlane. (La patrie dal Friûl Jugn-Lui 2001).

Domenico Cerroni Cadoresi, intune recension dal romanç Gilez di Franco Marchetta
(Il Friuli dal 7 di Fevrâr dal 2003), dulà che al fevele dai diviers aspiets de
espression de lenghe furlane, al à fat notâ che l’aspiet principâl de realtât
espressive e lenghistiche furlane, chel della rudezza e del primitivismo
popolare che si può ritrovare, ad esempio, nella memoria della "Joiba grassa" o
più semplicemente nel clima delle "osterie del bacò", sacro alla memoria degli
inveterati "bestemmiatori" per abitudine e quindi senza colpa, al à dât
risultâts leteraris te opare di Stiefin Morat, considerade straordinaria proprio
per la sua specificità linguistica qui sopra indicata.

Intal Mai dal 2007 e je stade trasmetude une version radiofoniche in 30 pontadis
pai programs in lenghe furlane de Radio Rai regjonâl dal Friûl Vignesie Julie.



https://fur.wikipedia.org/wiki/Domeni_Scarlatti

Josef Domeni Scarlatti ( Napoli 26 di otubar 1685 - Madrid 23 di luj 1757 ) al
fô un clavicembaliste e compositôr talian de epoche baroche.

Classificât come compositôr baroc,la sô musiche je stade un pont di riferiment
pal svilup dal stîl classic,cognossude ancje dai musiciscj e compositôrs dal
secul XIX,romantics comprindûs. La sô opare pui cognossude je di sigûr la sô
racuelte di 555 sonadis par clavicembal, ancje se al a musicât oparis,musiche da
cjamare,musiche sacre e par organ.

Nassût a Napoli tal 1685 al jere il sest di dîs fîs. So pari Alessandro,al jere
un famôs compositôr de scuele napoletane e messtri di musiche. Ancje il sô fradi
pui grant,Pieri Filip al jere compositôr e sunadôr di clavicembal Al studie
musiche,prime con so pari,daspo sot dai mestris Gaetan Greco , Francesc
Gasperini e Bernart Pasquini

Al devente compositôr e organiste de Capele Reâl di Napoli in tal 1701. La sô
prime opare je "L'Ottavia restituita a l trono" dal 1703. Tal 1704 cure une
revision de opare "Irene" par cont de Opare di Napoli. Al vèn mandât a Vignesie
da sô pari. No si cjatin informazions di chest periodo.



https://fur.wikipedia.org/wiki/Declarazion_univers%C3%A2l_dai_derits_dal_om

La Declarazion universâl dai dirits dal om al è un document firmât a Parîs in
France ai 10 di Dicembar 1948 e promovude dal ONU, che sburtà par fâle
ricognossile e aplicâle in ducj i paîs dal mont.

Vignude fûr daspò dai crimins e des atrocitâts avignudis inte Seconde Vuere
Mondiâl, la Declarazion e fâs part dai documents fondamentâi pal ONU, insieme
cul Statût inmaneât tal 1945. Di fat, al è un codiç etic di grandone
impuartance, parcè che al è il prin document inte storie dal om che al
specifiche i dirits di ogni persone, cence distinzions di paîs o di religjon. Al
è duncje il pont finâl di secui di discussion filosofichis su etiche e dirits,
al cuâl a 'nd àn cjapât peraule personaçs filosofs come John Locke, Jean-Jacques
Rousseau, Voltaire, Immanuel Kant, e lât indevant fin ae etât contemporanie; une
grande influence e ven ancje de Declarazion dai dirits dal om e dal citadin,
inmaneade tal 1789 dilunc la Rivoluzion francese e i cui elements principâi a
son stâts includûts in cheste cjarte. Altre ispirazion e je vignude dai
Cutuardis ponts di Wooodrow Wilson (1918) e i cuatri pilastris des libertâts
enunciâts inte Cjarte Atlantiche di Franklin D. Roosevelt e Winston Churchill
intal 1941. Daspò di cheste Declarazion a son rivâts il Pat internazionâl sui
dirits economics, sociâi e culturâi e il Pat internazionâl sui dirits civîi e
politics, prontâts de Comission pai dirits dal om e adotâts dal ONU ai 16 di
Dicembar 1966. La Declarazion e je la base di un grum des concuistis civîls inte
seconde metât dal XX secul, e la base ideâl de Cjarte dai dirits fondamentâi de
Union Europeane che e je il fondament de Costituzion Europeane.

La declarazion e je componude di un preambul e trente articui che a afermin i
dirits individuai, civîi, politics, economics, sociâi e culturâi di ogni om. La
declarazion a pues jessi dividude par argoments: il preambul al elenche lis
causis storichis e sociâls che a àn puartât ae necessitât di vê di un document
di chest gjenar; i articui 1 e 2 a stabilissin i concets di base di libertât e
avualiance (tornâts a cjapâ di chei tirâts fûr inte Rivoluzion francese); i
articui dal 3 fintremai al 11 a stabilissin i dirits individuâi; i articui 12-17
a stabilissin i dirits di un om tai confronts de comunitât; i articui 18-21 a
esprimin chês che di solit a son clamadis "libertâts costituzionâls", ven a stâi
libertâts di pensîr, opinion, fede e cussience, peraule, associazion pacifiche.
I articui 22-27 a presentin i dirits economics, sociâi e culturâi; par finî, i
articui 28-30 a stabilissin lis modalitâts gjenerâls di ûs di chescj dirits e
dulà che no si pues aplicâju.



https://fur.wikipedia.org/wiki/Computer

Un ordenadôr (clamât ancje computer) al è un dispositîf fisic basât su la idee
de Machine di Turing. Un ordenadôr al è doprât par calcui e operazions che si
puedin dâ in tiermins numerics o logjics; al è formât di components che son
bogns di fâ robis facilis, ma che metûts dongje a puedin fâ operazions plui
complicadis.

Al di di vuê si cjatin tancj gjenars di ordenadôrs, di chei che a controlin i
assensôrs a chei (servidôrs) che nus lassin navigâ su la rêt di Internet.

La peraule e je stade cugnade intai agns '60, par identificâ une famee di
machinis un pôc plui piçulis des mainframes e indreçadis a aziendis di mediis
dimensions. Al dì di vuê si preferìs clamâju stazions di lavôr o workstation.

A son i prins computers par ûs personâl, di cost avonde ridot e vendudis intai
agns '70. A jerin destinadis a utents cuntune buine cognossince di informatiche,
parvie de dificile utilizazion.

A son i sucessôrs dai microcomputer, prime de rivade dai personal computer.
L'home computer plui vendût al è stât il Commodore 64.

Al è un microcomputer di nivel economic destinât al ûs di une sole persone. Al à
une potence di calcul superiôr al home computer, che e si confâs par un ûs
didatic o di lavôr.

I elements fondamentâi a son la CPU (o microprocessôr) e la memorie, che e pues
jessi temporanie (RAM) o permanente (ROM, PROM, EPROM, EEPROM). Inte memorie
permanente a son memorizadis lis informazions par eseguî il prin program cuant
che si invie l'ordenadôr.

Par relazionâ cul difûr, l'ordenadôr al à bisugne di interfacis par colegâ
periferichis: lis interfacis plui comuns a son chês par zontâ tastieris, visôrs
o stampantis.

La schede mari e je il component principâl dal ordenadôr: si trate di un circuit
stampât dulà che e passin dutis lis informazions di elaborâ. La schede e je
proviste di logaments par zontâ i components principâi (CPU, RAM e EEPROM) e di
sfesis di espansion; e je ancje proviodude di interfacis par leâ lis
periferichis.

La CPU e je il cûr dal sisteme, dulà che a son eseguidis dutis lis operazions di
calcul: e je clamade ancje il processôr o microprocessôr. Il processôr al è
formât da une unitât centrâl clamade core, formade da milions di transistors.

Par permeti al ordenadôr di lei e di scrivi informazions, fâ i calcui e par
comunicâ cun dutis lis periferichis dal sisteme, i dâts e i controi a àn di
jessi trasferîts par vie des bus di sisteme. I bus a son di trê cualitâts:

Lis periferichis a puedin jessi leadis par vie des sfesis di espansion o par vie
des interfacis.



https://fur.wikipedia.org/wiki/Cjan%C3%A7on%C3%AEr

Il Cjançonîr, par talian Canzoniere, e je une racuelte di poesiis di Francesc
Petrarca.

Une des oparis plui impuartantis de leterature taliane, e je une racuelte di
poesiis, soredut sonets, pe Laure (pe so non, e je identificade cul laur, par
talian lauro), femine amade dal poete. E je cognossude soredut come Canzoniere
(Cjançonîr), ma il titul plui just al è chel latin: Rerum vulgarium frangmenta
(Framencj di robis volgaris). Petrarca al scrivè e al comendà il Cjançonîr cun
cetant scrupul, lu savìn parcè che o vìn il codiç des sôs aboçs, il Vatican
latin 3196, plen di mendaduris, ma lui nol crodeve che al sarès stât la sô opare
plui innomenade, crodint plui impuartancj i scrits par latin.

Il lessic doprât tal Cjançonîr al à la carateristiche di jessi un grum seletîf:
a son nome peraulis rafinadis e elegantis e a son disvuincadis chês trop
realistichis e concretis, creant une atmosfere svolade. Une tecniche ricorrint e
je di disdopleâ i elemencj de frase, come i adietîfs e i nons; ve un esempli,
cjapât dal sonet Passa la nave mia colma d'oblio (E passe la mê nâf plene di
dismentie): morta fra l'onde è la ragion e l'arte (e je muarte tra lis ondis la
reson e l'art). Su la lenghe dal Cjançonîr e di pochis altris oparis e fo
fondade la normalizazion dal talian e propite il Cjançonîr al fo il prin model
pe poesie par cetant timp.



https://fur.wikipedia.org/wiki/Carinzie

La Carintie o Carinzie (par todesc Kärnten, par sloven Koroška) e je un dai
stâts federâts de Austrie (tod. Bundesländer, sing. Bundesland), logade te part
meridionâl dal paîs. La so capitâl (tod. Landeshauptstadt) e je Clanfurt (tod.
Klagenfurt am Wörthersee, slov. Celovec ob Vrbskem jezeru - 94.000 ab. ce.);
altris centris importants ai son Sankt Veit an der Glan, Spittal an der Drau,
Vilac (tod. Villach, slov. Beljak), Völkermarkt (slov. Velikovec) e Wolfsberg
(slov. Volšperk).

La Carintie e comprind variis cjadenis montuosis, come lis Alps dal Gurktal, lis
Alps Cjargnelis, lis Cjaravanchis, la Koralpe e i Alts Taurs. Propri in cheste
ultime cjadene e si cjate la mont plui alte dale Austrie: il Grossglockner (3797
m).

Dutis chestis monts a delimitin par prionte la part iniziâl dal bacin dale Drau.

Tal sud dal stât federât - soredut tal distret di Villach-Land, in chel di
Klagenfurt-Land e in chel di Völkermarkt - a vivin membris dal grop etnic di
lenghe slovene (secont il censiment dal 2001: 14.010 personis) come minorance
scognossude. Chest grop al è sul teritori de odierne Carintie fintramai de alte
Etât di mieç e par vie di cheste presince une part dai toponims e à ancje une
variant slovene.

La discussion sui derits dai grops etnics (par esempli: la segnaletiche
bilengâl) e và indenant intune maniere une vore sintude a nivel emozionâl.

Important pae economie carintiane al è il turisim, insiemit ae produzion e ae
lavorazion dal legnam e ae presince di stabiliments leâts ae industrie
eletroniche. Di ricordâ e je ancje la presince di giaciments mineraris.

Le Carintie e je dividude in 8 distrets (tod. Bezirke) e 2 citâts statutariis
(tod. Statutarstädte); di seguit al è riportât l'elenc cun lis rispetivis
targhis:

Al moment, il governadôr (tod. Landeshauptmann) dale Carintie al è Gerhard
Dörfler, dal BZÖ (tod. Bündnis Zukunft Österreich, voltât: "Aleance par il futûr
dale Austrie").



https://fur.wikipedia.org/wiki/Canzoniere

Il Cjançonîr, par talian Canzoniere, e je une racuelte di poesiis di Francesc
Petrarca.

Une des oparis plui impuartantis de leterature taliane, e je une racuelte di
poesiis, soredut sonets, pe Laure (pe so non, e je identificade cul laur, par
talian lauro), femine amade dal poete. E je cognossude soredut come Canzoniere
(Cjançonîr), ma il titul plui just al è chel latin: Rerum vulgarium frangmenta
(Framencj di robis volgaris). Petrarca al scrivè e al comendà il Cjançonîr cun
cetant scrupul, lu savìn parcè che o vìn il codiç des sôs aboçs, il Vatican
latin 3196, plen di mendaduris, ma lui nol crodeve che al sarès stât la sô opare
plui innomenade, crodint plui impuartancj i scrits par latin.

Il lessic doprât tal Cjançonîr al à la carateristiche di jessi un grum seletîf:
a son nome peraulis rafinadis e elegantis e a son disvuincadis chês trop
realistichis e concretis, creant une atmosfere svolade. Une tecniche ricorrint e
je di disdopleâ i elemencj de frase, come i adietîfs e i nons; ve un esempli,
cjapât dal sonet Passa la nave mia colma d'oblio (E passe la mê nâf plene di
dismentie): morta fra l'onde è la ragion e l'arte (e je muarte tra lis ondis la
reson e l'art). Su la lenghe dal Cjançonîr e di pochis altris oparis e fo
fondade la normalizazion dal talian e propite il Cjançonîr al fo il prin model
pe poesie par cetant timp.



https://fur.wikipedia.org/wiki/Burgenland

Il Burgenland (leteralmentri tiere dai cjiscjei - ongjarês Várvidék,
Felsőőrvidék, Őrvidék o Lajtabánság, cravuat dal Burgenland Gradišće) al è il
plui orientâl dai stâts federâts (tod. Bundesländer) austriacs. La capitâl (tod.
Landeshauptstadt) e je Eisenstadt (12.000 ab. ce.). Al confine a setentrion cun
le Slovachie, a Jevât cun le Ongjarie, a sud cun le Slovenie e a Bonât cui stâts
federai di Stirie e Basse Austrie.

Tal Burgenland a son prudeladis plui minorancis. Consistentis a son chê di
lenghe cravuate dal Burgenland (varietât avonde difarente de lenghe cravuate e
scognossude come standard in chest stât federât - 29.000 personis seont il
guvier, 45.000 seont i cravuats dal Burgenland) e chê ongjarese (5.000 seont il
guvier, 15.000 seont i ongjarês dal Burgenland). Mancul a varessin di jessi chês
di marilenghe rom (122 abitants a si son declarâts di marilenghe rom, ma il lor
numar al è sicuramentri plui alt) e sinti.

Ducj chescj grops lenghistics a son scognossûts come autoctons; a puedin doprâ
lis lor lenghis in situazions publichis e a son protezûts. Chest al vûl par
esempli dî che in chês localitâts cuntune presince avonde consistente di une
dalis minorancis a son instalâts cartei bilengai. Cheste situazion e ven viodude
in Burgeland come une conseguence naturâl dal passât multietnic dal stât federât
e nole ven sintude come controverse, a difarence di ce ch'al suced in Carintie.

Important pal stât al è le produzion vinicole. Par chest al si pues dividilu in
cuatri regjons produtivis: Neusiedlersee, Neusiedlersee-Hügelland ,
Mittelburgenland e Südburgenland.

Il Burgenland al è dividût in 2 citâts statutariis (tod. Statutarstädte) e 7
distrets (tod. Bezirke):

Dal 2000 il governadôr (tod. Landeshauptmann) dal Burgenland al è Hans Niessl,
dal SPÖ (tod. Sozialdemokratische Partei Österreichs, voltât: "Partît
sociâldemocratic dale Austrie").



https://fur.wikipedia.org/wiki/Bonaldo_Stringher

Bonaldo Stringher (pronunzie «stringhèr») (Udin, ai 18 di Dicembar dal 1854 –
Rome, ai 24 di Dicembar dal 1930) al fo statistic, bancjari, diretôr e prin
governadôr de Bancje di Italie, parlamentâr e ministri dal tesaur.

Nassût in une famee de medie borghesie al studià tal Istitût Tecnic di Udin e
daspò te gnove “Regia Scuola Superiore di Commercio” di Vignesie. A 21 agns al
ven clamât a Rome di Luigi Bodio come “uficiâl straordenari di statistiche”. Al
comence cussì une luminose cariere te aministrazion publiche, a 26 agns al è za
tal grup dai funzionaris talians che a partecipin a la conference monedarie di
Parîs.

A 33 agns al deventà cjâf di division dal ministeri des financis. Tal 1888 al
deventà professôr universitari di Siencis de Financis a Rome, fin alore i soi
lavôrs a jerin stâts publicâts anonims tal so lavôr te aministrazion. Tal 1892
al deventà Ispetôr Gjenerâl dal ministeri des financis e al preparà la leç
bancjarie dal 1893 che al riformà il sisteme talian scjassât di une schirie di
scandui e faliments.

Tal 1898 al vignì a fâ part dal Consei di Stât, val a stâi la cime de cariere di
un public funzionari de epoche. I furlans a vevin une vore di braure par lui e
par chel al fo elet parlamentâr tal coleç eletorâl di Tarcint e Glemone.

Tal 1900 al deventà diretôr gjenerâl de Bancje di Italie, lu restarà fin al
1928. Cuant che al fo istituît il rûl di governadôr al fo il prin a jessi
nomenât (lu fo dal 1928 a le so muart tal 1930). Al fo une des plui impuartantis
personalitâts dal mont bancjari talian.



https://fur.wikipedia.org/wiki/Bibie

La Biblie al è il libri plui vendût dal mont che al cjape dentri di se plusôrs
libris a seconde des confessions cristianis e ebraichis. I libris da la Biblie a
son ancje clamâts Sacris Scrituris parcè che Cristians e Ebreus a crodin che a
sedin inspirâts di Diu. I Ebreus a si ricognossin tal Vecjo Testament e no si
ricognossin intal Gnûf testament, al ven a stâi la peraule di Jesu Crist e dai
siei apuestui.

Il tiermin furlan "Biblie" al derive, zontraviers il latin, da la peraule greche
biblìa che a significhe "libret". Cheste a sô volte e ven da biblos che segnave
la part didentri de plante dal papîr, da le cuâl a si tire fûr un gjenar di
cjarte.

Par sancirâ cuai libris a dovevin jentrâ inte Biblie, i cristians catolics a an
stabilît un canul (canone), che al definìs setantedoi libris come fasint part
des Sacris Scrituris, dividûts in Vecjo Testament (45) e Gnûf Testament (27).

Altris intal canul a fasin jentrâ dome sessante sîs libris ripartîs in Scrituris
Ebraichis (39) e Scrituris Grechis Cristianis (27), chei altri sîs a vegnin
ritignûts apocrifs.

La Biblie Furlane e je stade curade di un grup di studiôs e voltade par furlan
di pre Toni Beline, inte prime edizion complete cun pre Checo Placerean, pe
seconde edizion di bessôl, cu l’aprovazion dai vescui furlans e de Conference
Episcopâl Taliane, publicade intal 1997 par cure dal Istitût "Pio Paschini" di
Udin.

Par altris confessions i libris: Tobie, Judite, Maccabeos 1 e 2, Sapience e
Eclesiastico, invezit a vegnin ritignûts apocrifs



https://fur.wikipedia.org/wiki/Beethoven

Ludwig van Beethoven (Bonn, 16 di Dicembar 1770 – Viene, 26 di Març 1827) al fo
un compositôr e pianist todesc.

Ludwig van Beethoven al nas di Johann van Beethoven (1740 - 1792) e Marie
Magdalene Keverich (1744 - 1787), secont di siet fradis. Il pari al jere tenôr
inte Capele musicâl de cort di Bonn dal princip di Colonie e al fo il prin
mestri di Ludwig; dopo vêi insegnât il pôc che al saveve e vê mostrât il piçul
Ludwig come piçul portent in concierts publics, lu afide prin a un tâl Tobias
Pfeiffer, so compagn di bevudis, e finalmentri al organist di Cort Aegidius van
der Aeden, al violinist Franz Georg Rovantini, cusin di Marie Magdalene e al
francescan Willibald Koch. Ma il so prin, vêr mestri al sarà il gnûf organist di
Cort Christian Gottlob Neefe, musicist moderni e che al veve studiât cun Carl
Philipp Emanuel Bach.

A 12 agns al scrîf lis Nûf Variazions in do minôr, W 63, tal 1783, lis Trê
Sonadis W 47. Subite dopo al tache a insegnâ inte cjase di Helene Breuning,
vedue di un nobil, che veve bisugne di un insegnant di pianoforte pai soi fîs:
al cjate un biel ambient dulà che al si sint libar e a cjase so. Il gnûf
protetôr, l'arciduche Maximilian Franz d'Asburc, fradi dal imperadôr Josèf II,
al incrès il stipendi al pari Johann, aromai cuasi cence vôs, e al nomene Ludwig
secont organist di Cort, cuntun stipendi di 150 fiorins par an. Intal 1789 al
visite Viene, dulà che si conte al vedi cognossût Mozart, si iscrîf a la
Universitât di Bonn, fondade di pôc, ma al torne dopo pôc a cjase. Tal Lui 1792
Joseph Haydn, il plui grant musicist de ete, al visite Bonn. Dopo il conciert
tignût in so onôr, i ven presentât il zovin secont organist di Cort. Beethoven i
sune la so Cjantade par la muart di Josef II W 87. Haydn i promet di judâlu a
Viene intal studi e intal lavôr.

Intal mai 1799 Beethoven al devente mestri di pianoforte da lis fiis de contesse
Anna von Seeberg, vedue von Brunswick, Therese o Thesi e Josephine, e la lôr
cusine Gjulie Guicciardi. A cheste ultime i dediche la famose Sunade in do
diesis minôr n.14, op. 27 n.2, par pianoforte, clamade Al clâr di lune. Si
vuelin ben, ma e je une grande difarence di condizion sociâl. Al à une relazion
cun Josephine von Brunswick. Beethoven la viôt prin e dopo che e resti vedue. A
jê si pense che i scrivi une letare famosone, "A la imortâl amate", scrite a
Teplitz ai 7 di Lui 1812. Al cognòs ancje une zovine taliane, Therese Malfatti,
fie dal so miedi .

Dal mês di Mai dal 1802 al è par une polse intal paisut di Heiligenstadt,
perifarie di Viene, ai 6 di Otubar dal 1802 al scrîf ai soi fradis chel clamât
Testament di Heiligenstadt: "[...] La mê disgracie mi fâs dopli mâl parcè che o
ven judicât mâl, il gno plasê di stâ tal mieç de int, di fâ bielis resonadis,
cun zovevui scambis di viodudis, nol è plui, e cuant che propite si scugne vê a
ce fâ cui altris, o stoi in bande di bessôl, vivint come un in esili, se o mi
svicini a cualchidun, o ai subite pôre che al si inacuarzi de mê condizion [...]
Us auguri une vite miôr e mancul cjarie di afans de mê, racomandait ai vuestris
fiis la virtût, nome jê po rindi beâts, no i bêçs [...]".

Scomençade tal curt periodi di Heiligenstadt, al finìs la sô Tierce Sinfonie tal
1805, dant publiche esecuzion a Palaç Lobkowitz ai 7 di Avrîl dal 1805. Scrite
par omagjâ Napoleon Bonaparte, fi de Rivoluzion francês, che al varès vût di
puartâ valôrs dal iluminisim e de democrazie. Cuant si nomene intal 1804
Napoleon I, imperatôr dai Francês, Beethoven mude il titul in Sinfonie Eroiche,
scrite par fâ fieste al ricuart di un grant Om. A son agns di ativitât penze e
creative, a nassin la Cuarte, Cuinte e Seste Sinfonie, la opare Fidelio, la
Messe in Do maiôr, lis Sonadis par pianoforte op. 53 Aurore (clamade ancje
Waldstein), op. 54, op. 57 Appassionade, op. 78, op. 79 e op. 81 Les Adieux, il
Cuart e Cuinto Conciert par pianoforte, i Trê Cuartets Razumowski op. 59. No i
plasin i cortesans, al è dut câs stuziât de fieste che i fasin i potents de
tiere, metûts dongje intal 1814 a Viene par disegnâ il destin de Europe, al
scrîf la Sinfonie pa vitorie di Wellington, che i rint un grum di bêçs e a la
lôr presince, ai 25 di Zenâr dal 1815 al sune pe ultime volte in public il
pianoforte intal Cuint Conciert. Tal 1821 al tache a scrivi la None Sinfonie e
la Missa Solemnis.

Il 1824 al è l'an des rapresentazions dai siei capolavôrs orchestrai: la Missa
Solemnis, a San Pietroburc ai 6 di Avrîl dal 1824, e la None Sinfonie a Viene,
ai 7 di Mai, cun bon sucès di critiche ma no di bêçs, dal moment che lis spesis
di rapresentazion a supavin dute la jentrade. Tal 1825 al publiche i Cuartets
op. 127, 130, 132 e l'an daspò i Cuartets op. 131 e 135. La sô salût, cjamade di
mâl di fiât, e va al piês, colpe ancje de sô diete di implant a ûfs e vin. Al
vuarìs di une polmonite, ma aromai al è simpri tal jet. Ai 3 di Zenâr dal 1827
al fâs testament, a pro di so nevôt Karl. A son lis ultimis sôs zornadis: ai 23
di març i dan la Estreme Unzion e la zornade dopo al piert i sintiments. Tal
daspomisdì dal 26 di Març al mûr. A i son dongje la cugnade, femine di so fradi
Johann, e il musicist Anselm Huettenbrenner.

Daspò dal funerâl une procession a compagne la bare al cimitieri Währing di
Viene cun plui di 20.000 personis, cun musiciscj. Tra lôr ancje Schubert, che al
murirà di li a un an e al sarà sepulît in bande a Beethoven. Un forest che, al
viodi tante int, al domandave cui mai al fos il muart, une femine i rispuindè:
«Bisugne che lui al vegni propite di un grum lontan par no savê che al è muart
il gran gjenerâl dai musiciscj».



https://fur.wikipedia.org/wiki/Animasogni

I AnimaSogni a son un grup di animaçion de parochie di Rivignan nâd in tal 2002.
I AnimaSogni a si ocupin di Oratori, Fiestis paesanis par i frus, fiestis di
dutrine e a dan une man ali asoçiasions locai come i donadors di sanc, i
"Scacciapensieri" e i "MammEpapàVeri". Dal 2011 a fasin il "Dopodimisdî": un
oratori estîv in colaboraçion cu le parochie e il grup "Scacciapensieri". A
judin la PGUdine in te animaçion de Fieste Diocesane dai Fruts e dali tapis
intermedis. Dal 2012 a colaborin cun "MammEpapàVeri" in te manifestaçion
"Bimbinfiera". Dal 2012 a fasin une dutrine-oratori pai fantas dali medis,
clamâd "OraNonVedoL'Ora".

Il logo di Roberto Pighin al rapresente un çercli di personis (il grup di
animadôrs) cal è contemporaneamentri viard e siarâd. Le viarte a ê l'acogliençe
a gnovis personis ca vuelin fâ part dal grup, ma ancje l'attegjiamênt di scualt
e judori viars chei atris. Inveçe le siarade , tipiche dal çercli, a rapresente:
l'union, l'intimitât, il sens di apartenençe e di proteçion che il grup al done
a chei ca ne fasin part. Tra l' atri i ominins a son ducjus di colôr diviars par
simbolegjiâ le legrie dal stâ insieme, ma ancje le bieleçe de diferençe.



https://fur.wikipedia.org/wiki/Anch%C3%AEs

Anchîs (tal grêc antîc Ἀγχίσης) al é un personaç de mitologjie greche. Il so non
al vûl dî stuart .

Eroi de citât di Troe ,fî di Capi e di Temi al jere cusin di Priam ,ducj doi
dissendents di Dardan. Dal so amôr cu le dee Afrodît al nassé Enee. Le dee lu
veve viodût une dí che al puartave a passon lis bestis, e si jere inamorade di
lui.P ar cunvincilu, si fasé cognossi come principesse de regjon de Frizie. Une
volte che al spietave da lui Enee, i disé cui che e jere pardabon, e i disé
ancje che il frut al sarés divignut famôs pa l'eternitât. Une volte colade la
citât di Troe , Enee al cjapá il pari su lis spadulis e al scjampá vie cun lui.
Une volte rivât in Italie, al murí dongje Trapani. Al fo soterât dongje la mont
Eris (Erice). Enee, lât jú tal ream dai muarts, al cjatara' il pari che i dara'
le profezie de grandece di Rome.

L'amôr di Anchîs par le dee Afrodît al é contât di Omêr Secont le liende, Anchîs
cjoc, si sarès vantât masse de sô concuiste tant che Zeus ,rabiôs lu fulminá,
rindintlu çuet. Di ca il non.



https://fur.wikipedia.org/wiki/Alfred_Reginald_Radcliffe-Brown

Alfred Reginald Radcliffe-Brown (Birmingham, ai 17 di Zenâr dal 1881 – Londre,
ai 24 di Otubar dal 1955) al è stât un antropolic anglês. Al è calcolât un dai
fondadôrs de direzion funzionalistiche in antropologjie sociâl. Il so lavôr
fondamentâl al è Struture e funzion inte societât primitive (Structure and
Function in Primitivis Society), dal 1952. Arlêf di William Halse Rivers,
Radcliffe-Brown al à fat in principi ricercjis intal arcipelac des isulis
Andaman, intal Ocean Indian. Intal 1922 al à publicât I isolans des Andaman, il
stes an che è lât fûr Argonautis dal Pacific ocidentâl di Bronisław Malinowski.
Inte sô opere al è stât influençât di Émile Durkheim, cirint di definî la
funzion sociâl dai fenomens mitics religjôs. Professôr a Cambridge, intal 1926
al è stât clamât a direzi l'istitût di antropologjie de Universitât di Sydney.
Po dopo al è stât a Chicago e dal 1937 professôr a Oxford. Fondadôr de riviste
Oceania, al à diret diviersis spedizions in Australie. Dopo la partence di
Bronisław Malinowski pai Stâts Unîts intal 1938, Radcliffe-Brown al è deventât
la figure plui influente de antropologjie britaniche. Di fat scuasi ducj i
autôrs britanics che a àn dominât la sene teoriche dai agns cuarante ai agn
sessante dal Nûfcent si àn metût in cjamps problematics za delineâts di
Radcliffe-Brown. Fin dai agns '20 dal Nûfcent Radcliffe-Brown al veve frontat il
probleme di definî l'ogjet de antropologjie. Lu à definît intes leçs che a
determinin il funzionament e lis trasformazions des societâts. La sô impostazion
in dut câs no à analizât mai cemût che a cambiin intal timp lis istituzions
sociâls, ma dome il mût che a funzionin. Radcliffe-Brown insiemi cun Bronisław
Malinowski al à ricjapât e al à disvilupât lis ipotesis di caratar
funzionalistic teorizait di Durkheim, ipotesis antitetichis aes posizions
weberianis. Ben jessint in contrast su cualchi aspiet dai lôr pinsîrs, i doi
antropolics a jerin dacuardi sul analizâ, intal studi des comunitâts, soredut
lis funzions, ven a stâi i contribûts che istituzions sociâls e culturâls a
fasevin pal sostent dal om o par creâ cundizions necessariis pal mantigniment e
la esistence dal grup sociâl.



https://fur.wikipedia.org/wiki/Ah!_La_provincie

Ah la Provincie - 2e inchieste da l'investigatôr Lorenzo Petterle, al è un
romanç di Sandri Di Suald publicât de editrice Ribis intal 1985 che al à vinçût
il premi San Simon di chel an.

La storie e à par sfont une schirie di muarts che a somein fats daûr di un
rituâl tant che dai sacrificis a antîcs dius celtics. L'investigatôr Lorenzo
Petterle clamât a indagâ di une zovine. Al cjatarà il prin muart. A vignaran fûr
des storiis di bêçs, di trufis, di amôrs clandestins e al sarâ propit Petterle a
vignî sospetât de polizie. Par fortune, cul jutori dal so ami l'ispetôr Guido al
rivarà a scjampà e a scuvierzi la veretât.

La ironie de narazion e la ambientazion une vore origjinâl pe leterature furlane
a plaserin une vore ae jurie dal premi San Simon. La conte e je ancjemò plui
biele dal rimarchevul La gjandusse di doi agns indaûr, sedi pe atmosfere che
ricuarde lis oparis forestis classichis dal gjenar noir, sedi pe ironie e pe
paronance stilistiche dal autôr.



https://fur.wikipedia.org/wiki/Adam_Mickiewicz

Adam Mickiewicz (Zaosie, 24 di Dicembar 1798 - Costantinopoli, 26 di Novembar
1855) al è considerât il plui impuartant poete polac.

Al nassè ai 24 di Dicembar 1798 a Zaosie, dongje di Nowogródek, l'antîc Grant
Ducât di Lituanie, di une famee de viere nobiltât ma colade di timp in
disgracie. La sô formazion culturâl, basade sul studi dai classics, e fo
completade inte frecuentazion de Universitât di Vilnius, dal 1815 fintremai il
1819. Dal 1819 al 1823 al esercità l'ativitât di professôr a Kowno.

Daspò un interès pai filosofs francês illuminiscj, tant che Voltaire, prest al
scomence a apasionâsi ai capolavôrs dai grancj scritôrs romantics Schiller e
Byron.

A Vilnius al jentrà intune societât segrete cognossude cul non di "Filomati e
Filareti". Fuartementri critic sul eterni probleme dal rapuart tra Russie e il
ream polac, intal 1823 al fo arestât de polizie russe insieme cun altris acolits
de societât. Al restà in preson par un pâr di mês e nol tornà mai plui intes sôs
tieris. Al vivè a Odesse, Mosche e Sant Pietroburc, jentrant in contat cun
diviers scritôrs rus, tra cui Alexandr Pushkin.

Tant che poete al scomence a tirâ dongje i prins sucès cu la opare Ballady i
romanse (Baladis e Romanze) dal 1822 che e vierç la etât romantiche inte
leterature polac. La prefazion de opare e je une fotografie su la leterature de
Europe ocidentâl.

Dal 1822 al 1832 al compon la opare teatrâl Dziady (I vons), intal cuâl al
assegne ae Polonie un rôl di vuide pes altris nazions europeanis. Il titul de
opare al ven di une vecje fieste popolâr bielorusse, che si davuelç in ocasion
de fiestie di Ducj i sants; celebrazions a cui Mickiewicz al veve partecipât
inte so zovinece Lituanie. La seconde part e descrîf lis soferencis terenis,
presentant fantasms di int maltratade, fruts che no podin rivâ al paradîs parcè
che no àn sufiert su la tiere e contadinis vergjinis che no àn mai sperimentât
ni l'amôr ni lis soferencis che al provoche. La tierce part descrîf martiri de
Polonie e presente une vision dal futûr de nazion, dulà che i siei patiments a
son paragonâts a la Passion di Crist. Cheste vision e finìs cu la profezie di un
misteriôs polac, di non "44". La cuarte parte e je un monodrame. Il protagonist
al è il spirt di un zovin che si è copât, consumât de passion che lu à puartât a
la folie e po ae muart.

Dilunc il so esili Mickiewicz al scrivè ancje Konrad Wallenrod (1828), un poem
filosofic che al à inspirât la zoventût polache te lote cuintri de opression. In
cheste opare un Maestri Lituan dal Ordin Teutonic al bute jù lis sôs ativitât.

Intal 1825 Mickiewicz al jere in Crimee e publiche il so lavori erotic Sonety
krymskie (Sonets di Crimee, 1826). Pûr inspirât dal panorame de stepe, la so
anime e il so çurviel a son simpri plui assorbîts dai siei sintiments
nazionaliscj. Ma la opare di grande impuartance pai polacs al è Pan Tadeusz
(Siôr Tadiu) - un poem di 12 libris, che al ven clamât "epopee nazionâl".

Adam Mickiewicz al fasè ancje traduzions par polac di oparis di autôrs talians:
Francesco Petrarca e Dante Alighieri.



