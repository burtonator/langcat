https://als.wikipedia.org/wiki/Europa

Europa isch dr zweit chliinschdi Kontinänt und machd öbbe ä fufzähtel vo dr
Landoberflechi vo dr Ärde uus. Es isch dr weschdlich Deil vo dr eurasische
Landmasse, umgä im Norde vom arktische Ozean, im Weschde vom Atlantik, und im
Süde vom Middelmeer, vom Schwarze Meer und em Kaschpische Meer. D Oschdgränze
vom Kontinänt isch dr öschdlig Fuess vom Ural und d Emba, wo in s Kaschpische
Meer fliesst.

Zu Europa ghöre vili Insle und Inselgrubbe, die grössere under enä si im Norde
Novaja Semlja, die Britische Insle, Island, im Middelmeer Malta, Korsika,
Sardinie, Sizilie, Kreta, und mä zellt us politisch-historische Gründ au Zypere
drzue. Die gröschde europäische Halbinsle si Skandinavie, die iberischi
Halbinsle, Italie, dr Balkan und Jütland. Die europäischi Küschde isch dorum
bsundrigs lang relativ zur Landflechi, nämlig öbbe 38.000 Kilometer.

D Europäer hai d Idee vom Kontinänt as zsämmehängendi Landmasse erfunde und de
Kontinänt au ihri Näme ge. Europa isch vo dr Geografii us eigetlig numen ä Deil
vo Eurasie, aber si Zivilisation underscheidet sich dütlig vo de agränzende
Gebiet und so isch s dr Kontinänt, wo wäge siiner Kultur än eignigi Landmasse,
wie s d Latiner säge, ä terra continens bildet. Drotz aller Verschiideheit vo de
einzelne europäische Kulture, hai d Europäer gnueg Gmeinsamkeite, ass scho die
alte Grieche Europa as verschiide vo Asie und Afrika gseh hai. Aber es isch im
18. Johrhundert gsi, ass „Europa“ dr Begriff „Chrischdedum“ het afo ersetze.

Dr Name Europa chunnt scho in dr griechische Mythologii vor. In dr Sag vom Zeus
und dr Europe het dr Gott in dr Form vom enä Muni d Europe, ä Dochder vom
phönizische König Agenor, endfüehrt und noch Kreta gnoh und ihr Chinder wie dr
Minos gmacht. Vo ihre haig dr Kontinänt si Name übercho. Wüsseschaftlig isch mä
weniger sicher. Früehner het mä dänggt, ass s Wort „Europa“ (altgriech. Εὐρώπη)
vom enä semitische Wort für „Oobe“ odr „Sunneundergang“ abschdammt, hüt meint mä
ehnder, ass es „Feschdland“ bedütet haig.

D Griechi si an dr Middelmeerruum gwohnt gsi und s Land, wo si us Gschichte vo
Händler hai lehre kenne, mit siine Urwälder im Weschde und de leere Schdebbe im
Oschde, mit em Räge im Summer und em Schnee im Winter isch ihne fremd und siini
Iiwohner sin ene barbarisch vorcho. Es isch aber in groossem Mass dank de Römer,
ass Europa zun erä kulturelle und hischdorische Eiheit worden isch. Si hai sich
zwar ehnder für ä Middelmeerruum interessiert, aber au Weschd- und Südeuropa
eroberet. Die afrikanische und asiatische Deil vom Römische Riich hai noch siim
Zerfall sich kulturell vo Europa immer schdärker afo underscheide. Än Überräschd
vom Römische Riich im Oschde isch Zypere, wo dr Lag noch zum Nööche Oschde, aber
kulturell zum gröössere Deil zu Europa ghört. Au d Türkei und Nordafrika hai
immer no Affinitäte mit Europa, au wenn si nid drzu ghöre.

Die südlige Küschdegebiet vom Middelmeerruum hai es subtropischs Klima. D Winter
si mild und nass, dr Summer isch warm und droche. Dr Weschde wird schdärker vo
de füechde maritime Luftmasse beiiflusst. Z Rom rägnets im Duschschnitt 650 mm
im Johr, z Athen nume 400.

D Tundra findet mä in Europa im hoche Norde: in Island und de nördliggschde Deil
vo Skandinavie und Russland, aber au in de Alpe und em Ural het s von erä Höchi
vo öbbe 2000 Meter a die wüeschdenartige Bedingige vo dr Tundra. Si zeichnet
sich us dur die groosse Chälti, wo dört herrscht, so dass dr Bode gfroren isch
und es keis flüssigs Wasser git, wo die meischde Pflanze bruuche für zum wachse.

Die einzige Pflanze, wo dört chönne wachse si Flechte und Moos. D Rendier chönne
vo däm läbe, aber au si wandere im Winter südwärts, wo si vo Greser und Bletter
vo Wiide und Birke läbe und mänggisch au Lemming, Müüs, Fisch und Vogeleier
frässe. Räbhüehner drifft mä mänggisch a in dr Tundra und ihne folge arktischi
Füchs. Au Bäre, Hermelin und Schneeüüle läbe manggisch dört und in de churze
Summer Rieseschwärm vo schtächende Schnoogge, aber au Seevögel und Zugvögel wie
Schwän, Änte und Schnäpfe und in de Flüss Fisch.

Die boreali, d.h. nördligi, Waldzone, odr Taiga, underscheidet sich vo dr Tundra
ass es dört Bäum git, Nodelbäum aber au Wiidene und Birke, im Norde nume
verschdreuti chliini Wäldli, wiiter im Süde aber richdige Wälder vo Danne, Birke
und Lärche, won ä groosse Deil vom nördlige Russland und Skandinavie bedecke.

Nid wenigi vo de Dierarte wo in dr Taiga einisch gläbt hai, git s hützudag
nümme. Elch, Rendier und Reh wärde vo bruune Bäre und Wölf gjagd. Es git au
Marder, Dächs, Iltis und Wisel. Dr Zobel, wo für si Belz gjagd wird, isch sälte
und dr Luchs ganz uusgrottet worde. Vo Nagedier het s Eicherli, dr wiiss
arktisch Haas und in de gmischde Wälder dr grau Haas und dr Biber. Es git au
vili Vogelarte: s schwarze Birkhuehn, Schnäpfe, wiissi Räbhüehner, Schbächd,
Üüle, Amsle läbe in bewaldete Regione, Gäns, Änte und Giwitz ehnder uf offnige
Matte.

S Gebiet vo Irland über Frankriich und Dütschland bis noch Middelrussland isch
früehner vo Urwälder bedeckt gsi wo in de letschte zwei Johrduusig zum gröschde
Deil abgholzt worde si. Mä underdeilt die Zone in drei Regione: die atlantischi,
die zentrali und die öschdligi, wo jedi drvo ihri eigeni schbezifischi Mischig
vo Danne und Laubbäum het.

D Dierwält isch ähnlig wi die in dr boreale Zone mit ä chlii meh Repdilie und
Amphibie, aber eso wie d Wälder grodet worde si und s Land landwirtschaftlig
usgnützt wird, si au d Dier, vor allem die grössere, usgroddet und dur Nutzdier
ersetzt worde. Aber au chliineri Dier und Vögel hai s immer schwerer ä
Läbensruum z finde.

D Vegetation südlig vo de Alpe, in Schbanie und em Balkan beschdoht us
Laubwälder und verschdreute Gebiet, wo vo Geschdrübb—Bäum, Schdrüücher und
aromatische Pflanze bedeckt si. Die Pflanze begnüege sich mit wenig Wasser und
chönne au langi Drocheperiode überläbe. Au in dere Zone hai d Mensche ä groosse
Deil vo de Wälder abgholzt. De Olivebaum isch e Pflanze wo urspringli nume rund
um s Middelmeer gwachsen isch.

Vor allem im südweschdlige Russland, in dr Ukraine bis zum untere Donaugebiet
het s Schdeppe, zum Deil bewaldeti. D Pflanzewält in de drochene Ebene im Norde
vom Kaspische Meer isch die von erä Halbwüeschdi.

D Saigaantilope, wo dört läbt, isch vom Usschdärbe bedroht. Nager wie
Schbringmüüs und Schdeppemurmeldier wärde gjagd vo Schdeppeniltis. D Reptilie si
zahlriich, Ächse, Schlange und Schildchrotte, und au Schbinne, Insekte und
Skorpion, wo zum Deil au Mensche odr Kamel chönne in Gfohr bringe.

Im Momänd gid s 46 Schdaade, wù geograafisch zmindeschd zem Dail zue Èiropa
ghèère. 26 dervù sin Midgliid vù dr Èiropäische Ùnion. Zypere ghèèrd
geograafisch zue Asie.

Hominidi het s z Europa scho vor Hundertduusige vo Johr ge, so het mä in dr
spanische Sierre de Atapuerca in Gran Dolina Fossil vo Homo erectus gfunde, wo
über 800.000 Johr alt si. Öbbe 300'000 Johr alt si d Skelett vo meh as 1600
Hominide, wo au in sällem Gebiet gfunde worde si. Si hai Hirni so grooss wie d
Neanderdaaler gha, hai aber nid zun enä ghört. D Neanderdaaler (Homo sapiens
neanderthalensis} si die erschde Europäer gsi, hai aber au im südweschdlige Asie
gläbt. Mä het si uf em ganze Kontinänt gfunde, bis si vor öbbe 30'000 Johr
verschwunde si us unbekannte Gründ. Aber mä dänggt, ass es mit em Vordringe vom
modärne Mensch z due het, und es schiint, ass d Neanderdaaler verschwunde si,
ohni genetisch an dr Entwicklig vom hütige Mensch (Homo sapiens sapiens)
bedeiligt z si.

Vo wo die uf Europa cho si, weiss me nid genau, aber die meischde si us Gebiet
öschdlig vo Europa cho. Au in hischdorische Ziite hai sich Volksmasse im
allgemeine gege Weschde bewegt: d Hunne, wo us em Gebiet vom Kaspische Meer im
vierte und fümfte Johrhundert ins Römische Riich iigfalle si und ä Grund gsi si
drfür, ass d Germane weschdwärts zoge si, d Germane währed dr germanische
Völkerwanderig bis ins sächste Johrhundert, d Magyare, wo sich im nüünte
Johrhundert in Ungarn niiderglo hai, odr d Türke, wo Chliiasie und Deil vom
Balkan eroberet und besiidlet hai. Im zwanzigschde Johrhundert het mä d
Entwicklig vo dr Migration us wirtschaftlige Gründ vom Süde in Norde gse,
zerscht innerhalb vo Europa sälber, aber denn in de letschte Johrzähnt au vo
Afrika und Asien uus.

In dr Neuziit hai sich mit dr Kolonisierig vo dr Dritte Wält d Europäer sit em
16. Johrhundert ä chlii über die ganzi Wält verbreitet, aber d Massemigratione
furt vo Europa, vorallem uf Amerika, hai im 19. Johrhundert agfange.

D Europäer si uffdeilt in Natione, Grubbe vo Mensche, wo dängge, ass si zsämme
ghöre, uf Grund von erä gmeinsame Kultur, Schbrooch, Gschicht und, hützudag
sältener, Religion. Ä groosse Deil von enä hai in Gebiet gläbt, wo die Aaghörige
von erä einzelne Nation ä Mehrheit uusgmachd hai. Im Lauf vo dr Neuziit het sich
denn dr nationalischdisch Gedanke in breite Bevölkerigsschichde duuregsetzt und
d Europäer hai sich politisch nach Natione organisiert und Nationalschdaate
errichdet. Vo allne Schdaate z Europa git s hüt numen ä Handvoll, wo kei Nation
hai, won ä klari Mehrheit vom Schdaatsvolk usmacht. D Situation vo dene, wo nid
dr Mehrheit aaghört hai, isch hüfig schwiirig worde, und het sich öfters zu
richdigi Verfolgige entwicklet. Vor allem d Jude und d Zigüüner (d Sinti und d
Roma) wo kei eignigs nationals Territorium gha hai, si Opfer vo Diskriminierig
worde. Au anderi Miderheite si under Druck cho, sich azbasse. D Elsässer und d
Korse z Frankriich, d Katalane und d Baske z Schbanie, d Ire im Vereinigte
Königriich vo Grossbritannie, d Jurassier im Kanton Bärn und vili anderi meh hai
sich gege d Obrigkeit gwehrt, für zum ihri eignigi Kultur und Schbrooch z
verdeidige, deilwiis mit Waffegwalt.

Die meischde Europäer schwätze Schbrooche, wo zu dr Indoeuropäische
Schbroochgrubbe ghöre:

Die meischde vo dene Schbrooche hai Mundarte, wo für die, wo sä nid schwätze,
mänggisch nur schwer verschdändlig si. Dorum wärde in de Schuele
Schriftschbrooche pflägt.

Ä Schuelpflicht vo einere Art oder en andere git s in alle europäische Länder,
die gsetzlig Lengi isch öbbe nüün Johr. Es git Länder, wo d Chinder sich scho
noch erä vier- oder fümfjöhrige Grundschuel müesse entscheide, öb si schbööter ä
Bruef wei lehre oder an dr Universidät wei wiiterschdudiere. Das het im
allgemeine zur Folg, ass sich dr Bildigsschdatus vo de Eltere an d Chinder
vererbt. Mit Gsamtschuele brobiert mä, die soziali Differenzierig z schdüüre. D
Zahl vo de Analphabete under iigsässne Europäer isch chlii, aber Immigrante und
ihri Chinder finde s hüfig schwer, in erä Schbrooch, wo ihne nit gläufig isch, z
lehre. In internationale Vergliich schniide europäischi Chinder zsämme mit
oschdasiatische am beschde ab und d Resultat hänge äng mit de schdaatlige Usgobe
für d Erziehig zsämme. In de meischde Länder git s Universidäte vo
internationalem Rang. Si si hüfig schdaatlig odr wärde vo religiöse odr andere
Organisatione drait. D Schdudiegebühre si im allgemeine im Vergliich zu dene z
Amerika niidrig.

Die urschbrünglige Religione vo de Europäer si polytheischdisch gsi. Dur
Missionierig vo Rom und Konschdantinopel us, und nid sälte mit Gwalt, si im
erschde Johrduusig zerschd d Iiwohner vom Römische Riich zum Chrischdedum
bekehrt worde, denn d Germane und d Slave und dr Brozäss isch mit dr
Chrischdianisierig vo Skandinavie im Hoche Middelalder beändet worden. Im
Südweschde aber hai im achte Johrhundert muslimischi Berber die iberischi
Halbinsle eroberet und d Islamisierig vo däm Gebiet het agfange. Am Afang vom
zweite Johrduusig hai die europäische Chrischde brobiert mit Chrüzzüg s Heilige
Land vom Islam und Europa vo Anderschgläubige, im allgemeine Jude zbefreie. D
Chrüzzüg si noch ä baar Johrhundert ändgültig gschiiteret, aber im Weschde hai
chrischdligi Herrscher mit dr Reconquista, wo 1492 abgschlosse gsi isch, d Macht
über Schbanie und Bortugal a sich grisse. Jude und Muslime si verfolgt,
zwangsdauft odr verdriibe worde. Im Oschde hai zur gliiche Ziit die muslimische
Türke Chliiasie und Deil vom Balkan eroberet, und dr Islam isch dört in mehrere
Regione bis hüt erhalte bliibe.

S europäischi Chrischdedum het sich mehrmols im Lauf vo dr Gschicht deilt. S
groosse Schisma, wo sich die griechisch-orthodoxi und die römisch-katholische
Chille drennt hai, isch 1054 perfekt gsi, wo sich die beide Siite gegesiitig
exkommuniziert hai. Es isch aber nur zu relativ wenig Gwaltsusbrüch cho. D
Reformation vom Afang vom 16. Johrhundert und d Reaktion druf hingege het s
Schlimmschde in de Katholike und de Proteschdande zum Vorschiin lo cho: mit
Verfolgige, Mord und Chrieg het mä brobiert, die anderi Siite z vernichde, und d
Religionschrieg vom 16. und 17. Johrhundert hai groossi Deil vo Middeleuropa
zerschdört. Mit dr Ufklärig im 17. und 18. Johrhundert und dr Französische
Revolution und ihre Folge het d Religion an Wichdigkeit verlore, und d Europäer,
vor allem im nördlige Europa, si säkulärer worde. In schdräng katholische Länder
wie Italie, Irland, Portugal, Pole und Schbanie isch d Emanzipation vo dr zivile
Gsellschaft erschd in dr zweite Hälfti vom zwanzigschde Johrhundert bassiert.

Es git aber immer no nid wenig Schdaate wo offizielli odr inoffizielli
Schdaatsreligione hai, zum Bischbil si Malta, Monaco, dr Vatikan und
Liechteschdei offiziell katholisch, Griecheland orthodox, Ängland anglikanisch,
Dänemark und Norwäge lutheranisch; Schottland isch inoffiziell presbyterianisch,
Georgie orthodox und Schwede lutheranisch. In dr Schwiiz gits Kantön wo
offiziell katholisch odr reformiert si. Finnland het grad zwei offizielli
Religione, die orthodoxi und die lutheranisch. Ä baar Länder si offiziell
sekulär: Aserbeidschan, Frankriich, Portugal, Schbanie, Rumänie, Russland und d
Türkei

D Jude si, solang si keini nationale Ufschdänd in Paleschdina azettlet hai, im
paganische Römische Riich toleriert worde. D Chrischde, wo under sich nit allzu
guet mitenand uuscho si, si nit bsundrigs tolerant de Jude gegenüber gsi. Scho
früeh hai d Chrischde sich vo dr Mueterreligion abgränzt und antijüdischi
Gschichde in s Neue Teschdament ufgnoh und sich as s ächte Volk Israel usgä. D
Jude hai sich vor allem dört niiderglo, wo d Obrikeite si beschützt hai, im
muslimische Schbanie, im päbschdlige Avignon odr in dr polnische Rzeczpospolita.
Aber schliesslig isch dr religiös Antisemitismus au dört ane cho und ihri
Exischdänz isch prekär bliibe. In dr Neuziit hai Diskriminierig und Verfolgige
vili Jude zur Emigration zwunge, im allgemeine nach Nord-, zum ä chliinere Deil
nach Südamerika. In de Driissger- und Vierzgerjohr vom zwanzigschde Johrhundert
isch aber dr Wäg noch Übersee für braktisch alli Jude verschberrt gsi, und
Millione von enä si vo de Nazi und ihre Hälfershälfer währed em Zweite
Wältchrieg ermordet worde.

Hützudag het s gröösseri jüdischi Gmeinde in Frankriich, Grossbritannie und
Italie. Uus Russland si hundertduusigi vo Jude sit em Fall vom Kommunismus
emigriert. Dütschland hinggege het duusigi vo Jude ufgnoh und het widr eini vo
de wichdigere jüdische Gmeinde in Europa.

Vo de muslimische Gemeinde wo s im Middelalter ge het, si nur wenig übrigbliibe:
d Muslime si am Afang vom 11. Johrhundert us Korsika und Sardinie, faschd
dreihundert Johr schbööter us Süditalie und am Ändi vom 15. Johrhundert us dr
iberische Halbinsle verdriibe worde. In Griecheland het s 1923 ä
Bevölkerigsuusdusch ge: d Grieche hai d Türkei und d Türke Griecheland müesse
verlo. Ä chliini Minderheit vo Muslime isch in Thrakie bliibe. Im Balkan het s
in de meischde Länder autochthoni Muslime: Z Albanie und im Kosovo si si in dr
Mehrheit, z Bosnie faschd d Helfti, z Makedonie ä Driddel, z Zypere und in
Montenegro öbbe ä Fümftel, z Bulgarie än Achdel und in Rumänie, Serbie und
Kroatie nume ä baar Brozänt.

In de letschde Johrzähnt vom zwanzigschde Johrhundert si Millione vo Migrante
noch Europe cho, ä groose Deil drvo Muslime. Z Frankriich, wo si scho faschd
10 % vo dr Bevölkerig uusmache, si si vor allem us Marokko und Algerie, z
Dütschland us dr Türkei und z Ängland us Pakistan cho.

Die indigene Religione si vollkommen usgrottet worde, aber es git hützudag Lüt,
wo brobiere, si wiiderzbeläbe. Vo de asiatische Religione isch vor allem dr
Buddhismus bi de Europäer sälber populär worde. Em Hinduismus si meh as ä
Million indischi Migrante vor allem z Ängland dreu bliibe. Au d Sikh, wo s öbbe
a Million drvo in Europa git, läbe zum gröschde Deil in Groossbritannie. Ahänger
vo Rastafari, Voodoo und draditionelle afrikanische Religione findet mä vor
allem in Ängland und Frankriich. Es git non ä groossi Zahl vo andere Religione
und Sekte. Die meischde hai nume wenig Mitgliider.

In dr Antike hai die meischde Europäer im Süde am Rand vom Middelmeer gläbt. Im
Lauf vom Middelalter si aber in Nord- und Weschdeuropa ä grooss Deil vo de
Urwälder groodet worde und d Landwirtschaft het sich schdark entwicklet und mit
ihre si d Bevölkerigszahle agschdiige. Ä chlii schbööter si au d Schdebbe in
Ungarn und dr Ukraine under ä Pflueg cho. Dr hoch Norde vo Europa, Island,
Schottland und dr Norde vo Skandinavie und Russland, isch aber klimatisch für d
Landwirtschaft nid geignet und isch dorum nur wenig bewohnt bliibe. Die höchschd
Bevölkerigsdichti findet sich hützudag in dr gmässigte Klimazone vo Ängland über
Frankriich und Dütschland bis zur Gegend vo Moskau. Das isch au s erschde Gebiet
gsi, wo im 19. Johrhundert die sanitärische Läbensbedingige und die medizinisch
Pfläg verbesseret het und drmit d Läbenserwartig. Im Johr 1800 hai d Europäer
öbben ä Fümftel vo dr Menschheit usgmacht, im Johr 1900 isch s ä Vierdel gsi,
mit 400 Millione Mensche. Wenn im 19. Johrhundert s Broblem die hoche Dodeszahle
gsi si, het mä im zwanzigschde glehrt d Geburterate z beschränke, so dass hüt
nume jede acht Mensch än Europäer isch. Die niidrig Geburtezahl wird in
Weschdeuropa dur Immigration us Drittwältländer guetgmacht. In Oschdeuropa, wo
wirtschaftlig weniger attraktiv isch, aber au in Dütschland si d
Bevölkerigszahle am sinke.

D Gschicht vo Europa foht im Middelmeerruum a. Währed im Norde vom Kontinänt
keltischi, germanischi und slawischi Völkerschdämm verschdreut in de Urwälder
und de Schdeppe gläbt hai, hai sich im Süde Schdedt bildet und, under em Iifluss
vo de Zivilisatione im Middlere Oschde, si Schrifte entwicklet worde. Z Kreta, z
Griecheland und z Rom hai sich im erschde Johrduusig vor dr Ziitwändi sonigi
Kulture entwicklet, aber vo dene mediterrane Kulture beiiflusse nume die
griechischi und die römischi d Zivilisation vom moderne Europa. D Kelte, wo dr
Nordweschde vom Kontinänt bewohnt hai, si vo de Germane, wo im erschde
Johrduusig noch dr Ziitwändi weschdwärts gwanderet si, in Randgebiet vertriibe
odr unterworfe worde. In Weschdeuropa het sich ä Zivilisation bildet, wo vo Rom
beiiflusst isch, währed d Slawe im Oschde ehnder in d Richdig vo Byzanz gluegt
hai.

Nochdäm Weschdrom 476 vo de Germane zerschdört worden isch, het dr oschdrömisch
Kaiser Justinian (527–565) groossi Deil vom Middelmeerruum eroberet, aber churz
druf isch das Groossriich wiider zerfalle. Ä letschde Versuech Europa z
vereinige isch vo de Franke gmachd worde. Dr Karl dr Grooss (747-814) het Deil
vom hütige Dütschland, Italie und em Balkan eroberet, aber scho under siine
Nochfolger isch s Riich in ä französischs und ä dütschs Königriich iideilt
worde, und zwüschenä ä Schdreife Land, wo vo dr atlantische Küschde im Norde em
Rhii noch bis nach Italie glängt het. wo dr Kaiser dr Herrscher gsi sich. Dr
Deil vo dere Region, wo nördlig vo de Alpe glägen isch, isch scho churz druf
zwüschem französische Karl em Kahle und em Ludwig em Dütsche ufdeilt worde. Im
Süde vo dere Region hai d Alemanne gläbt. Nume d Schwiizer hai sich chönne
sälbschdändig mache, d Schwobe si zu Dütschland und d Elsässer zum Schluss zu
Frankriich cho.

Politisch isch vo do a Europa verschdücklet gsi und d Lag isch no komplizierter
worde dur dr Feudalismus. Aber es het immer non ä geischdigi Eiheit gä, drait vo
dr chrischdlige Chille, und vermiddlet in Weschdeuropa dur die latinischi
Schbrooch as lingua franca. Wo d Chille wäge dr Reformation ihri einigendi Rolle
verlore het, hai d Humanischde d Erinnerig an ä gmeinsami Gschicht uf dr
intellektuelle Ebeni wachghalte und d Renaissance het sich die antiki
griechische und römischi Kunschd as Vorbild gnoh und eso die Vergangeheit de
Sinn vorgfüehrt. Die groosse Nationalschdaate (Frankriich, Ängland, Schbanie,
schbööter Öschdriich, Preusse/Dütschland und Russland), wo um d Vormacht kämpft
hai, si dur s europäische Gliichgwicht, wo verhinderet het, ass eini vo de
Groossmächt z schdark wurd, beschränggt worde. Dr Nationalismus, explizit sit em
19. Johrhundert, het aber immer wider schreggligi Chrieg usglöst, wo groossi
Deil vo de europäische Schdaate drbii gsi si: dr Drissigjöhrig Chrieg
(1618–1648), die Napoleonische Chrieg (1792–1815), dr Erschd Wältchrieg
(1914–1918) und dr Zweit Wältchrieg (z Europa 1939–1945) hai alli mit groosse
internationale Friedenskomferänze gändet und dr Absicht, ä neui Kataschdrophe z
verhindere.

Dr europäisch Kolonialismus, wo no im zwanzigschde Johrhundert s Schicksal vom ä
groosse Deil vo dr Wältbevölkerig beschdimmt het, het scho mit de alte Grieche
agfange, wo Kolonie im Middelmeerruum, am Schwarze Meer und in Chliiasie gründet
hai. Gliichzitig hai die weschdasiatische Phönizier Deil vo Nordafrika, dr
Iberische Halbinsle und de Middelmeerinsle kolonisiert. Rom het si erscht grooss
international Erfolg gha, wo s alli punische Kolonie eroberet und Karthago im
Johr 146 vor dr Ziitwändi zerschdört het. In de neggschde fümfhundert Johr hai d
Römer ihr Gebiet schdändig vergröösseret und zum ä chliine Deil au kolonisiert.
Noch em Undergang vom Weschdrömische Riich hai nordafrikanischi Berber sich z
Schbanie niidergloo. Am Ändi vom 15. Johrhundert si si verdriibe worde und d
Kolonisierig vo Süd- und Nordamerika, vo Südasie und Afrika het agfange, zerscht
dur d Schbanier und d Bortugiise, denn dur d Holländer, d Ängländer und d
Franzose, und vo Nord- und Zentralasie dur d Russe. Im 19. Johrhundert het
faschd jedes europäische Land, won ä Chriegsmarine gha het, nöime au ä Kolonii
gha. Mit dr Besiidlig isch au die europäischi Kultur exbordiert worde und het
sich, wenigschdens oberflechlig, über groossi Deil vo dr Wält usbreitet. D
Dekolonisierig het im 18. Johrhundert mit em amerikanische Unabhängikeitschrieg
agfange und isch am Ändi vom 20. Johrhundert braktisch abgschloosse gsi.

Im zwanzigschde Johrhundert isch d Ideologii vom Imperialismus noch em Erschde
Wältchrieg vo zwei gegesätzlige totalitäre bolitische Bewegige z Europa übernoh
worde, de russische Kommunischde uf dr einte und de Faschischde im Königriich
Italie und de Nazi z Dütschland uf dr andere Siite. Im Zweite Wältchrieg hai
sich d Kommunischde mit de Ängländer und de Amerikaner verbündet. Noch em
Undergang vom Dritte Riich isch Europa deilt worde: D Russe hai as Iiflusssphäre
Oschdeuropa vo ihre Allierte übercho und hai überall kommunischdischi
Marionetteregime iigsetzt und d Gränze zwüsche de Länder vom Oschdblock und
Weschdeuropa brakdisch undurchdringlig gmacht für Persone und für Ideä, dr
„Iisig Vorhang“ (Iron Curtain) wien em dr Winston Churchill gsait het. Im Chalte
Chrieg wo druf cho isch, hai d Kommunischde und ihri Kliänte in dr ganze Wält
gege d Amerikaner und ihri Verbündete um d Vorherrschaft kämpft ohni s zun erä
diräkte Usänandersetzig lo cho. In de schboote Achzgerjohr hai d Experimänt, wo
dr Michail Gorbatschow in dr Sowjetunion gmacht het für zum d Wirtschaft und d
Gsellschaft z liberalisiere, zum Kollaps vo vile kommunischdische Regierige
gfüehrt, wo in de meischde oschdeuropäische Schdaate vo demokratisch gwehlte
Regierige ersetzt worde si.

Noch em Zweite Wältchrieg hai sich Frankriich und d Benelux-Schdaate mit dr
Bundesrepublik Dütschland und Italie 1951 zsämmedo und d Montanunion gründet,
die erschdi europäischi Zollunion für Schdahl und Chohle. Sächs Johr schbööter
si d Euratom und die Europäischi Wirtschaftsgmeinschaft gründet worde, wo die
gliiche sächs Schdaate wirtschaftlig no änger zsämmegschlosse hai. Die
Europäischi Union, wo us de andere, früehnere Vereinigunge usegwachsen isch,
isch 2007 uf 27 Mitgliidsschdaate erwiiteret worde und isch eine vo de
wichdigschde Wirtschaftsblöck vo dr Wält.



https://als.wikipedia.org/wiki/MediaWiki

MediaWiki isch e PHP-basierti Wiki-Engine, wu unter de GPL lizenziert isch un
fir d Wikipedia entwickelt worre isch.

Zuem Spychere vun de Inhalt benutzt MediaWiki di relational Datebank MySQL, e
experimentelle Support fir PostgreSQL het s ab dr Version 1.5 dinne.

MediaWiki isch us ere Wiki-Engine entschtonde, wu de dytsch Biolog Magnus Manske
fir d Online-Enzyklopädy Wikipedia entwickelt ghet het. Dr Onforderunge vun de
Wikipedia isch UseModWiki-Engine, wu dervor yygsetzt worre isch, nimmi gwachse
gsi. Om 25. Jänner 2002 isch d erscht Version, dertemol Phase II gnennt, s
erschtmol yygsetzt worre. Noch em Rewrite, houptsächlich durich dr Lee Daniel
Crocker, isch im Juni 2002 e verbesserti Version vun de offiziell immer no
nomelose Software uf de Wikipedia-Server inschtalliert worre. In de Folgejohr
het sich d MediaWiki zue nem erfolgryche Open-Source-Projekt entwickelt, wu im
Johr 2005 iber 60 Programmierer un Helfer bedeiligt gsi sin. Nebe de Wikipedia
un ihre Wikimedia-Schweschterprojekt setze hit zahlriche Organisatione, Firme un
Inschtitutione MediaWiki yy.



https://als.wikipedia.org/wiki/Alemannisch

Als Alemannisch bezeichnet mer dr Dialäkt / di Sproch, wu im Südweschte vum
ditsche Sprochrüüm gschwätzt wird. Alemannisch wird vo uugfähr zäe Millione
Mänsche gredet. I de Schwyz kennt mers als Schwyzerdütsch, z Frankriich heissts
Elsässerditsch. Regional gits verschiidini Eigebezeichnige, wiä z.B.
Markgräflerisch, Kaiserstiählerisch, Baseldytsch, Züritüütsch, Luschtenauerisch
usw. D Sprochwisseschaft zellt au s Schwäbisch zum Alemannische.

S hütig Alemannisch hät sich usem Altalemannisch un Mittelalemannisch
entwiggelt.

Dr Namme Alemannisch fir d Sproch im Südweschte isch in dr Neizit vum Johann
Peter Hebel iigfiährt wore. In sinem Buech „Allemannische Gedichte“ (1803)
schribt er:

In dr Sprochwisseschaft vum 19. un 20. Johrhundert het sich dr Namme Alemannisch
durgsetzt un herrscht derte vor; mit däm Namme konkurriärt erscht sitter
neischter Zit d Bezeichnig Westoberdeutsch. Dr Namme Alemannisch isch im
Oberbadische un z Vorarlbärg in dr Lit guet bekannt un wird viilmol benutzt. Im
Elsass, in dr Schwiz un im Schwobeland wenniger; friili het er aü derte in dr
wisseschaftlige Literatür e feschte Blatz.

Dr Hebel un d Sprochwisseschaft sin bi dr Benännig Alemannisch fir dr Dialäkt im
Südweschte drvu üsgange, ass dr hittig alemannisch Sprochrüüm sich im Norde,
Weschte un Oschte umgfähr mit em Siidligsrüüm vu dr Alamanne vum erschte
Johrdoisert n. Chr. deckt; Sprochforscher wiä dr Karl Bohnenberger hän des bi
ihrene Gliiderigsvorschäg zum Deil begrindet. Im Alperaüm sin aü im zweite
Johrdoisert no romanischi Gebiät alemanisiärt wore.

Um es 10. Johrhundert hots s Herzogtum Schwaben (Alemannia) gäbbe. Heut isch de
alemannische Raum durch politische und geografische Gegebeheite zerrisse.
Politische Abgrenzunge gitts durch die Nationalstaate Frankreich mit em Elsass,
Schweiz mit sinnem deutschsprachige Gebiet, Österreich mit em Vorarlberg,
Liechtenstein, Deutschland mit sinne Bundesländer Bayern mit Bayerisch-Schwabe
und Bade-Wirttemberg. Geografisch gitts Barriere durch Schwarzwald, Bodesee und
Rhein. Zu dr geografische Verbreitig vum Alemannische lueg uf dr Kart uf dr
rächte Sitte.

So guet wiä alli iigeborene Ditschschwizer un Liächtastainer rede Alemannisch;
wel do viilmol aü Üsländer (Immigrante) dr Dialäkt anämme, bilde d
Alemannischsprochige e iberwältigendi Mehrheit. In dr Schwiz het s Alemannisch
aü ufs rätoromanisch Gebiät üsgriffe, derte sin praktisch alli zweisprochig oder
si rede numme no ditsch.

Alemannisch isch in dr Dütschschwiiz und z Liechtestei wit verbreitet und
anerkannt, es isch Muetter- und Alltagssproch vo dr Bevölkerig. S Alemannisch –
dört au Schwyzerdütsch respektiv Liachtastanerisch gnennt – isch allgemeini
Umgangssproch. Hochdütsch wird vor allem in dr Schuel gredt und bi offizielle
Aglägeheite (woby bi vilne Behörde und au Gricht im mündliche Verkehr
Alemannisch verwändet wird). Im Färnseh und Radio sin sälber produzierti Format
– mit Usnahme vo einige Nochrichtesändige – au uff Alemannisch. Alemannisch wird
allerdings au in dr Schwiiz praktisch nume gredt und ehnder sälte uffgschriibe.
Traditionell uffgschriibe wird Dialäktliteratur, Dialäktlieder und -Värs (z.B.
d'Zeedel und d'Schnitzelbängg vor Basler Fasnacht).

Aü z Voradelbärg redt e große Deil vu dr Bevelkerig Alemannisch, do wirke aber,
wiä im alemannische Sprochgebiät z Frankrich un z Ditschland, gegeläifigi
Faktore.

Anne 1936 het e franzesischi Volkszellig im Elsass ergää, ass 84% Ditsch kenne –
diä allermeischte drvu hän Alemannisch oder im Norde e fränkische Dialäkt kenne.
Anne 1984 hän in dr Vor- un Grundschuele im Oberelsass vu 65.507 Schiäler no
8.608 elsässischs Alemannisch kenne, des sin 13,1%. Im Unterelsass sins 1983 no
ca. 20% gsii. In beede Deil vum Elsiss isch dr Ruckgang in dr Stedt bsunders
dramatisch gsii un sitterhär no wittergange.

Im Oberbadische ischs Alemannisch in dr stedtische Balligsgebiät stark
zruckgange – des betrifft d Balligsgebiät Friiburg, Lerrach, Offeburg un anderi.
Do isch d Zahl vu dr Alemannischsprächer gsunke. Glichzittig isch d
Dialäktkänntnis bim e Deil vu däne Lit zruckgange, wu no Dialäkt schwätze. Z
Briisach (e Stadt, wu e starke Zuezug gha het; verkehrsginschtig) un z Vogtsburg
(abgläge, landwirtschaftlig, wennig Zuezug) hets anne 1988 unter dr
Niintklässler (14- bis 16-Jährigi) eso üsgsähne (mit Briisach isch in dr Tabälle
numme d Kernstadt gmeint, ohni d iigmeindete Derfer):

Diä Zahle sin vum Noth Harald noch ere Untersuechig unter 187 Schiäler ermittlet
wore; uf dr Grundlag vu däre Untersuechig het dr Noth gschetzt, ass im Briisgaü
anne 1988 ca. 52% vu dr Bevelkerig Alemannisch het kenne; ungfähr 22% hebe
badischi Umgangssproch, iischliäßlig Friiburger Dialäkt kenne schwätze; 26% hebe
numme Hochditsch oder hochditschi Umgangssproch gschwätzt.

De Sproochgrenz zwische Schwäbisch un Bodeseealemannisch laift grad durch s
Allgai. Hindelông mit em Ortsteil Hinterstein (Hinderschtui) isch de
öschtlichschte Teil vum Allemannische Sprochrum. Mer schwätzt alemannisch in
Oberstaufen, Oberstdorf, Fischen, Sonthofen, Hindelang, Burgberg, Missen.

Im rumänische Banat hets ais ainzigs Dorf ggee, wo men Alemannisch gredt het:
Saderlach oder uf rumänisch Zădăreni. Die Sidler sinn us em Hotzewald un em
Fricktal cho. Wäge dr Massenuswanderig vo de Dütschsprochige us däm Land stoht d
Mundart vo Saderlach hüt vor em Usstärbe.

Üsserhalb vu Ejropa wird no z Tovar (Venezuela) Alemannisch gschwätzt. Z
Nordamerika hets friener durch Usswanderig au alemannischi Sproochinsle gee;
lueg dezue zum Byspil Schwyzerdütsch z Wisconsin.

Zallererscht isch es Alemannisch schwätze en Bweis vu Zugehörigkeit zu ener
vertraute Kultur und vun enere Vertrautheit unterenand. Beispielsweis pfleget im
badische Teil vu Bade-Wirttemberg d Mitglieder in de regionale Gruppe vu de
Muettersproch-Gsellschaft d alemannische Sprochvielfalt.

Do drvu gits Üsnahme: D Badisch Zittig un d Alsace hän alli Wuch e alemannischi
Kolumne („Lueginsland“ un „uf elsässisch“).

Im elsässische Regionalfernseh kumme alli Obe zeh Menüte Nochrichte uf
Elsässisch. Im SWR kumme alli Wuch Sticker zwei Spots mit je ca. 3 Menüte
Alemannisch; si sin aber hochditsch amoderiärt.

Im Elsass, im Badische un im Schwobeland hets verschiidini alemannischi
Liädermacher un Bands. Im Elsass gits e starki Dradition vu halbprofessionälle
Dialäkttheater. Im Badische gits z Friiburg d Alemannisch Bihni,
Theateruffiährige vu Laiegruppe, wu zu Verein ghere, gits als emol an
verschiidene Ort.

In jüngerer Zyt wird Alemannisch vo dr jüngere Generation au in SMS und E-Mail
verwändet. Und es gitt au Aasätz in Internetfore, Blogs, Facebook und Twitter so
z schriebe wie om de Schnabel gwachse isch. Es gitt fir selle neue Art vu
Kommunikation jo konne starre Regle meh. D Bsunderheit vu de alemannische
Wikipedia isch, dass dett Theme in em sachliche Alemannisch gschriebe werret.

S Alemannisch wiist e Hüffe Variatione uf. Diä sin dr Grund fir verschiidini
Versuech, dr alemannisch Sprochrüüm z unterdeile. Do drzue gits verschiidini
Griteriä:

Mit Nordalemannisch wird Schwäbisch un Niideralemannisch zämmegfasst, mit
Südalemannisch wird Hochalemannisch un Hegschtalemannisch zämmegfasst.

D Germanischt Wolfgang Kleiber het feschtgstellt, ass s Alemannisch „sowohl
lexikographisch als auch dialektgeographisch als das am besten erforschte
Sprachareal innerhalb der ‚Teutonia’“ ka gälte.

Im 19. Johrhundert hän d Vorarbeite fir diä erschte alemannische
Großwerterbiächer agfange – 1840 firs Schwäbisch un 1861 firs Schwizerditsch
Werterbuech. Des Schweizerisch Idiotikon oder „Wörterbuch der schweizerdeutschen
Sprache“ erschiint sit 1881 un isch zum greschte Mundartwerterbuech vu allene
germanische Sproche wore.

Dr ersch alemannisch Dialäktatlas isch dr Sprachatlas der deutschen Schweiz
gsii, wu anne 1935 in Agriff gnumme wore isch un wu anne 1961 agfange het mit
erschiine. Sonigi Wärk sin in dr Zwischezit in allene alemannische Großregione
agfange.

Anne 1861 isch im Karl Weinhold si „Alemannische Grammatik“ rüskumme, wu
eigentlig e hischtorischi Grammatik isch. Sitter em letschte Drittel vum 19.
Johrhundert sin zahlrichi Ortsgrammatike entstande, wu dr Schwärpunkt uf dr
Phonetik hän. Moderni Grammatike noch em Typ vu Schuelgrammatike gits sitter
1948 – do isch as erschti im Albert Weber si „Zürichdeutsche Grammatik“
erschiine. Scho vor em zweite Wältgriäg isch im Arthur Baur si braktischi
Sprochlehr „Schwyzertüütsch“ rüskumme.

Aan de Universität Konstanz im Fachbreich Sprochwisseschaft untersuechet se
alemannisch als e Sprochvariante und arbeitet anere Grammatik vum Alemannische.
Aan de Universität Freiburg am Deutsche Seminar, Forschungsstell
Sprochvariatione in Baden-Württemberg, wird d Veränderung vu de Ussprach in de
letschte hundert Johr erforscht. Aan der Universität Züri schaffet me am
Sintaxatlas vo de dütsche Schwyz.

Dr Rudolf Post, langjährige Leiter vu dr Arbetsstell Badisches Wörterbuch, het d
Frog ufgworfe, eb Alemannisch e Sproch oder e Dialäkt isch. Dr schribt, ass d
Antwort uf diä Frog drvu abhängt, was mer unter Sproch verstoht.

Ass es im Alemannische e Hüffe Variante git, het dr Blick drfir verstellt, ass
es gwissi grundlegendi Gmeinsamkeite git. D Sprochwisseschaft het sich in dr
Regel uf d Bsunderheite un Unterschiid konzentriärt, wenniger uf d
Gmeinsamkeite. Diä sin im Wortschatz, in dr Phonetik un in dr Grammatik z
erkänne, beträffe aber viilmol nit s ganz alemannisch Sprochgebiät. Wit
verbreiteti Gmeinsamkeite sin s Kurzverb, dr Abfall vu dr Vorsilbe ge-, dr
n-Abfall, d Umschriibig vum Genitiv, dr Präteritumschwund, dr
Infinitiv-Partikel, dr Relativsatz un anderi.



https://als.wikipedia.org/wiki/Englische_Sprache

Di änglischi Sprooch (änglisch: English) isch e Sprooch, wo us England kunnt, un
hüt als Muettersprooch unter andrem z Großbritannie, Nordamerika, Südafrika,
Irland, Auschtralie und Neuseeland gschwätzt wird.

Si isch eini vo de Sprooche mit de meischt Muettersprööchler uf de Wält, un di
Sprooch wo am meischte als Zweitsprooch gredt wird. S Änglisch wird i vile
Länder als erschti Fremdsprooch i de Schuele gleert, si isch au di offiziell
Sprooch vo de meischte internationale Organisatione un d meischt verbreiteti
Sprooch i der internationale Kommunikation un i der Wüsseschaft. S Änglisch gilt
als Wältsprooch.

D Sprooch ghört zu de germanische Sprooche, und zwor zält si wie s Holländische
und au s Dütsche zu dr Westgermanische Gruppe. Dr änglisch Wortschatz hät
allerdings vill Lehnwörter uss andri Sprooche überno, vorallem ussem
Französische, Latiinische un Griechische.

S Änglische ghört zu de germanische Sprooche, wo e Deil vo dr indo-europäische
Sproochfamilie sin. Es ghört innerhalb vo de germanische Sprooche zur Gruppe vo
de weschtgermanische Sprooche, wo unter andrem au Alemannisch, Dütsch,
Niiderländisch, Plattdütsch un Friesisch dezueghöre.

Die indogermanische Sprooche hen ursprüngli en starch synthetische Sproochbau,
hen aber all mee en analytischs Sproochsystem entwigglet. Unter de
indogermanische Sprooche isch die Entwigglig bim Änglische bsunders wyt
fortgschritte. So isch zum Byspil d grammatische Rolle vumene Wort numme durch d
Position vum Wort inerhalb vum Satz z erkenne, un nit öbe durch Falländige.

Die Sprooch wo am meischte Gmeinsamkeite mit Änglische het, isch s Friesisch.
Beidi Sprooche werde mangmool als e anglofriesischi Untergruppe vo de
weschtgermanische Sprooche aagluegt, was aber umstritte isch. Falls mer s Scots,
d traditionelle Dialäkt vo Schottland, als e eigni Sprooch aaluegt, gits näbem
Änglische no e wytri anglische Sprooch.

Im Lauf vo synrer Gschicht het d änglischi Sprooch allerdings au Yflüss uss
andri Sprooche ufgno, vorallem uss dr nordgermanische Sprooch vo de Skandinavier
zur Zit vo de Wikinger, un ussem Französische. Enewäg isch s Änglisch trotz
denne Yflüss in dr Struktur un im Grundwortschatz nöcher bi de andre
weschtgermanische Sprooche.

Änglisch wird vo über 380 Millione Mänsche als Muettersproch gsproche. Es
konkurriert mit em Spanische um de zweite Platz nooch em Mandarin-Chinesische
als meischtgsprocheni Muettersproch (über 860 Millione).

Wenn allerdings näbe Muetter- au Fremdspröchler zählt werre (vo 470 Millione bis
über e Milliard Sprächer ; je nooch däm was für e Kompetenz gmesse wird), no
isch Änglisch warschynts uf Platz 1 vor Mandarin-Chinesisch. Falls mer d
zahlrychi Variante vum Chinesische als ei Sproch betrachtet het Chinesisch
allerdings trotzdäm no meh Sprächer.

Usserdäm finde sich i Länder wie Jamaika oder Nigeria Millione vo Sprächer vo
Kreolesproche, wo ufem Änglische basiere.

Änglisch isch i de folgende Staate d einzigi oder eini vo de offizielle
Amtsproche. Imene Deil vo denne Länder isch es d Sproch vo dr Mehrheit, vor
allem i dr Karibik, i andri e Minderheitssproch (z.B Singapur). Imene grosse
Deil isch es als Muettersproch numme unternere chlyne Gruppe verbreitet,
dominiert aber als Verchehrsproch (z.B Indie). Usserdäm isch Änglisch zum
Byspiil i de USA numme de facto d Amtssproch vum Bund, un nüt offiziel.

Usserdäm isch es i diversi Überseeterritorie vo Grossbritanie un de USA d
Amtssproch; z Hong Kong isch es ebefalls e Amtssproch.

Englisch isch au no Amtsschproch vo dr Europäischa Union, da Afrikanischa Union,
da Organisation vo Amerikanische Staate und vo da Vereinta Nationa.

De Status un d Ussbreitig vum Änglisch uff de Wält wird hüt mit däm Schema vo
„Concentric circles“ illustriert. Des Schema isch am Änd vo de 80er vum indische
Linguist Braj Kachru entwigglet worde, un gilt hüt als eis vo de wichtigschte
Modell, wo de Status vum Änglisch als Wältsprooch zeige. Er deilt di
änglischsproochigi Wält in drüü Chreis yy:

D Ussbreitig vum Änglische als Wältsprooch wird nit glych bewertet. Die beide
Positione falle in zwei Kategorie: die eine bewerte d Ussbreitig vum Änglische
als s Resultat vo Sproochimperialismus (linguistic imperialism), di andre als
sproochliche Pragmatismus (Language Pragmatics oder econocultural model). Luut
de Perspektiv vum Sproochimperialismus isch d Ussbreitig vum Änglische aktiv dur
Institutione un Massnahme vo änglischsproochige Länder betrybe worde, un es wird
durch Institutione wie s British Council oder TESOL e Norm duregsetzt wird, wo
allei durch bstimmti Länder festgsetzt wird. Nooch dere Perspektiv isch s
Änglisch e Instrument vo de Mächtige, ihri politischi un kulturelli
Vormachtstellig z bhaupte, un e Fortfierig vum Kolonialismus. S Änglisch isch in
däm Model yyheimische Kulturnorm fremd un in de Hand vunere priviligierte
Schicht. Die Theori isch zerscht vum Linguist Robert Phillipson im Joor 1992
formuliert worde. Nooch sonige kritische Meinige befinde sich vili Völcher inere
Zwickmühli: si bruuche s Änglisch für de Zuegang zur Wält, hen aber sälber kei
Kontroll über des Medium, wo kulturell un ideologisch nit neutral isch.

Di zweiti Position goot devo uss, dass d Industrialisierig, wältwyter Handel un
Politik zunere Situation gfiert hen, wo ei Sprooch sich het miesse als wältwyti
Vercheerssprooch duresetze. Wyl Grossbritanie un d USA zue däm Zitpunkt s
Zentrum vo de wältwyte Wirtschaft gsi wäre, wär au d Sprooch vo dänne Länder zur
Wältsprooch worde. D Aahänger vum Model vum sproochliche Pragmatismus wyyse
vilmool druff hy, dass d Norm, was Änglisch isch, scho lang nümm numme in de
traditionell änglischsproochige Länder festgsetzt wird, sundern dass s Änglisch
überall uff de Wält unabhängig aa lokali Bedürfniss, Kulture un Gwohnete aapasst
wird (World Englishes). E Byspil defür isch s Änglisch vo Indie, wo sich scho
lang eigeständig aa di lokali Bedürfniss un kulturelli Gepflogeheite aapasst
hät, un nit uff de Input vo Muettersproochler ussem „innere Chreis“ aagwyyse
wär. Die World Englishes däte eso au immer mee Funktione erfülle, wo bis jetz no
de Varietäte ussem innere Chreis vorbhalte sin. S Änglisch dät so allene Mänsche
uff de Wält de Zuegang zur wältwyti Kommunikation un Wirtschaft ermögliche.

S Änglische het mit 11 bis 14 Monophthong un 3 bis 7 Diphthong en relativ
grosses Vokalinventar.

1. De Vokal isch im nordamerikanische Änglisch /ɑ/ oder /ɔ/. 2. Bi vilene
nordamerikanische Sprecher mit /ɑ/ verschmolze.

D Vokal vum Änglische falle in zwei Gruppe: sognannti „gspannti“ un „entspannti“
(tense and lax) Vokal. D gspannte Vokal sin /i/, /u/, /e/, /o/, /ɜ/, /ɔ/ un /ɑ/;
d entspannte /ɪ/, /ʊ/, /ɛ/, /ʌ/, /æ/ un /ɒ/. Phonologisch isch de
Hauptunterschid dass d entspannte Vokal nie inere offnige Silbe chönne vorcho.
Was de artikulatorisch Unterschid gnau isch, isch bis jetz nonit ganz sicher
gchlärt wore.

D Vokal /e/ un /o/ sin im Änglische meischt Diphthong. S Änglisch Wort boat un s
Alemannisch Boot sin wege dem nit ganz identisch. Vorallem im nordamerikanische
Änglisch gilt s glych für /i/ un /u/, wo de Unterschid aber so gring isch dass
er meischt nit transkribiert wird.

S nordamerikanischi Änglisch un s irisch oder schottisch Änglisch sin meischt
rhotisch. Des heisst, dass s /r/ in Wörter wie farm, pair, poor, fur ussgsproche
wird. In nit-rhotische Dialäkt wie em britische Änglisch wird stattdesse en
Schwa oder gar nüüt ussgsproche.

In nit-rhotische Dialäkt, wie em englische oder australische Änglisch, gits näbe
denne drüü Diphthong deswege usserdäm 2 bis 4 wytri, wo durch de Abfall vum /r/
entstande sin. Des sin /ɪə̯/, /ɛə̯/, /ʊə̯/ un /ɔə̯/. D beide letschte were hüt
numme no vo wenigi Lüt so ussgsproche. D meischte Sprecher hen stattdesse de
Vokal /ɔ/, so dass paw - pore - poor glych ussgsproche were.

D Silbebetonig isch im Änglische phonemisch, wie zum Byspil au im Russische,
aber im Gägesatz zum Französische oder Alemannische wo d Betonig in dr Regel
ällewell uf dr letschte bzw dr erschte Silbe lait. So isch bi desert (Wüeschti)
d Betonig uf dr erschte Silbe [ˈdɛzəɹt] (info) un bi dessert (Nachtisch) hygäge
uf dr zweite [dɛˈzəɹt] (info) .

Bsunders oft were Subschtantiv un Verbe durch d Betonig unterschide. Bi
Subschtantiv isch d Betonig meischt uf dr erschte Silbe, bi de Verbe uf dr
zweite. Byspil defür sin insult (erschti Silbe: Beleidigig, zweiti Silbe:
beleidige), record (Ufnaam bzw ufnääme), oder protest (Protescht bzw
proteschtiere). Die Unterscheidig het sich allerdings nonit bi allene
Verb-Subschtantiv Paare duregsetzt, uugfäär tuusig wie report un support hen
ällewell d Betonig uf dr zweite Silbe.

Mängisch gits Unterschid zwüschem amerikanische un britische Änglisch bi dr
Betonig. So wird z.B garage im amerikanische Änglisch uf dr letschte, un im
britische Änglisch uf dr erschte Silbe betont. Bi controversy het s
amerikanische Änglisch d Hauptbetonig uf dr erschte, s britische hygäge uf dr
zweite Silbe.

S Änglische het, wie au s Französisch, en extrem starch historisch-etymologischi
Schribig un e gringi Übereistimmig vo Phonem-Graphem. Mer weiss also bin eme
gschribene Wort nit gli, wie mer's schwätze sott. So cha ei Phonem vo
verschidnigi Buechstabe doogställt were, zum Byspil /i/ durch <ea> (each), <ee>
(free), <ei> (deceive), <i> (machine), <eo> (people) un wytri. Glychzitig cha de
glych Buechstab für verschidnigi Luut stoo, wie zum Byspil s Graphem <oo> wo für
/u/ (mood), /ʊ/ (good) oder /ʌ/ (blood). Usserdäm cha e Buechstab au stumm sy
wie z.B s <b> in lamb.

De Luut /ʃ/ cha sogar mit mindeschtens 11 verschidnigi Graphem gschribe were:
<sh> in share, <ce> in ocean, <ch> in Chicago, <ci> in special, <s> in sure,
<sci> in conscience, <sch> in schnapps, <se> in nauseous, <si> in tension, '<ss>
in tissue un <ti> in nation .

Die notorisch gringi Übereistimmig vo Luut un Buechstab het mehreri Gründ. Zum
eine isch doo de interne Sproochwandel wo stattgfunde het wo d Orthographi sich
scho gfeschtigt gha het. So isch s <k> in Wörter wie knife oder knee, oder s <l>
in would un could früener ussgsproche wore, het hüt aber kei Funktion meh. Uf
der andre Syte hen sich Luut wo früener numme Allophon gsi sin zue Phonem
entwigglet. So sin d beide „th-Luut“ /θ/ un /ð/ im Alt- un Mittelänglische beidi
mit <th> gschribe wore wyl mer automatisch het gwüsst weller vo beide wo
usgsproche wird. Hüt allerdings loot sich des nümmi vorussänne, un mer muess
wisse dass thin mit /θ/ un then mit /ð/ usgsproche wird. D meischt Uugreimtheite
in der Schrybig allerdings gönn uf de Früenöiänglische Vokalwandel (Great Vowel
Shift) zrugg, wo d Vokal vum Änglische radikal verändret het. Wyl d Schrybig vo
de Vokal allerdings nit aapasst wore isch, bruucht mer Buechstabe wie <i> oder
<e> für ganz andri Luut als in de meischte andre Sprooche. S Wort tide zum
Byspil isch vorem Vokalwandel /tid/ usgsproche wore, was sich in der Schrybig
erhalte het, au wenn es scho syt über 500 Joor /taid/ wird ussgsproche.

En andre Hauptgrund isch dass s Änglisch über d Hälfti vo sym Wortschatz us
andri Sprooche het überno un wyter übernimmt. D ursprünglichi Schrybig vo denne
Wörter wird meischt bybhalte, was bsunders bim Fachwortschatz ussem Latiinische
un Griechische dezue gfüert het dass d Schrybig oft wyt vo der Ussprooch
entfernt isch. So errinret bim Wort psychology d Ussprooch /saɪˈkɑlədʒi/ numme
entfernt aa d Schrybig vum Wort.

Imene Deil Wörter hen übereifrigi Glehrte sogar Wörter welle de latiinische oder
griechische Schrybige aapasse. So isch s Wort debt ursprüngli ussem Französische
als dette cho, worum bis hüt s <b> au nit ussgsproche wird. S <b> isch nämli
ersch noochträgli ygfüegt wore um es ethymologisch aa latiinisch debitum
aazpasse .

Säll het dr gross Vordeil, dass mer bispilswis als Franzos oder als Dytscher e
Text in ere änglische Fachsproch rächt schnell läse un versto cha, wil
d'Fachwörter fast glich gschribe werre (un d'Ussproch fers Verständnis vum Text
zweitrangig isch). Im Gegesatz dezue isch d'Schribig z. B. vu Polnisch oder
Italienisch starch an dr Ussproch orientiert. Des macht's im e Fremdsprochler
praktisch umöglich, gmeinsami Fremdwörter als sonigi z'erchenne un dr Text dur
eifachs Yberfliege in sinem Sinn z'erfasse.

Us däm Grund wird scho lang über e Rächtschrybreform vum Änglische grüblet. Der
Benjamin Franklin het z. B. e radikal vereifachti Schrybig vorgschloo, gnau wie
dr Noah Webster, wo aber numme winzigi Ändrige het chönne duresetze, wie z. B.
dass im amerikanische Änglisch s u vo Wörter wie colour abgschafft worre isch.

Dr Wortschatz vum Änglische zeichnet sich durch e grossi Aazaal vo Lehnwörter us
andri Sprooche us. Wege dem wird vo Laie mängmool in Froog gstellt, ob s
Änglische überhaupt e germanischi Sprooch isch; stattdesse chunt es aageblich
vum Latiinische. Dass die Vermuetig falsch isch, zeigt sich allerdings doodurch,
dass de Grundwortschatz sälber germanisch prägt isch. Doodezue ghöre näbe
alltäglichi Wörter wie mother, father, daughter, house, water, rain, storm,
winter oder food un Grundverbe wie be, live, drink, eat, make, speak, walk,
sleep au d gsamte Strukturwörter vo dr Grammatik wie the, it, me, you, he, she,
and, to, who, what usw.

So hen vo de hundert hüfigschte Wörter alli ihre Ursprung im germanische
Altänglisch, un vo de tuusig hüüfigschte immerhy noo über 80%. Unter de 2000
hüüfigschte Wörter het allerdings numme noo uugfäär es Drittel syn Ursprung im
Altänglische, fascht d Hälfti sin doo Wörter, wo ussem Französische in s
Änglische cho sin .

Scho bevor d Angelsaggse uf dr Insel aacho sin, hen si Wörter usem Latiinische
übernoo gha, d meischte vo denne Wörter finde sich deswege in äänlicher Form au
in de andre germanische Sprooche. Doodezue ghöre street (vo lat. strada), cheese
(lat. caseus) oder wine (lat. vinum).

Mit dr Chrischtianisierig vo de Angelsaggse sin uugfäär 400 neui Wörter ussem
Latiinische in s Änglisch cho, wo allerdings numme noo en Deil devo hüt noo
bruucht wird. Dezue ghöre candle, church, devil oder priest.

Im 10. Joorhundert sin durch d Glehrte in de Chlöschter wytri latiinischi Wörter
in d Sprooch ygange, so z. B. plant, purple, radish, history, paper, school,
fever, polite, un Verbe wie describe, discuss oder translate .

De erschti grossi Yfluss uf de änglische Wortschatz isch allerdings de vum
Altnordische gsi, wo vo de Wikinger gsproche wore isch. Bi de skandinavische
Lehnwörter fällt uf, dass es meischt Alltagswörter sin . Verbe wie ill, take,
hit oder die, Grundnahrigsmittel wie eggs un sogar d Pronome they, them un their
chömme ussem Skandinavische.

Mit dr Erobrig vo England durch de normännischi Herzog Wilhelm de Eroberer im
Joor 1066 isch s Französisch bis zum Änd vum 13. Joorhundert d Sprooch vo dr
gsellschaftliche Elite wore. Doodurch het sich de Wortschatz vum Änglische
grundlegend verändret: er isch vumene homogene, germanische Wortschatz zumene
gmischt germanisch-romanische Wortschatz wore.

De Yfluss vum Französische het mehreri Themeberych erfasst. So findet mer
französischi Wörter im Wortschatz für d Verwaltig: court, people, country,
parliament, tax, em religiöse: baptism, prayer, religion, virgin, em Militär:
battle, defend, enemy, soldier, dr Chleidig: button, boots, coat, dress, dr
Kunscht: art, dance, paint, dr Bildig: anatomy, medicine, un em Heim: blanket,
ceiling, curtain, towel.

Durch de Yfluss vo dr Renaissance isch de änglisch Wortschatz noemool starch
aagwaggse. Statt französischi Wörter sin jetz ab em 16. Joorhundert meh un meh
latiinischi un altgriechischi Wörter in de Wortschatz ufgno wore. S Französisch
het trotzdäm en grosse Yfluss bhalte, vorallem im Militärische un dr Medizin
(anatomy, muscle), aber au Alltagswörter wie invite oder enter sin zu dere Zit
übernoo wore .

Usser latiinischi un griechischi Wörter sin aber au Wörter us andri Sprooche in
s Änglisch cho. Ussem Holländische sin vorallem Alltagswörter wie pickle, yacht,
rant, trigger, bully, cookie, crap, gin, kid, booze, scoop oder track cho. Ussem
Italienische sin Wörter ussem kulturelle Berych cho, vorallem uss dr Musik, wie
piano, duet oder opera, aber au Wörter wie architecture oder balcony.

Durch d Erkundig un Kolonialisierig vo Amerika durch d Europäer sin noo emool
bsunders vili Wörter in s Änglische cho. En Grossdeil devo chömme ussem
Spanische oder Portugiesische, sin aber vo denne Sprooche zum Deil sälber us
Sprooche vo de Urywohner übernoo wore. Doo dezue ghöre zum Byspil Wörter wie
tomato (vo Spanisch tomate, ursprüngli Nahuatl xitomatl), cigar (span. cigarro,
ursprüngli Maya sicar), hurricane (span. haracán, vo Taino hurákan) oder ranch
(vo span. rancho = Hütte).

Andri Wörter sin vum Änglische diräkt übernoo wore, so zum Byspil skunk oder
squash us de Algonkinsprooche.

Andri Byspil sin Wörter ussem Hindi (karma, thug, loot, shampoo) oder
australischi Urywohnersprooche wie em Wort kangaroo uss dr
Guugu-Yimithirr-Sprooch.

Über de Umweg vum Spanische sin au vili arabischi Wörter entlehnt wore, wie zum
Byspil admiral (أميرالبحار, amīr al-bihār, Kommandant vo de See) oder mattress
(مطرح matrah).

In dr neiere Zit were Wörter uss allene möglichi Sprooche in d Alltagssprooch
übernoo. Ussem Dütsche zum Byspil Wörter wie kindergarten, edelweiss,
gesundheit, rucksack, streusel oder schnapps.

Vili Wörter bezeichne kulturelli Gegeständ wie kulinarischi Bsunderheite wie
sushi ussem Japanische oder quesadilla ussem Spanische.

Ussem Alemannische schliessli isch s Wort Müesli (als muesli ([mjuːzli] oder
[muːzli] ussgsproche) übernoo wore.

Näbe Entlehnige bildet s Änglische uf verschidnigi Weg eigni Wörter. Durch
Komposition wird zum Byspil us alti Wörter e neis bildet. Aktueli Byspil defür
sin z.B software oder skyscraper. In neischter Zit isch au s Verschmelze vo
Wörter hüüfig; so smog us smoke un fog, blog vo web log oder brunch vo breakfast
un lunch.

Durch d Volchsetymologi were mangi Wörter nei analysiert. So goot s Wort
hamburger zwar uf d Stadt Hamburg zrugg, isch aber in dr Zwüschezit als ham
(Schinke) + burger nei analysiert wore. Doodurch isch e neis Wort burger
entstande, wo jetz als produktivs Morphem neii Wörter mit bildet were:
cheeseburger, fishburger usw.

S Änglisch un s Alemannisch wiise bstimmti Paralelle uf, des soll am
Oberrhiinalemannische ufzeigt wäre.

Dr Wendelinus Wurth, Lehrer, Dichter un Lueginsland-Autor üs dr Ortenau,
verdrittet, ass d Paralelle vum Alemannische zum Änglische e starki Hilf im
Änglischunterricht sii kennte, aber d Vorurteil, wu d Lehrer gege dr Dialäkt
hebe, diege ne de Wäg versperre. Er sälber nutzt Alemannisch in sinem
Änglisch-Unterricht.

Dr Paul Adolf vu Owernah im Elsass het mehreri wisseschaftligi Publikatione zum
Thema „Elsässisch as Hilf bim Änglisch lehre“ gmacht. Do drzue ghert Mer lehre
Ënglisch, e Lehrbuech mit 780 Sitte, wu d Grammatik uf Franzesisch erklärt wird,
d Biispiil aber Elsässisch sin. In sinem dictionnaire comparatif multilingue
(mehrsprochigs Verglichswerterbuech) wird dr germanisch un romanisch Wortschatz
im Änglische vum Elsässische, Ditsche un vum Franzesische här erschlosse.

Im Änglische wird zwüsche Traditionele Dialäkt un Moderne- oder Mehrheitsdialäkt
unterschiede (Änglisch: Traditional Dialects un Modern- oder Mainstream
Dialects).

Moderni Dialäkt finde sich im ganze änglische Sprochruum, traditioneli drgege
numme i denne Biet, wo s Änglisch syt mindeschtens 500 Joor verbreitet isch;
näbe sämtlichi änglischsprochigi Gegende usserhalb vo Grossbrittanie schliesst
des au Irland (bis uf en Deil vo Nordirland, wo diräkt vo Schottland us bsidlet
worre isch), fascht ganz Wales, Weschtcornwall un s Schottische Hochland us.
Usnaame sin zum Deil d Appalache im Oschte vo de USA un Neuschottland, wo sich
ältri Dialäkt erhalte hen .

D traditionele Dialäkt lönn sich am beschte mit däm verglyche, was im
alemannische Sprochruum untereme urige Dialäkt verstande wird, wäärend d moderne
Dialäkt sich mitem Français régional z Frankriich oder de Umgangssproche im
dütsche Sproochruum verglyche lönn em Standardänglisch un syni Dialäkt nöcher
stönn.

D moderne Dialäkt vum Änglische gliidre sich nooch em Peter Trudgill in zwoo
Hauptgruppe. Zum eine isch doo de „änglisch“ Typ, wo umgangssproochlich eifach
„Britisch Änglisch“ gnennt wird. Zu däm Typ ghöre s Änglisch vo England (English
English), s walisisch Änglisch (Welsh English), s australischi Änglisch
(Australian English), naiseeländischs Änglisch (New Zealand English) un s
südafrikanisch Änglisch (South African English) .

Uf dr andre Syte stoot de zweit Haupttyp vum Änglische: s nordamerikanisch
Änglisch (North American English). De Typ bstoot vorallem uss zwee
Standarddialekt: em General American English un em kanadische Änglisch (Canadian
English).

D Unterscheidig zwüsche dem „änglische” un „nordamerikanische“ Typ, zeigt sich
am beschte bi de Unterschid im Wortschatz un in chlynrem Umfang in dr Grammatik
. Bi dr Ussprooch dergege hen mangi regionali Dialäkt vo de USA grossi
Äänlichkeite mitem britische Änglisch, un mangi Dialäkt vum Weschte vo England
hen sehr grossi Äänlichkeite mitem General American.

D Variante vum Änglische wo in Irland (Irish- oder Hiberno English) un
Schottland (Scottish English) gsproche were, nämme e Sonderstellig zwüschem
„änglische“ un „nordamerikanische“ Änglisch y.

Näbe denne Dialäkt were vorallem in früeneri Kolonie vo Grossbritanie, Variante
vum Änglische bruucht, wo hauptsächli vo nit-Müettersprööchler bruucht were,
aber enewell e eigni Dynamtik entwigglet hen. Die Forme vum Änglisch were in dr
Sproochwüsseschaft immer meh als glychberechtigti Forme vumene plurizentrische
Änglisch aagsänne und als World Englisches bezeichnet. Byspil defür sin zum
Byspil s Indisch Änglisch oder s Änglisch vo Singapur. Durch de Prozess löst
sich d änglischi Sprooch vum ursprüngliche weschtlich-christliche Kulturkreis un
wird Deil vum normale Sproochbruuch vo andri Kulture.

Des Änglisch wo allgemein mit „US-Änglisch“ in verbindet brocht wird, isch en
Akzent wo mer „General American“ dezue sait. Des isch e Ussprooch wo als frei vo
regionali Erkennigsmerchmool gilt, un des Änglisch wo am meischte in de
amerikanische Medie bruucht wird un im Änglischunterricht glehrt wird. Es wird
oft am meischte mitem Mittlere Weschte vo de USA in Verbindig brocht.

S kanadischi Änglisch unterscheidet sich bi de Ussprooch numme lycht vum General
American un isch, mit Usnaam vo de Oschtküschte vo Kanada, regional arg homogen
. Es het allerdings bim Wortschatz un de Orthografi zum Deil Äänlichkeite mitem
britische Änglisch.

D Haupterkennigsmerchmool vum General American un kanadische Änglisch sin, dass
es rhotischi Akzent sin, s /r/ in farm oder hear also ussgsproche wird, dass de
Vokal /ɒ/ nit vorchunt un father un bother deswege de glych Vokal hen, un dass d
Wörter pat, path, half oder banana alli de Vokal /æ/ hen. Usserdäm wird s /t/ in
Wörter wie city oder better als en Tap [ɾ] ussgsproche.

Näbe de Standardussproch vum General American, wo als möglichscht frei vo
regionali Merchmool giltet, gits in Nordamerika e Vilzaal vo Dialekt. Näbe
regionali Dialäkt existiere au mehreri Dialäkt vo ethnische Gruppe; de
bekanntescht devo isch s African American Vernacular English, wo vo vile
Schwarze gredt wird.

D erschte umfangrychi Untersuechige vo de nordamerikanische Dialäkt stamme uss
de 1920er un basiere vorallem uff Wortschatzerhebige. D Erhebige sin äänlich wie
in dr Dialektologi z Europa gsi: mer het vorallem ältri Manne wo in dr
Landwirtschaft oder andri traditioneli Beruef gschafft hen, nooch Wörter
gfroogt. Im Atlas of North American English vum William Labov un em Charles
Boberg, wo 2006 erschiene isch un uff aktuele Erhebige basiert, sin vili vo
denne Dialäktregione no z erkenne gsi, au wenn mangi Dialäktunterschid inzwüsche
verschwunde sin.

D Klassifizierig vum Atlas of North American English beruet uff „Sound Changes
in Progress“, also ob inere bstimmte Region en Luutwandel im Gang isch, un wie
wyt dass de Luutwandel fortgschritte isch.

E wichtigi Unterscheidig vo de nordamerikanische Dialäkt isch, ob en Luutwandel
wo mer caught-cot merger dezue sait, duregfiert isch. Ursprüngli sin Wörter wie
caught/cot, dawn/don oder caller/collar verschide ussgsproche worde, wie au im
Britische Änglisch hüt no. Caught het de Vokal /ɔ/ gha, un cot de Vokal /ɑ/.
Imene grosse Deil vo Nordamerika werde die Wörter hüt aber glych ussgsproche, e
git in denne Dialäkt bloss no eine vo denne Vokal. Im Atlas of North American
English wird unterschide zwüsche Dialäkt wo de Wandel duregfiert isch, un dene
wo die Vokal hüt no verschide ussgsproche werde (areas of resistance to the
low-back merger).

Kei Unterscheidig zwüsche caught un cot (de Luutwandel isch duregfiert) mache
drgege:

Die Gegende wo de caught-cot merger duregfiert oder nit duregfiert isch, cha mer
rächt dütlich vonenand dränne. Innerhalb vo denne Regione sin deno andri
Luutwandel im Gang, wo zur Zit no am sich ussbreite sin. Des heisst, dass d
Dialäktregione no debi sin sich z feschtige.

De Inland North Im Inland North Dialäkt isch en Vokalwandel am wirke, wo mer
Northern Cities Shift sait. De Wandel betrifft en Biet wo uugfäär vum Weschte
vum Staat New York, de Grosse See lang, Michigan, bis uff Minnesota un Illinois
un imene schmale Streife bis uff St. Louis in de Süde goot. Wie de Name scho
sait, isch des e Region wo vo vile grosse Städt wie Buffalo, Detroit oder
Chicago, prägt isch. Aa dr kanadische Gränz chunnt die Verändrig abrupt zum
stoo, un durch des entstoot aa däm Deil vo dr Gränz zwüsche de USA un Kanada e
sehr scharfi Dialäktgränz. Des het schynts de Grund dass de Vokalwandel, vo
Kanadier als öbis typisch amerikanischs aagluegt wird. Un wyl d Kanadier nit mit
Amerikaner wenn verwäggselt werde, imitiere si die Ussprooch nit. Andri
amerikanschi Yflüss, vorallem bim Wortschatz, wo statt als „amerikanisch“ als
jugendlich un cool aagluegt werde, werde drgege vil überno ..

Durch de Luutwandel wird d Ussprooch vo bstimmti Vokal vum Änglische komplet
verändret. S bsundri vo däm Wandel isch, dass d Vokal nooch un nooch d Plätz
vertuusche. Er bestoot uss säggs Stufe, wo aber no nit alli bi allene Sprecher
vo däm Dialäkt duregfiert sin. In dr Regel isch de Luutwandel bi jüngri Fraue
uss dr Mittelschicht in urbane Gegende am wyteschte fortgschritte .
Feschtgstellt worde isch die Verändrig zum erschte Mool in de 1960er, mer
vermuetet aber dass des scho 100 Joor devor, mit de massive Ywandrig bim Bau vum
Erie Kanal, aagfange het .

Aagfange het de Luutwandel mit dr Diphtongierig vum Vokal vo Wörter wie bat oder
hat. Statt [æ] wird de Vokal zue [ɛə], [eə] oder sogar [iə]. Durch des döne bat
un hat deno für andri Amerikaner wie bait un hate. Im zweite Schritt wird de
Vokal vo hot zumene Vordervokal [a], wo deno wie hat dönt. Wyl de Luutwandel zum
Byspil in Kanada nit stattfindet, isch es emool passiert dass amerikanischi
Schüeler d Uffordrig vunere kanadische Lehreri, si sötte am näggschte Dag en
„sack with your favourite toy“ (en Sack mit eurem Lieblingsspiilzüüg) mitbringe,
als „bringet en Socke“, verstande hen . In de näägschte Schritt verschiebt sich
de Vokal [ɔ] vo caught zum Vokal [ɑ], so wie devor de Vokal in hot ussgsproche
worde isch. Deno verschiebt sich de Vokal [ɛ] vo bet zue [ʌ] un dönt deno wie
but, de Vokal vo but wird zue [ɔ] un dönt deno wie bought, un de Vokal [ɪ] vo
bit nimmt d alti Ussprooch vo bet, [ɛ], aa .

Es Biischpiil vom ne moderne Dialäkt isch e Variation vom Änglisch, wo z
Singapùùr gredet wird. Es wird au Singlish gnännt (vo singapore und english).
Was dä Dialäkt uuszaichnet, isch t Absänz vo Grammatik und d Verwändig vo
Abchürzige vo vil pruuchte Sätz und Bedüütige i es Wort oder e paar Wort.
Biischpiil: Can you come or can you not come?(Chasch cho oder chasch nüd cho?)
wird zu Can or not?(wörtlich: Cha oder nüd?). Es anders Märkmaal isch t Mischig
mit anderne Spraache, wo au z Singapùùr gredet wärdet, wiä Malei, Kantoniis,
Hokien oder Tamil.

D traditionele Dialäkt gälte hüt als fascht ussgstorbe, dr Peter Trudgill het
1990 vunere „Minderheit, wo warschynts schrumpflet“ (a probably shrinking
minority) gschribe wo no traditioneli Dialäkt spricht. Dr John Wells schrybt
scho 1982, dass „traditioneler Dialäkt am zruggwiche isch, überall do wonner
überhaupt no present isch. Syni Sprecher [...] sin e Minderheit, wo ständig
schwinded“ (traditional-dialect is recessive everywhere that it persists at all.
Its speakers [...] are a steadily decreasing minority). Traditioneler Dialäkt
isch nooch ihm oft numme noo e „Errinnrig aa des wo d Grosseltre vo denne, wo i
de 1940er uf d Wält cho sin, gsproche hen“. Vorallem i ländlichi un abglägeni
Gegende vo Grossbrittanie un zum Deil au no städtischi Zentre vo Nord- un
Weschtengland, usserdäm au Schottland, sin allerdings no Dialäktsprächer z finde
.

Au wenn bi jedere Sproch d regionale Unterschiid fliessend sin, lönn sich
mehreri Isoglossebündel feschtstelle, wo e Ydeilig zuelönn. D wichtigschti
Unterscheidig bi de Änglische Dialäkt isch zwüsche de Nordänglische un
Südänglische (wo sich in e Zentrale un en Südlichere drännt) Dialäkt. Dr
nördlichi Dialäkt het im Allgemaine ältri Forme, dr Süde isch innovativer. S
Nordänglische setzt sich uf dr schottische Syte vo dr Gränz als Scots furt, wo
allerdings no konservativer wie s Nordänglisch isch.

D wichtigschti Isogloss, wo s Nordänglisch vum Südänglisch dränt, isch die
zwüsche dr Ussproch vum altänglische /a/ i Wörter wie long un stone. Im Norde
wird long miteme helle, churze /a/ usgsproche (lang), im Süde degäge als churzes
/ɔ/. S langi /a/ vum Altänglische i Wörter wie stān het sich entlang dr glyche
Linie im Norde zumene /eɪ/ entwicklet, so dass stone dört als stane usgsproche
wird, mitem glyche Vokal wie name. Im Süde het sich de Vokal hygäge zumene /oʊ/
entwicklet: stone.

D Sprochgschicht vum Änglischi loot sich i drei Periode yteile. D'erschti Phas
goht vo 500 bis circa 1100 (normännischi Erobrig) un wird als Altänglisch oder
Angelsäggsisch bezeichnet. D sprochlichi Period noochem Altänglisch wird als
Mittelänglisch bezeichnet un goht bis zur Grosse Vokalverschiibig im 15.
Johrhundert. Druf gfolgt isch s Früehnoiänglisch, wo sich vum hütigi Änglisch
nüt bsunders unterschyde het.

D'änglischi Sproch goht uf d'Bsiidlig vo England durch Angle, Saxe un Jüte im
6te Johrhundert zrugg. Als Aafang vum Änglisch wird s'Johr 500 aagsetzt,
allerdings het sich d'Sproch am Aafang sicher nüt vo de germanischi Dialäkt ufem
Feschtland unterschide. Bsunders nah verwandt gsi isch Altänglisch mit dr
altfriisische Sproch un d'beidi Sproche hen zum Teil sogar d'glyche
Luutverschiebige durchgmacht. Au hüt isch Friesisch die Sproch, wo mitem
Änglisch am engschte verwandt isch. D'Grundlag vum Altänglisch isch no vor allem
s'Germanisch gsi, ersch in dr Periode vum Mittelänglisch isch s'starki
französischi Element dezuecho. Öber 80-85% vum altänglischi Vokabular wird hüt
nümm bruucht.

D'keltischi Bvölkrig vo Britannie isch zum Teil vertrybe worre, zum
allergröschte Teil aber assimiliirt worre; numme in abglegeni Regione hen sich
keltischi Sproche chönne halte. In dr änglischi Sproch finde sich allerdings
absolut überhaupt e kei keltischi Wörter (bis uf spöteri Entlehnige usem
Walisischi un Gälischi), au Flurname, wo uf d'Kelte zruggönn, sin üsserscht
selte. Des bedütet allerdings nüt, dass d'Britannier alli vo de Germane
totgschlage worre sin, aber s Keltischi het als Sproch vo de Unterworfeni kei
bsunders Prestige mehr gha. Des stoht im starke Gegesatz zum alemannische
Sprochruum, wo vo keltischi un romanischi Flurname regelrächt übersäht isch.

Durch de Status vum Latiin als Kultursproch un Lingua Franca het s Altänglisch e
Aazahl vo latiinischi Lehnwörter überno. D'latiinischi Lehnwörter lönn sich i
drei Schichte yteile: d'erschti stammt no us dr Zit vor dr Bsiidlig vo England,
d'zweite us dr Zit nooch dr Chrischtianiisirig vo de Engländer, d'dritti
schliesslich usem Mittelänglisch nooch dr normännischi Erobrig.

De gröschti Yfluss im Altänglisch isch de vo de skandinavischi Sproche vo de
Wikinger, vorallem vo de Däne. Bsundrigs im 9te un 10te Johrhunder sin viili
altäglichi Wörter usem Altnordisch entlehnt worre. D'skandinavischi Lehnwörter
werre vo de meischt Änglischsprochigi nüd als Fremd erchannt, so zum Byspiil sky
(Himmel), leg (Bei), cake (Chueche), husband (Ehemaa), oder au s'Pronom they.
S'git au e Theori, wonooch dr Verluscht vum Kasussyschtem durch d'Däne usglösst
worre isch, möglicherwys durch d'Bildig vonere Mischsproch us Änglisch un
Dänisch. D'Theori stützt sich zum Byspiil do druf, dass d'Fäll z'erscht im
dänisch bsetzte Norde verschwunde sin, un ersch spöter im unabhänigi Süüde.

Dodurch dass s Änglisch domols so stark inflektiirt gsi isch, het au
d'Satzstellig chönne freier sy. Theoretisch sin alli säggs Stellige vo Subjekt,
Objekt un Verb möglich gsi; zum Byschpiil um ei Teil vum Satz als bsunders
wichtig z'markiire. In Würklichkeit sin aber mangi Satzstellige trotzdem
hüüfiger wie andri gsi. Am hüüfigschte isch s'Verb in zweiter Position, wie im
Dütsche, oder am Schluss gsi, mit freier Position vo Subjekt un Objekt. In Sätz
ohni bsunderi Ufmerksamkeit uf ei Satzteil isch d'Satzstellig also entweder SVO
...

Dodurch, dass es s Hilfsverb do ("tue") nonüt ggee het, sin Froge durch
s'Vertuusche vo Subjekt un Objekt gformt worre, gnau wie im Alemannisch:

Usserdem isch d'doppelti Verneinig, wo hüt vo änglischi Sprochpuriste als
grottefalsch aagsehe wird, im Altenglisch d Regel gsi:

S Altänglisch het e Viilfalt vo Dialäkt gha. D'viir wichtiggschti sin s
Merzisch, s Northumbrisch, s Kentisch un s Weschtsäggsisch gsi. Die viir Dialäkt
hen mit de verschiidni änglischi Chönigrych überiigstimmt un sin durchus
verschriftet gsi. Im Gägesatz zu de althochdütschi Dialäkt isch s Altänglisch
zimli guet überliifert; s Latiinisch isch nämli nüt gar so oft als Amts- un
Schriftsproch bnutzt worre wie im althochdütsche Sprochruum. Zwei vo denne
Chönigrych, Mercia un Northumbria, sin spöter vo de Wikinger underworfe worre,
während Kent un e Teil vo Mercia erfolgrych verteidigt worre sin. Nochdäm d
angelsäggsischi Chönigrycher 878 vum Alfred em Grosse vereinigt worre sin, hen d
regionali Dialäkt uf Choschte vum Weschtsäggsischi Dialäkt aa Bedütig verlore.
Zwar isch immer no in andri Dialäkt gschribe worre, dr Grossteil vo de
schriftlichi Quelle isch aber im Dialäkt vo Wessex gschribe. Des loht sich vor
allem uf d'politischi Zentraliisirig zruggführe, wo de Dialäkt vo Wessex zur
Amtssproch erhobe het. Usserdem sin jetz viili früeher numme mündlich
überliiferti Teggscht uf Änglisch übersetzt worre, allerdings vor allem vo Lüt
us Wessex. Noii Schriftdialäkt usserhalb vo Wessex sin nooch dr Zentraliisrig
nümm entstande.

D Wikipedia uff Änglisch S Wiktionary uff Änglisch — e freis Wörterbüech
Wikiquote uff Änglisch — Zitate

Wikisource uff Änglisch — Quälletekscht Wikinews uff Änglisch — Aktuälli
Nochrichte Wikibooks uff Änglisch — Lern- und Lehrmaterialie Wikiversity uff
Änglisch — Kursmaterialie, Forschigsprojäkt und wüsseschaftlige Usdusch



https://als.wikipedia.org/wiki/Hamburg

D’Hansestadt Hamburg (dt. Freie und Hansestadt Hamburg, plattdütsch Hamborg,
gsproche wie Hamborch) isch mit 1,8 Millione Iwohner d zweitgröaschti Stadt in
Dütschland naach Berlin und vor Münche und au a eignes Bundesland.

Hamburg isch, wiils au an Hafa hätt, die virtriichscht Stadt fu Europa. Bekannt
isch Hamburg durch sin Fischmarkt und em Viertel St. Pauli, wo sich au de
Hamburger Berg befinded.

Hamburg isch durch sin Haffe, sin Flughaffe, sinne Bahnhöf und sinne Aanbindung
aan d Autobahne a großes Wirtschaftsbiet. D wichtigschte Wirtschaftszwiig sind d
Konsumgüterindustri, d Luftfahrtindustri (de drittgröschte Standort in de Welt),
d Logischtik, Chemi, Elektrotechnik, Maschine- und Schiffbau,
Mineralölwirtschaft, Banke un Medie. D Branche, wo sich in de kummende Johr am
beschte entwickele könnet, sind Luftfahrt, Logischtik, Gsundheitswese und
Medizintechnik, Erneuerbare Energie, Schiffbau, Schiffsfinanzierunge und
-versicherunge, Film, Medie und d Ernährungswirtschaft.

Im Johr 2016 waret nach ener Ibbersicht, wo am End vu jedem Johr vu dr Zitung
"Hamburger Abendblatt" usgäbbe wird d fünf gröschte Firme (gmesse aan dr Zahl vu
de Bschäftigte): d Asklepios Kliniken GmbH, de Airbus mit em Flugzeugbau, es
Universitätsklinikum Hamburg-Eppendorf, d Deutsche Lufthansa AG mit em
Luftverkehr, und d Otto Group mit Handel, Finanz-Dienschtleischtunge, IT und
E-Commerce.

Vu de Erwerbstätige, wo in Hamburg schaffet, waret im Johr 2012 37,6% oder
321.000 „Einpendler“, wo itt in de Stadt wohnet. Dogege waret 102.000 Persone
„Auspendler“ us Hamburg naus.

D älteschte Versicherung vu de Welt isch d Hamburger Feuerkass vu 1676. Hamburg
isch no en bedeutende Platz fir d Versicherunge, hot aber durch d
Zentralisierung in andere Standorte nummermeh sine friehere Bedeutung. Hamburg
isch nach Köln und Münche d dritte große Stadt, wo große Versicherunge vertrete
sind (Allianz, Signal-Iduna, Ergo, Generali). D Hanse-Merkur isch no e echte
private Krankeversicherung us Hamburg, und d Signal-Iduna hot en Doppelsitz in
Dortmund und Hamburg. Hamburg isch immerhin de wichtigschte Platz in Deutschland
vu de Versicherungsmakler.

Hamburg isch d Mediehauptstadt vu Ditschland. In de umtriebige Mediebranche vu
Hamburg sin um die 62000 Persone beschäftigt. Altbekannti Unternehme sind in de
Druck- und Verlagsbranche Axel Springer, Gruner + Jahr, Heinrich Bauer, Ganske,
Spiegel un Zeit. Im Breich Funk und Fernsähe de Norddeutsche Rundfunk, in de
Filmwirtschaft s Studio Hamburg, wo Film gmacht werret.

Au in de Werbebranche, de Fotografi, de Musikinduschtri, bi de Radiosender, de
Kinderbiecher und de Kulturwirtschaft hot Hamburg en wichtige Platz.

Dezu ghöret Softwareentwicklung und -bratung, Datenverarbeitungsdienschte,
Multimedia, Herstellung vu und Bratung ibber Hardware, Herstellung vu Gräte und
Telekommunikation.

Meh als 12 Millione Übernachtunge werret im Johr z Hamburg zählt. Im
Fremdeverkehr schaffet rund 97.000 Lit. D Bsuecher kummet vor allem us
Deutschland. D fünf gröschte Bsuechergruppe usem Usland waret us Dänemark
(ugfähr 326.000 Übernachtunge), de Schwiiz (ugfähr 284.000 Übernachtunge), us
England (278.000 Übernachtunge), us Öschtreich (ugfähr 248.000 Übernachtunge)
und de USA (ugfähr 190.000 Übernachtunge).

Am Hamburg Cruise Center HafenCity und am Hamburg Cruise Center Altona und am
Cruise Center Steinwerder kummet witere Tagesgäscht mit Krüüzfahrtschiff aa. Im
Johr 2014 hond 590.000 Passagiere vu Kreuzfahrtschiff Hamburg en Bsuech
abgstattet. D Queen Mary 2 leggt ugfähr sechsmol im Johr im Hamburger Haffe aan.
Uff de andere Seit isch Hamburg au en Startpunkt fir Kreuzfahrte nach New York,
de norwegische Fjorde und d Ostsee-Metropole. Es Cruise Center Hafen City uff em
Große Grasbrook isch 2004 eröffnet worre, isch stadtnah, hot Platz fir 545
Schiffsmeter und isch au durch d U-Bahn U 4, Haltestelle Überseequartier zu
erreiche. Es Cruise Center Altona an de Van-der-Smissen-Straße hot Platz fir 300
Schiffsmeter, hot e Dachterrass fir es Publikum und isch mit em Bus 111 z
erreiche. Es Cruise Center Steinwerder wird im Juni 2015 eröffnet, hot Platz fir
350 Schiffsmeter und hot en große Parkplatz.

D Kupferhütte Aurubis, s Aluminium-Werk vu Trimet und es Stahlwerk vu Arcelor
Mittal sind Grundstoffproduzente in Hamburg. Sie hond hohe Energie- und
Umweltkoschte.

De Schiffbau verlegt sich etzet uf Spezialschiff, Megayachtbau und
Offshore-Induschtrie.

Durch d Erwiiterung vun de EU nach em Oschte hot grad de Containerverkehr ibber
de Haffe en große Ufschwung gnumme. De Haffewirtschaft isch bis 2007 stark
gwachse. Drum wird de Uusbau vum Haffe und es Uusbaggere vun de Elb virschi
triebe. D Bschäftigti im Hafe hond jetzt de Stand vun 160.000 Personne erriicht.
Große Unternehme sind d Hamburger Hafen und Logistik AG (HHLA) und d
Liniereederei Hapag-Lloyd. 8,8 Millione Standardcontainer (TEU) sind 2016 ibber
de Hamburger Haffe gange. De Hamburger Haffe hot Linieverbindunge mit 1.100
Häffe in de ganze Welt. Gröschti Partner im Containerhandel sind China, andri
asiatischi Länder, Russland, Pole, Finnland und Schwede. D Konkurrenzhäffe z
Nordeuropa sind Rotterdam, Bremerhaven und Antwerpen. Weltweit war Haburg im
Johr 2008 uffm 11. Platz vu de gröschte Containerhäffe.

De Gütertransport wird ibber de Unikai abgwickelt. Dees sin Güeter, wo it innen
Container passet ode z schwer sind, wie PKW, LKW oder Lokomotive und Maschine.

Innegange sind im Güeterumschlag 82,5 Millione Tonne und ussegange 57,8 Millione
Tonne. In de Binneschifffahrt sind 12 Millione Tonne bfördert worre.

D Logischtikunternehme wie de Speditione, d Haffebetrieb, d Schifffahrt und d
Kurierdienschtleischter planet de Umschlag, d Lagerung und de Transport und hond
en Vorteil vun de Globalisierung. Es gitt z Hamburg 1400 Logischtikbetrieb mit
um die 230000 Beschäftigti im Iizugsgebiet vu Hamburg. Z Hamburg gitts mehreri
Studiegäng an de TUHH, Universität Hamburg und d Hamburg School of Logistics, wo
mer es Werkzig fir d Praxis lärne kaa.

Hamburg hott fir d asiatische Länder de Vorteil vun ener guete Usgangs-Lag zu de
Verbruucher und Inveschtore vu Mittel- und Oschteuropa. In und um Hamburg gitts
ibber 100 japanische Unternehme mit so 7000 Bschäftigte. So isch Hamburg nach
Düsseldorf de zweitwichtigste Standort z Ditschland.

Hamburg hot e bsundre Stellung in de Luftfahrtinduschtrii bim Flugzeugbau mit em
Airbus-Werk z Finkenwerder, mit em Flughaffe selber und em Zentrum für
Angewandte Luftfahrtforschung in Finkenwerder vu Hochschuele und Firme.
Spezialkenntnis hond d 300 klonere Zulieferbetrieb für d Luftfahrtinduschtri. Es
gitt en "Kompetenzzentrum Kabine" fir bsunderi Lösunge fir d Kabinegestaltung.

Onnige Hersteller vu Windkraftanlage hond in Hamburg ihrene Zentrale (Nordex,
Repower). Andere hond ihrene Forschungseinrichtunge oder Vertriebszentrale in
Hamburg (General Electric, Suzlon, Vestas, Siemens, RWE Innogy, Dong Energy und
Broadwind). Vu de Windrad- und Turbinehersteller sind aagsiedelt (Siemens,
General Electric, Vestas, Nordex). D Stromversorger wie Vattenfall, RWE Innogy,
EnBW und d dänische Dong planet vu Hamburg us ihre Offshore-Windparks. D
Produktionsstandorte ligget an de Küschte. Ökostrom wird verkauft (Lichtblick,
Greenpeace Energy). Banke finanzieret es Geschäft. Usserdem hond
Ökostromanbieter und Solarstromhersteller (BP Solar, Conergy, SunEnergy) ihrene
Büros in Hamburg.

D Patiente fir d Krankehäuser in Hamburg kummet sogar us em Umland und usem
Ausland. In Hamburg sitzet d Medizintechnikhersteller Eppendorf, Philips und
Weinmann. Die hond ihre Verbindunge au zur Biotechnologie, Forschung und zu de
Krankehäuser. Zu de Biotechunternehme ghört Evotec.

Hamburg hot de Flughafe Fuhlsbüttel (Hamburg Airport) und isch so au mit de
alemannische Schwiiz (Züri) und em Elsass (ibber Basel/Mulhouse), mit em
alemanische Ditschland (Friedrichshafe, Karlsrue/Baden-Baden, Mannheim,
Schduagert) und mit em Vorarlberg und em alemannische Liechtesta (ibber
Innsbruck) direkt verbunde. Alli Tag startet und landet, wenn vil los ischt, bis
zu 460 Flugzeug. So um die 12 Millione Fluggäscht im Johr (ohne Transit) kummet
det durre. Es gitt dett 60 Fluggsellschafte und die flieget direkt 115 Städte
aa. Seit em 12. Dezember 2008 fiehrt en Zweig vu de S-Bahn-Linie S1 in 25 Minute
direkt vum Flughafe ibber Ohlsdorf zum Hauptbahnhof. Denoch goht se weiter
Richtung Wedel. Immer meh Däne us Jütland orientieret sich uff de Flughaffe
Hamburg und itt uff de Flughaffe vu Kopenhagen. Am Flughaffe schaffet so um die
14000 Lit, d Hälfte vu denne bi de Lufthansa Technik. Kleinere Flughäffe in der
Umgebung vu Hamburg sind Lübeck-Blankensee und Parchim (Mecklenburg-Vorpommern).

Denn krüüzet dett au en paar Autobahne d Elbe. Onne durche Elbtunnel, des isch
die A 7 vun Lindau (österriichischi Grenz) uf Flensburg (dänische Grenz). Die
andere isch die A 1 von Saarbrücke (französischi Grenz) uf Oldeburg z
Holschtein. Und onne, di goht als A 255 vun de A 1 direkt zude Elbbrücke und als
a breiti Stroß in d Innestadt.

Hamburg hot vief Bahnhöf: Hauptbahnhof, Altona, Dammtor, Harburg und Bergedorf.
Fürs Centrum nehmet er am beschte de Hauptbahnhof.

Am Haffe kommet hüt meischt Containerschiff und in letschter Zit immer mehr
Krüüzfahrtschiff. Im Johr 2015 laufet 38 Kreuzfahrtschiff d Terminals 164 mol
aa. D Kreuzfahrtschiff leget am Kreuzfahrtterminal Hafen-City, Altona,
Kronprinzkai oder TBN-Terminal aa. Die Infahrte und Usfahrte uff de Elbe könnet
er au in Wedel am "Willkommt Höft" aluege.

A Bsunderheit in Hamburg, die aber d Hamburger alle kennet, isch die
Richtungsstroß „Sierichstroß“/„Herbert-Weichmann-Stroß“ des isch a Verbindig mit
zwei Spure am Morge vu 4:00 Uhr bis 12:00 in d Stadt nei und ab zwölfe mittags
us der Stadt naus.

De Alte Elbtunnel usem Johr 1911 isch e kurzi gebührenpflichtige Verbindung vun
de Landungsbrück in de Haffe nach de Elbinsel Steinwerder. Seller Bau mit em
Kuppeldach am Tunneleingang isch denkmalgschützt. D Autos (frieher d Kutsche)
müsset mitem Fahrstuel 24 m nunter uff es Niveau unter d Elbe bracht werre. D
Fueßgänger könnet uff enere Stäggi oder mit ener Rolltrepp abe fahre. Dett unte
gitts zwei Röhre, wo 430 Meter lang sind. In jedder Röhre isch nur onne
Fahrspur, wo 1,90 Meter breit isch, an de Seit zwei Birgersteig für d
Fueßgänger. D Röhre sind kunschtvoll in wiiß kachlet. Im Monat bnutzet so um die
20.000 Autos und um die 100.000 Fueßgänger de Alte Elbtunnel.

Bsonders isch Hamburg natürlich für sin öffentliche Hamburger Verkehrsverbund
HVV bekannt. Zu dem ghöret U-Bahne, Busse, S-Bahne und e paar vu de Hafefähre.
Der goht au in de sogehossene Hamburger Speckgürtel, des sind die Gmeinde für d´
Häuslebauer z Niidersachse und Schleswig-Holschtein. Im öffentliche
Nahverkehrsverbund sind im Johr 2007 618 Millione Persone bfördert worre.

D S-Bahne ghöret zu de Deutsche Bahn und verkehret in Hamburg und im Umland uf
sechs Linie mit 67 Statione. Sie fahret in Spitzezeite alle 5 bis 10 Minute.
Alle Tag werret 600000 Fahrgäscht bfördert.

Denn gibts au guete Fahrradweg. Die sind an der Stroßesiit vun de Trottoir und
rot pflaschtert, domit d Fueßgänger und d Autofahrer uffpasset.

Hamburg hot etzt Fahrräder zum Usleihe („Stadträder“) an de U- und S-Bahnhöf im
Bereich vu de Innestadt.

Für d Fueßgänger sind im Zentrum kleine Wegweiser-Täfele obracht worre. So ka
mer zue de wichtigschte Ziil in dr Innestadt kumme, ohni z frage und ohni in de
Stadtplan zu luege.

Zwei größere Wanderweg passieret durch Hamburg: de europäische Fernwanderweg vu
Nord nach Süd und usserdem en Zuebringer zum Jakobsweg uff Santiago de
Compostela, wo Via Baltica hosst und vu Usedom uff Osnabrück füert.

S Roothuus isch 55 Johr nach em große Brand vun 1842 in de Johre 1886-1897 wider
uffbaut und bezoge worre. Es stoht uf 4.000 Pfähl und hot 647 Rüüm. Es isch mit
der Börse und Handelskammer durch en Innehof verbunde. Im Innehof stoht de
Hygieia-Brunne und erinnert aan d Cholera-Epidemi vun 1892. Im Roothuus schaffet
de Senat und d Bürgerschaft und haltet dett ihre Sitzunge ab. D Tourischte
könnet s Roothuus mit enner Führung besichtige: Im Erdgeschoss isch d
Rathausdiele mit Uffgänge zur Birgerschaft uff de linke Seit und de Rothustrepp
zum Birgermeischter uff de rechte Seit. Im erschte Stock goht d Führung durch de
Plenarsaal vu de Birgerschaft, de Turmsaal, de Phönixsaal, es Waisenzimmer, d
Ratsstub und de große Feschtsaal. Intressierti Birger könnet, wenn se sich a
Karte bim Ratsdiener besorget, de Birgerschaftssitzunge zuhöre. A Bsunderheit
isch, dass Staatbsuech ällwell erscht d Roothuustrepp nuufschnaufe misset, wiil
de Erschte Birgermeischter se erscht dett obbe im Stehe empfängt. Er isch en
freier Bürger vu de „Freie und Hansestadt Hamburg“ und niemandem untertan.

D Birgerschaft isch es Landesparlament und erloot Gsetz, bstimmt übber de
Huushalt und kontrolliert de Senat.

Hamburg hot e Fläche vu 755,3 km². D Bezirke sind Hamburg-Mitte mit 142,3 km²,
Altona 77,9 km², Eimsbüttel 49,8 km², Hamburg-Nord 57,8 km², Wandsbek 147,5 km²,
Bergedorf 154,8 km² und Harburg 125,2 km².

Es Stadtwappe vu Hamburg isch in rot und weiß und zeigt seit em Beschluss vu
1834 e gschlossenes Stadttor.

Durch d regelmäßige Kataschtrophe, wo Hamburg heimgsuecht hond, wie d
Zerstörunge fir e freie Schießfläch durch d Franzose im Johr 1813, de Große
Brand (5.–8. Mai 1842), d Choleraepidemie vu 1892, d Bombardierung (1939–1945)
un d schwere Sturmfluet am 17. Februar 1962 isch immer wieder d Substanz
zerstört worre. Bi der Glegeheit hond se au glei vollkomme neu baut. D Spitzhack
hot also au vill zerstört. Es gitt numme in Spure no mittelalterliche Baute,
bispiilswiis d Krameramtswohnunge bim Michel und d Häuslereih zwische de
Deichstroß und em Nikolaifleet.

Im Johr 1937 isch in de nationalsozialistische Zeit Hamburg durch es
Groß-Hamburg-Gesetz im Gebiet um 80 % und in de Bvölkerung um 41 % gwachse.
Dzukomme sind d preußische Gebiete Wandsbek, Wilhelmsburg, Harburg und Altona.
Im Pflaschter vum Trottoir vu de Paul-Roosen-Stroß (Nr. 8) isch die alte Gränz
zwische Altona und Hamburg zur Erinnerung markiert (A|H).

In de 1970er Johr isch die City Nord baut worre. Dett sind vill Parkgarage und
vill Bürohäuser uff em friehere Kleingartegeländ bim Stadtpark baut worre. Mer
hot die Büros usem Stadtzentrum umgesiedelt und moderner gstaltet.

E neus Bauprojekt isch d HafenCity im freigebene Teil vum Freihaffegebiet. Det
gitts d Magellan-Terrasse, d Marco-Polo-Terrasse und d Dalmannkaipromenad. Bis
2020 werret dett fir 12 000 Mensche 5500 Wohnunge und fir 40 000
Büroarbeitsplätz baut. Dodurch wird denn d Innestadt um 40 % in de Haffe
erwiitert. Scho etzet sind mangi Fläche zsammehängend bbaut und bewohnt. D
erschte Abschnitt im Weschte um de Sandtorkai, de Dalmannkai sind scho zum Teil
bewohnt.

D Elbphilharmonii (im Bau bis öpe 2017) soll denn umfasse drei Konzertsäl, a
Plaza zum Promeniere, Wohnunge, en Hotel und en Parkhus.

Es git allgmeinbildende Schuele (Grund- Haupt- und Realschuele, Gymnasie,
Gsamtschuele, Sonderschuele, Rudolf-Steiner-Schuele und Abendschuele/Kollegs).
Denn hotts au Brufsbildende Schuele (Brufs-, Brufsfach-, Fachoberschuele,
Fachgymnasie, Fachschuele und Schuele firs Gsundheitswäse). D Hamburger
Volkshochschuel gitt Kurse fir d Weiterbildung vu de Lernwillige.

D gröschte isch d Universität Hamburg vu 1919 mit em Universitätsklinikum
Eppendorf (UKE). D Universität hot sechs Fakultäte und 38.000 Studente. D
Technische Universität Hamburg-Harburg hot als Studiegäng Ingenieurwese,
Verfahrentechnik und Maschinebau. D jüngschte isch d HafenCity Universität vu
2006 mit 1.800 Studente und Studiegäng wie Stadtplanung, Architektur und
Bauingenieurwese. D Hochschule für Angewandte Wissenschaften (HAW) hot
praxisbezogene Studiegäng wie Design, Medie und Informatik.
Helmut-Schmidt-Universität, so wird d Hochschule vu de Bundeswehr gnennt, hot
3.000 Studente und liggt am Holstenhofweg in Jenfeld uffem Glände vu de friehere
Douaument-Kaserne. De Kunst- und Mediencampus Hamburg in de Finkenau isch zu
nenne. In de Hochschule für Bildende Künste am Lerchenfeld gitts d Studiegäng
Bildhauerei, Malerei, Design, Film und aktuelle Medie. E kleine Hochschuel mit
220 Studente isch d Evangelische Hochschule für soziale Arbeit und Diakonie im
„Rauhe Haus“ in Hamburg-Horn.

D Staats- und Universitätsbibliothek Hamburg Carl von Ossietzky hot ibber 2,8
Millione Biecher us alle Fachgebiet, aber au ibber Indianer- und Eskimosproche,
Fischerei aan de Küste und uff Hochsee. Dees isch e Universalbibliothek und en
Informationszentrum. Alles was in Hamburg aan Schrifte und Biecher erscheine
tuet, liggt det im Archiv. Sie hot au alte Schrifte vu Hamburger Schriftsteller
und Glehrte.

D Universitätsbibliothek vu de Technische Universität Hamburg-Harburg hot als
onnen vu mehreri Schwerpunkt de Schiffbau und d Logistik.

D Stiftung Centralbibliothek für Blinde hot Hörbüecher uff CD, Kassette und in
Blindeschrift und verleiht se per Blindeposcht aan Blinde.

D Deutsche Zentralbibliothek für Wirtschaftswissenschaften isch d gröschte
Bibliothek für Wirtschaft vu de Welt.

D Hochschule für Angewandte Wissenschaften hot unter ihre Fachbibliotheke au
welle fir Mode und Pflege.

Es Staatsarchiv Hamburg hot Unterlage vu Hamburge Gerichte und Behörde scho us
der Zeit vum späte Mittelalter. De Nutzung isch abber nur nach Aameldung
möglich.

Do sind d Hamburgische Staatsoper, zwei Staatstheater (Deutsches Schauspielhaus
und Thalia Theater) und 26 Privattheater.

Im Altonaer Theater werret klassische Theaterstick ohne Firlefanz uffgfiehrt.
Kampnagel Hamburg isch bekannt fir Ufführunge us de alternative Szene. Es
Ernst-Deutsch-Theater bringt e Mischung us zeitkritische und luschtige
Ufführunge. D Kommödie Winterhuder Fährhaus hot mehr luschtige Theaterstick. Im
English Theatre of Hamburg werret luschtige Stick uff englisch gspielt.

D Elbphilharmonii («Elphi») isch e Konzerthalle in Hamburg, wo im Januar 2017
ihren Betrieb ufnimmt. Usgführt worre isch de 110 Meder hohe Bau, wo an e Welle
oder e Isberg erinnere soll, vu de Basler Architekte Herzog & de Meuron. D
Hamburger Symphoniker spielet in de Laeiszhalle und bi de Hamburger
Roothuskonzerte und sind international beriehmt.

Vum zeitgenössische Künschtler Stephan Balkenhol, wo seit 1992 Professor an de
Akademie fir bildende Künschte in Karlsruhe isch, gitts mehrere Kunschtwerk im
Freie in Hamburg. Onnes sind die Figure Mann und Frau vor de Zentralbibliothek
am Hühnerposchte. Onnes isch en Mann uffener Giraffe vor em Tiergarte vum
Hagebeck. Und an vier Stelle isch en Mann us Eicheholz uf ener Boje usgstellt.
Selle Männer uf Boje wieget neun Tonne und bfindet sich in Bergedorf uff em
Serrahn, in de Außenalschter uff de Höhe vu de Sechslingpforte, in Harburg uf de
Süderelbe und in der Elbe bei Övelgönne.

Am Stephansplatz bfindet sich en Kriegerdenkmol, wo e Zeit lang wege
„Kriegsverherrlichung“ umstritte war, und en Gegedenkmol dezu vum Alfred
Hrdlicka, wo an d Schrecke vum Krieg erinnert: de Feuersturm und de Untergang vu
de KZ-Häftlinge.

An de Mönckebergstroß, in de Mitte zwische em Bahnhof und em Rathaus isch de
Hamburger Mönckebergbrunne. Er erinnert aan de Birgermoschter Johann Georg
Mönckeberg (1839-1908) und zeigt e realistische Metallskulptur und isch mit de
angrenzende ehemolige Biecherhalle vum Fritz Schumacher 1914 entworfe worre.

Aan de Seit vum Rathausmarkt zwischen em U-Bahneingang und em alte
Reichsbankgebäude, wo no en Reichsadler im Giebel hot, (heit Bucerius
Kunstforum) isch fir d blinde Leut en Relieff-Modell vu de Hamburger Innestadt
uffgstellt worre. Do kaa mer d Stroße und Häuser abtaschte. E paar Erläuterunge
sind au in Blindeschrift uffm Modell aabracht. Au Leut, wo sehet, und Gäscht, wo
e Fremdsproch sprechet, orientiere sich dett gern.

An de Ludwig-Erhard-Stroß zwische em kleine und große Michel isch d Skulptur vun
em Hamburger Original, de Zitronenjette, vum Hansjörg Wagner uffgstellt. D
Johanne Henriette Marie Müller (1841-1916) war e 1,32 Meter kleine Frau, welle
am End vum 19. Johrhundert am Tag uff de Stroß und am Obend in de Kneipe Zitrone
verkauft hot. En Aberglaube sagt, dass alle wo ihren Zeigefinger aalanget,
finanziell ibber d Runde kummet. (Es Denkmal hot mer wegge nere Baustell am
Aafang 2014 it sähe könne.)

Vum schwiizer (alemannische?) Künschtler Bernhard Luginbühl vu Bern und etzet us
Mötschwil gitts zwei Plaschtike z Hamburg. Am Haffe, uff de Promenade zum Schutz
geges Hochwasser "Johannisbollwerk", des isch gegenibber vun de Schwedische
Kirch für d Seelüt, isch onn Kunschtwerk us Iiseschrott mittere Bezeichnung
Hafentorfigur aazluege. Die sieht us wie a Libelle, isch 25 t schwer und
1981/1982 usm Ruderschaft vunnem nie z Wasser glossene Riesetanker entschtande.
A wiitere abschtrakte platte Figur us Iise stoht uffm Platz vor de "Hamburger
Kunsthalle" und hosst Kleiner Zyklop vu 1967.

An de Promenad vu de Osakaallee, gegenibber vum Maritime Museum in de HafenCity
schtoht e Denkmal us Bronze vu 1982 vum Hansjörg Wagner us Münche, dees aan de
Seeräuber Störtebeker erinneret. Uffm Sockel schtoht geschribbe:

. Der isch dargschtellt wie en ufrechte Maa, aber mit gfesselte Händ. Des isch
der, so wird s gesagt, nachdem er am 10. Oktober 1401 köpft worre isch, ohne
Kopf so wiit wie s möglich gsi isch, aan sine uffgschtellte Kumpane vorbei
gwankt, um so vill wie möglich zu rette. Selle letschte Bitt hond ihm d
Ratsherre itt abgeschlage und denn erfüllt. Zwei Schädel, wo ufgnagelt worre
sind (dees war nach Lübischem Recht d Strof fir Seeräuber), bfindet sich im
Museum fir Hamburgisch Gschichte, aber es isch it sicher, ob se vu Störtebeker
und sine Seeräuber stammet.

Aan de Promand vu de Landungsbrücke isch en uffgschlagenes Buech in Bronze vu de
Vietnamese in Deutschland uffgstellt worre. Dees soll aan d Rettung durch d Cap
Anamour im Johr 1979 erinnere. So um die 10.500 vietnamesische Bootsflichtlinge
sind vu Deutschland uffgnomme worre und hond sich guet integriert.

Es Bismarck-Denkmal isch nach em Tod vum Bismarck wie e Roland-Figur ibber de
Landungsbrücke im Haffe im Johr 1906 uffgstellt worre. D Granitblöck firs
Denkmal stammet vu Kappelrodeck im Schwarzwald. S Denkmal isch 34 Meter hoch und
isch zsmmegsetzt usm 19 Meter hohe Sockel und de Bismarck-Figur vu 15 Meter. De
Bismarck isch uff en Schwert uffgstützt und schaut in d Richtung vum Meer.

Bim Fischmarkt stoht seit 1985 uf de Backsteinpromenad es Monument „Madonna der
Seefahrt“. Jedes Johr am Totesunntig isch dert en Gedenke aan die Seeleut, wo uf
hoher See en nasses Grab gfunde hond und fir die es konne Grabstätt gitt. Des
Denkmal stellt e hockende Frau uffener Säule dar, wo ind Ferne schaut.

S Museum fir Kunscht und Gewerbe bim Bahnhof hot im Johr rund 190.000 Bsuecher.
Es zeigt aagewandte Kunscht vun der Antike bis in unsere Tag. Dett gitts e
bsunders reichhaltige Sammlung vu Taschteinschtrumente, dees sind Klavier,
Cembalo, Spinett. Denn gitts dett au a Jugendstil-Ausstellung mit komplett
eigrichtete Zimmer. Es Pariser Zimmer isch us Möbel und Exponate vu de Pariser
Weltausstellung im Johr 1900 zsammegstellt worre. Außerdem hond se a Sammlung us
ville Manufakture mit Prozellan und Fayence. Denn gitts no islamische Kunscht
mit kunschtvoll ausgarbeitete Ornamente und a japanische Abteilig mit Schwerter.

D Hamburger Kunschthalle am Glockegießerwall hot im Johr rund 356.000 Bsuecher.
Es isch es beschtbsuechte Museum in Hamburg. Es gitt det ville Bilder und
Skulpture vum Mittelalter bis heut. Meischterwerke gitts vum Caspar David
Friedrich, Munch und de Brücke-Maler. Dees isch unterirdisch au mit em neue Teil
verbunde, de Galerie vu de Gegenwart im "Kubus", mit ville moderne Kunschtwerk
für d Schpezialischte.

S „Bucerius Kunst Forum“ am Rothusmarkt isch im Gebäude vu de friehere
Reichsbank unterbrocht worre und hot immer intressante Usstellunge vu Klassiker
us de Kunscht, wo s Thema alle paar Monat wechsele tuet, mit Leihgabbe us de
ganze Welt.

Des Museum BallinStadt, Auswandererwelt Hamburg liggt am Veddeler Bogen und am
Müggenburger Zollhaffe. S bstoht us drei flache Doppelhalle, wo 2006/2007 nach
alte Plän widder uffbaut worre sind zur Erinnerung aan die rund 5 Millione
Mensche, wo zwische 1850 und 1934 über Hamburg usgwandert sind. Dees war e Stadt
fir 5000 Leut, wo in 30 Halle uff es Uswandere gwartet hond. D Uuswanderer sind
d Lüt, wo im 19. und 20. Johrhundert über de Hamburger Haffe, über Bremerhaffe,
Rotterdam und andere Häffe nach de Vereinigte Schtaate, nach Kanada und nach de
südamerikanische Schtaate usgwandert sind. Im Uswanderermuseum kaa me in de
Halle 1 koschtelos in Datebanke nach sinne usgwanderte Vorfahre sueche. Für d
Halle 2 und 3 mueß mer Iitritt zahle. Es wird mit Bildle, Fahrkarte,
Passagierlischte, Speiseplän und Brief und teilwis mit nachgeschprochene Bericht
informiert. En Rundgang in de Halle 2 zeigt, wie d Lüt, wo arm gsi sin oder
verfolgt worre sind, sich hond erscht durch die ville Grenzübergäng domols in
Europa durchwurschtele müesse, wie se auf Gsundheit und gnüegend Geldvorrät
prüft worre sind, wie se übers Meer hond fahre müesse und denno z New York oder
woanders villicht sogar wieder zruckgschickt worre sind. Und selbscht im
Iiwandererland hond se no betroge werre könne. In Halle 3 isch en Schlofsaal vun
de Ballinschtadt in Hamburg nochempfunde worre. Vu de rund 90.000 Bsuecher vum
Uswanderermuseum kummet 34 % us Hamburg und Umgebig, 65 % us andere Bundesländer
vu Deutschland und nur 1 % us em Uswandererland USA.

S Haffemuseum isch in dr Näh vum Stadtteil Veddel an de Australiastroß im
historische Kaischuppe 50 A. Es isch in de Johr 1908 bis 1912 baut worre. Des
war fir de Umschlag vu Stückgüter, wo mer no vu Hand und mit Karre und Kräne
gschuftet hot. S Haffemuseum wird vu de Circle Line it immer aagefahre. S wird d
Haffearbeit vu de Zeit vor em Containerumschlag, de Hamburger Schiffbau und d
Schiffahrt uff de Elbe zeigt. Mer kaa innere große Halle Usstellungsstück
aluege. Am Bremer Kai kaa mer Portalkrän, Wägge vu de Haffebahn, Museumsschiff
und bsunders e Schute (e Verteilerschiffle) inspiziere.

D Deichtorhalle sind zwei alte Halle, wo Photographie und Werke vu anerkannte
Künschtler us unsre Zeite usgstellt werret.

Es Prototyp-Automuseum zeigt 45 seltene Rennwägele vu nach em Zweite Weltkrieg.
Dezue gitts Fotgrafie vu Autos azluege.

S Internationale Maritime Museum im älteschte no erhaltene Kaispeicher an de
Koreastroß zwische Magdeburger Haffe und Brooktorhaffe. S war frieher en
Getreide- und Teespeicher mit zehn Bödde (Stockwerk). Uff fascht 16.000
Quadratmeter Usstellungsfläch kaa mer Schifffahrts- und Marinegeschichte
aaluege. So um 40.000 Usstellungsstück hott de Privatsammler Peter Tamm stiftet.
Es isch it wie andre Schifffahrtsmusee uff d nationale Seefahrt, sundern uff d
Seefahrt vu de Menschheit usgerichtet. D Theme sind Entdeckungsfahrte,
Navigation, Kommunikation, Schiffbau, Segelschiff, Seeschlachte, Handel und
Tiefsee. Im Deck 5 sind d Marine, d Kampfforme und Uniforme usgstellt. Im Deck 8
gitts Gmälde vu Schiffe und Schiffmodelle us Knoche, Elfebei, Silber und Gold.
Es gitt sogar en Brief vum Nelson und vum Napoleon. Nebbebei kaa mer so au
sellen alte Speicher aaluege und en Iidruck kriege, wie es im Hamburger Haffe
frieher zuegange isch. De Kaispeicher B vu 1878/79 isch etzet en Denkmal.

S Deutsche Zollmuseum im alte Zollamt an de Kornhausbrugg in de Speicherstadt
zeigt uf zwei Stockwerk 1000 Exponate ibber frieher und heut bim Zoll. Im
Erdgschoss gohts um de Zoll heut, ibber Tiere und Pflanze, wo it importiert
werre dirfe, weil se geschützt sind und au ibber Plagiate vu Markeartikel. Im
Obergschoss wird gzeigt wies bim Zoll frieher ummegange isch vum Fränkische
Reich, vum Kaiserreich und vu de Bundeszollverwaltung. Vor em Museum im alte
Zollkanal liggt no de alte Zollkreuzer „Oldenburg“. De alte Zollzaun, wo bis
2003 au d Speicherstadt vu de Stadt abgschottet hot, soll bim Zollmuseum no in
voller Höh vun so um die drei Meter erhalte bliebe. Der soll dra erinnere wie
120 Johr lang de Freihafe an derre Stell abtrennt worre isch.

S Miniatur Wunderland am Kehrwieder in de Speicherstadt isch d gröschte
Modelleisebahn vun de Welt. D Züg rollet uff ener Fläch vun 4000 Quadratmeter in
de Kulisse vu Hamburg, vu Ditschland, Österreich, de Schwiiz, USA und
Skandinavie. D ganze Aanlag mit 830 Züg, ibber 10000 Wagge und 200000 Figürle
isch scho oft im Fensehe zeigt worre. Alle Viertelstund wird Bleuchtung vun de
Aanlag vum Taggeslicht uff d Nachtbleuchtung umgstellt.

D Speicherstadt Kaffeerösterei am Kehrwieder in de Speicherstadt isch a
Röschterei, wo innem 250 Quadratmeter große frühere Lagerruum mit Bohle us
Eicheholz d Kaffeesäck us de ganze Welt rum ligget, de Kaffee no mit alte
Maschine gröschtet wird und wo mer im selbe Raum aan Tisch a Tässle Kaffee vun
de Kaffeesorte Arabica oder Robusta usprobiere kaa. Do kaa mer ungfähr 20 Sorte
us unterschiedliche Länder kaufe.

In em Traditionsschiffhaffe an em lange Steg in de Hafecity ligget so um die 20
alte Schiff, wo mer au miete kaa.

S Museumsschiff Cap San Diego isch es gröschte Museums-Stückgut-Frachtschiff us
de Vorcontainerzeit. Mer kaa de Salon und de Maschineraum aluege. Ommol im Johr
fährt es no nach Cuxhaffe oder Kiel. Gwöhnlich liggts aber an dr Überseebrück.
Uf em Schiff kaa mer ibbernachte. Im Johr 1961 isch es baut worre und scho
veraltet. Dees kummt durch d Container-Schiff.

S grüne Museumsschiff Rickmer Rickmers liggt seit 1987 aan de Landungsbrück.
Dees isch en drei-mastigs Seggelschiff us genietetem Stahl, 97 m lang und im
Johr 1896 in Bremerhaffe für d Rickmers-Reederei baut worre. Sie hot zerscht
Güeter bfördert. Im Auguscht 1904 hot mer am Kap der Guten Hoffnung se im Sturm
durch Kappe vum dritte Maschte grad no vor em Untergang rette könne. Denn isch
se im Erschte Weltkrieg bschlagnahmt und zum portugiesische Seggelschulschiff
worre. Mer kaa se etzt bsichtige. Am Bug bfindet sich a gschnitzte
Gallionsfigur.

S Museums-U-Boot, d U-434, liggt am neue Standort am St. Pauli Fischmarkt. Es
kaa it meh tauche, hot aber no sine alte Maschine, d Technik und s isch ganz eng
unte.

S Bevölkerungsschutz-Museum Hamburg isch innem alte Hochbunker ussem Zweite
Weltkrieg in Barmbek. Weil es no im Uffbau isch kaa mer es nur aaluege, wemmer
sich aameldet.

S Museum fir Hamburgische Gschichte isch en Gebäude us Backsteine vum friehere
Stadtarchitekt vu Hamburg Fritz Schumacher. In d Fassade sind no Reschte vu
abgrissene Baute vum alte Hamburg neibaut worre. Es hot im Johr rund 185.000
Bsuecher. In de Usstellung gitts alte Erinnerungsstück vu 800 bis etzet. Theme
sind d Hammaburg, d Pirate und de Seeräuber Störtebecker, d Uswanderung ibber
Hamburg nach Ibersee, de Ibberseehandel und de Große Brand vu 1842 und e
Modelleisebahn .

S Altonaer Museum hot im Johr rund 92.000 Bsuecher. Es stellt usse Kunscht
zwische Oscht- und Nordsee und vu de Elbe. In em bsundre Raum sind Galionsfigure
vu Seggelschiff und de Alltag vum Walfang.

S Ernst Barlach Haus im Jenischpark hot a Sammlung vun Skulpture us Holz,
Bronze, Porzellan und Zeichnunge vum expressionistische Bildhauer Ernst Barlach
(*1870; †1938) in de typische beugte und beutelte Haltung. Mit 26 gitt es dett
en Drittel vu sinne Holzskulpture. Denn sind im Museum au no 150 Plaschtike
beherbergt. S Ernst Barlach Hus isch en flache, weiße Bau im Jenischpark. D
Ausstellungsräum sind hell und um en Innehof aaglegt. Dett gitts au guet dezu
passende Sonderusstellunge zur Klassische Moderne und zur Gegewart usserdem
Musikveranstaltunge. De Herrmann F. Reemstsma hot de Barlach scho 1934
unterstützt, Skulpture und Zeichnungen vunnem kauft und dees alles Anfang 1960
inne Stiftung ibberfiehrt und es Hus baue losse.

S Museum Wasserkunst Elbinsel Kaltehofe liggt in Rothenburgsort. Selle Insel hot
d Uffgab ghät es ungeklärte Elbwasser in Becke mit Sandfilter sauber z filtere.
Heut isch in ere Villa d Usstellung zum friehere Wasserfiltere und im
Untergschoss sind d Hamburger Brunne im Modell gzeigt. Die Insel kaa mer zu Fueß
umrunde.

Es 76er Denkmal vum R. Kuöhl beim Stephansplatz isch im Johr 1936 fir d Gfallene
vum Infanterieregiment Nr. 76 im Erschte Weltkrieg errichtet worre und wird als
kriegsverherrlichend bezeichnet. Drum isch als Gegegwicht glei denebbe im Johr
1985 e Gegedenkmal vum A. Hrdlicka uffgstellt worre, wo aan de Feuersturm und d
Arcona-Katastrophe erinnert. Dezwische isch 2015 es Deserteurdenkmal fir d
Deserteure, wo in Hamburg hingrichtete worre sind, eigfügt worre.

De Lohsepark soll de „Central Park vu de Hafen-City“ werre. Dett am friehere
Hannoversche Bahnhof hot mer im Dritte Reich mindeschtens 7.692 Mensche (Jude
und Sinti und Roma) in d Konzentrations- und Vernichtungslager weg gschafft.
Dett sull e Gedenkstätte und en Dokumentationszentrum entstande.

Denn gitts au no d KZ-Gedenkstätte Neuengamme, Jean-Dolidier-Weg 75, wo zwische
1938 und 1945 über 100.000 Mensche us ganz Europa unter unmenschliche Bedingunge
bi der Herstellig vu Backsteine geschuftet hond und Zehntausende im Hauptlager
und in de ibber 80 Außenlager umbracht worre sind. Über dees Geländ kaa mer en
Rundgang mache, d Gebäud und d Gedenkschtätte bsichtige. Vu de Gebäude sind no
15 erhalte, und wenn mer d Nutzung verstande tuet und d Namenslischt vu de
ermordete Mensche versuecht zu erfasse, denn frogt mer sich scho, wie dees so
nah bei Hamburg hot gschehe könne und ville Angscht ghabt hond, mehr dribber zu
wisse.

D Kirchruine und Mahnmal St. Nikolai isch es Ibberbleibsel vun enere neogotische
Kirch vu 1882, wo de hohe Turm bei dem Bombardement vu Hamburg im Johr 1943 de
Flugzeuge als Wegweiser dient hot. Ab dett hond se d Stadtteil aagfloge und
bombardiert. Bi denne Aktione isch d Kirch bis uf de Turm eigfalle. Im Keller
gitts etzet no e Dokumentation zu allene Opfer vu de Bombardements in Europa.

An d große Flut vun 1962 erinnert a Markierung us Iise am Huus Rödingsmarkt 27.
Die isch in ca. 1,20 m Höh mit em Zuesatz, das de große Schturmflutkatastrophe
vum 16. zum 17.2. 1962 308 Menschelebe gfordert hot.

Musicals gitts dees ganze Johr über und es gitt en schtarke Tourischteschtrom
nach Hamburg mit Übernachtunge, Bsuech vum Musical und Einkaufsbummel durch des
Netzwerk vun Iikaufspassage.

De Fischmarkt isch jedde Sunntig morge. Dett werret am Hafenanleger a paar
Fischle verkauft, aber hauptsächlich Obscht, lebende Hüener, Kleidung und
Pflanze und mer muess uffpasse und d Qualität prüefe. S' isch abber ällwell a
Mords Gaudi und a dichts Gedräng.

E exklusive Veranstaltung im Februar am Matthias-Tag isch es Matthiae-Mahl im
Große Feschtsaal vum Rathus fir rund 360 handverlesene Gäscht (Fraue und Männer)
us Botschafte, de Politik, Kultur, Wirtschaft und Wisseschaft.

De Marathon isch eimol im Johr am End vum April. Do beteiliget sich so um die
15.000 Läufer us ibber 80 Natione und rennet vu de Reeperbahn oder vu de
Messehalle zur Elbchaussee, vorbei aan de Landungbrugge, aan de Außenalschter
und am Stadtpark, durch d City Nord und zruck durch d Viertel rechts vu de
Alschter bis zu de Messehalle. Ugefähr 850.000 Zuschauer jubelet und feueret d
Läufer aa, domit igrechnet sind au d Begeischterte us Familie und Vereine, wo
mit aagreist sind.

De Haffegeburtstag wird jeds Johr um de 7. Mai rum an drei Tog gefeiert zwische
Kehrwiederspitz, Baumwall und de Landungsbrugge. Vor allem gitts Imbissbudde,
aber me ka au am erschte Tag d Einlauf- und am letschte Tag d Auslaufparade vu
300 Schiff, bi denne au vill Seggelschiff mit drei und vir Maschte und graue
Marineschiff sind, agucke und uf manche au mitfahre. Meischt isch au s russische
Seggelschiff "Mir" und de schnellschte Großsegler vu de Welt d "Sedov" und s
Schwesterschiff vu de gsunkene Pamir d "Kruzenshtern" (d friehere Padua) debi.
Bi der Schiffbsichtigung ("Openship") ka mer Segler, Marineboot, Rettungsboot
und Zollschiff besueche. Zum Haffegeburtstag kummet ibber eine Million Mensche
und es isch e dichts Gwühl.

De Hamburger Motorradgottesdienscht (Mogo) wird au bei schlechtem Wetter in
jedem Johr im Juni gfeiert. D Fahrer vu 25.000 Motorrädle vu alle Marke parket
uff de B 4, Ludwig-Erhard-Schtroß (Ludwig-Erhard-Straße), zwische dem
Holschtewall (Holstenwall) und dem Rödingsmarkt, spüret de Gmeinschaftsgeischt
und feieret am Mittag de Gottesdienscht im (evangelische) Michel oder höret em
uffm Vorplatz zue und denket aan d 700 Motorrad-, Mofa- und Mopedfahrer wo jeds
Johr in Deutschland tödlich verunglücket. Selbscht us Hesse und Südafrika sind
scho Teilnehmer kumme. Oder es hot au en Fahrer mit Beifahrerin vun enere
Zündapp mit Sitewage usm Johr 1943 teilgenomme. Denno machet se im Konvoi a 40
km lange Fahrt ibber d Autobahn A 7 nach Kaltenkirchen. D Autofahrer künnet denn
aan de Uuffahrte längs vun de Schtrecke fir ugfähr einehalb Stund it uff d
Autobahn fahre. Jedder Motorradfahrer kriggt gege e Spend a gelbs Bändle zum
Feschtmache am Motorrädle. Des losset se dett au s ganze Johr no flattere. So um
die 100 000 Zuschauer scharet sich an de Streck vum bunte Zug.

Vun ennere briehmte amerkanische Motorradmarke treffet sich Motorradfahrer us
Deutschland, Spanie, Russland, China und de Schweiz am End vum Juni/Aafang Juli
z Hamburg uff em Großmarkt. Zum Ummeluege kummet so um die 500.000 Bsuecher. An
onnem vu de drei Tag vum Treffe fahret 8.000 Motorradfahrer (Biker) innere
Parade mit sonorem Klang en 33 Kilometer lange Rundkurs durch es südliche und
weschtliche Hamburg (Haffe, Köhlbrandbrücke und Reeperbahn). Sie defilieret in
Zweierreihe aan de Zuschauer vorbei. D Zuschauer am Stroßerand erlebet fir e
knappe halbe Stund s Vorbeibrause vu de ruftige Schar.

Des Schduagerter Weindorf gitts seit 1986 ommal im Johr für zwei bis drei Woche
vo Ende Juli bis Mitte Auguscht uffm Rathausplatz. Do könnet denno d'Hamburger,
d'Tourischte, d verschprengte Alemanne und schpeziell d'Schwobe a Gläsle vun de
Schduagerter, sonschtige Württemberger und vun de badische Wein schlotze und au
Brezzel und Schupfnuedele (Buebespitzle) esse. Zum Dank hond die zwölf Wirtslüüt
(Schduagerter, a paar usm Remstal, onner usm Schwarzwald) am Schtintfang am
Haffe (oberhalb vu de St.-Pauli-Landungsbrücke) im Johr 1996 en kleine Wiinberg
mit 75 Rebschtöck vu de Rebsort Regent (rot) und Phönix (weiß) aapflanzt und im
Johr 2010 uff 100 Rebschtöck uffgstockt. Des isch de am niedrigschte glegene und
nördlichschte Weinberg vu Deutschland. Die Truube werret im Herbscht im Flugzüüg
uf Schduagert mitgnomme und dett keltert und glagert. So um die 50 Fläschle vum
Schtintfang Cuvé ("Hamburger Stintfang Cuvée") mit em Inhalt vu 0,375 l innere
Qualität vun em Qualitätswii werret denn im nächschte Johr bim Weindorf em
Präsident vun de Hamburger Bürgerschaft übergebbe. De Wein krigget bsundre
Gäscht vu de Birgerschaft, d Senatore und d Fraktionsvorsitzende vu Hamburg.

So um die fünf Kreufahrtschiff treffet sich am Aafang vum Auguscht ("Hamburg
Cruise Days") z Hamburg. Drunter isch au d Queen Mary 2. Im ganze Johr kummet so
80 Kreuzfahrtschiff nach Hamburg.

De Termin für d Messe "Du und Deine Welt" isch im November, wenn d Summerferie
vorbei sind. Die Mess isch für d Verbruucher vu Hamburg und sinne Umgebig
gmacht. Es kummet 800 Uussteller us 30 Länder. Mer kaa dett Neus us de Bereich
Lebbe, Wohne, Mode, Schmuck, Gsundheit, Handwerker und Energieschpare aschaue
und au kaufe. Aber uff derre Mess gitts auch a paar Imbissschtänd us aller Welt.
Usm allemannische Gebiet gitts Spezialitäte usm Schwarzwald und em Elsass.

In Hamburg gitts vu Aafang Dezember bis vor Weinachte no Weihnachtsmärkt, wo mer
sich grad so fiehle kaa wie es frieher war. Am Gerhart-Hauptmann-Platz an de
Mönckebergstroß sind Holzhäusle mit Kunschthandwerk, Holzfigure us em Erzgebirg
und Hüttle, wo s eppes zum esse und trinke gitt. In de Petri-Kirche an de
Mönckebergstroß gitts in de Teestub vu de Kircheuffsicht im Dezember
handgschnitzte Krippe und Holzfigure us Oliveholz direkt us Bethlehem. Uffem
Rathausmarkt wird de historische Weihnachtsmarkt vum Roncalli usgrichtet. Dett
gitts en Wiener Caféhaus, e Südtiroler Berghütt, e Weihnachts-Krippe mit
mannsgroße Figure und Lädele mit Weihnachtsschmuck. Am Jungfernstieg isch e
uffem Trottoir e Stroß us weiße Beduinezelte uffbaut. Dett wechselet sich Stände
mit eppes zum Esse und mit Kunschthandwerk ab.

En altes Hamburger Esse isch es „Rundstück warm“. Uffn Brötle (Rundstück) leggt
mer Schweinebrote und gießt e warme braune Soß dribber. Vielleicht stammt devo
es Rezept vum „Hamburger“ ab. Es „Franzbrötchen“ isch en Blätterteig mit Zimt
und Zucker in de Form vunnere Lilie und soll us de Franzosezeit am Aafang vum
19. Johrhundert stamme.

De Haffe kaa mer am beschte vu de St.-Pauli-Landungsbrücke uff d schnelle Art
mit em Hafferundfahrt-Schiffle ergründe.

Vu dett kaa mer abber au mit em Rundfahrtebus e spezielle Tour durch de Haffe,
ibber d Köhlbrandbrücke und durch d Containertterminal mache.

D Hadag-Haffefähre hosset im Volksmund, wil se so ussähet „Bigeleise“. D
beliebte Fähre Linie 62 pendelt hin und zruck zwische em Sandtorhöft,
Landungsbrücke und Finkenwerder. Selle Tour kaa mer mit de Fähre Linie 64 vu
Finkenwerder nach Teufelsbrück erweitere und denn mit em Bus 286 oder Schnellbus
36 uff Blankenese weiterfahre.

D Musee und de Haffe kaa mer abber au uff d maritime Art mittener Barkasse vun
de St. Pauli Landungsbrugge, Brugg 10 us erkunde. Dees isch die
"Maritime-Circle-Line", wo vun de Landungsbrugg uff de Norderelbe zum
Uuswanderermuseeum und uff Umwege widder zruck fahrt. D Barkasse brucht zsamme
95 Minute bis se widder aan de Ausgangspunkt kummt, fährt aber nur alle 2 Stund.
Zrick kaa mer a paar mol unterbreche und s Haffemuseeum, d HafenCity mit em
Museumshaffe, em Maritime Museeum, denn d Speicherstadt mit ihrene Musee und am
Schluss s Museeumsschiff Cap San Diego aaluege.

Im historische Restaurant Schifferbörse in de Kirchenallee gegenibber vum
Eingang zum Hauptbahnhof isch e total maritime Atmosphäre. Dett sollet nach alte
Ibberlieferunge Verträg zwische de Seeleut und de Kaufleut usghandelt worre
sein.

D Buslinie 112 isch e Art Tourischtelinie und führt uff ihrener Strecke vum
Hauptbahnhof nach Neumühlen aan de Binnenalschter vorbei, am Haffe bis zum
Museumshaffe Övelgönne.

D Krameramtswohnunge in de Näh vum Michel waret Wohnunge fir Witwe im 17.
Johrhundert. Heut sind wegge de viel Kataschtrophe in Hamburg nu no wenige
solche Fachwerkhäusle erhalte.

D Deichstroß hot alte Speicher und Restaurants. In de Deichstroß Nummer 42 hot
de Große Brand vu 1842 aagfange.

Aan de Fueßgängerbrück vu de Deichstroß zum Kehrwieder liggt es ev-luth.
Flussschifferkirchle, en Bootle mit Altar, Kanzel, Orgel, Taufbecke und
Glocketürmle mit Platz fir 150 Mensche, wo am Sunntig um 15:00 evangelischer
Gottesdienscht ghalte wird. Sie isch im Johr 1906 als en Frachtkahn fir d Weser
baut worre und im Johr 1952 nach em Umbau als Kirche eigweiht worre. Mer kaa se
erkenne an em 4 Meter hohe rote Anker-Kreuz.

Es rote Feuerschiff beim U-Bahnhof Baumwall isch en ausgmuschtertes
Leuchtfeuerschiff us England us em Johr 1952. Det kaa mer in de Kapitänskabine
ibbernachte, uff und unterem Deck esse und am Sunntig und Mentig Jazz höre.

D Speicherstadt isch in em friehere Wohnbiet als Freihaffezon im Johr 1888
eigrichtet worre. Sie isch entstande, weil Hamburg 1881 en Zollanschlussvertrag
mit em Deitsche Reich abgschlosse und defir de Freihaffe als zollfreie Enklave
kriegt hot. Seit de 1990er-Johre hot se sich gwandelt vu de Lagerung vu Ware zu
der Lagerung vu Teppiche und zu Büroräum. Es Freihaffebiet isch verkleinert
worre und de Freihaffezollzaun isch etzt abbaut worre. Nur no beim Zollmuseum
hot mer en zum aaluege erhalte. Immer no isch die Backstein-Architektur im Stil
vu de Hannoversche Schul augefällig.

Es alte Zollenspieker Fährhaus liggt im äußerschte Südde vu Hamburg im Stadtteil
Kirchwerder am Elbufer zwische Hamburg und Geesthacht. D Grundmauere sind no vu
1252, also um die 750 Johr alt. Dett hond die Hamburger innere Art vu Wehranlaag
Zoll kassiert. Im Johr 1870 isch es umgwidmet worre und heut isch dees a
Restaurant mit ener schöne Terrasse. E neus Hotel mit erre Ussichtsplattform
schließt sich aa. Am Wochenende treffet sich d Motorradfahrer bim Fähranleger.
Seit der Mitte vum 13. Johrhundert gitts det e Fährverbindig. D Überfahrt mit
der Elbfähre goht uf Hoopte in Niddersachse.

Vum Bischofsturm us em 12. Johrhundert isch bloß no es meterdicke runde
Fundament us Feldsteine do. Es bfindet sich aa der Ecke vu Speersort/
Kreuslersgraße bi der St. Petri Kirch im Untergschoss vu ener Bäckerei.

S Denkmol vum William Lindley aan de Stroß Vorsetzen erinnert aan die Zit nachm
Große Brand. Do hot der Lindley us England ab 1842 en Trink- und Abwassernetz
baue losse und danoch hots konne Cholera mehr gäbbe.

A Wächterhüsle in wiiß, d Millerntorwache, im klassizistische Stil mit Säule im
dorische Stil usem Johr 1819 isch alles, wo zruggbliibe isch vun ennere
Abschperrung am Millerntordamm zwische Glacischaussee und Holstenwall. Det hond
Metallgitterzäun ab Mitternacht d Schtroß bis zu enem zweite Wächterhüsle
absperrt (des etzet abgrisse isch) und det hond se die Lüt kontrolliert und
zahle losse, wo us de Vorstadt am Hamburger Berg nach Hamburg inne oder us de
Stadt naus hond welle. D Torsperre hot vu 1798 bis zum 31. Dezember 1860
bstande. Es Häusle ghört etzt zum Museum fir Hamburgische Gschichte und isch um
30 Meter vum alte Standort weg gsetzt worre. Im Mittelalter hotts zehn
Stadttore, im 17. Johrhundert no 6 Stadttore gäbbe und heute gitts konns meh.

De Japanische Garte in Planten un Blomen: Um e Teehäusle gruppieret sich
Kiesweg, kleine Wasserläuf und en Ziergarte.

Innehof zwische Rothus und Börse: Vu de Diele vum Rothus us kummt mer zu em
Innehof. In de Mitte stoht en Brunne, weller aan d Hygiene nach de Cholera-Zeit
erinnere soll.

Park Fiction bei de Hafenstroß: Dees isch en kleine Park mit künschtliche Palme
und em weite Blick uff de Haffe in d Richtung vu de Elbphilharmonie.

Park bi de Schöne Aussicht/ Fährhausstroß: Dees isch e Fleckle aan de
Außenalster, direkt am Wasser und ohne de Lärm vu de Großstadt.

Vun de Stadt sind fascht 17% Grienfläche, Erholungsfleckle und Wald. D
Wasserfläch macht no emol 8 % vum Stadtgebiet aus. Es gitt au Naturschutzgebiete
und Landschaftsschutzgebiete. Drum sait mer z Hamburg, dass es e griene Stadt
isch.

D Alschter (Alster) isch en Erholungsgebiet fir d Seegler, d Jogger und d
Spaziergänger. Um d Ussenalschter (Außenalster) num sinds 7400 Meter. Mit em
Alschterdampfer oder em Alschtercabrio kaa mer druff fahre.

De Alschterpark in Rotherbaum hot mer durch Verstaatlichung vu private
Grundstück im Johr 1953 gschaffe. Markanti Kunschtwerk, wo mer bim Umelaufe
sieht, sind: am Schwanenwik a hohi Säule mit "Drei Männer im Boot" vum Edwin
Scharff, an de Kennedybrück en polierte Stoa mit drei Löcher ("Rhythmus im
Raum") vum Max Bill und in der Näh vum Aaleger Fährdamm "Drei
Drachensteigenlassende Kinder" vum Gerhard Brandes.

D 120 Alsterschwän werret in Hamburg bsunders pflegt. Seit em Johr 1674 gitts e
Planstell fir d Schwanepfleg. D Hamburger hond welle zeige, dass se e Freie und
Hansestadt sind, also Schwän halte derfet wie d Königshäuser. De Schwanevatter
Olaf Nieß fängt am End vum November d Schwän ei und bringt se zum Ibberwintere
in de Mühlenteich in Eppendorf, a bsunders gschütztes Quartier vu 2 Hektar, wo
se gfütteret werret. Vu dett werret se im Frühling am End vum März wieder in d
Freiheit Richtung Alster gleitet. S ganze Johr lang luegt er nach sottige
Schwän, wo Angelhake verschluckt hond, vu Hunde bisse worre sind, uff die Stroß
sich verirrt hond, oder wo de Feddere vum Öl verschmiert worre sind. D meischte
Schwän kaa mer im Summer uff de Kleine Alschter bim Rathausmarkt sähe.

Dees isch a Parkanlag vum Fersehturm ibber Dammtor bis zu de Reeperbahn. Die
isch entstande usem alte Zoologische Garte, em botanische Garte und d
Wallanlage, wo militärisch beditungslos worre isch. Im Planten und Blomen gitts
en Apothekergarte, en Rosegarte, en japanische Garte, en tropisches Gwächshaus,
Spiilplätz fir d Kinder und Musikufführunge aan de Wochenend im Summer. D
Wallanlage sind zwische 1616 und 1625 vum Johan van Valckenburgh zur
Verteidigung vu de Stadt baut worre. Aan d Verteidigungszeite erinneret no en
Wassergrabe und e Baschtion uff der Höh vum Stephansplatz.

An d französische Bsatzung im Johr 1813/1814 erinneret en schteinerner
Sarkophag, wo etzet im Park Planten und Blomen absits im Gebüsch schtoht. Dees
isch am Rand zur St. Petersburger Straße, geggenibber vun de Messehalle B 4.
Damals hond die Franzose alle Hamburger, wo nind me zum Esse ghabt hond im
bittere Winter us „Hambourg“ de Hauptstadt vum damalige „Département des Bouches
de l'Elbe“ gwiise, wiil se e Belagerung vun de Schtadt gfirchtet hond. Vu dene
ibber 30.000 Mensche, wo d Franzose usgwiese hond, sind ibber 1.000 Hamburger
dabei druffgange.

Im Park gegenibber vum Untersuechungsgfängnis Holstenglacis 3 erinneret e
Gedenktafel aan 500 Mensche, wo mer im Hof vum Gfängnis in de Johre 1933 bis
1945 durch Köpfe ermordet hot. Mer hot ihne vorgworfe, dass se zum europäische
Widerstand gege d Nationalszialiste ghört hond.

D Bunthäuser Spitze isch ganz im Südoschte vu de Elbinsel Wilhelmsburg. Dett
hond im Johr 1871 d Hamburger d Elbe so umgleitet, dass s meischte Wasser in d
Norderelbe (also in de Hamburger Haffe) umgeleitet worre isch. D Preuße hond de
Nachteil ghätt, weil denoch in de Süderelbe weniger Wasser gflosse isch. D
Buntenhäuser Spitz kaa mer vum Naturschutzhäusle „Bunthaus“ us uff em Deich z
Fueß erreiche und uff de kleine, 6,95 Meter hohe Leuchtturm klettere, wo 1914
baut worre isch. Vum Naturschutzhäusle aus mit Informatione zu de „Tide-Elbe“
kaa mer in d andere Richtung uff de Deiche vu de Norderelbe und de Süderelbe
spaziere laufe. S Land dezwische hosst Moorwerder.

Ommol um d Außenalster. Vu de Kennedybrück hot mer en Blick uff d Binnen- und
Außenalster. Vu dett gohts im Uhrzeigersinn rund umd d Alschter. Erscht kummet d
Botschaftsgbäude, denn es Kriegerdenkmal am Fontenay, d Bootslandestell Alte
Rabenstraße, und denn fiehrt de Weg durch de Park Alstervorland. Vu de
Krugkoppelbrück hot mer e guete Sicht uff d Innestadt. Denn kummet die Stroße
mit em klangvolle Name Bellevue, Schöne Aussicht. Zruck gohts direkt am Uefer vu
de Alschter in d Richtung vu de Innestadt bis zum Usgangspunkt Kennedybruck.

Vum Haffe uff Övelgönne. De Weg folgt em Uefer vu de Norderelbe vu de Marco Polo
Terrasse in de HafenCity ibber d Elbphilharmonie, d U-Bahnstation Baumwall, d
Hochwasserschutz-Uferpromenade Vorsetzen (2014 im Umbau) und Johannisbollwerk
(2015 im Umbau) zu de U-Bahnstation Landungsbrücken. Denn kummt de St. Pauli
Fischmarkt und weiter gohts bis zum Museumshaffe Övelgönne.

Vu Övelgönne uff Teufelsbrück. Vum Museumshaffe Övelgönne gohts d Elbe abbe, wie
se bei Ebbe fließt, vorbei aa de Lotsehäuser zu em Findling, weller „Alter
Schwede“ hosst. Denoch erreicht mer de Haffe vu Teufelsbrück. Vu dett isch es
itt weit in de Jenischpark mit em Barlachmuseum und em Jenischhaus.

D Hanseate standet für Kontinuität, holet sich en Vorteil itt durch Striit,
sondern verhandlet, anerkennet klugi und gueti Gedanke, sind höflich, fründlich,
ehrlich, zrückhaltend (distinguiert), vornehm, tolerant und weltoffe. Sie lueget
als Kauflit abber immer nach em handfeschte Vorteil.

Am Aafang vu em Gspräch mit em Unbekannte fraget d Hamburger immer „Wo wohnen
Sie?“. Des mont, dass se wisse wellet, ob mer in em guete Stadtteil wohnt. Guete
Stadtteil sind d richtige Gegende in de Näh vu de Alschter und de Elbe. Zum
Beischpiel „auf der Uhlenhorst“, Rotherbaum, Harvestehude oder Elbchaussee und
Blankenese. Es Blankeneser Treppeviertel bstoht us 4864 Steckele nunter zur
Elbe.

D Schwiizer möget bi de Hamburger de formelle, traditionelle und hanseatische
Ufftritt und lueget sich gern d Modelleisebahn im Miniatur Wunderland a. D
Liechtestaner schätzet bi de Hamburger d Offenheit und es Understatement. (Dees
isch a Art vun „Untertrybig“. De Hamburger hauet itt so uff de Putz, au wenn ses
guet könntet.)

Zu de Lebbensart ghört au d bsundre Kulisse vu traditionelle Backsteinbaute,
moderne Glasbaute, Alster und Haffe. D Großkopfete fühlet sich wohl in Hamburg,
weil se zwar bmerkt, aber it aaglotzt werret. Bwohner vu Weltstädte, zum
Beischpiel us Istanbul, Tokio, Paris füehlet sich in Hamburg guet uffghobe. Sie
hond s gern, weil s so bschaulich, menschlich und it so hektisch zugoht.

Partnerschaft St. Petersburg: Vu Hamburger Seit isch em arme Teil vu de
Bevölkerung in St. Petersburg durch Spende und Pateschafte am Aafang vu de
1990er-Johr gholfe worre.

Partnerstadt Dresden: Des isch en Symbol fir Zsammearbed nach de
Wiedervereinigung vu Deutschland.

Partnerstadt Marseille: Beide Städte hond d gleiche Problemstellunge als
Großstadt, bim Haffeusbau, bi de Entwicklung vu alte Haffefläche und
Altbauviertel und bi de Integration vu de Zuwanderer.

Partnerstadt Shanghai: China isch de wichtigschte Partner vum Hamburger Haffe.
Es gitt en regelmäßige Ustausch vu Schüeler, Journalischte und Manager.
Regelmäßig gohts bei de Veranstaltung China Time um d Beziehunge vu Hamburg zu
China.

Partnerstadt León: D Hamburger hond d Stadt León mit Hilfsprojekte bei Schule,
Feuerwehr und Naturkatastrophe gholfe.

Partnerstadt Osaka: Jedes Johr wird in Hamburg es Kirschblütefescht gfeiert. Es
gitt en kulturelle und wirtschaftliche Austausch.

Partnerstadt Chicago: Beide Städte ligget am Wasser und hond Ähnlichkeite bei
Wirtschaft, Medie und Kultur. In Chicago lebbet au deutschstämmige Amerikaner.

Bis ins 19. Johrhundert isch Niiderditsch d allgmeini Umgangssproch in de Stadt
gsi. Denoch isch es vum Hochditsche immer mehr verdrängt worre und ab dr Mitte
vum 20. Johrhundert praktisch nümmi de Kinder beibrocht worre. Plattdütsch wird
no vu de Ältere ibber 60 Johr in de Stadtteile weiter dusse, in Bergedorf, in de
Vierlande, in Finkewerder und in Neuenfelde, gschwätzt. Mer schätzt, dass am
Aafang vum Johrtusend no so 10 % vu de Bevölkerung Plattdütsch sproche hond. Es
gitt au en Wörterbuech, wo hamburgische Usdrück erklärt. E paar Liedle werret no
bei Feiere uf plattdeutsch gsunge, onnes isch „An de Eck steiht'n Jung mit'n
Tüdelband“, en andres isch „Ick heff mol en Hamborger Veermaster sehn, to my
hooday ...“

Ville Hamburger verstandet es Hamburger Platt no und werfet, wenns grad passe
tuet, e paar Satzbrocke in d Runde („snacken“). Zum Beispiel „Döntjes“
(Gschichte), „Klönschnack“ (Unterhaltung), „Moin“ (Grüßgott), „plietsch“
(schlau). „Moin“ oder au „Moin, Moin“ kummt usm friesische und hosst schön
(„moi'n Dag“) und kaa de ganze Tag lang gsagt werre. E Zitat uf Platt als
Koschtprob: „In Hamburg kannst du wekenlang dör de Stadt lopen un höörst op de
Stroot oder in de Bahn nich een Woort Platt“

De niiderditsche Iischlag kaa mer also im Hochditsche ällwil no merke. E Abart
isch es Hamburger „Missingsch“. Dees isch e Ibbergangssproch zwische
Plattdeutsch und Hochdeutsch, wo mer s-t und s-p gtrennt spricht („S-tein“).
Dees wird au nimme gschwätzt.

Es Ohnsorg-Theater in Hamburg isch e Fleckle, wo d Ufführunge in Plattdeutsch
(Fernsehibbertragunge in Missingsch) ablaufet.

Siit de 1960er Johr werdet in bestimmte Viertel durch d starke Iwanderung nebbe
de ditsche Sproch au anderi Sproche gsproche portugiesisch im Hafeviertel
(„Portugiesenviertel“), türkisch und kurdisch in Altona, St. Georg, Veddel und
Wilhelmsburg. Aber au russisch und polnisch.

Z Hamburg gitts praktisch konne Fasnet und wenn ibberhaupt, denn es
Koschtüm-Saalfescht LILABE. Det kommet so 6.000 Bsuecher, wo jedder sich
verkleide muess, in d Hochschuel fir Aagwandte Wisseschafte in
Bergedorf-Lohbrügge an em Freitig und Samschtig am End vum Februar. Seller
Termin isch oft nooch (!) em Aschermittwoch. Es gitt en Schweizer Verein , en
Verein vu de Badener („Verein der Badener von Hamburg und Umgebung“), und en
badischs Wiihuus.



https://als.wikipedia.org/wiki/Liste_der_chemischen_Elemente_nach_dem_Namen

Liste vu dr chemische Elemente un dr nooch IUPAC zuelässige Atomnamme sortiert
nooch em Namme mit Symbol un Ornigszahl. D'Atomnämme diene numme zue dr
Bezeichnig vu Atome in chemische Verbindige un sotte au numme fer säller Zweck
verwendet werre.

Actinium (Ac, 89) Aluminium (Al, 13) Americium (Am, 95) Antimon (Sb, 51)
Argentum (Ag, 47) (Atomnamme zur Benutzig gmäss dr chemische Nomenklatur) Argon
(Ar, 18) Arsen (As, 33) Astat (At, 85) Aurum (Au, 79) (Atomnamme zur Benutzig
gmäss dr chemische Nomenklatur) Azote (N, 7) (Atomnamme zur Benutzig gmäss dr
chemische Nomenklatur)

Barium (Ba, 56) Berkelium (Bk, 97) Beryllium (Be, 4) Bismut (Bi, 83) Blei (Pb,
82) Bohrium (Bh, 107) Bor (B, 5) Brom (Br, 35)

Cadmium (Cd, 48) Calcium (Ca, 20) Californium (Cf, 98) Cäsium (Cs, 55) Carbon
(C, 6) (Atomnamme zur Benutzig gmäss dr chemische Nomenklatur) Cer (Ce, 58)
Chlor (Cl, 17) Chohlestoff (C, 6) Chrom (Cr, 24) Copernicium (Cn, 112) Cuprum
(Cu, 29) (Atomnamme zur Benutzig gmäss dr chemische Nomenklatur) Curium (Cm, 96)

Fermium (Fm, 100) Ferrum (Fe, 26) (Atomnamme zur Benutzig gmäss dr chemische
Nomenklatur) Fluor (F, 9) Francium (Fr, 87)

Hafnium (Hf, 72) Hassium (Hs, 108) Helium (He, 2) Holmium (Ho, 67) Hydrargyrum
(Hg, 80) (Atomnamme zur Benutzig gmäss dr chemische Nomenklatur) Hydrogen (H, 1)

Magnesium (Mg, 12) Mangan (Mn, 25) Meitnerium (Mt, 109) Mendelevium (Md, 101)
Molybdän (Mo, 42)

Natrium (Na, 11) Neodym (Nd, 60) Neon (Ne, 10) Neptunium (Np, 93) Nickel (Ni,
28) Niob (Nb, 41) Nitrogen (N, 7) (Atomnamme zur Benutzig gmäss dr chemische
Nomenklatur) Nobelium (No, 102)

Palladium (Pd, 46) Phosphor (P, 15) Platin (Pt, 78) Plumbum (Pb, 82) (Atomnamme
zur Benutzig gmäss dr chemische Nomenklatur) Plutonium (Pu, 94) Polonium (Po,
84) Praseodym (Pr, 59) Promethium (Pm, 61) Protactinium (Pa, 91)

Radium (Ra, 88) Radon (Rn, 86) Rhenium (Re, 75) Rhodium (Rh, 45) Roentgenium
(Rg, 111) Rubidium (Rb, 37) Ruthenium (Ru, 44) Rutherfordium (Rf, 104)

Samarium (Sm, 62) Scandium (Sc, 21) Schwefel (S, 16) Seaborgium (Sg, 106) Selen
(Se, 34) Silber (Ag, 47) Silicium (Si, 14) Stibium (Sb, 51) (Atomnamme zur
Benutzig gmäss dr chemische Nomenklatur) Stickstoff (N, 7) Strontium (Sr, 38)
Sulfur (S, 16) (Atomnamme zur Benutzig gmäss dr chemische Nomenklatur) Surstoff
(O, 8)

Tantal (Ta, 73) Technetium (Tc, 43) Tellur (Te, 52) Terbium (Tb, 65) Thallium
(Tl, 81) Theion (S, 16) (Atomnamme zur Benutzig gmäss dr chemische Nomenklatur)
Thorium (Th, 90) Thulium (Tm, 69) Titan (Ti, 22)

Ununhexium (Uuh, 116) Ununoctium (Uuo, 118, noch uentdeckt) Ununpentium (Uup,
115) Ununquadium (Uuq, 114) Ununseptium (Uus, 117, noch uentdeckt) Ununtrium
(Uut, 113) Uran (U, 92)



https://als.wikipedia.org/wiki/Schweiz

D Schwiz (dt. Schweiz?/i, frz. Suisse?/i, ital. Svizzera, rät. Svizra?/i, frp.
Chuiche oder Suisse, lat. Helvetia), offiziell Schwizerischi Eidgnosseschaft,
isch en Staat in Mitteleuropa. De Name Schwiz chunnt vom Urkanton Schwyz. Drum
wird i vilnen alemannische Dialäkt de Name vom Land gliich usgsproche wie de
Name vo säbem Kanton.

D Schwiz liit zwüschem Bode- und Gämfersee, em Alperhy und em Jura, em Hochrhy
und em Südrand vo de Alpe. Si gränzt im Norde a Dütschland, im Oschte a
Liechtestei und Öschtriich, im Süüde a Italie und im Weschte a Frankriich.

De Name Schwizerischi Eidgnosseschaft, frz. Confédération suisse, ital.
Confederazione Svizzera, isch der offiziell Titel vo der Schwiz as politischi
Eiheit sit dr Iifüehrig vo der Mediationsverfassig 1803.

Dä Begriff chunnt eso zum erste Mol in offizielle usländische Dokumänt us der
Zit vom Drissigjöhrige Chrieg uf Dütsch vor. Im 18. Johrhundert isch er gängig
worde, so het der Jean de Müller 1780 e Buech mit em Titel Der Geschichten
schweizerischer Eidgenossenschaft usegee. Am 5. Juli 1803 het dr neu Schwizer
Senat d Inschrift Schweizerische Eidgenossenschaft uf em Siigel beschlosse. Dä
Name isch au vom Schwizer Staatebund 1815 übernoh worde und vom Bundesstaat in
der Verfassig 1848 und in der Verfassigsrevision 1878. In der Verfassigrevision
vo 1999 isch es s Volk und die schwiizerische Kantön wo die Schwizerischi
Eidgenosseschaft bilde.

Schwizerischi Eidgnosseschaft isch au der Name vom modärne Schwizer
Bundeststaat, wo bis hüt existiert. Si Bundesverfassig isch in kantonale
Volksabstimmige und uf Landsgmeinde agnoh worde (usser z Frybùrg, wo der Gross
Root abgstimmt het). Am 12. Septämber 1848 hed d Dagsatzig erkärt, ass das s
«Grundgsetz vo dr Eidgnosseschaft» siig. Das ischs Gründigsdatum vum jetzige
Staat Schwiz.

Drisg Prozänt vum Land isch Wald. Am meischte hets Nadelbäum. Die schützet d
Bevölcherig vor Lawine und es hätt denn immer no gnueg für schöni Wienachtsbäum.
Es git sogar es Gsetz wo seit, dassmä nid meh tarf houzä ausmä ämä angärä Ort
umä ä Boum aapflanzet. Dür das Gsetz u wägdä Ökoflächine nimmt di
Gsammtwaudflächi im Momänt zuä.

Näb de Bärge u Wäuder het d Schwiz o viu Seeä u Flüss. Mi seit o, das d Schwiz
ds Wasserschloss vo Europa sig. Das es so viu Wasser het, het d Schwiz de Bärge
u Gletscher ds verdanke.

D Schwiz isch politisch us 26 Kantön zämegsetzt (noch anderer Zellig 23, will
die beide Basel, Appizäll und Unterwalde sogenannti «Halbkantön» sin – das het
aber, usser im Ständerot und im Fall vom Ständemehr, ke witeri Bedütig). Die
Kantön hän all e eigeni Regierig, es eiges Parlamänt und eigeni Gricht und sin
lut dr Bundesverfassig grundsätzlich souverän, usser dört, wo d Kantön uf ihri
Rächt usdrücklich verzichdet und das in d Bundesverfassig ufgnoh händ. Das
heisst, dass jede Kanton eigentlich e eigene Staat isch und alles für sich
sälber reglet. Nu ebbe dört, wo dr Bund (also die ganz Schwiz) öppis für alli
greglet het, sin d Kantön bunde. Das isch hüt in relativ vilne wichtige Beriich
de Fall. Trotzdäm hän d Schwizer Kantön no vil z säge.

Die Lischte entspricht dr offizielle Reihefolg noch de 8 bzw. 13 alte Ort (lueg
Schwizer Gschicht). D Näme vo de dütschsprochige Hauptstedt sind im jewilige
Ortsdialäkt, die vo de Haupstedt us de latynische Schwiz allgimäin
schwyzerdütsch oder, wenn kä söttigs Wort me do isch, in der Originalsproch
gschribe.

I der Umgangssprach wird d Zentralschwiiz als Innerschwiiz bezeichnet. D Region
zwüsche Bärn und Züri seit me ou Mittuland und dr französischsprächende Teil vor
Schwiz isch under em Name Romandie, Wälschland oder Weschtschwiiz bekannt.

D Schwiz hed gmäss dr Bundesverfassig kei Hauptschtadt, sondern e sognennti
Bundesschtadt und das isch Bärn. Die gröschti Stadt im Land isch abr Züri, wo
öppe 400'000 Iiwohner het. Züri isch dr Handelsmittelspunkt vo dr Schwiz. Die
zweitgrössti Stadt mit 195'000 Iiwohner isch Gänf, wo dank de vile
internationale Organisatione, wo dört ihre Sitz hai, vo groosser internationaler
Wichdigkeit isch. Basel het im letzte halbe Johrhundert fast e Viertel vo siiner
Bevölkerig verlore und isch mit öppe 172'000 Iiwohner die drittgröschti Stadt
und s Zentrum vo dr zweitgrösste Agglomeration. Lausanne het öppe 130'500
Iiwohner.

D Schwiz isch eis vo de riichschte Länder uf de Wält mit eme
Bruttoinlandsprodukt (BIP) 48'048 Schwizer Franke (CHF) pro Chopf. Es het au
eini vo de höggschte Läbenserwartige: e Durchschnitt vo 80.85 Johr, 78.03 für d
Manne und 83.83 für d Fraue. (WHO, 2009)

D Religion het lang e grossi Rolle gspiilt in dr Schwiz und nid numme im
Positive. Sit dr Zit vo de Chrüzzüg het s immer wider Judeverfolgige gee, bis d
Jude schliesslig, usser us zwei Ortschafte im Aargau, us dr ganze Schwiz
verdriibe worde si. Sit dr Helvetik hai si sich dank em Druck vom revolutionäre
Frankriich wider döfe niiderloo, aber volli Bürgerrächt hai si erst 1874 mit dr
Revision vo dr Bundesverfassig überchoo.

D Usenandersetzig mit em Islam het in dr Schwiz erst gege s Ändi vom 20.
Johrhundert agfange, wo muslimischi Gastarbeiter und Flüchtling hai afo in d
Schwiz cho. Zu dr Xenophobii, wo sich scho in dr Behandlig vo de italiänische
Fremdarbeiter in de 1950er und 60er Johr zeigt het, isch bi de muslimische
Migrante non es Unverständnis und Misdraue gegenüber ihrer Religion drzue cho.

Sit dr Reformation im 16. Johrhundert hai d Schwizer Christe sälber immer wider
brobiert, d Komflikt under sich militärisch z lööse. D Reformation het sich in
de Stedt vom Middelland duuregsetzt, währed die ehnder ländlige Gebiet im Süde
drvo katholisch bliibe si. Bis in s 18. Johrhundert si die katholische Ort dank
ihrer militärische Übermacht in dr Eidgenosseschaft politisch füehrend bliibe,
denn het sich s Blatt gwändet, und im letschte Schwizer Bürgerchrieg, em
Sonderbundschrieg, het dr Liberalismus de katholisch-konservative Kantön e neue
Bundesstaat ufzwunge, wo die konfessionelle Gegesätz no di noh verchliineret
het. D Religione hai im 20. Johrhundert nid wenigi vo ihren Aahänger verlore. So
si no 1967 mit 52,7 % e Mehrheit vo de Schwizer reformiert gsi, währed d
Katholike 45,4 % vo dr Bevölkerig usgmacht hai. Hützudag si öppe 43 % vo de Lüüt
i de Schwiz römisch-katholisch, 38 % si evangelisch-reformiert, 11 % ohni
Zueghörigkeit, 3,3 % Moslem und 0,2 % jüdisch.

D Schwiz het luut Bundesverfassig vier Landes- ùn Amtssprooche: Dütsch mit eme
Aadeil vo öbe 65,6 %, Französisch mit 22,8 %, Italiänisch mit 8,4 % ùn
Rätoromanisch mit 0,6 %. Viersproochig isch aber nùmme de Bundestaat als
Institution: Di meischte Kantön hen dergege nùmme ei Amtssprooch. D Kantön Bärn,
Frybùrg ùn Wallis sin offiziell zweisproochig (Französisch-Dütsch) ùn de Kanton
Graubünda isch offiziell drüüsproochig (Dütsch-Rätoromanisch-Italiänisch). Au di
meischte Gmeinde hen nùmme ei offizielli Sprooch, au wenn Minderheite vo de
andre Sproochgruppe dört läbe (Territorialitätsprinzip). Die Sproochgränze sin
mee oder weniger stabil; nùmme im Bündnerland verschiebt sich d Sproochgränz syt
längrem zuungunschte vùm Rätoromanische.

Annerkanti Minderheitesprooche, wo territorial nit bunnde sin, sin no s Jenische
ùn s Jiddische. Dernäbe schwätze öbe 9 % vo de Bevölcherig e Sprooch, wo nit zue
de Landessprooche ghört. D Sprooche Serbokroatisch, Albanisch, Portugiesisch,
Spanisch, Änglisch ùn Türkisch hen alli mee Sprecher als d Landessprooch
Rätoromanisch. Usserdäm bruuche öbe 10'000 Mensche in de Schwyz e
Gebärdesprooch, je nooch Region di Dütschschwizer-, französischi- oder
italienischi Gebärdesprooch. Annerkannt isch d Gebärdesprooch aber nùmme i de
Kantön Züri un Gämf.

Mit Ussnaam vo de Romandie wird d Sproochsituation in de Schwyz als e Diglossie
bezeichnet: Es wird je nooch Situation entweder d Standardsprooch (Hochdütsch,
Standarditaliänisch oder e schriftlichi Form vùm Rätoromanische) oder e Mùndart
gschwätzt. Am komplizierteschte isch d Situation bi de Rätoromane, wo fünf
regionali Schriftsprooche hen, dezue no s Rumantsch Grischun, wo aber nit
überall akzeptiert werd, ùn usserdäm praktisch alli au Dütsch chönne.

In de Dütschschwiz werde im Alldag praktisch ussschliesslich alemannischi
Mùndarte gschwätzt, wo als Schwiizerdütsch zämmegfasst werde ùn sich regional
starch unterscheide. E Ussnaam isch d Gmeind Samnaun im Bündnerland, wo en
bairische Dialäkt gschwätzt wird.

In de italienischsproochige Schwiz werde lombardische Mùndarte gschwätzt, wo
aber weniger starch verbreitet sin wie d Mùndarte in de Dütschschwiz: Luut
Volchszäälig 2000 schwätzt nùmme öbe en Drittel e lombardischi Mùndart.

Im Gägesatz zue de andre Sproochregione sin di ursprüngliche frankprovenzalischi
Mundarte vo de Welschschwiz (Patois) praktisch ganz verschwunde, e Entwigglig,
wo am Aafang vum 19. Joorhundert yygsetzt het. In de ganze Romandie schwätze
luut de Volchszäälig vo 2000 no zwüsche 1–2 % jede Daag Patois. Am meiste
Patoisants finde sich im Kanton Wallis mit 6,3 % (8'800 Persone) im Joor 1990,
em Kanton Fryybùrg mit 3,9 % (4'755 Persone) ùn em Kanton Jura mit 4 % (1'599
Persone). In denne Gegende, bsùnders im Wallis ùn em Greyerzerland, spiilt de
Patois no e gwüssi Roll, au wenn di meiste Sprecher über 50 Joor alt sin. En
Sùnderfall isch Evolène im Wallis, wo de Patois no aa d Chinder wytergee wird.
Statt em Patois schwätzt mer hüt meischt en Français régional, wo als Schwiizer
Französisch bezeichnet wird.

D Schwiz het es Parlamänt mit zwöi Chammere. Dr Nationalrot wo sött s Volk
röpresentiere und dr Ständerot wo sött d Kantön röpresentiere. D Nationalröt
wärde vom Volk i de Kantön gwählt, drbi chamme i de grössere Kantön me Lütt
wähle als i de chlinnere. Im Nationalrot sitze 200 Lüt, är wird alli vier Johr
im Proporz gwählt, dass heisst dr Stimmateil wo d Parteie händ, sött so genau
wie möglich i d Azahl Sitz fliesse. Im Ständerot git’s 46 Abgordneti, un i ihn
sändet alli Kantön zwöi Ständeröt, numme die sogenannte Halbkantön sände eine. D
Ständeröt wärde überall vom Volk gwählt, dass müesst aber nit e so si. Usser im
Jura (Proporz) wärde d Ständeröt überall im Majorz gwählt, dass heisst die
Kandidate wo im erste Wahlgang s’absolute Mehr hei oder im zweite Wahlgang am
meischte Stimme gmacht hei, si gwählt.

D Exekutive vor Schwiz esch de Bundesrat, er werd vor Vereinigte
Bundesversammlig gwählt, das isch e Versammlig vo allne National- und Ständeröt.
Im Bundesrot hets sibe Lüt, wo alli glichi Rächt hei. Jede vo de sebe Bondesröt
het es Departemänt onder sech ond esch för en bestemmte Berych zueständig. Es
git ke Präsidänt, aber dr Bundespräsidänt, wo Staatsgescht empfoht und zu
Neujohr und am erste Ougust Rede het.

De Walter Thurnherr (CVP/AG) isch am 9. Dezember 2015 als Nochfolger vo de
Corina Casanova (CVP/GR) zum Bundeskanzler vo de Schwizerische Eidgenosseschaft
und somit zum Vorsteher vo de Schwizerische Bundeskanzlei (BK) gwählt worde.

D politische Parteie mit Vertretern im Bundesrat (Bundesratsparteie) luute wie
folgt:

SVP, FDP un SP stelle je zwei Bundesrotsmitgliider, CVP eis (lueg au
Zauberformel).

Ussepolitisch isch d Schwiz e neutrals Land, wo sich aber in vile internationale
Gremie bedätigt.

Erschti menschlichi Schpure uuf Schwizer Gebiet um ca. 50'000 vor Christus,
z. B. bim hütig Ort Vättis (SG).

100 vor Christus: D Helvetier, d Räter, d Lepontier und witeri keltischi Stämm
läbä im Gebiet vor hütige Schwiz. De neuzitlich latinisch Name vor Schwiz,
«Confoederatio Helvetica», und s Autozeiche CH chöme vom latiinische Name vo de
keltische Helvetier.

nach 58 vor Christus: Nach der Niderlag vo de Helvetier gäg de Cäsar wird s
Gebiet vo dr Schwiz e römischi Provinz mit dr Hauptschtadt Aventicum (Avenches,
ligt zwüsche Murte u Yverdon), witeri Schtädt us derä Zit: Vindonissa (Windisch
im Aargau), Augusta Raurica (Kaiseraugst im Aargau), Turicum (Züri)

nach 400: Iwanderig vo Alemanne in die öschtlige Gebiet, wo me denn emol
Alemannisch schwätzt, u Burgunder im Weschte, wo die lokale Bevölkerige
spotlatiinische Dialäkt übernäme.

nach 500: S Gebiet vo ungefähr der hütige Dütschschwiiz het zum alemannische
Herzogdum (537–746) ghört, won en Teil vom Fränkische Riich gsi isch, d
Weschtschwiiz zu Burgund. Schpöter ghört s ganze Gebiet zum Heilige Römische
Riich dütscher Nation.

1291: Noch de Legende, wo dank em Schiller sim Tell-Drama i dr Weltliteratur
iigangen isch, wird mit em Rütli-Schwur vo de Lüt vo Uri, Schwyz u Unterwalden
än Bund geschlosse. Nid Legände isch, dass 1291 mit em Bundesbrief es
Biischtands-Bündnis vo Uri, Schwyz und Unterwalde gschlosse worde isch.

nach 1300: Dür Bitritt, Eroberige und Allianze wachst d Eidgenosseschaft immer
witer und nimmt allmählich d Form von äme komplizierte politische Gebild a, äme
Staatebund, wo sich us, sit 1513, 13 mehr oder weniger glichberechtigte «Ort»,
verschiidne «Zuegwandte Ort» mit Zweitklass-Recht und schwer uusplünderete
Untertanegebiet zämesetzt.

Bekannt worde sii i dere Ziit vor allem d Chrieg gäge d Habsburger, wo us em
Gebiet vo dr hütige Schwiz vertribe worde sii, sowie d Burgunderchrieg.

1499: Will d’Eidgenosse Riichsreforme ablehned, chunnt’s zum Schwobechrieg (die
Dütsche säged «Schweizerkrieg») gege de Kaiser. Nach empfindliche Niiderlage vo
de Riichstruppe git’s än Friedesschluss, und d'Eidgenosseschaft isch faktisch
(de facto) nümme Riichsgebiet.

1515: Nach de sehr offensiv und aggressiv gfüehrte Mailänderzüg erlide d
Eidgenosse bi Marignano en vernichtendi Niiderlag. Si bekenne sich i dr Folg vo
däm Ereignis zur «Immerwährende Neutralität».

1525: Züri füehrt unterem Zwingli d Reformation ii. Die reformatorische Idee
falle au i anderne Gebiet uf fruchtbare Bode, vor allem i de Städt, wo
ökonomisch scho entwickleter sind oder wo si dezue benützed, die geistliche
Obrigkeite los z’werde. Es chunnt 1531 zu mene entscheidende Waffegang zwüsched
de katholische und de reformierte Ort, wo e militärische Misserfolg für die
Reformierte isch und zur Stabilisierig vom bedrängte katholische Iifluss füert.

1648: Im Weschtfälische Friede wird d Souveränität (Unabhängigkeit vom dütsche
Riich) vo de Schwiz vo de Grossmächt au de jure anerkennt.

1653: Im Buurechrieg lehnt sich d Landbevölkerig gäge d Patrizierherrschaft vo
mehrere Stadtort uuf und pocht uf alti Rächt. D Obrigkeit tüüscht
Verhandligsbereitschaft vor, nutzt d Guetgläubigkeit vo de Buure uus, und
Zürcher Truppe riibe denn ’s schlecht uusgrüschtete Buureheer uuf. D’Afüerer,
der Ämmetaler Niklaus Leuenberger und dr Äntlibuecher Christian Schibi, wärded
mit em Tod bestraft. Die aristokratisch Herrschaft i de Stadtort feschtiget sich
i de Folg immer meh und steigeret sich is Gottesgnadetum vo de ‹gnädige Herre›.

1712: Noch em Zweite Villmergerchrieg, wo die katholische vo de reformierte Ort
gschlage wärde, isch die katholischi Vorherrschaft in dr Eidgenosseschaft ume
gsii.

1798: Noch französisch inspirierte chlinnere Revolutione z Basel, im Waadtland
und Unterwallis, sowie chlinnere Reforme vo obe z Fryburg, Bärn, Soledurn,
Schaffhuuse und Züri het sich Frankriich au militärisch iigmischt und Deil vo dr
Schwiz bsetzt. Die revolutionäre französische Truppe träffed kei nennenswerte
Widerstand aa, wenn mer emol vo Bärn (im Merz) und Nidwaudä (im Septämber)
abgseht. D Ziit isch riif für Veränderige. Es hät i dr zweite Hälfti vom 18.
Johrhundert im ganze Gebiet vo de Schwiz verschiedeni Uufständ und Rebellione
gäge d Obrigkeite geh gha, wo aber immer bluetig nidergschlage worde sind. Noch
em französische Vorbild wird im April die Helvetisch Republik als Zentralstaat
bildet. Sie füehrt wichtigi Neuerige, vor allem bi de Bürgerrächt und im
Bildigswese ii, findet aber wäge ihrer zentralistische Struktur – nach em
Abflaue vo dr erschte revolutionäre Stimmig bi dr bürgerliche Elite – im Volk
nümme e Hufe Akzeptanz. Si hät immer meh Müeh, d Ornig uufrecht z’erhalte, und
wo d Franzoose ihre Truppe abziehn, kollabiert si noch em Stäcklichrieg, wo d
Föderaliste gwünne.

1803: Mediation vom Napoleon. Dä Kaiser bruucht für sini Grossmachtpolitik en
stabile Vasallestaat. Er verordnet drum de Schwiz wieder ä föderali Struktur.
S’Fricktal wird vo Vorderöstriich trennt und em Kanton Aargau zuegschlage.

1815: Restauration. Dr patrizisch Adel chunnt nach de Niederlag vom Napoleon und
em Wiener Kongress wieder a d Macht zruck und versuecht, die alte Zueständ
wieder herzstelle. Gänf, s Wallis und Nöieburg wärded schwiizerischi Kantön,
wobii Nöieburg bis zu de Revolution vom erschte März 1848 gliichzytig no Bsitz
vom König vo Preusse bliibt. S’ehemalig Bistum Basel – dr aktuell Kanton Jura
und dr Bärner Jura – chunnt zu Bärn und Basel. Graubünda verlürt sis ehemalig
Untertanegebiet Veltlin mit dä Grafschafte Worms und Cleven endgültig.

1830: Regeneration. Z’Paris isch Revolution, und au i der Schwiz reget sich
wieder Freiheitsbesträbige. I Kantön vo ehemalige Untertanegebiet wie Aargau
oder Thurgau, aber au i de Landschaft vo Stadtkantön bildet sich Volksbewegige,
wo allgemeini Grundrächt fordered. Es chunnt i mehrere Kantön zu Umwälzige.
D’Basler Landschaft moblisiert 1833 gäge Truppe, wo vo de städtische Herre
gschickt werded, schloot si, rüeft än eigne Kanton us und d Kantonsdeilig wird
vom Bund anerkennt.

1848: D Mehrheit vo de liberale Kantön gründet dr hütig Bundesstaat, nachdem im
Sonderbundschrieg die katholisch-konservative Kantön zwunge worde sind, ihri
eigeständigi föderalistischi Politik ufzgee. Bärn wird dr Sitz vo dr
Bundesexekutive and -legislative, wo us em Nationalrot und em Ständerot bestoht.

Um d Mitti vom 19. Johrhundert isch d Induschtrialisierig voll i Gang choo. Au
erschti Isebahne sii entschtande.

1857: Im sogenannte Neueburger Handel verzichtet Preusse endgültig uf Nöieburg,
wo siit 1815 gliichzitig Schwizer Kanton und e preussischs Fürschtetum gsi isch.
Preusse und d Schwiz hei aber vorhär gfährlech ihri Armeeä moblisiert gha und s
het ä diplomatischi Schlichtig vo England und Frankriich brucht. Die preussische
Vögt sind scho vorher, 1848, dur en Sturm ufs Schloss Neueburg vom Volk us de
Jurahöchene vertriibe worde.

1891: Mit de Iifüerig vo de Volksinitiative isch di direkti Demokratii au im
Bundesstaat voll etabliert.

1914: D Schwiz mobilisiert nach em Usbruch vom Erschte Wältchrieg ihri Armee zur
Gränzbsetzig, zwäcks Verteidigung vo Land und Neutralität.

1918: Di sozial Not wird i de Schwizer Arbeiterschaft nach entbehrigsriiche
Chriegsjohr immer grösser. Sie mündet im November in än Generalstreik. Gforderet
wärded soziali Verbesserige wie d Iifüerig von äre Altersversicherig und äs
gerächters Wahlsystem zum Parlament. Dr Bundesrot hät Truppe gäg die Streikende
uufmarschiere loh, und es hät au Toti geh. Im Johr druf (1919) wird s
Proporzwahlsystem für e Nationalrot iigfüehrt. D Arbeiter überchöme zuedäm d
48-Schtunde-Wuche.

1929 bis und mit Zwöite Wältchrieg: D Wältwirtschaftskrise trifft au d Schwiz
hert.

1933: Im Frontefrüehlig isch d Understützig, wo die rächtsextreme politische
Parteie überchömme, am gröschte, si verliere aber denn innerhalb von e paar
Mönet vil vo ihrer Popularität.

1939–1945: D Schwiz überstoht dr Zweit Wältchrieg nach dr Armee-Mobilisierig
besser als dr Erscht, dank dr «Geischtige Landesverteidigung», ere bessere
Planig und Rationierig vo wichtige Güeter, soziale Massnahme zur Understützig vo
de Soldate und ihre Familie. D Wahl vom Wälschschwiizer Henri Guisan zum General
und siis Iiträtte gege Aapassigs-Tendänze a Hitler-Dütschland under de
Dütschschwiizer Offizier und andere Füerigs-Persone, verhinderet Spannige
zwüsche Dütsch- und Wälschschwiizer wie im Erschte Wältchrieg. Umfangrichi
Wafffe-Liferige a Dütschland und Italie beschwichtige zuedäm dr Hitler und
haltene, zäme mit dr bewaffnete Neutralität, vom ene Agriff uf d Schwiz ab.

1978: Noch emene driissgjöörige Kampf vo jurassische Separatischte gege dr
Kanton Bärn – zum Teil au mit nöd legale Mittel – nimmt s Schwizer Volk inere
Volksabschtimmig d Gründig vom Kanton Jura aa. Die drei nördliche Bezirk vom
ehemaalige Bärner Jura – Dälschberg, d Fraibärge und Pruntrut – bilde jetz de
sächsezwanzigscht Kanton vo dr Schwiz. Dr Bezirk Laufe werd schpööter em
Halbkanton Baselbiet zueteilt.



https://als.wikipedia.org/wiki/Deutschland

Dytschland isch e föderalistische Staat z Mitteleuropa. D Bundesrepublik
Dytschland isch no ihrem Grundgsetz e Republik, wu us dr 16 dytsche Länder
bildet wird. Si isch e frejheitli-demokratische un soziale Rächtsstaat un stellt
as Bundesstaat di jingscht Uusbregig vum dytsche Nationalstaat dar.
Bundeshauptstadt isch Berlin.

Dytschland gränzt an nyyn europäischi Nochberstaate (Dänemark, Pole, Tschechie,
Eeschtryych, d Schwyz, Frankryych, Luxeburg, Belgie un d Niderlande). Im Norde
bilde d Nordsee un d Oschtsee, im Side d Alpe e naturryymligi Gränze. S lyt in
dr gmäßigte Klimazone un zellt mit rund 80,3 Millione Yywohner zue dr am
dichteschte bsidlete Flecheländer vu dr Ärd.

As Grindigsmitglid vu dr Europäische Union isch Dytschland s
bevelkerigsryychscht Land vun ere un bildet mit insgsamt 16 EU-Mitglidstaate ne
Währigsunion, d Eurozone. S isch Mitglid vu dr Vereinte Natione, dr OECD, dr
NATO, dr OSZE, em Europarot, dr G8 un dr G20.

Gmässen am nominale Bruttoinlandsprodukt isch Dytschland di grescht
Volkswirtschaft vu Europa un di viertgrescht in dr Wält. Dytschland zellt zue dr
seli hochentwicklete Staate. Anne 2009 isch s di zweitgrescht Export- un di
drittgrescht Importnation gsi.

D naduurryymlige Groosregione sin vù Nord no Sid s Noorddydsch Diefland, d
Midelgebiirgszoone ùn s Alpevoorland mid dr Alpe.

An Dydschland gränze insgsaamd nyyn Schdaade: Dänemark, Pole, Tschechie,
Eeschdryych, d Schwyz, Franggryych, Luxeburg, Belgie ùn d Niiderland. Dodermid
isch Dydschland z Europa s Land mid dr maischde Noochberschdaade.

Im Noorde gränzd Dydschland an Dänemark (ùf ere Lengi vù 67 Kilometer), im
Noordoschden an Pole (442 Kilometer), im Oschden an Tschechie (811 Kilometer),
im Siidoschden an Eeschdryych (815 Kilometer; ooni Gränz im Boodesee), im Siiden
an die Schweiz (316 Kilometer; mid dr Gränz vù dr Exklav Büsige, aber ooni Gränz
im Boodesee), im Siidweschden an Franggryych (448 Kilometer), im Weschden an
Luxeburg (135 Kilometer) ùn Belgie (156 Kilometer) ùn im Noordweschden an d
Niiderland (567 Kilometer).

Ùf d Zyd vùm Paläozoikum (Äärdalderdùùm) geen di krischtalline Gschdai vù
Dydschland zrùg wie Gneis ùn Granit, wie mer si in dr dydschde Midelgebiirg
finded, zem Byyschbel im Schwaarzwald. Au die Sedimentgschdai vùm Ryynische
Schiifergebiirg schdame us däm Äärdzydalder ùn sin in dr Zyd vùm Devon ùn
Ùnderkarbon abglaagered woore. D Heebig vù dr Gschdai ùn doodermid d
Gebiirgsbildig hed aber èèrschd im schboode Pliozän aagfange. Am Noordrand vùm
Ryynische Schiifergebiirg hed s Gschdaischiichde us em Karbon, wù di gwaldige
Schdaichoolevoorchùù im Ruurgebied yyglaagered sin (Ruhrkarbon).

Im Mesozoikum (Äärdmidelalder) sin die Gschdaischiichde bilded woore, wù in
vyyle siid- ùn oschddydsche Regione aaschdeen. In dr Bfalz, z Thüringe, in Dail
vù Bayern ùn Sachse dominiere Gschdai us dr Trias, em frieje Mesozoikum. D
Juragebiirg (vor alem di Schweebisch ùn di Fränggisch Alb) geen ùf Zyd vùm Jura
zrùg. Derwyylschd d Trias z Dydschland vù Sandschdai bräägd isch, hèèrschd bi dr
jurassische Gschdai dr Chalchschdai voor.

Aktive Vulkanismus gid s z Dydschland nid, vulkanischi Gschdai zaige aber, as es
in friejere Zyde emol Vulkanismus gee hed, vor alem in dr Vulkaneifel, ùf em
Vogelsberg ùn im Bied vùm Schweebische Vulkan ùm Bad Urach. In dr Vulkaneifel
dräde bis in d Geegewaard Chooledioxidquälle (Mofette) zdaag, d greeschd dervù
isch dr Geysir Andernach, mid 50 bis 60 Meeder dr hegschd Chaldwasergeysir ùf dr
Äärd.

Au wän Dydschland volschdändig ùf dr Eurasische Platte lyd, cheme schwachi
Äärdbidem voor, bsùndersch im Beryych vù dr Riftzone im Siidweschden ùn Weschde
(Ooberryygraabe, Ooberryynischi Diefeebeni, Hohezolleregraabe).

S Faltegebiirg vù dr Alpe isch s ainzige Hoochgebiirg, wù Dydschland Aadail draa
hed. Dr hegschdglääge Pùnggd vùm Land isch d Zuugspitz (2962 Meeder), wù d Gränz
zue Eeschdryych isch.

Vù Noord no Siid näme d Midelgebiirg zue ùn si wääre au hèècher. Dr hegschd
Midelgebiirgsgibfel isch dr Fälbeg im Schwaarzwald (1493 Meeder), gfolgd vùm
Große Arber im Bayerische Wald (1456 Meeder). Gibfel iber 1000 Meeder gid s au
no im Èèrzgebiirg, im Fichtelgebiirg, ùf dr Schweebische Alb ùn im Haarz, wù s
nèèrdligschd Midelgebiirg isch mid em Brocken (1142 Meeder). Nèèrdlig vù dr
Midelgebiirgsschwele gid s nùme no verainzeld Formatione iber 100 Meeder, di
hegschd dr Hagelberg im Fläming mid 200 Meeder.

Di niiderschd Landschdel vù Dydschland lyd bi 3,54 Meeder ùnder Normalnull in
eme Sangg bi Neuendorf-Sachsenbande in dr Wilstermarsch (Schleswig-Holstein). Di
diefschd Kryptodepression lyd mid 39,10 Meeder ùnder Normalnull am Grùnd vùm
Hemmelsdorfer See noordeschdlig vù Lübeck. Di diefschd Schdel, wù chinschdlig
vùm Mänsch gschafe wooren isch, lyd bi 293 Meeder ùnder Normalnull am Grùnd vùm
Tagebau Hambach eschdlig vù Jülich z Nordrhein-Weschtfale.

Dydschland ghèèrd volschdändig zue dr gmääsigde Klimazone vù Mideleuropa im
Beryych vù dr Weschdwindzone ùn befinded sich im Iibergangsberyych zwisch em
maritime Klima z Weschdeuropa ùn em kontinentale Klima z Oschdeuropa. S Klima z
Dydschland wird ùnder andrem vùm Golfstrom beyyflùsd, wù di klimatische Wäärd
derdùr milder sin wie s fir die Braidelaag z erwaarde wääre.

Di diefschd z Dydschland gmäse Temperatur lyd bi –45,9 Grad Celsius; si isch am
24. Dezämber 2001 am Funtensee regischtriert woore. Di hegschd Temperatur lyd no
dr offiziälle Aagabe vùm Dydsche Wäderdienschd bi 40,2 Grad Celsius ùn isch
drèimool gmäse woore: am 27. Juli 1983 z Gärmersdorf bi Amberg (Oberpfalz), am
9.  Auguschd 2003 z Chaarlsruei ùn am 13. Auguschd 2003 Fryybeg ùn z
Chaarlsruei.

D segs Fliesgwäser mid dr greeschde Yyzùùgsgebied, wù in s Mèèr minde, sin dr
Ryy, d Duene, d Elbe, d Oder, d Weser ùn d Ems. D Duene good in s Schwaarz Mèèr,
di andere fimf in d Noord- ùn Oschdsee. D Yyzùùgsgebied vù baide Syschdem wääre
dùr di europäisch Hauptwasserschdaid vonenander drand.

Di nadyyrlige Seeä hän in dr Haubdsach e glaziale Uurschbrùng. Wäge däm gid s di
maischde vù dr groose Seeä im Alpevorland ùn z Mecklenburg. Dr greeschd See, wù
ganz zem dydschde Schdaadsgebied ghèèrd, isch d Müritz, wù Dail vù dr
mecklenburgische Seeäplatte isch. Dr greeschd See insgsamd mid eme dydsche
Aadail isch dr Boodesee, wù au Eeschdryych ùn d Schwyz draa gränze.

In dr Noordsee dominiere d Inslegruppe vù dr Nordfriisische Insle ùn d
Inslechede vù dr Oschdfriisische Insle. Au Helgoland ùn Neuwerk sin bewoond. D
Noordfriisische Insle sin Feschdlandsräschd, wù dùr Landsänggig ùn Iberschwämige
derno vù dr Kischt dränd woore sin. D Oschdfriisische Insle sin Barriereinsle,
wù dùr d Brandig us Sandbägg endschdande sin.

Di greeschde Insle in dr Oschdsee sin (vù Weschd no Oschd) Fehmarn, Poel,
Hiddensee, Rügen ùn Usedom; di greeschd Halbinsle isch Fischland-Darß-Zingst.
Uuser Fehmarn sin die Insle Dail vùn ere Boddekischt.

Di greeschde ùn bekandeschde Insle in Binegwäser sin d Ryychenau, d Mainau ùn d
Lindau im Boodesee ùn Herrenchiemsee im Chiemsee.

D Zämesezig ùn d Qualideed vù dr Beede isch regional seli ùnderschiidlig. Z
Noorddydschland bilded e kischtenooche Giirdel us frùùchdbaare Marschbeede d
Grùndlaag fir e erdraagryychi Landwiirdschafd, derwyylschd d Geest, wù derhinder
lyd ùn vù dr Yyszyd breegd isch, nùme maageri Beede hed. In Haidelandschafde wie
dr Lüneburger Haid isch dr Boode dùr e joorhùnderdlangi Waidwiirdschafd zem e
Podsol degeneriert, as Agerböu chuum me meegli isch. Au d Gebied in dr Ald- ùn
Jungmoränelandschafd, wù sich Flùùgsand aaglaagered hed, sin eso maager, as
Brandeburg zem Byyschbel scho in friejere Zyd as d „Schdraisandbigse vùm Hailige
Reemische Ryych“ guzd wooren isch.

Zwische dr Moränelandschafd ùn dr Midelgebiirgsschduufe zied sich vù Weschd no
Oschd e Zyylede vù Börde: In dääne Gebied sin dùr yyszydligi Ablaagerige vù Lees
arg frùùchdbaari Beede endschdande, in dr Haubdsach Bruunäärde, im Oschde zem
Dail au Schwaarzäärde. Die Beede wääre schdaarg landwiirdschafdlig gnùzd. In dr
Midelgebiirg hèèrsche maageri Beede voor, wù landwiirdschafdlig zmaischd
extensiv gwiirdschafded wääre. Di greeschd Flèchi dervù isch bewalded. Guedi
Beede gid s z Siidydschland vor alem an dr groose Flis lang, am Ryy, am Main ùn
an dr Duene.

Insgsamd wääre 47,4 Prozänt v ù dr Flèchi landwirtschaftlig gnùzd (2008), Wälder
hed s ùf wydere 29,5 Prozänt. 12,3 Prozent wääre as Siidligs- ùn Verchèèrsflèchi
gnùzd. Waserflèchine mache 1,8 Prozänt uus, di räschdlige 2,4 Prozänt verdaile
sich ùf sùnschdigi Flèchine, zmaischd Eedland ùn au Daagböu.

Wù s Verdiichdigsgebied (Yywoonerkonzentratione) hed, chaa mer am beschde sää an
Gmaigreesine, Agglomeratione ùn Metropolregione.

Z Dydschland gid ebe 80 Groosschded, des sin Gmaine mid mee wie 100.000
Yywooner. Dodervù hän 14 Schded mee wie 500.000 Yywooner. E Bsùnderhaid vù
Dydschland isch, as di groose Schded in dr Haubdsach am Rand vùm Land, dezentral
verdaild sin. D fimf Schded mid dr maischde Yywooner sin (Stand: Auguschd 2008,
Frankfurt 2007):

Vù dr Minischterkonferenz fir Ruumoornig (MKRO) sin fimf europäischi
Metropolregione (EMR) feschdglaid woore. Die geen wyd uuse iber dr Begrif vùn
ere Agglomeration. Di fimf EMR mid dr maischde Yywooner sin:

Wel Dydschland in dr gmääsigde Klimazone lyd, isch d Bflanzewäld vù Laub- ùn
Noodlewälder breegd. Èèrdlig wyysd d Flora z Dydschland e hoochi Diversifikation
ùf dùr Standortfaktore wie s Profil, d Hèèchi, dr geologisch Ùndergrùnd ùn di
chlaiklimatisch Laag. Vù Weschd no Oschd wird di nadyyrlig Vegetation vùm
Iibergang vùm Seeklima zùm Kontinentalklima breegd.

D Laubwälder bschdeen in dr Haubdsach us Bueche, dernääbe hed s im Beryych vù dr
Flis ùn Seeä typischerwyys Auwälder, wù aber hid sälde woore sin, ùn
Aiche-Haagebueche-Mischwälder; in dr Alpe ùn dr Midelgebiirg hed s au no
Schluchtwälder. Dr Pionierwald wird, vor alem ùf sandige Flèchine, bilded vù
Biirge ùn Foore. Hid sin vyylmool d Laubwälder ersezd dùr Dane-Forschd.

Ooni dr mänschlig Yyflùss wäär d Vegetation z Dydschland, wie in dr maischde
Länder in dr gmääsigde Braidine, in dr Haubdsach Wald. Doodervù uusgnùù sin
Moorlandschafde ùn di alpine (Bayerischi Alpe) ùn an weenige Schdele au
subalpini (im Hoochschwaarzwald, im Hoochharz ùn im Westerzgebiirg) Hoochlaage,
wù wäge iire bsùndere Bedingige vù Naduur uus waldfrèi sin.

Dr greeschd Aadail vùm nid iberböuene Land wiird vù dr Landwiirschafd gnùzd, in
dr Haubdsach wääre Frùùchd (Gäärschde, Haaber, Roge ùn Waise), Härdebfel ùn
Wälschchoorn aaböue, midlerweyyli au al mee Leewad. Vor alem im Siide ùn Weschde
wääre groosi Flèchine fir dr Aaböu vù Rääbe gnùzd.

Di maischde Suugdierer, wù z Dydschland haimisch sin, lääbe in dr gmääsigde
Laubwälder. Im Wald gid s ùnder anderem Maader, Roodhiirsch, Ree, Wildsèi ùn
Figs. Dr Biiber ùn dr Oder sin sälde wooreni Bewooner vù dr Flùsaue, vor alem d
Bschdänd vùm Biiber schdyyge in dr ledschde Joore aber wider aa. Anderi groosi
Suuger, wù s in friejere Zyd z Mideleuropa gee hed, sin uusroded woore: Uurogs
(1846), Bruunbäär (1835), Elch (1945), Wildros (19. Joorhùnderd), Wisent
(17./18. Joorhùnderd), Wolf (1904). In dr jingschde Zyd sin ab ùn zue wider
Elch, Bääre ùn Welf us Oschdeuropa yygwandered. Z Sachse ùn z Brandeburg gid s
syder dr 1990er Joor wider e chlaine Bschdand vù Welf (2009: 40-50 Schdùg).

Vùm Seeaadler git s zur Zyd wider rùnd 500 Bäärli, vor alem z
Meckleburg-Vorpommern ùn z Brandeburg. Dr Schdaiaadler gid s nùme no in dr
Bayerische Alpe voor, dr friejer dèrd haimisch Baardgaier isch uusgroded. Scho
im Midelalder isch dr Menchsgaier us Mideleuropa verschwùnde. Di hyfigschde
Gryfveegel z Dydschland sin zur Zyd Muusvoogel ùn dr Räägeschidler. Iber 50
Prozänt vùm Gsamdbschdand vù dr Gaablewèi bruedle z Dydschland, aber dr Bschdand
isch rùglaifig wäg dr intensive Landwiirschafd. S gid vyyl Voogelaarde wù em
Mänsch as Kulturfolger in d Siidlige gfolgd sin, vor alem d Duube, d Amsle, d
Schbaze, d Maise, d Graager ùn d Meebe. E Bsùnderhaid isch di wäldwyd
nèèrdligschd Flamingo-Kolonii im Zwillbrocker Venn.

Dr Lags, wù friejer in dr Flius vyyl voorchùù isch, isch mid dr
Induschtrialisierig im 19. Joorhùnderd faschd iiberaal uusgroded woore, syder dr
1980er Joor isch er aber z. B. im Ryy wider aagsiidled woore. Dr ledschd Stör z
Dydschland isch ane 1969 gfange woore. Vù dr Reemer yygfierd woore isch dr
Karbfe, wù in vyyle Wèier ghalde wird.

Dr Seehùnd an dr Nord- und Oschdseekischte isch zydwyys faschd ganz uusgroded
woore, s gid aber midlerwyyli im Wattemeer wider e baar Döuserd Schdùg.

Zue d haimische Dierer sin au vyyl Dierer derzue chùù, wù vùm Mänsch yygfierd
woore sin (Neozoe). Scho im Midelalder isch dr Daamhiirsch yygfierd woore. Zue
dr nèiere yygfierde Dierer ghèère dr Wäschbäär, dr Maaderhùnd, d Bisamrade ùn dr
Halsbandsittich.

Ziil vùm Naduurschùz z Dydschland isch s, d Naduur ùn d Landschafd z erhalde
(Bùndesnaduurschùzgsez, BNatSchG, § 1). Dr Naduurschùz isch doodermid e
efendligi Ùfgaab ùn diend em Schdaadsziil, wù im Grùndgsez (Art. 20a)
veranggered isch. Wiichdigi Geegeschdänd vùm Naduurschùz sin Landschafde,
Bflanze ùn Dierer. Zue dr wiichdigschde Inschtitutione vù gschizde Gebied ùn
Objäkt ghèère zur Zyd ùnder anderem 14 Nationalpark, 19 Biosphärenreservat, 95
Naturpark ùn Döusedi vù Naturschutzgebiet, Landschaftsschutzgebiet ùn
Naturdänkmeeler.

Am 31. Dezämber 2008 hän in dr Bundesrepublik Dytschland 82.002.356 Yywohner
gläbt uf dr Flechi vu 357.112 Quadratkilometer. S Land ghert dodermit zue dr am
dichteschte bsidlete Flechestaate in dr Wält. Dytschland het mit ere Geburterote
pro Frau vu zurzyt 1,37 (Stand: 2008) eini vu niderschte wältwyt. Anne 2007 isch
d Zahl vu dr Geburte zem erschte Mol syt zeh Johr wider aagstige un isch bi
684.862 gläge. D Aazahl vu dr Chinder, wu läbig uf d Wält chuu sin, isch anne
2009 um 3,6 % uf 651.000 im Verglyych zum Vorjohr gsunke. Wel im glyche Zytruum
842.000 Stärbefäll verzeichnet wore sin, sin rund 190.000 Chinder weniger uf d
Wält chuu wie Mänsche gstorbe sin.

Rund 75 Millione Mänsche (91 Brozänt) sin dytschi Staatsburger, sibe Millione
dervu mit eme Migrationshintergrund. Doderzue ghere d „Uussidler“ bzw.
„Spotuussidler“ mit dytscher Nationalitet, wu di meischte dervu us Staate vu dr
ehmolige Sowjetunion (51 Brozänt, umgangssprochli zmeischt „Russlanddytschi“
gnännt) un vu Pole (34 Prozent) yygwanderet sin. Zwische 1950 un 2002 sin des
insgsamt 4,3 Millione Mänsche gsi. Zue däne dytsche Staatsburger mit
Migrationshuintergrund ghere au ehmoligi Uusländer, wu z Dytschland uf d Wält
chuu sin oder scho lenger z Dytschland gläbt höän un sich hän yyburgere loo.

Vu dr Yywohner, wu nume ne anderi Staatsaagherigkeit hän (31. Dezämber 2007:
7.255.949) stelle di türkische Staatsaagherige (1.713.551) di grescht Gruppe. Di
ibrige sin in dr Hauptsach EU-Burger (2,1 Millione). Dr grescht Aadeil hän do
Italiener (528.318), Pole (384.808) un Grieche (294.891). Dr Aadeil vu dr
europäische Staatsburger us Nit-EU-Länder (3,2 Millionen) isch dur Migration us
em ehmolige Jugoslawie (rund ei Million) un us dr Staate vu dr ehmolige
Sowjetunion in dr 1990er-Johr hecher wore. 2007 hän 113.030 Persone di dytsch
Staatsburgerschaft (vgl. 2006: 124.566) dur Yyburgerig iberchuu.

Dodermit lyt dr Gsamtaadeil vu dr Bevelkerig mit Migrationshintergrund bi rund
18,7 Brozänt (15,4 Millione),, wäge däm cha mer di ethnisch Zämmesetuzig vu dr
Bevelkerig nimi eifach iber d Nationalitete erfasse. E gwisses Maß an Yywanderig
wird vu dr Bolitik gwinscht wäg em Ruckgang vu dr Geburtezahl un dr negativi
demografische Entwicklig go di sozial Absicherig vu dr Bevelkerig nit z gfehrde,
wie hoch die Zueweanderig aber soll syy isch umstritte, wel s soziali Spannige
chennte zueneh.

Aagstammti ethnischi Minderheite sin Däne (je no Definition un Quelle rund
15.000 bis 50.000), Frise (rund 50.000 Nordfriise un 2500 Saterfriise), Sorbe
(rund 60.000) un Sinti (rund 70.000).

Z Dytschland wird Religionsfrejheit as Grundrächt garantiert. S Verhältnis vu
Religion un Staat wird dur d Artikel 136 bis 139 vu dr Weimarer Ryychsverfassig
(WRV) greglet, wu dur Art. 140 GG Bstanddeil vum Grundgsetz sin. Doderno giltet
näbe dr Religionsfrejheit di wältaaschauli Neutralität vum Staat un s
Sälbschtbstimmigsrächt vu dr Religionsgmeinschafte. Uf däre Grundlag isch s
Verhältnis vu Religionsgmeinschafte un Staat partnerschaftli, s git kei strikti
Dröännig vu Chilche un Staat wie im Laizismus, derfir Verflächtige in vile
soziale un schuelisch-kulturälle Beryych, zem Byschpel iber chilchligi, aber
staatli mitfinanzierti Dregerschaft vu Chinderschuele, Schuele, Chrankehyyser
oder Bflägeheim. S beruefe sich au ne baar dytschi Barteie uf di chrischtli
Dradition vum Land. Di chrischtlige Chilche bsitze dr Status vu Amtschilche, si
sin doderno kei staatligi Inschtitutione, aber Kerperschafte vum effetlige
Rächt.

D Mehrheit vu dr dytsche Staatsburger ghert ere chrischtlige Konfession aa:
Remisch-Katholischi Chilche 30,7 Brozänt (vor allem z Wescht- un Siddytschland,
Stand: 31. Dezämber 2008) (0,3 % weniger wie im Vorjohr), Evangelischi Chilche z
Dytschland (Lutheraner, Reformierti un Unierti) 29,9 Brozänt (vor allem z
Norddytschland, Stand: 31. Dezämber 2008), (0,3 % weniger wie im Vorjohr),
orthodoxi chilche un orientalischi Chilche insgsamt 3 Brozänt, Neuapostolischi
Chilche 0,44 Brozänt, Zyyge vu Jehova 0,2 Brozänt un e gringe Aadeil vu
Aagherige vu chrischtlige Frejchilche. D Aazahl vu dr Gottesdienschtbsuecher
isch dytli gringer wie d Aazahl vu dr Chilchemitglider. Durschnittli fascht 3,4
Millione Mänsche (oder 4,1 Brozänt vu dr Gsamtbevelkerig) hän anne 2008 an dr
Sunndig d Gottesdienscht vu Katholische Chilche bsuecht, 2007 ei Million (oder
1,2 Prozent vu dr Gsamtbevelkerig) die vu dr Evangelische Kirche.

39,4 Brozänt vu dr Gsamtbevelkerig ghere keire vu dr boode große
Religionsgmeinschafte aa; in dr neje Länder lyt dää brozäntual Aadeil zwische
67,7 Brozänt (Thüringe) un 81,7 Brozänt (Sachse-Anhalt), Mittelwärt 75,4
Brozänt. D DDR het e atheistischi Wältaaschauig propagiert un vermittlet gha un
dr Chilchenuusdritt gferderet. In dr alte Bundesländer isch dr Aadeil an dr
Gsamtbevelkerig, wu nit zue dr boode große Chilche ghere, dytli niderer: zwische
23,6 Brozänt z Bayern un 71,2 Brozänt z Berlin – des aber mitsamt em ehmolige
Oscht-Berlin.

Islamischi Gmeine hän rund 3,2 Millione Mitglider (3,9 Brozänt vu dr Yywohner),
in dr Hauptsach mit ere uusländische Härchumft, dodervu mittlerwyyli aber rund
732.000 dytschi Staatsaagherigi (fascht 0,9 Brozänt vu dr dytsche Staatsburger);
9,1 Brozänt vu allne Chinder, wu 2004 uf d Wält chuu sin, hän muslimischi
Eltere.

As Dachverband fir di vile islamische Organisatione z Dytschland isch dr
Koordinierigsrot vu dr Muslime z Dytschland grindet wore.

D Dytsch Buddhistisch Union goht vun ere Zahl vu 250.000 aktive Buddhischte z
Dytschland uus, d Helfti dodervu yygwandereti Asiate. Des entspricht 0,3 Brozänt
vu dr Bevelkerig.

106.000 Persone vu dr Bevelkerig ghere jidische Gmeine aa. Syt dr 1990er Johr
hän die ne Zuewachs dur Zuewanderer us Oschteuropa, vor allem us dr Ukraine un
us Russland. No Frankryych un em Vereinigte Chenigryych het s z Dytschland di
drittgrescht jidisch Gmeinschaft vu Europa.

Bstimmti chrischtligi Chilche un di jidische Gmeine erhebe vu ihre Mitglider e
Chilchestyyr, wu dr Staat gege ne Ufwandsentschädigung yyziet un an di jewyylige
Chilche bzw. an dr Zäntralrot vu dr Jude z Dytschland) wyterleitet.

D Bundesrepublik Dytschland bstoht us 16 Glidstaate, wu offiziäll Länder gnännt
(umganssprochli zmeischt Bundesländer). D Stadtstaate Berlin un Hamburg bstehn
uusschließli us dr glyychnamige Gmeine un sin dodermit Einheitsgmeine. Di Frej
Hansestadt Breme giltet as Stadtstaat, s Land bstoht aber us dr zwoo Gmeine
Breme un Bremerhave.

D Gmeine sin di chleinschte sälbschtändige Bietskerperschaft vu dr bolitische
Gebietsgliderig. Si regle alli Aaglägeheite vu dr ertlige Gmeinschaft
eigeverantwortli un hän s Rächt vu dr kummunale Sälbschtverwaltig (Art. 28 Abs.
2 GG). Si sin, abgsäh vu dr meischte chreisfreje Stedt, in Landchreis un andere
Gmeiverbänd zämmegfasst. Chreis un Gmeine unterligen em Kommunalverfassigsrächt
vum jewylige Land un sin wäge däm bundeswyt ganz unterschidli organisiert. Nume
d Chreisstadt as Verwaltigssitz vun eme Landchreis findet sich dytschlandwyt. D
Einheitsgmeine Berlin un Hamburg sin as Stadtstaate glyychzytig au Länder.

Di erschte Sydler sin scho im 1. Johrhundert vor em Christus nochgwyse. Es sin
germanischi Sydler gsi. D'Römer hän's nit gschafft, es z erobere und hän zum
Bispyl di bekannti Schlacht am Teutoburger Wald verlore. Im 5. Johrhundert sin
d'Germane sälber ins Römisch Rych ydrunge und ghöre zu de Verursacher vo sinem
Undergang.

Im 5. Johrhundert isch s Frankerych gründet worre. Scho im Johr 498 hän d'Franke
s Christetum agnoh; sällemols isch de Chlodwig I. de Herrscher gsi. Spöter,
under em Karl im Große, wo im Johr 800 weströmische Kaiser worre isch, hät s
Frankerych blieht; noch sinem Dod isch es aber zerfalle. 843 hät de Ludwig de
Dütsch s Ostfränkische Rych gründet.

Größeri Städt hän sich im 10. und 11. Johrhundert afange bilde. Im 12.
Johrhundert hät d'Ostkolonisation agfange.

Nochdëm de Martin Luther im Johr 1517 sini 95 These veröffentligt hät, hät
d'Reformation agfange. Vo de Glaubes-Chrieg in de Folgezit isch de Drißigjöhrig
Chrieg (1618 bis 1648) de gröscht gsi; ihn hän numme zwei Drittel vo de
Bevölcherig überläbt. Er hät im Johr 1648 mit em Westfälische Fryde uffghört. Zu
säller Zit hät "Dütschland" uss öbbe 300 Einzelstaate bstande.

Preuße isch vom 17. bis 19. Johrhundert züe-n-re Großmacht uffgstyge; bsunders
yflussrych sin de Friedrich I. und de Friedrich de Groß gsi. De preußisch
Ministerbräsidänt Otto Bismarck isch es gsi, wo zum erschte Mol e dütsche Staat
als Eiheit gründet hät: noch sine erfolgryche Chrieg gege Östrych, Dänemark und
Frankrych, wo-n-er zwüsche 1864 und 1871 gfiehrt hät, isch s Dütsch Rych
entstande. Durch dä groß Staat hät z Europa s Glychgwicht nümmi chönne bhalte
werre, was mit Uslöser vom Erschte Wältchrieg gsi isch.

Nochdëm Dütschland de Erscht Wältchrieg verlore hät, isch 1918 bi de
Novämberrevolution de Kaiser gstürzt worre; d'Weimarer Republik isch gfolgt.

In säller Republik isch s Volk aber wäge de hoche Reparaturchoste, wo Dütschland
hät mieße zahle, wägem Verlust vo Elsass-Lothringe an Frankrych und
d'Wältwirtschaftskrise (ab 1929) unzfryde gsi. Des hät dezüe bydrage, dass de
Adolf Hitler an d'Macht hät cho chönne; er hät systematisch de Zerfall vo de
Weimarer Republik agsträbt (Ufflösig vo Gwerkschafte, Verbot vo Parteie,
Verfolgig vo Gegner, Konzendrationslager). Er hät au vor allem d'Jude, aber au
Zigüner, Kommuniste und anderi in Konzendrationslager bringe und döte lo. 1938
sin Östrych und s Sudeteland an Dütschland agschlosse worre, 1939 hät de Hitler
d'Tschechoslowakei bsetzt. Durch d'Bsetzig vo Pole am 1. Septämber 1939 isch de
Zweit Wältchrieg usbroche. In sällem sin ca. 55 Millione Mänsche umcho; 6
Millione devo sin Jude gsi. Erscht wo Dütschland am 8. Mai 1945 komblätt hät
ufgee mieße, hät de Chrieg e Änd gha.

Noch em Änd vom Chrieg isch Dütschland in vier Bsatzigszone ydeilt worre (lüeg
Bild). Östrych und d'Tschechoslowakei sin befreit worre. Dütschland hät vyl Land
an Pole verlore; vyli Ostdütschi sin zur Flucht zwunge worre. Durch
d'Feindligkeit zwüschem Oste und em Weste isch e gmeinsame Staat nümmi möglig
gsi. D'Sowjetzone isch im Johr 1949 zu de DDR worre, di drei andere zu de
Bundesrepublik Dütschland.

Noch em "Wirtschaftswunder" isch d'Bundesrepublik züe-n-re große Industrymacht
worre. S Land isch 20 Johr lang vo Konservative regiert worre; under anderem
durch d'68er-Bewegig hät's e bolitischi Wändi gee und d'Sozialdemokrate hän bis
1982 regiert. Ab 1982 isch d'Bundesrepublik widder vo de Christdemokrate gfiehrt
worre, wo 16 Johr lang blybe sin.

In de DDR isch uss de Parteie SPD und KPD d'SED bildet worre. In Alähnig an
d'Sowjetunion isch e sozialisdische Staat entstande, wo e Blanwirtschaft gha
hät, D'SED hät di absoluti Macht gha. E Volksuffstand am 17. Juni 1953 isch
erfolglos blybe.

Im Johr 1971 isch de Erich Honecker Parteichef vo de SED worre, ab 1976 isch er
Staatsvorsitzende gsi.

In de 80er-Johr hän d'DDR-Bürger afange uss de DDR usreise. Säll hät d'Öffnig vo
de Gränze zur Folg gha; de Honecker isch gstürzt worre. D'Bundesländer
Meckleburg-Vorpommere, Brandeburg, Sachse, Thüringe und Sachse-Ahalt sin
widderhergstellt worre.

Vo 1998 bis 2005 isch de Gerhard Schröder i-n-re rot-griene Koalition
Bundeskanzler gsi. Sit em 2005 isch d Angela Merkel Bundeskanzlerin, vo 2005 bis
2010 an de Spitze von ere große Koalition (SPD und CDU), sit em 2010 an de
Spitze von ere Koalition vo CDU und FDP.

Di hüttige tüütsche Dialäkt lönd sich grob in drüü Gruppen iiteile.
S'Nidertüütsche im Norde isch a de zweite Luutverschiebig nöd beteiliged gsii.
D'Gruppierig vom Nidertüütsche als Tüütsch isch soziolinguistisch begründed. I
de früe Neuziit het sich s' Niderdiitsche langi Ziit nebet em Hochdiitsche als
Schriftsproch behauptet. Erscht ab em 17. Johrhundert isch es allmählich us dere
Rolle verdrängt worre, well die bildete Liit zum Hochdiitsche ibergange sind. E
Zentrum vom niderdiitsche Buechdruck isch Lübeck gsi. Vo Borchling und Claussen
giits e dreibändigi Niederdeutsche Bibliographie zu den niderdiitsche Druck vor
1800.

S'Mitteltüütsche isch vom Nidertüütsche dur d'Benrather Linie (maken/machen
Isoglosse) abgränzt, und beinhalted Ripuarisch, Moselfränkisch, Rhyfränkisch,
Thüringisch, Obersächsisch und Schlesisch. S'Obertüütsche isch vom
Mitteltüütsche dur d'Speyerer Linie (Appel/Apfel Isoglosse) abgränzt, und
beinhalted s'Bairisch (z Bayern un in Österriich), s Süd- und Oschtfränkisch und
s Alemannisch.

Mittel- und Obertüütsch werded au underem Begriff Hochtüütsch zämegfasst.
Dademit häd de Begriff zwei underschidlichi Bedüütige: Einersiits bezeichnet
Hochtüütsch die geographisch hööcher glägne Dialäkt, wo a de zweite
Luutverschiebig teilgnoo händ. Anderersiits bezeichnet Hochtüütsch aber au di
Tüütschi Standardspraach, wo sich sitem 16. Jh. usepildet hät.

Rund 43,63 Millione Persone sin 2007 erwerbsdätig gsi. Dodevo hän 0,9 Brozänt im
brimäre Sektor gschafft, 29,6 im sekundäre und 69,5 im terziäre. 8,2 Brozänt vo
de Dütsche sin im Mai 2009 arbetlos gsi.

Mit 70 Brozänt schafft d'Mehrheit vo de Beschäftigte vo Dütschland in
mittelständische Undernämme.

Im Johr 2005 sin 579,4 Kilowattstunde Strom broduziert worre, de Verbruch isch
bi 545,5 Milliarde gläge. 61,43 Milliarde kWh sin exportiert und 56,86 Milliarde
importiert worre. Öbbe 30 Brozänt vom Energyverbruch wird durch Chernchraftwerk
deckt.

Im düütschsprachige Spraachruum gits vil bekannti Schriftsteller. Zu de
Klassiker zelt öppe de Johann Wolfgang Freihärr vo Goethe.

De Friedrich Schiller isch bekannt worde mit sinere Theater-Version vom Wilhelm
Tell. Für Erwachsnigi und Chind häd de Erich Kästner gschribe. Näbed all dene
gschtorbnige Schriftsteller gits ano settig wo no läbed. D'Cornelia Funke
schriibt Chinder- und Jugendbücher und häd en groose Erfolg demit.



https://als.wikipedia.org/wiki/USA

Di Verainigte Staate (änglisch United States, churz U.S., US), offiziäll
Verainigti Staate vu Amerika (englisch United States of America; abgchirzt
U.S.A., USA), au Amerika (änglisch America), sin e demokratische Staat z
Nordamerika. Är umfasst 50 Bundesstaate, Hawaii un chlaineri Ussebiet ligen im
Pazifik bzw. in dr Karibik. D Hauptstadt isch Washington, D.C., di grescht Stadt
New York City.

Di Verainigte Staate sin vu dr Flechi mit 9,83 Millionen Quadratkilometer här no
Russland un Kanada un vu dr Bevelkerig här mit rund 314 Millionen Yywohner no
China un Indie dr drittgrescht Staat vu dr Wält.

Di Verainigte Staate hän e gmainsami Gränze mit Kanada, wu insgsamt
8.895 Kilometer lang isch (dodervu rund 2.477 Kilometer zwischen Alaska un
Kanada), un mit Mexiko, wu 3.326 Kilometer lang isch. D Gsamtlengi vu dr
US-Landesgränze lyt bi 12.221 Kilometer. D Kischtelinie am Atlantik, am Pazifik
un am Golf vu Mexiko umfasst insgsamt 19.924 Kilometer.

Dr Staat het e Landflechi vu 9.161.924 km², doderzue cheme 664.706 km²
Wasserflechine, so dass es e Staatsbiet vu 9.826.630 km² drus git.

D Nord-Sid-Uusdehnig zwische dr kanadischen un dr mexikanische Gränze lyt bi
rund 2500 Kilometer, d Uusdehnig zwischen Atlantik un Pazifik bi rund
4500 Kilometer. Dr Hauptdail vum Land lyt eppe zwisch em 24. un em 49. nerdlige
Braitegrad un zwisch em 68. un 125. weschtlige Lengegrad un isch in vier
Zytzonen yydailt.

S Biet wyst e dytligi Gliderig uf. Gebirgsztig wie di vulkanische Kaskadechette,
d Faltegebirg vu dr Rocky Mountains un dr Appalachen vu Nord no Sid. Derwylscht
s uf ihre Wättersayte uusdehnti Wälder het, het s in ihrem Windschatte riisigi
Druckebiet mit Wieschten- oder Graslandschafte (Prerie). D Flusssschtem vu dr
Verainigte Staate, wie die vum Mississippi un Missouri hän scho frie ne dihcti
Bsidlig megli gmacht, derwylscht di druckene Regione drumume bis hite dinn
bsidlet sin.

Z Alaska herrscht arktisch Klima, d Gebirg sin au di Hegschte vu dr Verainigte
Staate (Denali, 6195 Meter).

D Biet an dr Ostkischte bis zue dr Große See sin bi ins 19. Johrhundert seli
stark bewaldet gsii, d Weschtkischte im Berych vum gmäßigte Rägewald mit zum
Dail extrem hoche Baim mit Wuchshechine vu iber 100 Meter. Vu däne Flechine sin
nume no wenig, wie d Redwoods oder dr Hoh-Rägewald blibe. Großi Flechine sin zue
Ackerland umgwandlet oder zueböue wore, e große Dail sin hite Nutzwälder. Au d
Artevylfalt vu dr druckene Graslandschaften isch im Zug vu dr landwirtschaftlige
Nutzig stark reduziert wore. Schutzbiet un -maßnahme hän aber derzue gfiert, ass
e Hufe vu dr 17.000 Gfäßpflanzenarte hän chenne grettet wäre. Nume Hawaii wyst
1.800 Blietepflanze (Decktsomer) uf, wu ne Huffe dervu endemisch sin.

Rund 400 Suger-, 750 Vogel- un 500 Reptilien- un Amphibienarten un dytli iber
90.000 Insektenarte bilde ne Dail vu dr Fauna, doderby sin bedrohti Arte syter
anne 1973 dur en aige Gsetz gschitzt.

Fascht 80 Brozänt vu dr Amerikaner hän anne 2000 in stedtische Biet gläbt. Im
Johr 2006 hän 254 Ort iber 100.000 Yywohner ghaa un s het 50 Metropolregione mit
iber aire Million Yywohner gee. Di greschte Metropolregione sin 2006
New York City (18,6 Millione), Los Angeles (13 Millione), Chicago
(9,5 Millione), Dallas (6 Millione), Philadelphia (5,8 Millione), Houston
(5,5 Millione) un Phoenix (4 Millione) gsii. D Hauptballigsryym lige zwische
New York un dr Große See, z Kalifornien un z Arizona un z Texas un in gringem
Maß au z Florida.

Wo 1492 de Kolumbus Amerika entdeckt het isch de ganz Kontinent no vo Indianer
bewohnt gsi. Mit grosse Müeh hiina aber t Europäer 1609 Jamestown, Virginia
gründet. Vorhär sina die meischte Kolonie gæng umi zerstört worde, wahrschinlech
vo de Indianer, das isch aber nid ganz sicher.

Mit de Jahrzähnt sina de ging meh Europäer uf Amerika uusgwanderet u sina ging
witter i z Landesinnera vortrunge. T Indianer wo dete gläbt hii, hii si uf
brutali Art u Wiis entwäder vertrübe oder "abgschlachtet". Di drüü Länder
England, Frankriich u Spanie hina a regurächte Wettkampf gfüert mit nüwe Kolonie
gründe. Das het natürlech u zu Spannige gführt. Verschideni Kolonie hi ab und
zue umi Bsitzer gwächlset.

Allmählich hi t Amerikaner as iigeständigs Land afo sii. So hiisi t
Unabhängigkiitserklärig verfasst was zumena Chrieg mit England gfüehrt het.
Frankrich het denn t Amerikaner unterstützt, wüu t Franzose a Schwächig vom
übermächtige England hii wöle haa. 1783 isch de Chrieg fertig gange u im Vertrag
vo Paris het England Amerika asena eigena Staat anerkannt.

Im Luuf vode Zit het sich de Norde u de Süde vo de Vereinigte Schtaate
unterschidlech entwicklet. Im Norde hetts a huufe Industrie ghäbe, im Süde a
huffe Landwirtschaft. T Lüt im Norde sina ehnder liberau u gäge d Sklaverei gsi,
die im Süde ehnder konservativ u hi Sklave wöle, dasi ide Landwürtschaft uf die
Gratis-Arbiitschräft agwise gsi sin. Dä Konflikt het de Höhepunkt im
Sezessionschrieg vo 1861-165 ghäbe. I dem Chrieg het de Norde gäge Süde kämpft.
De Norde het de Chrieg gwune, da si bevöukerigsmässig u o würtschaftlech im Süde
starch uberläge gsi sin. So isch t Sklaverii im Süde ufghobe cho und ali Bürger
sina gliichgsetzt cho. As par Jahr lang het de Norde de Süde ono bsetzt ghaute,
bis wo di Gsetz vode Gliichberächtigung dürgsetzt gsi sin.

Wo sich de Norde usum Süde umi zruggzoge het, het de Süde 1876 sofort as
Rassetrennigsgsetz ersteut. Churz zämegfasst besiit das Gsetz "separate but
equal" - trennt aber gliich. Das Gsetzt het derzue gfühert dass di Schwarze usde
wissi Gseuschaft verdrängt cho sin. Nach grosse Protescht, angfüert vom Marin
Luther King. Ersch im 1954 het de Supreme Court das Gsetz uufghobe, ide
nächschte 10 Jahr hets aber no ging Rasseunrue gä.

Abde zweiti Häufti vom 19. Jahrhundert isch d Industrialisierig ging stercher
cho, t Würtschaft isch sehr starch gwachse. T Lüt hii gluubt, dass das Wachstum
ging würt witter ga u hiina a huffe Gäud i Aktie investiert. Plötzlech hiina
aber Unternäme Absatzproblem becho wüusi z füu produziert hii. T Lüt hi
plötzlech gse, dases so nüme cha witter ga. As du a Massepanik gä und t
Börsekurse sina im frie Fau gfalle. Dä Börsekrach isch a iim inzige Tag
passiert: de schwarz Fritig im Oktober 1929.

Die Würtschaftskriise wo gfougt isch het sich o uf Europa uuswürkt u us de
Amerikanische Würtschatfskriise isch di erschti Wäutwürtschaftskriise entstane.
Amerika het sich ersch umi vouständig erhout ghäbe, wo si wärent um 2.
Wäutchrieg massiv hii afa uufrüschte.

Nach um 2. Wäutchrieg isch de Chaut Chrieg gsi. Das isch a gwautlosa Chrieg gsi
zwüschet um Weschte mit de Vereinigte Schtaate un um Kommunismus im Oschte mit
Russland us Füehrer. De Chaut Chrieg isch parmau glii eskaliert aber de jusch
Chrieg isch zum Glück nie uusbroche. De Chaut Chrieg isch ersch 1991 z endi
gange, wo t Sowjetunion sich uuflöst het.

T USA het o hüt ono die sterchtschti Würtschaft vo de Wäut doch bechunnt vo
China u vo Indie Konkurränz.

D Amtssprach i de USA isch de facto Änglisch und d Hauptstadt isch Washington,
D.C..



https://als.wikipedia.org/wiki/Frankreich

Frànkrich (uff frànzeesch la France, staatlich de République française) ésch e
Lànd im weschtlich Europa. Es het ebbs meh àls sechzich Millione Inwohner un
ésch mét 543.965 km² nooch Russland un d Ukraine s drittgreescht Lànd vun
Europa. So nennt mers öi de Grande Nation un weje sini Form s „Hexagon“. Mét
sini Küschte éschs des einzigscht Lànd vun Europa, wie vun dNordsee unm Atlantik
bis zuem Méttelmeer éwwr de gànz Kontinent driwwrlàngt. De nationàli Sprooch, s
Frànzeesch ésch de constitütionelli „Sprooch vun de Republik“, awwer s gibt öi
noch 77 Regionalsprooche wo ken offiziell Status hàn.

Dä Deil vu Frankriich, wu uff em europäische Festland litt (France
métropolitaine), erstreckt sich in Nord-Süd-Richtig vum Ermelkanal bis zum
Mittelmeer, in Ost-West-Richtig vum Rhii bis zum Atlantik. Nochberländer sin im
Uuhrzeigersinn vu Norde us Belgie, Luxeburg, Dütschland, d'Schwiz, Italie,
Monaco, Spanie un Andorra. Äne vum Ermelkanal im Norde gränzt au s Vereinigt
Chönigriich an Frankriich. Ußerdemm ghört e Reihe vu Insle zu Frankriich, di
gröschti devuu isch Korsika.

Durch d'Eroberige in de Vergangeheit hät Frankriich bis hütt no e baar
Übberseegebiet bhalte, wu verwaltigstechnisch dezüe ghöre wie zum Bispil
Französisch-Guayana z Südamerika. Chleineri französischi Insle finde sich in
alle dräi Wältmeer.

Frankriich hät e viilsitigi Topografii. Im Norde herrscht in Chüstenöchi s
Flachland vor, im Süde un Südoste findet mer Gebirgszüg wie s Französisch
Mittelgebirg, d'Pyrenäe un in de Französische Riviera d'Alpe. Dört isch au de
höchst Punkt vu Europa, de 4808 Meter hoch Mont Blanc.

D'Vogese un di südlig glägene Cévennes deile Frankriich hydrographisch gseh in
zwei Deil. Östlig vu de Gränze sammle d'Rhone un d'Saône s Wasser vu de
ostfranzösische Flüss ii un fließe in s Mittelmeer. De rästlig Deil vu
Frankriich ghört zum Iizugsgebiet vum Atlantik: Im Norde fließe d'Oise, d'Marne
un d'Yonne in d'Seine un witer in de Ermelkanal, d'Loire, wu im Mittelgebirg
entspringt, fließt durch d'Bretagne in de Ozean. Z Aquitanie isch d'Garonne de
wichtigst Fluss, är entspringt in de Pyrenäe un sammelt au s Wasser vu de
Westhäng vum Mittelgebirg ii. Anderi Gwässer us em Mittelgebirg fließe in
d'Dordogne un in d'Gironde. S Wasser vu de Flüss us de Ardenne un de Hochebeni
vu Lothringe lauft übber de Rhii in d'Nordsee. D'Wasserständ vu de französische
Flüss sin relatiiv gliichmäßig.

Frankriich isch en verglichswiis zentralistische Staat, unterteilt in regionali
Départements, wo unter starkem Iifluss vo Paris schtönd. Au der Staatspräsident
hett verglichswiis zu Dütschland und der Schwiiz usserordentlich grossi
Macht-Befugnis, z.B. chann er au Volksabschtimmige anordne. S Parlamänt
beschteit uus de Chammere Nationalversammlig und Senat.

Frànkrich ésch Ètat membre (Mitgliidsstaat) vum Conseil de l’Europe/Europarot,
Métbegrind´r vun de EU, vun de Euro-Zone un vum Schenge-B´reich. S ésch eins vun
finf permanent Métgliidr im Conseil de sécurité vun de V´reinti Natione, Teil
vun de (G8), gheert zuer Union latine, zuer (OCDE) un nàdirli zuer Organisation
vun de Francophonie.

D'Gränze vum hüttige Frankriich stimme all no zu'me-ne große Deil mit denne vum
hisdorische Staat Gallie zämme. Wiil's äne vu de Alpe gläge-n-isch, isch es au
als Gallia Transalpina bekannt gsi. Bis zum erschte Johrhundert vor unserer
Ziträchnig hänn numme keltischi Stämm s Gebiet bewohnt, wu uff Latiinisch gall
gheiße hänn, infolg vu de Usdehnig vum Römische Riich isch ganz Gallie vu de
Römer iignuu wore. Si hänn übberall ihri Stedt bout un sich mit de Iiheimische
vermischt. Sälli hänn di latiinischi Sproch un im 2. bis 3. Johrhundert au s
Christetum übbernuu.

Gege Änd vum 4. Johrhundert sin di germanische Stämm, wu vu Oste chuu sin, all
meh züe-n-ere Bedrohig wore. Bsunders d'Franke hänn an Bedütig gwunne un vum 5.
bis 9. Johrhundert isch s ganz Land e Deil vum Fränkische Riich gsi, was em au
zu sinem Namme verhulfe hät. De bi Witem gröscht Herrscher isch de Karl de Groß
gsi, sini Nochfahre hänn s Riich 843 in dräi Deil uffglidert. Us em
Westfrankeriich isch Frankriich wore, wu sii Namme vu de Region Île-de-France
griegt hät.

Bis 987 hänn d'Karolinger, d'Nochfahre vum Karl im Große, s Land regiert, deno
isch ihri Dynastii usgstorbe. In sällem Johr isch de Herzog vu Île-de-France un
Grof vu Paris, de Hugo Capet, zum Chönig gchrönt wore. Sini Nochfahre hänn di
große Dynastiie gründet, wu Frankriich in de Folgezit regiert hänn: d
Kapetinger, d'Valois un d'Bourbone. Als Ergäbnìs vu viile Erbfolgechrieg un
Zämmeschlüss hänn si ganz Frankriich vereinigt. S Chönigriich hät unter em
Ludwig XIV. sini Blietezit erläbbt, wu Frankriich e imense Iifluss uff Bolitik,
Wirtschaft un Kultuur vu ganz Europa gwunne hät. D'Bevölcherig isch schnäll
aagstige un hät's zum bevölcherigsriichste Land vu Europa gmacht. Zum gliiche
Zitabschnitt ghört d Kolonialisierig durch d'Franzose.

Di Französischi Revolution vu 1789 zellt zu de wichtigste Ereignìs z Europa vu
de Neuzit, si hät de Monarchii zum erschte Mol e (wenn au churzes) Änd gsetzt.
Di uffchlärerische Idee vu Philosophe hänn d'Ideal bstumme, d'Revolution isch e
wichtige Schritt in Richtig Moderni. De Sturm vu de Bastille (14. Juuli 1790)
isch hütt de Nationalfiirdig vu Frankriich. 1792 isch z Frankriich d'Republiik
usgrüefe wore.

1799 isch de Napoléon Bonaparte an d'Macht chuu. Är hät in de Folgezit fast
d'Hälfti vu Europa erobert un in andere Länder Mitglider vu siner Familie
d'Herrschaft übberloo. Erscht s Fehlschlaa vum Russlandfäldzug (1812) isch e
Schlag für en gsi, Frankriich hät in de Fräiheitschämpf vu de bsetzte Staate ei
Million Soldate verlore.

Noch de Revolution vu 1848 isch di Zweiti Republiik usgrüefe wore. Sälli isch
abber churzläbig gsi: im Napoleon sii Gschwüsterchind hät sich 1852 zum Chaiser
Napoleon III. gchrönt; dodemit hät s Zweit Kaiserriich sii Aafang gnuu. Unter de
Herrschaft vum Napoleon III. hät Frankriich sini Position z Europa gstärcht, es
hät sich schnäll entwickelt un au d'Kolonialisierig hät e Uffschwung erläbbt.
1870 hät er Frankriich züe-n-ere Monarchii mit Parlamänt gmacht, im gliiche Johr
abber isch de Dütsch-Französisch Chrieg usbroche un Frankriich hät e Niderlag
erlitte. Noch de dütsche Bsestzig vu Frankriich isch de Kaiser gfalle. 1871 isch
d'Revolution vu de Pariiser Kommuune usbroche un di Dritti Republiik isch
entstande.

Zwüsche 1870 un 1914 hät Frankriich sini Koloniie usgwitet un mit em Vereinigte
Chönigriich d'Entente gründet.

Frankriich isch us em Erschte als Siger vüregange. Im Zweite Wältchrieg isch s
Land vo 1940 bis 1944 vo Nazi-Dütschland und em Königriich Italie bsetzt ksi.
Einewäg hät's sini Koloniie in de 1950er und 1960er-Johr verlore, zum Deil noch
joorelange Chrieg gege Befreijigsbeweegige.

Noch em Zweite Wältchrieg isch di Vierti Republiik entstande, 1958 di Fümfti
Republiik, wu unter em Charles de Gaulle e neui Verfassig usgarbeitet hät.

Im Johr 1968 sin d'Maiuurüehje usbroche. E Bürgerchrieg hät zwar chönne
verhindert were, de Charles de Gaulle isch abber zruckdrätte. Nochdemm sini dräi
nechste Nochfolger in sini Füeßstapfe drätte sin, hät de François Mitterrand, wu
1981 an d'Macht chuu isch, e Reihe vu soziale Reforme duuregsetzt. Wiil sälli
abber di gsellschaftlige Problem nit hänn chönne löse, sin noch siner Amtszit di
Rächte widder stärcher wore. Vo 2007 bis 2012 isch de Nicolas Sarkozy, wu
ungarischi Wurzle hät, Presidänt gsi. Der Sarkozy hett denn nach einere Amtsziit
e Wahlniederlag gäge de jetzig Amtsinhaber François Hollande erlitte.

D'Ussebolitiik vu Frankriich isch in de 1990er-Johr maßgeblig vu de Förderig vu
de Europäische Union brägt gsi. Im Vordergrund isch d'Ussöhnig un Zämmearbet mit
Dütschland gstande. 1999 isch de Euro als Büechwährig iigfiehrt wore, di
Europäischi Verfassig hänn d'Franzose 2005 abber abglähnt.

1998 isch Frankriich mit ere multikultürelle Nationalmannschaft
Füeßballwältmeischter worde, vili Spiiler hänn iri Wurzle in de ehemolige
Kolonie gha, vor allem us Nordafrika. Trotzdäm isch di migrantischi Bevelkerig
siithär no nid ganz integriert worde: 2005 hät's Jugenduurüehje in de Banlieues,
de Ussequartiär vo Großstädt, gee und am 13. Novämber 2015 sin z Paris
Terroraaschleg verüebt worde.

Di hüttigi französischi Bevölcherig isch e Mischig, wu in erschter Linie us
Kelte (Gallier, Bretone), Aquitanier (wu vu de Baske abstamme), Römer un Germane
(Franke, Gote, Burgunder, Normanne). Denäbe hänn sich ab em 19. Johrhundert
Iiwanderer mit anderer Abstammig z Frankriich aagsidelt, wu hauptsächlig
Belgier, Italiäner, Spanier, Portugiise, Pole, Armenier un osteuropäischi Jude
gsi sin, abber au us Afrika sin Araber wie Schwarzafrikaner iigwandert.
Schätzigswis 40 Prozänt vu de Bevölcherig stammt vu einem vu denne Völcher ab,
dodemit isch Frankriich eins vu de ethnisch viilfältigste Länder vu Europa,
ähnlig wie di Vereinigte Staate un Kanada. De Aadeil vu de französische
Staatsbürger litt bi 84 Prozänt. D'Immigration stigt abber aa; d'Iiwanderer
chömme hauptsächlig us Asie un Afrika un bsunders us de ehemolige Kolonie wie
Algerie, Marokko un Tunesie.

Französisch isch einzigi Amtssproch vu ganz Frankriich. Unter de Franzose
schwätze 21 Prozänt eine vu de romanische Dialäkt bzw. Regionalsproche
(Provenzalisch, Okzitanisch). S Elsässisch un s Bretonisch were vu je 1,5
Prozänt gschwätzt, jewiils uugfähr gliich viil Sprächer hänn Katalanisch, Roma
un Korsisch. Flämisch wird vu 0,3 Prozänt vu de Bevölcherig gschwätzt, Baskisch
vu 0,2 Prozänt. Näbe sälle iiheimische sin au d'Sproche vu de Iiwanderer no
verbreitet (Portugiisisch, Arabisch, Berbersproche, Türkisch, Chinesisch,
Vietnamesisch, Khmer).

Traditionäll isch Frankriich zum gröschte Deil römisch-katholisch, sit de
1970er-Johr degege offiziell säkular. D'Religionsfräiheit isch in de Verfassig
festghalte, genau wie di andere Mänscherächt. Es regiert s Prinziip vum
Laizismùs, d. h. de Staat grift nit in d'Lehr vu de Religion ii, während
d'Religion kei Iifluss uff d'Bolitiik hät.

Frankriich behärbärgt di gröschti Gmeinschaft vu Musliim z Westeuropa. Eins vu
ihre wichtigste Zäntre isch d'Pariiser Moschee (Grande mosquée de Paris).

Landeswit hät Frankriich 478 Flughäfe, de wichtigst devuu isch de Aéroport
Paris-Charles de Gaulle, wu im Pariiser Iizugsgebiet litt. Übber sälle Flughafe
wird Pariis mit viile vu de wichtigste Stedt vu de Wält verbunde un au nationali
Flüg chömme aa. S gröscht Luftfahrtunternämme sin Air France, abber au viili
privati Unternämme bedriibe Flugverchehr. Näbe demm z Pariis gitt's no zeh großi
Flughäfe.

D'Kanäl, wu durch Frankriich gönn, hän e Gsamtlängi vu 15.000 km. De Canal du
Midi fiehrt vum Fluss Garonne, wu in de Atlantik fließt, bis ins Mittelmeer.

D Stromversorgig vo Frankriich beschtoht zu 78 Prozent uus Schtrom vom
Chärnchraftwärch-Park, wo 59 Anlage umfasst.



https://als.wikipedia.org/wiki/Wikipedia

D Wikipedia isch e Enzyklopedii mid Byydreeg, wù jeede Internet-Nutzer dèèrf
ändere oder naimen anderschd cha verwände. S Woord «Wikipedia» isch zämegsezd us
em hawaiianische Wort «wikiwiki» (schnäl) ùn em änglische «encyclopedia»
(Enzyklopedii). E Wiki isch e Website, wù d Benutzer d Syde nid nùme chene
lääse, sùndern au diräkt im Browser bearbaide.

Dr èèrschd, wù d Idee ghaa hed, s Internet z bruuche go ne gmainsami
Enzyklopedii aazleege, isch waarschyyns dr Rick Gates gsii, e Internet-Pionier,
wù si am 22. Ogdoober 1993 in eme, midlerwyyli gleschde, Byydraag in ere
newsgroup im Usenet zer Diskussion gschdeld ghaa hed. Des Projäkt, wù ùnder em
Name Interpedia häd sode laufe, isch aber nie iber s Blaanigsstadium uusechùù.
Au d s Projäkt GNUPedia, wù ane 1999 vùm Richard Stallman voorgschlaa wooren
isch, isch nid z Schdand chùù.

Im Mèèrz 2000 hed dr Internet-Ùndernäämer Jimmy Wales mid em Larry Sanger, wù
dèrd Filosofii-Doktorand gsii isch, iber d Firma Bomis e èèrschd Projäkt vùn ere
änglischschbroochige Internet-Enzyklopedii aagfange, d Nupedia. Dr
Redaktionsprozäss vù dr Nupedia isch änlig gsii wie dää vù bishäärige
Enzyklopedia. Dr Sanger isch Chefredaktèèr gsii, Autore hän sich miese bewäärbe
ùn iiri Artikle sin im e ùfwändige Peer-Review briefd woore.

Ändi 2000/Aafang 2001 sin dr Sanger ùn dr Wales ùf s Wiki-Syschtem ùfmèèrgsaam
woore. Am 15. Jäner 2001 isch s Wiki vù dr Nupedia ùnder dr aigeschdändige Adräs
wikipedia.com abruefbaar gsii, was zyderhäär as d Gebùùrdsschdùnd vù dr
Wikipedia gilded.

Uurschbringli isch d Wikipedia vùm Sanger ùf dr Nupedia as Schbaasprojäkt („fun
project“) nääbe dr Nupedia aagchinded woore. Dùr iire ùfig Prinzip hed sich d
Wikipedia aber eso schnäl endwigled, as dr Sanger ùn dr Wales sälber iberraschd
gsii sin, as d Nupedia in dr Hindergrùnd drängd ùn im Sebdämber 2003 ganz
abgschalde woore isch.

Am 15. Mèèrz 2001 hed dr Jimmy Wales in dr Wikipedia-Mailinglischt aagchinded,
as anderi Schbroochversione sole yygriichded wääre, zue dr èèrschde hän di
dydsch, di franzeesisch ùn di katalanisch Wikipedia ghèèrd. Ändi 2001 hed s d
Wikipedia scho in 18 Schbrooche gee.

Wel dr Sanger im Februar 2002 in ere Mailinglischt iberlaid hed, as vilichd bal
Wäärbig in dr Wikipedia yybländed wird, hed sich di spanisch Wikipedia
ùfgschbalde in zwai Projäkt: e Hufe Autore hän d Enciclopedia Libre Universal en
Español nèi grinded, wel si nid mid Wäärbig yyverschdanded gsii sin. Go wyderi
Abschbaldige verhindere, hed dr Jimmy Wales derno aagchinded, as d Wikipedia au
wyder wäärbefrèi blybd.

D Adräs vù dr Website isch derno vù wikipedia.com gändered woore ùf d
Top-Level-Domain .org, wù uusschlieslig fir nid-kommerziälli Organisatione
voorgsää isch.

Am 20. Juni 2003 hed dr Wales d Grindig vù dr gmainnizige Wikimedia Foundation
aagchinded ùn hed dääre d Namensräächd ibergee, wù äär sälber ghaa hed, zem Dail
au dr Bomis.

D Wikipedia hed scho ne baar Bryys gwùne, ù. a. im Mai 2004 e Prix Ars
Electronica un e Webby Award, 2005 dr Grimme Online Award ùn 2006 dr LeadAward
as „Webleader vùm Joor“, derzue dr OnlineStar in dr Kategorii „News“. 2008 hed d
Wikipedia dr Quadriga-Bryys griegd, dr Jimmy Wales hed dää am 3. Okgdoober 2008
in dr Berliner Komische Oper endgeege gnùù. S Bryysgäld vù 25.000 Euro isch an d
Wikimedia Deutschland gange.

Wù dr elsässisch Informatiker Alexis Dufrenoy («Benutzer:Traroth») im Sebdämber
2003 bi dr Wikimedia Foundation aafrogd hed, eb s au meegli wäär, e Wikipedia ùf
Elsässisch aazleege, hed s zèèrschd e hizigi Diskussion in dr
Wikipedia-Gmainschafd gee: Bruuchd s jez au no ne Wikipedia in alne Dialäkt?
Èèrschd wu sich dr Jimmy Wales perseenlig derfiir uugschbroche ghaa hed, isch dr
Wääg frèi gsii. Am 13. Novämber 2003 isch d elsässische Wikipedia grinded woore.
Wel noch aim Joor in däre elsässische Wikipedia no nid vyyl glofe isch, isch si
im Sebdämber 2004 zue re Wikipedia vù alne alemannische Dialäkt uusgwyded woore.

D alemannisch Wikipedia isch zyderhäär e Projäkt fir ali Inträssierte rùnd ùm dr
Boodesee. Ali, wù Alemannisch schwäze (vù Dydschland, us dr Schwyz, vù
Eeschdryych, us em Liechteschtei, em Elsass oder sùnschd naimen in dr Wäld)
chene hie in iire Schbrooch bzw. iirem Dialäkt Artikel schryybe, verbesere oder
au us dr hoochdydsche Wikipedia in s Alemannisch iberseze go di alemannische
Dialäkt ùfzwäärde ùn hälfe, si au in dr Regione usserhalb vù dr Schwyz z
erhalde.



https://als.wikipedia.org/wiki/Vereinigtes_K%C3%B6nigreich

Ds Vereinigte Königriich (engl.United Kingdom abkürzt UK) oder i de Langform
Vereinigts Königriich Grossbritannie u Nordirland isch en Staat mit ere
konstitutionelli Monarchii im Nordweschte vo Europa.

Dr gröschti Inselstaat vo Europa besteit us de Landesteil Wales, England u
Schottland uf dr Insle Grossbritannie u us Nordirland. Ds UK isch 1920 bildet
worde, wo d Republik Irland unabhängig worde isch. Im dütsche Sprachrum (so ou
hie) wird dr Name meischt als Vereinigts Königriich, Grossbritannie oder England
verchürzt. Allerdings bezeichne die Näme nume verschideni Teil vo der Insel.
Unter Grossbritannie versteit me d'Houptinsel, wo England, Schottland u Wales
lige, aber nit s'benachbarte Nordirland. Ungünschtig isch hingege d'Bezeichnig
England. Zwar isch England dr gröschti Teil, aber ebe nur en Teil vom United
Kingdom.

Woher das Gross in Grossbritannien stammt, wird klar wenn mes in Französisch
aluegt: Grande-Bretagne. Allerdings im Unterschied zu de Bretagne im Dütsche. D
Bezeichnig Britannia hingege stammt us em Wortschatz vo de Urengländer, em
keltische Birth, was vilfarbig oder gfleckt bedütet.

Ds Klima vo Grossbritanie u Nordirland variiert, isch aber gmässigt. Es isch
ufgrund vom Golfstrom erheblich wärmer als in Gebiet uf em glich Breitegrad
(z.B.Polen). Allgemein isch ds Klima im Süde wärmer und drochener als im Norde.

Dr Wind chunt houptsächlich vo Nordweschte, vom Atlantische Ozean her. Während
me als dr Hälfti vom Jahr isch dr Himmel bewölkt. Ds Land isch relativ selte vo
Naturkatastrophe betroffe, vor allem im Winter chöi allerdings starchi
Sturmwinde und Überschwemige uftrete.

D Regemengi betreit im Norde durchschnittläch 1000 Millimeter im Jahr, im Süde
700 Millimeter. D'Grafschaft Essex isch die trochenschti Gegend, obwohl a über
100 Tage im Jahr Rege fällt. Dr Loub-und Mischwald, wo früeher wit verbreitet
gsi isch, isch uf 8% zrugdrent worde.

Dr gröschti Teil vo England besteit us flache Ebene. E imaginäri Linie zwische
de Flüss Tees und Exe teilt England in en arg flache und ine eher hügelige Teil.
Di wichtigschte Gebirgskette von Nord nach Süd sind: Cumbrian Mountains,
d'Pennines, dr Peak District, d'Cotswolds und d'Chilterns. Die wichtigschte
Flüss sind: Themse,Severn,Trent,Great Ouse und Humber. Di gröschte Städt sind
London,Birmingham,Manchester, Sheffield, Liverpool, Leeds, Bristol und
Newcastle-upon-Tyne.

Wales isch abgseh vore flache Ebeni im Süde sehr hügelig. Dr höchschti Berg isch
dr Snowdon, 1.085 meter Hoch. Nördlich vom Feschtland liegt d'Insel Anglesey.
Die gröscht Stadt isch Cardiff a dr Südküschte.

Nordirland umfasst dr Nordöschtlich Teil vo dr Insel Irland. Ds Gländ isch
hügelig. Ziemlich exakt i dr Mitti liegt dr Lough Neagh, dr Gröschti Binnesee vo
de Britische Insle. Die wichtigschte Städt sind Belfast und Derry.



https://als.wikipedia.org/wiki/Spanien

S Königriich Spanie isch e Staat im Südweste vo Europa, wo de gröschti Deil vo
de Iberische Halbinsel iinimmt. D Hauptstadt vo Spanie isch Madrid. Wiiteri
wichtigi Städt sin Barcelona un Valencia.

Zu Spanie ghöre no d Baleare, d Kanare un zwei Exklave uf nordafrikanischem
Gebiet, Ceuta und Melilla. Spanie hät ungefähr 47 Millione Iiwohner. Politisch
gseh isch es ä parlamentarischi Monarchie. Staatsoberhaupt isch de König, im
Moment Felipe VI. Regierigsschef isch de Ministerpräsident, im Moment de Mariano
Rajoy Brey.

S Wort „Spanie“ un di spanischi Bezeichnig „España“ chömme vum römische Namme
Hispania. Wiil sälle kei latiinische Ursprung hät, sin verschideni Theoriie zu
siner Härchumft entstande, nit wenigi devuu sin umstritte.

D'Verwändig vum Namme für boliitischi Zwäck hät mit de westgotische Zit
aagfange. Au übber d'Entstehig vum Wort español gitt's verschideni Aasetz. Eine
devuu bout uff de Datsach uff, dass d'Ändig -ol für di frankoprovenzalische
Dialäkt charakterisdisch, in de Sproche uff de Iberische Halbinsle degege sälte
isch, si säi sällewäg friehstens im 9. Johrhundert vu de Pilger iigfiehrt wore,
wu uff Santiago de Compostela greist sin.

Spanie nümmt de Großdeil vu de Iberische Halbinsle ii. Dezüe ghöre no zwei
Inselgruppe, nämmli di Kanarische Insle im Atlantik un di Balearische Insle im
Mittelmeer, di beide nordafrikanische Stedt Ceuta un Melilla, d'Insle Alborán
vor de nordafrikanische Chüste un e Reihe vu Insle vor de Chüste vu de Halbinsle
sälber. Witeri chleineri Bsitzige sin unter anderem d'Islas Chafarias, de Peñón
de Vélez de la Gomera un Peñón de Alhucemas, alli vor de afrikanische Chüste.

Noch de Flächi isch es s viertgröscht Land vu Europa (noch Russland, de Ukraine
un Frankriich) un s zweitgröscht Land vu de Europäische Union.

Spanie wird im Weste vu Portugal un em Atlantik begränzt, im Norde vu de
Pyrenäe, em Golf vu Biskaya un em Atlantik, im Oste un Südoste vum Mittelmeer un
im Süde vu de Stroß vu Gibraltar un em Atlantik.

S Chliima cha z Spanie je noch Region starch schwanke. De Großdeil hät e
mediterrani Brägig, säll bedrifft ganz bsunders d'Chüstezone un s Dal vum
Guadalquivir z Andaluusie, wu mildi Temperature un riichi Niderschleg im ganze
Johr ußer em Winter vorherrsche.

Spanie isch mit ere durchschnittlige Höchi vu 660 Meter zimmlig hoch gläge,
übberdroffe wird's in derre Hiisicht z Europa numme vu de Schwiz, vu Östriich,
Andorra un Liechtestei.

Im Innere isch s Relief vu de Meseta Central markant, wu de Großdeil vum
mittlere Landesdeil iinümmt un im Durchschnitt 660 Meter übber Meer litt. Im
Südweste isch d'Sänki vum Guadalquivir un im Nordoste die vum vum Río Ebro.

D Maure sind im Johr 711 is damalige westgotische Riich iedronge und händ
agfange, Land z'erobere. D'Westgote send bes i Norde ue zrogdrängt worde und vo
det här hend sie die Reconquista (Zruggeroberig) gstartet. Die Reconquista het
bes 1492 duuret, wo die letscht maurischi Stadt Granada gfalle esch. D Könige vo
Altkastille und Aragon händ sich zämä ta und all Araber vertribe. Vo de
verblibne Araber esch e Teil zwunge worde, dä katholische Glaube azne, und e
Teil esch versklavt worde. Zur gliche Zyt sind Jude vertribe worde. Au ä grosse
Deil vo de bekehrte Jude, de Marranos, hai müesse uswandere. Zur glichigi Zyt
hät de Kolumbus Amerika entdeckt.

De Christoph Kolumbus isch us Genua gsi. Damals si vili Seefahrer nach Indie mit
em Schiff gfahre und händ Pfeffer und anderi Gwürz transportiert. Meistensch hät
dä Wäg lang duret, will dä ganzi afrikanische Kontinent umfahre worde isch. De
Kolumbus hät die Idee gha, i d Gegerichtig z fahre, da hegis kä Land, damit mehr
schneller nach Indie chumt. Zerscht isch er nach Lissabon id Seefahrerschuel
gange. Nach dere Usbildig isch er em damalige portugisische König, dä Vorschlag
go unterbreite, doch dä hät in mehrmals ablitze lah. 1492 isch er dä glich
Vorschlag a dä spanische Königin go mache. Au nach mehrigimal hät si endlich Ja
gseit. So isch er am 3. August mit drei Schiff (La Pinta, La Niña und Santa
Maria) vo Palos de la Frontera (Andaluusie) us gstartet. Nach 12 Wuche hät er am
12. Oktober 1492 endlich Land entdeckt. Spöter sind vili Konquistadore gfolget,
wie de Francisco Pizarro, de Eroberer vom Inkarich, de Francisco Hernández de
Córdoba, de Hernán Cortés, wo s Aztekeriich z Mexiko eroberet het, usw.

Wäred dem Bürgerkrieg in Spanie (1936-1939) hät de Franco di Macht ergriffe. Dä
drüjährige Bürgerkrieg isch für villi Familie ä riesigi Katastrophe gsi.
Müettere händ sich müesse träne vo irne Chind. Vili sind nach Russland gschickt
worde, damit si überlebet. Jugendlichi händ müesse is Militär und wänn eine hät
nid welle is Militär, hät er is Gfängnis oder isch vo sinene Eltere erschosse
worde. Die wo hend is Gfängnis müesse sind wiit wäg gsi. D Eltere hent sie nid
chöne bsueche. Dä Franco isch e guete Fründ vom Salazar, em Diktator vo Portugal
gsii und au vom Benito Mussolini, de Hitler hingäge hät er nit mööge.
«Guernica», es Bild vom Pablo Ruiz Picasso, thematisiert de Bürgerchrieg uf e
iidrücklichi Art.

De Franco hät au wie dä Hitler ä spezielli Begrüessig gha. In Spanie hät mehr
ihn mit El Caudillo agsproche. 1972 hät di baskischi Untergrundorganisaton ETA
imene Attentat sin bescht Fründ Blanco tötet. Drü Jahr spöter isch dä Franco
gstorbe. Erscht 1978 isch Spanie zu nere Demokratii worde. S offizielli
Staatsoberhaupt isch de König Felipe VI., Sohn und Nochfolger vom Juan Carlos
I..

Spanisch isch übberall Amtssproch un wird vu 99 Brozänt vu de Iiwohner
beherrscht, dodevuu sin 89 % Müetersprochler. Dezüe chömme Sproche, wu vu de
Verfassige odder Gsetz vu de autonome Regione e offiziälle Statùs züegsproche
griegt hänn:

Z Aragón sin Katalanisch un Aragonesisch zwar keini Amtssproche, were abber vum
Sprochgsetz vu 2009 als lenguas propias originales e históricas (eigeständigi,
iiheimischi un hisdorischi Sproche) aaerkännt.

An viile Volchsfest wird de Stierchampf odder de Stierlauf usgiebt. Di
beriehmteste Arene sin Las Ventas z Madrid, Monumental z Pamplona, La Maestranza
z Sevilla un d’Plaza de toros z Valencia. De Stierchampf isch für sini Aahänger
e Chunscht, wu viil mit Eleganz un Ästethik z düe hät, während Kriitiker en als
brutal aalüege.



https://als.wikipedia.org/wiki/Fu%C3%9Fball-Europameisterschaft_2016

D Fuessball-Europameisterschaft 2016 vo de Manne isch s 15. Mol, ass das Turnier
usdräit wird. S het vom 10. Juni bis zom 10. Juli 2016 z Frankriich stattgfunde.
Zum erschte Mal hän 24 statt wie bisher 16 Mannschafte an dr Ändrunde teilgno.

Europameister isch di portugiesisch Fuessballnationalmannschaft worde, wo de
Gaschtgeber Frankrich im Final z Saint-Denis mit 1:0 n.V. gschlaa und zum
erschte Mol überhaupt e wichtige internationale Titel gwunne het.

Wo bschlosse worde isch, dass d EM 2016 met 24 statt wie bishär met 16
Mannschafte usträit wird, het d UEFA am 11. Dezämber 2008 aus wiiters
Bewerbigskriterium bstimmt, dass für s Turnier nün Stadie und wiiteri drü aus
Ersatzspiilort vorgsäh werde müesse. Drunter müesse zwöi Stadie met mindästens
50.000 Blätz si, drü Stadie met mindästens 40.000 Blätz und vier Stadie met
mindästens 30.000 Blätz.

S Bewärbigsbrozedur isch in drü Fase ufteilt worde. D Nominierig vom Gastgäber
het in dr dritte Fase stattgfunde. Am Aafang si siibe nationali Fuessballverbänd
met füf Bewerbige für d EM-Ändrunde 2016 drbii gsi. Am 2. März 2009 hei
Schottland und Wales ihre Plan für e gmeinsami Bewärbig wäge de z hooche Choste
ufgee. Zom Abgabetärmin am 9. März 2009 si no Bwerbige vo dene Vrbänd vorglääge:

D Spiilort sin di gliiche wie bi dr Fuessball-Weltmeisterschaft 1998, mit
Uusnahm vo Nantes und Montpellier. Defür chöme Nizza und Villeneuve-d’Ascq bi
Lille dezue. Im April 2014 isch s Stade de France z Saint-Denis als
Uustragigsort vom Eröffnigsmatch am 10. Juni 2016 und vom Finale am 10. Juli
2016 bstimmt worde.

In dr Finalrunde chömme jewils nur d Siiger witer, für d Mannschafte, wo verlore
häi, isch s Turnier z Änd. Witeri Platzierige werde nit usgspiilt. E „Chliine
Finale“ um Platz 3, wie bi de Wältmeisterschafte, findet auso nit statt.



https://als.wikipedia.org/wiki/Schweizerdeutsch

Schwyzerdütsch isch ä Sommelbezeichnig fyr diejenige alemannische Dialekt, wu in
dr Schwyyz un im Liechtestai gredt wärre. In sinem Buech «Was ist eigentlich
Schweizerdeutsch?» definiärt dr Arthur Baur scho im erschte Satz, dass
Schwyzerdütsch d Umgangssproch sig, wo im alemannische Teil vo dr Schwiizerische
Eidgenosseschaft allgemein gültig sig. Es sig die diräkti Fortsetzig vom Idiom,
wo die alemannische Iiwanderer mit sich brocht heige, wo sii sich in dr Schwiiz
niidergloo heige.

Der Underschid zwüschem schwyzerdütschen und den anderen alemannische Dialäkt
isch nid en Underschid im Sprachsystem (Syntax), sondern im Sprachgebruuch
(Pragmatik). Di schwyzerdütsche Dialäkt underscheide sech also nid daderdür vo
den anderen alemannische Dialäkt, das es bestimmti Merkmal oder Isoglosse gub,
wo se vo den andere Dialäkt trennti, sondern daderdür, das ds Schwyzerdütsche
fasch ohni Yschränkig als einzigi Umgangssprach bbruucht wird, während im
Räschte vom alemannische Sprachgebiet näbem Dialäkt o ds Standarddütsche bzw. ds
Französische gsproche wärde. E Folg dervo isch, das ds Schwyzerdütsche scharff
und ohni d Müglechkeit vo Zwüscheforme vom Standarddütsche trennt isch. I de
wenige Situatione, wo i d Standardsproch gwächslet wird, passiert dä Wächsel bi
vollem Bewusstsy und wird oft o thematisiert.

Das sech ds Schwyzerdütsche nid dür Merkmal im Sprachsystem uszeichnet, isch ir
Sprachwüsseschaft unbestritte. So het zum Biispiil dr Albert Bachmann im
Geographischen Lexikon der Schweiz vor iber 100 Johr gschriibe (äng am dütsche
Original agleenti Übersetzig):

Dr Rudolf Hotzenköcherle, dr Rusgäber vum Sprochatlas vu dr ditsche Schwiz,
stellt 1984 d Frog, eb noch stränge Massstäb dr Begriff Schwyzerdütsch
grächtfertigt sei. Do drzue wär noch sinere Arbet notwendig, dass e gniegendi
Azaal vo lutlige, morphologische oder lexikalische Kriterie vorhande wäre, wo im
ganze Gebiet vo dr Schwiiz, wo Dütsch gsproche wird, Gültigkeit hette. Des isch
nit dr Fall, s git aü fir ihne nit e enger-südalemannische, e eigentlich
schwiizerdütschi Sprochlandschaft. Dr stellt d Frog, wurum sich des im
Bewusstsii vu viile Schwizer trotz allem mit hartnäckiger Beharrlichkeit bhaupte
duet. Er fiährt verschiidini Antworte uf:

Schwizerditsch isch fir dr Hotzenköcherle drum e Gefühlsrealität, an däre es em
eigentlige linguistische Substrat nid ganz mangle duet. Schwizerditsch diäg dr
Haptteil vum «Südalemannische» üs mache, un dä diäg fir dr Schwizer
«erlebnismässig und herkömmlicherweise mit dem Begriff seines Landes selbst»
zämme hänke.

In sinem Lehrbuech Schwyzertüütsch stitzt sich dr Arthur Baur ufs Züritüütsch.
Des 200-Sitte-Buech het e gnapp 10-sittige Ahang ibers Bärndütsch. Dr Baur wiist
druf hii, ass s Züüridütsch in däm Buech als pars pro toto s gesamte in dr
Schwiiz gsprochene Alemannisch vertritt, er verwiist aber aü uf diä andere
Schwizerditsche Grammatike. Des Buech isch scho vor em Zweite Wältkriäg
erschiine un isch hit – stark erwitteret – alliwiil no im Handel.

Ass städtischi Mundarte d Oberhand gwinne, stosst nit iberal in dr Schwiz uf
Begeischterig. Do drzue zwoo Stimme üs em Bärner Oberland un enni vu Basel:

Linguiste händ hunderti vun Dütschschwiizer Mundarte unterschide. Di starki
topografischi Chammerig vode Schwiiz un di gringi Mobilität vo de Lüüt bis zum
Aafang vum 20. Jarhundert händ dezue gfüert, des sich d Dialäkt teilwiis seer
starch tüend unterscheide, mängmal sogar so stark, des au d Schwiizer underänand
Voschtändigungsproblem händ. So isch ds Walliserdütsch als s'süüdlichschti
Extrem düütlich verschide vo de Mittelland-Dialäkt. Näbe de untrschiadliche
Uussprache sin psunders d'Flurnäme, d'Bzeichnige fir Pflanza, Werchzüg,
landwirtschaftliche Chrempel und Ähnlichs regional starch verschide.

Vo de grosse Underteilige vom Alemannische findet me i de Schwiiz ali ussert em
Schwäbische:

Diä Unterteilige wäre nit vu allene Sprochwisseschafler glich vorgnumme – lueg
do drzue dr speziell Artikel. D Unterteilig, wu folgt, goht im Grobe noch em
Karl Bohnenberger; uf d Unterteilig vum Hochalemannische in e Oscht- un e
Weschtteil wird verzichtet, wel diä zwei Segment nit eidittig abgränzt sin;
zwische nem Wescht- un em Oschtalemannisch in dr Schwiz gits e breiti
Ibergangszon (diä Zon isch je noch Isoglosse Aargau, Luzern, Unterwalde, Uri,
Züri oder no breiter).

Ab em 19. Joorhundert hän e bemärkenswärti Azahl vo Autore uff Schwiizerdütsch
gschriibe. Die frieschte Wärch sin uff Züridütsch gschriibe worde (Johann Martin
Usteri, Jakob Stutz), starchi bärndütschi Yflüss zeige d Wärk vom Jeremias
Gotthelf wo öppe zur gliiche Zyt publiziert worde sin. Nochfolgend e Uswahl vo
de wichtigschte Schwiizerdütsch-Autore und ihrne Hauptwärch:



https://als.wikipedia.org/wiki/Russland

Russland (russisch Россия Uussproch?/i, Transkription Rossija) bzw. di Russisch
Federation (oder sältener Russländischi Federation; russisch Российская
Федерация, Uussproch?/i, Transkription Rossijskaja Federazija) isch e federative
Staat im nordeschtlige Eurasien un vu dr Flechi här dr grescht vu dr Erde. No dr
russische Verfassig sin di bode Näme Russland un Russischi Federation
glychwärtig. Russland zellt mit syne 144 Millionen Yywohner uf eppe 17 Millione
Quadratkilometer zue dr wältwyt am dinnschte bsidlete Flechestaate. D Hauptstadt
vum Land isch Moskau. As ander wichtig Zäntrum giltet Sankt Petersburg, wu
zwische 1712 un 1917 Hauptstadt gsi isch un e architektonischi un kulturälli
Brugg vu Russland no Weschteuropa bildet.

S hitig Russland het si us em Großfirschtetum Moskau, eme Dailfirschtetum vum
friejere oschtslawische Rych Kiewer Rus, zuen eme Vilvelkerstaat entwicklet, wu
iber hundert Ethnie zellt, doderby mache d Russe hite ca. 81 Brozänt vu dr
Bevelkerig uus.

Di Russisch Federation isch „Furtsetzerstaat“ vu dr Sowjetunion in
internationale Organisatione, Atommacht un ständig Mitglid vum
Wältsicherheitsrot. No dr Erholig vu dr poschtkommunistische
Transformationskrise in dr 1990er Johr ghert Russland zurzyt no dr
Chaufchraftparitet zue dr sechs greschte Volkswirtschafte vu dr Wält un giltet
as wichtigi Industrienation, wu au dur ihre Rychtum an natyrlige Ressource hochi
internationali Bedytig het.

Russland isch mit 17,075 Millione Quadratkilometer s mit Abstand flechegrescht
Land vu dr Ärd. S umfasst elf Brozänt vu dr Wältlandflechi, des entspricht
uufgehr dr Flechi vu Australien un Europa zämme. Bis uf d Trope git s alli
Klimazone.

Uf em Biet vu Russland het s e baar vu dr lengschte Fliss un dr eltscht un
diefscht Binnesee vu dr Wält (Baikalsee).

Russland het näbe dr Volksrepublik China mit 14 di grescht Aazahl vu
Nochberstaate mit ere gmainsame Gränze. D Gsamtlengi vu dr Landesgränze lyt bi
20.017 Kilometer. Russland gränzt derzue au an fimf Meer, d Kischtelinie umfasst
doderby 37.653 km.

S russisch Chärnland gränzt an d Staate Norwege (196 km) un Finnland (1340 km),
derno chunnt e churze Kischtestraife zur dr Oschtsee. Derzue dailt si Russland e
Gränze mit dr baltische Länder Eschtland (334 km) un Lettland (217 km), derno
mit Wyssrussland (959 km) un dr Ukraine (1576 km, ohni Landesgränze vu dr Krim).
S Schwarz Meer drännt di europäische Gränze vu Russland vu dr asiatische. Im
Kaukasus gränze Georgie (723 km) un Aserbaidschan (284 km) aa. Noch eme
Kischtestraife am Kaspische Meer chunnt e langi gmainsami Gränze zue Kasachstan
(6846 km). Z Oschtasie gränzt Russland zum erschte Mol an d Volksrepublik China
(rund 40 km) un derno an d Mongolei (3485 km). Derno git s zum zwaite Mol e
Gränzabschnitt zue China (3605 km). Mit Nordkorea (19 km) het s di letscht
Landverbindig zuen eme andere Staat.

Derno cheme d Kischtelinie zum Japanische Meer, em Ochotskische Meer, zum
Pazifische Ozean un zue dr Beringsee. Iber di nume 85 km schmal un 30 bis 50
Meter dief Beringstroß isch im usserschte Oschte vu Alaska drännt. Di russisch
Groß Diomedes-Insle lyt nume vier km ewäg vu dr US-amerikanische Chlaine
Diomedes-Insle. Dr gsamt nerdli Dail vum Land gränzt an dr Arktisch Ozean. Dert
lige verschideni Insle, wu zue Russland ghere, am nerdligschte s
Franz-Josef-Land.

Näb em Chärnland ghert au no ne Exklave zue Russland, dr nedrlig Dail vum
ehmolige [Ostpreußen|Oschtpreuße]], di hitig Oblast Kaliningrad. Des Biet gränzt
an Litaue (227 km) un Pole (206 km) un isch dodermit vollständig vu EU-Länder
umgee.

Russland isch in nyyn Zytzonen yydailt (vu UTC+3 bis UTC+12), doderby giltet
syter anne 2011 im ganze Land s ganz Johr d Summerzyt.

Mit 120.000 Fliss un fascht zwoo Millione See isch Russland seli wasserrych. Dr
Waldgirtel, wu zwai Drittel vu dr Flechi yynimmt, wirkt zämme mit em
Niderschlagsiberschuss as risige Wasserspycher, wu ne ganzNetz an Wasserlaif
spyst. Dr Nurdrussisch Landrugge as sy Verlengerig geg dr Ural bildet d
Wasserschaide zwisch em Wolgabecki un em Wysse Meer bzw. dr Barentssee im Norde.
Wäge dä git s kaini Wasserwäg, wu di nerdlige mit dr sidlige Randmeer verbinden.

Im europäische Dail vu Russland isch dr wichtigscht Fluss d Wolga. Si isch dr
lengscht Fluss vu Europas un verlauft uusschließli z Russland. Zämme mit ihre
beede Näbefliss Kama un Oka duet si ne große Dail vu dr Oschteuropäische Ebeni
no 3534 Kilometer zum Kaspischen Meer im Sidoschten entwässere. As Wasserwäg
isch d Wolga bsundersch wichtig, wel si Nordeuropa mit Zäntralasie verbindet. E
große Bedytig fir di slawische Staate het dr Dnepr (auch Dnjepr gnännt). Dr
Strom entstoht weschtli vu Moskau un fließt derno dur Wyssrussland un d Ukraine,
wun er in s Schwarz Meer mindet. Iber dr Dnepr-Bug-Kanal isch er mit dr
polnische Fliss Bug, Weichsel un Memel verbunde, was dr Dnepr zuen ere wichtige
Wasserstroß macht.

Di lengschte Fliss vu Russland lige z Sibirien un i färneschtlige Russland. Dr
Ob entspringt im sidsibirische Altai un mindet in s Nordpolarmeer. Dr 3680
Kilometer lang Fluss bildet – zämme mit em Irtysch – s lengscht Flusssischtem vu
Asie mit ere Gsamtlengi vu 5642 Kilometer. Dr fimftlengscht Fluss, dr Jenissei,
fließt us dr Mongolei no Norde dur Oschtsibirien un mindet au in s
Nordpolarmeer. Sy Hauptzuefluss, d Angara, isch dr ainzig Abfluss vum Baikalsee.
Dr Jenissei fiert em Nordpolarmeer alljohr iber 620 Kubikkilometer Wasser zue.
Dodermit verzaichnet er di hegscht Durflussmängi vu allne russische Fliss. Di
rund 4400 Kilometer lang Lena entspringt nume 5 Kilometer vum Baikalsee wyt
ewäg. Si fließt zerscht in nordeschtligi Richtig, biegt noch em Yyminde vum
Aldan no Norden ab un mindet in eme uusdehnte Delta in d Laptewsee, e Näbemeer
vum Nordpolarmeer. Anderi wichtigi Fliss, wu in s Nordpolarmeer minde, sin d
Petschora, di Nerdli Dwina, d Kolyma un d Indigirka.

S zwaitgreescht Flusssischtem bstoht us Amur, Schilka un Onon. S het e
Gsamtlengi vu eppe 4400 Kilometer un fiert vum Norde vu dr Mongolei in
eschtliger Richtig an dr chinesische Gränze lang zue dr Pazifikkischte. Amur un
Anadyr sin di greeschte Fliss, wu in dr Pazifisch Ozean fließe. E Huffen anderi
Strem sin as Verchehrswäg un as Energyquälle wichtig oder dienen in druckene
Regionen fir d Bewesserig. Wichtig isch doderby dr Don, wu im bevelkerigsryche
oschteuropäische Diefland lyt un no Siden in s Asowsche Meer entwässeret. Anderi
wichtigi Fliss sin d Moskwa, d Selenga, dr Tobol, di Stainig Tunguska, di Unter
Tunguska, dr Ural un dr Ussuri.

Z Russland git s, bsundersch im emol verglätscherete nordweschtlige Dail vum
Land, e Huffe natyrligi See. S Kaspisch Meer isch mit 386.400 Quadratkilometer
dr wältgreescht Binnesee. Dr Seespiegel vum Salzwassersee lyt uugfehr 28 Meter
unterhalb vum Meeresnivoo. Wel s Kaspisch Meer kai Abfluss het, cha s Wasser
nume dur Verdunschtig verlore goh, doderdur chunnt s bi däm druckene Klima zuen
ere Uuskrischtallisazion vu Salz. Dr Baikalsee het as eltschte Sießwassersee ne
Diefi vu 1642 Meter, dodermit isch er au s diefscht Sießwasserreservoir uf dr
Wält (ca. e Fimftel vu allne Sießwasserreserve). Anderi wichtigi un großi See
sin dr Ladogasee (dr greescht Binnesee z Europa), dr Onegasee un dr Taimyrsee.
Si sin Dail vu dr Karelische Seeblatte im Nordweschte vu Russland.

Rund 40 Brozänt vu dr Flechi vu Russland isch vu Gebirg iberzoge. Doderby bildet
dr Ural (hegschte Gipfel: Narodnaja, 1895 m) d Drännlinie zwisch em europäischen
un asiatische Dail vum Land. Eschtli vum Ural lyt s Weschtsibirisch Diefland.
Sideschtli an des schließt si s Mittelsibirisch Bärgland aa, wu d Gebirg Sajan
(Munku Sardyk, 3491 m) un s hegscht Gebirg vu Sibirie, dr Altai (Belucha,
4506 m), im russisch-kasachisch-chinesisch-mongolische Grenzbiet derzue ghere.
Eschtli vu dr Lena chunnt s Oschtsibirisch Bärgland, wu verschideni Gebirschette
derzue ghere, wie s Werchojansker Gebirg (2389 m z Orlugan) un s Tscherskigebirg
(Pobeda, 3003 m). D Halbinsle Kamtschatka isch bregt dur ihri 160 Vulkan, wu bis
zue 4750 m hoch sin.

Dr hegscht Bärg z Russland isch dr Elbrus (5642 Meter) im Kaukasus. Derno cheme
dr Kasbek im Kaukasus mit 5047 Meter un dr Kljutschewskaja Sopka mit 4750 Meter
uf Kamtschatka.

Großi Dail vum Land sin vum Kontinentalklima mit haiße Summer un seli chalte
Winter bregt. Umso wyter mer in Richtig Oschte chunnt, umso dytliger gspyrt mer
d Tämperature zue dr verschidene Johreszyte, des haißt, dr Summer isch extrem
haiß un d Tämperaturen in dr Wintermonet yyschalt. Chum en ander Land bietet
sonigi Tämperaturunterschid wie Russland. Di sidli Helfti vum Färne Oschte het e
Monsunklima. Di durschnittlige Jännertämperature lige mit Uusnahm vu dr
Schwarzmeerkischte iberall unter em Gfrierpunkt. Z Oschtsibirie sinke si bis uf
−35 bis −60 °C ab, sin wäg dr zamischt arg nidere Luftfychtigkait aber lychter
zum Uushalte. D Summertämperature sin seli unterschidli. D
Durschnittstämperaturen im hoche Norde lige bi +1 bis +2 °C, in dr Halbsteppen
un Steppebiet vum Side dergege bi +24 bis +25 °C.

D Klima-, Vegetations- un Ekozone verlaufe z Russland im große un ganze parallel
zue dr Braitegrad, wäge däm git s tipischi Nord-Sid-Abfolg:

Im Nerdligen Yysmeer herrscht e Cheltiwieschti, wu läbesfyndlig isch. Des
bedrifft vor allem dr nerdli Dail vu dr Taimyrhalbinsle un d Insle im Norde
dervu. S herrscht en uusbreggt Yysklima, wu s fascht kaini Pflanze git. In däre
Zone het s nume wenig ständigi Sidlige. D Durschnittstämperature styge nuem fir
drei Monet knapp iber dr Gfrierpunkt un in dr cheltschte Monet Jänner un Februar
gehn si bis uf −30 °C abe. Di jehrlige Niderschlagsmängine in Form vu Schnee
styge sälten iber 250 Millimeter.

Vum nerdligschte Eurasische Feschtland uus schließt si d Tunndra aa, ne baumlose
un dur Permafroscht gchännzaichnete Landschaftsgirtel, wu ne Nord-Sid-Uusdehnig
zwische 200 un 800 Kilometer ufwyst un bis eppe zum Polarkrais, im
Mittelsibirische Bärgland bis 70° nerdliger Braiti goht. D Kischtelandschaft im
Norden isch mit Uusnahm vu dr Bucht um s Wyys Meer vu dr Tundra bregt. D Summer
sin dert z churz un z chiel, ass si Wald chennt uusbilde. D
Durschnittstämperature lige nume vier bis fimf Monet im Johr iber em
Gfrierpunkt, doderby wyse di werschmte Monet in dr Randbiet e Mittel iber 10 °C
uf. Wäge däm daut dr Boden im Summer nume an dr Oberflechi uf, d Niderschleg
staue si derno uf em grorene Unterboden un d Tundra verwandelt si im Summer in e
Meer vu Simpf un Moos mit ere Vegetation us Flächte, Greser un Zwärgshirscht.
Landwirtschaft isch nit megli, nume di yyhaimische Rendiernomade finde dert ihre
Uuschuu. Wäge däm git s dert nume wenig Sidlige. Wyter im Side vu däre
Chelitsteppe wachse zerscht ainzelni Rotdanne, derno bilde si zämme mit
Moor-Birken un Zitter-Bappele di vu Simpf dursetzt Waldtumdra, bis d Landschaft
derno allmee in d Waldzone ibergoht.

Die 1000 bis 2000 Kilometer brait Zone verlauft an dr Linie
St. Petersburg–Ufa–Irkutsk–Sachalin lang un bildet d Taiga, di boreal Zone. Dää
boreal Nodlewald ziet si dur ganz Nordeurasie. Z Nordoschteuropa wird si
dominiert vu Rotdanne, z Karelie vu Fohre. Verainzelt het s Birke. Z Sibirie
wird d Taiga dominiert vu Sibirische Lärche, Rotdanne un Arve. Zum Side zues het
s derno allme Fohre un au scho di erschte Laubbaim wie d Winder-Linde. No wyter
im Side chunnt im europäische Russland e Mischwaldgirtel. Wäg dr gringe
Fruchbarkait vum Bode un dr Artenarmuet vu dr Vegetation git s in dr Taiga
fascht kai Landwirtschaft. Die boreal Waldzone isch dur e kontinäntal Klima
bregt mit eme stark Tämperaturgfäll zwische haiße Summer un chalte Winter. Di
mittler Johrestämperatur nimmt vum Weschte no Oschte dytlig ab. Z Pskow lyt si
no bi 5,1 °C, sinkt aber bis zum Ural af 2,3 °C ab un chunnt im weschtsibirische
Tomsk nume no uf 0,1 °C. Im oschtsibirische Jakutsk lyt si derno bi −10 °C. Di
nidere Johresmittel sin zruckzfiere uf di lange un seli chalte Winter z Sibirie.
Dergege entspräche di durschnittlige Summertämperaturen em mitteleuropäische
Mittel.

Wyter sidli chunnt e Steppegirtel, wu am Unterlauf vu Don un Wolga,
Nordkaukasus, Kaspische Sank un Tuwa verlauft. Dr Steppegirtel unterglideret si
im Norde in d Waldsteppe un im Siden in di aigetli Steppe. Dr Wald lest si vu
Norde no Side in Inslen uf un verschwindet schließli fascht ganz. Des hangt
zämme mit dr Niderschleg, wu no Side abnämme, un dr all hechere Verdunschtig.
Usser in Flussdäler oder in Sank mit ginschtige Grundwasserverhältnis ängt s
Wasser, wu im Lessbode gspycheret isch, nimi uus fir Laubbaim. Wäge däm bilden
in dr Waldsteppe Matte, in dr aigetlige Steppe vor allem mit Fädergras d
Vegetation. Dr Steppegirtel isch wäg dr fruchtbare Schwarzgrundschicht ideal fir
dr Fruchtaaböu.

An dr Schwarzmeerkischte zwische Noworossijsk un Sotschi chunnt e
Hertlaubwaldzone. An dr Schwarzmeerkischte herrschen im Durschnitt um 20 Grad
Celsius. Dää subtropisch Dail vu Russland isch bregt vu dichte Wälder.

Z Russland het s no Kanada di greschte no verblibene nordische Wildnisregione.
No Global Forest Watch sin rund 26 Brozänt vu dr Wälder no intakti Urwälder. Si
lige zum allergreschte Dail z Sibirie. Im europäische Dail hän no 9 Brozänt vu
dr Wälder dää Status.

S polar Klima an dr Nordkiscte vu Russland isch Läbesruum fir Yysbäre, Robbe,
Walross un Seevegel. In dr Tundra wyter im Side läbe Polarfigs, Yyle, Schneehase
un Lemming. Im Summer wandere Welf un großi Härde vu Rendier in d Tundra yy. Die
Dier sin an d Bedingige in däre Zone perfäkt aabasst. In dr Wälder no wyter im
side nimmt derno d Artevylfalt zue. In dr Taiga un dr boreale Nodlewälder läbe
Elch, Rendier, Welf, Bäre, Zobel, Aichätzli, Figs un dr Vylfraß. Wyter im side
derno git s Wildsei, Nerz un Hirsch. Verainzelt het s au no Sibirischi Diger. D
Steppezone vu Russland isch dr Läbesruum fir Hamschter, Ziesel, Iltis un dr
Steppefuchs.

Dr alt oschtslawisch Name fir s Biet vum slawisch bewohnte Dail vum europäische
Russland, vu Wyssrussland un dr Ukraine isch Rus gsii, uf Griechisch Rossia. Uf
die Form goht dr hitig russisch Landesname Rossija zrugg. Di freischt Gschicht
vum europäische Russland isch im Norde bregt vu finno-ugrische Velker un Balte,
im Side vu dr indogermanische Steppevelker vum Kurganvolk, dr Kimmerier, Skythe,
Sarmaten un Alane. Speter sin do no Grieche, Gote, Hunnen un Aware derzue chuu.
In d Mitti, zwische Dnepr un Bug, sin slawischi Velker chuu, wu ab em 6.
Johrhundert aagfange hän si au no Norden un Oschten uuszdehne.

Ab em 8. Johrhundert sin skandinavischi Wikinger uf dr oschteuropäische Fliss
gfahre un hän si mit dr slawische Bevelkerigsmeehait vermischlet. Die au Waräger
oder Rus gnännte Chriegerchauflyt sin wichtig gsii bi dr Grindig vum erschte
oschtslawische Staat gsii, dr Kiewer Rus mit Zäntre z Kiew un z Nowgorod. Im
sidlige Steppebiet un an dr Wolga sin dergege Rych vu dr Turkvelker vu dr
Chasaren un Wolgabulgaren entstande, wu vu Asie här chuu sin un wu mit dr Rus
Handel dribe, aber Chrieg gfiert hän. Intänsivi Kontakt mit em Byzantinische
Rych hän schließlig ab 988 zue dr orthodoxe Christianisierig vu dr Kiewer Rus
gfiert.

Wäg em uuginschtige Senioratsprinzip bi dr Regelig vu dr Erbfolg isch d Kiewer
Rus ab em 12. Johrhundert ussenandergheit, des het s dr Mongole, wu ab 1223
yygfalle sin, lycht gmacht, di verstrittene russische Firschtedimer z
unterwärfe. Mit dr Mongoleherrschaft isch Oschteuropa vu 1240 bis zue dr Mitti
vum 14. Johrhundert in en Ibergangsphase yydrätte, wu „dunkel“ Zytalter gnännt
wird. Di russisch Nationalhistoriografy bewärtet die Zyt as negativ. Di
mongolisch Främdherrschaft het fir zwai Johrhundert zuen eme Abbruch vu dr
Beziehige zum Weschte gfiert un het d Abchapselig vum orthodoxe Russland
gferderet. Die Abchapselig het in dr negschte Jhrhundert zuen ere
Phaseverschiebig im Verglych zue dr weschteuropäischen Entwicklig gfiert. Di
russische Firschtedimer sin im Machtberych vu dr Guldine Horde gläge, hän aber e
gwissi inneri Autonomy bhalte. Derwylscht hän di russische Firschtedimer im
Norden un Weschten Aagriff vu Schweden, Ordesritter un Litauer mießen abwehre.
Unter dr versplittereten un verfyndete russische Firschtedimer isch s aafangs
chlai un uuwichtig Firschtedum Moskau all sterker wore. Unter em Dmitri Donskoi,
wu verschideni russischi Firschtedimer het chennen aine, het s anne 1380 e
wichtige Siig iber d Guldi Horde in dr Schlacht uf em Schnäpfefäld gee.

Dr Moskauer Großfirscht Iwan dr Groß het d Mongoleherrschaft glest un isch de
facto zum Begrinder vun eme zäntralisierte russische Staat wore, indäm er
Schritt fir Schritt di russische Länder „yygsammlet“ het, dodrunter au d
Republik Nowgorod. Sy Titel „Herrscher vu dr ganze Rus“ het au dr Aaspruch uf dr
weschtli Dail vu dr Rus uusdruckt, wu im 14. Johrhundert unter dr Herrschaft vum
Großfirschtedum Litaue gstande isch. Des het vum 14. bis zum 17. Johrhundert mit
Polen un Litaue zue lange Chrieg gfiert (Russisch-Litauischi Chrieg). Unter em
Iwan em Großen isch di russisch Gsetzgebig reformiert un dr Großdail vum hitige
Moaskauer Kreml böue wore. Sy Änkel Iwan IV. het si anne 1547 zum erschte Zar
chrene loo. Unter dr Herrschaft vum Iwan IV. het no dr Yynahm vu dr
Tatarenhauptstadt Kasan au d Eroberig vu Sibirien aagfange, wu russischi Kosake
zum erschte Mol im 17. Johrhundert bis an dr Pazifik brocht het.

An dr Wändi zum 18. Johrhundert het dr Zar Peter dr Groß s in dr alte Strukture
erstarrt Zaredum Russland ufgmacht fir weschteuropäischi Yyfliss un het
Wisseschaft un Kultur gferderet. Anne 1703 het er d Stadt Sankt Petersburg
grindet, wu s Simbol fir dr russisch Furtschritt un ab 1712 di nei Hauptstadt
woren isch. Mit em Siig gege Schweden im Große Nordische Chrieg, wu iber 20 Johr
gangen isch, het d Russland no iber 150 Johr vu dr Ussenandersetzig mit Schwede
d Vormachtstellig im Oschtseeruum iberchuu. Russland het dodermit d Position vu
Schweden as nordischi Großmacht z Europa ibernuu. Zum dr nei Status im
diplomatische Rang unterstryche het dr Zar Peter s Russische Zaredum in
„Russischs Chaiserrych“ (russisch (Все-)Росси́йская импе́рия, (Wse-)Rossijskaja
imperija) umnänne loo un het dr Monarchetitel offiziäll vu „Zar“ in „Chaiser“
(russisch Император, Imperator) gänderet.

D Katharina di Groß het d Expansionsbolitik vum Peter wytergfiert. Unter ihre
Regierig isch s Krimchanat („Neirussland“) eroberet wore. Dur di drei Dailige vu
Pole isch d Weschtgränz vu Russland wyt no Mitteleurop fiirigschirgt wore. Anne
1812 sin d Druppe vum Napoleon z Russland yygfalle un hän Moskau eroberet, sin
schließlig aber vernichtend gschlaa wore. Des isch dr Uftakt gsii zue dr
Befreiigschrieg, wu russischi Druppe mit ihre Verbindete (Preuße, Eschtrych,
Verainigts Chenigrych un anderi) dr Napoleon ändgiltig bsiigt un zue dr Abdankig
zwunge hän. Dr Alexander I. isch as „Befreier vu Europa“ z Paris yyzoge. Noch em
Wiener Kongress 1814/15 het Russland e dominierendi Roll uf em europäische
Feschtland iberchuu, wu bis zum Krimchrieg 1853–56 gangen isch. Wäg dr
feschtgfahrene gsellschaftlige Strukture wie dr Autokraty un dr Lyybaigeschaft
het s agrarisch bregt Rych aber all weniger chenne Schritt halte mit dr
Induschtrystaate, wu si rasant entwicklet hän. Dr verlore Krimchrieg gege d
Weschtmächt het di innere Schwechine vum Rych uffeglait un dr Aastupf gee zuen
ere Phase vu innere Reforme. Die hän zuen ere schnällere wirtschaftligen
Entwicklig gfiert, s Land isch aber als furt vu inneren Uurueje destabilisiert
wore, wel di bolitische Veränderige nit wyt gnue gangen un großi Dail vu dr
Bevelkerig uusgchlammeret wore sin. Dr „Weschtler“, wu ne Ibernahm vu
weschteuropäische Läbesformen un bolitische Inschtitutione propagiert gha hän,
sin aber di nationalromantisch bregte „Russophile“ oder „Slawophile“ vis-à-vis
gstande, wu ne aigene, spezifisch russischenWäg in d Modärni gforderet gha hän
un di pauschal Ibernahm vu weschtlige Wärt ganz oder zum große Dail abglähnt gha
hän.

In dr große Stedt isch um d Johrhundertwändi ne Induschtryproletariat entstande,
aber waidli au ne burgerligi Mittelschicht. Die het ihren Aadail an dr Verfiegig
iber d Staatsyynahmen un d Mitverantwortig fir di effetligen Aaglägehaite
gforderte. Di Aagherige vu dr Mittelschicht hän aber kai gmainsam bolitisch
Bewusstsyy ghaa. Unter bolitischer Freihait hän si d Freihait vu dr materiellen
Entfaltig un e grächti Bstyyrig verstande, kai moralisch Ziil. D Mittelschicht
het si au ni lang vu dr utopischen Entwirf vu dr Intelligenzija laite loo. S het
aber kai Aabassig vu dr Verfassigswirkligkait vum Staat gee, wu d Mittelschicht
sterke yybunde hätt. Statt däm isch dr Terror wider ufgflammt. D Niderlag im
Russisch-Japanische Chrieg het am Änd zue dr Russische Revolution vu 1905
gfiert. Dr Zar Nikolaus II. het aber kaini grundlegende Reforme wellen yylaite.
S im großen un ganze funktionslos Barlemänt, d Duma, wun er 1905 het mieße
gnähmige, het er anne 1907 wider uflese loo.

Wu anne Jahre 1914 dr Erscht Weltchrieg uusbrochen isch, het s z Russland e
partiotischi Wälle gee. D Erfolg am Aafang, vor allem gegen Eschtrych-Ungarn un
s Osmanisch Rych, sin abl abglest wore vun eme Stelligschrieg, bis anne 1917 d
Moral vu dr russische Soldate noogloo het un d Front zämmebrochen isch. D
Uuzfridehait vu dr Bevelkerig un di droschtlos Versorgigslag hän in dr
Hauptstadt Petrograd zue Demonschtratione vu dr Arbaiter un Buure gfiert. No dr
bluetige Niderschlaagig vu dr Demonschtrante hän die dr Winterpalascht gstirmt
un dr Chaiser isch zum Andanke zwunge wore. E Doppelregierig vun ere
provisorische Burgerregierig un dr Arbaitersowjet isch an d Macht chuu. Däre
republikanische Herrschaft het churz derno d Oktoberrevolution en Änd gmacht, wu
vum Lenin, em Leo Trotzki un dr Bolschewiki initiiert woren isch.

Us em Burgerchrieg zwische dr „Roten“ un dr „Wysse“, wu no dr Oktoberrevolution
chuu isch, sin d Kommunischten as Siiger fiirigange. Di drei baltische Staaten
Eschtland, Lettland un Litaue, un au Finnland, sin dergege dur Abwehr vu dr Rote
Armee bzw. dur lengeri Burgerchrieg unabhängig wore vu Russland. Im Lauf vum
Burgerchrieg un em polnisch-russische Chrieg het Russland 1920 Dail vu
Wyssrussland un dr Ukraine an Pole verlore. Anne 1921 isch derno di Russisch
Sozialistisch Federativ Sowjetrepublik (RSFSR) uusgruefe wore.

Am 30. Dezämber 1922 isch dr Zämmeschluss vu dr sowjetische Sozialistische
Republike zue dr Sowjetunion bschlossen un e staatli kontrolliert
Wirtschaftspbolitik uusgruefe wore. D Sowjet sin as Aigedimer vu Boden un
Produktionsmitteln verchindet wore. Em Lenin sy Dod am 21. Jänner 1924 het zuen
eme verbitterete Noofolgkampf gfiert, wu si dr Josef Stalin gege dr Leo Trotzki
duregsetzt het. Dr Stalin het sy Macht dur geziilte Terror („Stalinismus“)
gfeschtigt. Syter anne1928 isch di staatli Wirtschaft em Fimfjohresblan
unterworfe wore, wu d Induschtrialisierig un dr Uusböu vu dr Infrastruktur,
speziäll im asiatische Dail vum Land, firschidribbe un d Landwirtschaft
kollektiviert het.

Im Augschte 1939 het d Sowjetunion e Nitaagriffspakt mit Dytschland gschlosse,
wu in eme ghaime zuesatzprotokoll au d Ufdailig vu Oschteuropa zwwische dr bode
Barteie ufgnuu het. Des het em Hitler Aafangs Septämber 1939 dr blant
Aagriffschrieg gege Pole megli gmacht, wu mit eme sowjetischen Aagriff gege
Oschtpole Mitti Septämber abgstimmt gsii isch. Im Winterchrieg het d Sowjetunion
Finnland iberfallen un het chlaineri Biet vum Land gwunne. Anne 1940 sin Litaue,
Lettland un Eschtland bsetzt wore. Noch em Iberfall vum Dytsch Rych am 22. Juni
1941 isch s Land dr Anti-Hitler-Koalition byydrätte. In dr erschte Chriegsmonet
het di Rot Armee Millione vu Soldate verlore, un großi Dail im Weschte vum Land
sin verwieschtet wore. Im wytere Chreigsverlauf het si dr dytsche Druppe aber
chenne schwäre Niderlage zuefiegen un het im Mai 1945 Berlin eroberet. Noch em
Chrieg het si d Sowjetunion e großen Yyfluss in dr Nochberländer Pole,
Tschechoslowakei, Ungarn, Rumänie, Bulgarien, Albanien un in dr DDR gsicheret.
In däne Länder sin Hundertdöuserti vu sowjetische Soldate stationiert blibe. Dr
Chalt Chrieg het bis anne 1989 d Weltbolitik dominiert.

No dr „Perestroika“, em vum sowjetische Bresidänt Michail Gorbatschow yyglaitete
Prozäss zum Umböu vum bolitischen un wirtschaftlige Sischte in dr Sowjetunion
1987, un „Glasnost“, dr au vum Gorbatschow yygfierte Bolitik vun ere greßere
Transparänz un Uffeni vu dr Staatsfierig gegeniber dr Bevelkerig 1985, hän si
Unabhängigkaitsbsträbige in dr ainzelne Unionsrepubliken entwicklet. Churz vor
dr Unterzaichnig vun eme neie Unionsverdrag hän konservativi Kommunischte im
Augschte 1991 gege dr Gorbatschow butscht go d Unterzaichnig un mee Reforme
verhindere. No däm misslungene Butschversuech hän dr russisch Bresidänt Boris
Jelzin un Verdrätter vu dr Sowjetrepublike d Uflesig vu dr UdSSR zum 31.
Dezämber 1991 bschlosse.

Di Russische Federation iebt syt 1992 as greschti ehmoligi Sowjetrepublik
(Russischi SFSR) di velkerrächtlige Rächt un Bflicht vu dr UdSSR uus. In dr
erschte Jihr het s innebolitischi Konflikt iber dr wyter Kurs gee. In dr
russische Verfassigskrise 1993 het dr Jelzin per Ukas dr Volksdeputiertekongräss
un dr Oberscht Sowjet ufglest, wu gege syni uupopuläre neoliberale, Reformen
gstimmt hän. Wu si rund 100 Abgordneti im Barlemäntsgebei (Wyss Huus)
verbarrikadiert gha hän, het dr Jezin s Gebei stirme loo. Bi dr gwaltsame
Niderschlagig vun eme anderen Ufstand gege ihn am 3. un 4. Oktober 1993 het s z
Moskau 190 Doti gee. Im Dezämber het di russisch Bevelkerig in ere
Volksabstimmig e neji Verfassig mit eme Zwoochammeresischtem un ere
Bresidialverwaltig aagnuu.

Unter em Jelzin sin Dail vu dr Wirtschaft privatisiert un demokratischi Reforme
durgfiert wore. DREforem hän aber ihre Ziil verfählt un hän zum Zämmebruch vu dr
Induschtry, ere hoche Inflation un dr Verarmig vu braite Bevelkerigsschichte
fgeirt. Derzue het si ne dinni Schicht vu Superryche mit großem Yyfluss
uusebildet, wu Oligarche gnännt wäre. Bis 1998 isch s Land in d
Zahligsuufähigkait mit dr Folg vun ere allgmaine bolitische Destabilisieri
gschyferet. An dr Ränder vum Land hän regionali Unabhängigkaitsbewegige
zueMachtkämpf in zahlryche Dailrepublike gfiert, vor allem z Tschetschenie. Im
zweete Testscheniechrieg 1999/2000 hän russischi Druppe aber dr Großdail vu
Tschetschenie wider unter ihri Kontroll brocht.

Dää Nidergang het ufghert mit dr nodnonige Verrbesserig vu drr wirtschaftligen
un soziale Lag vum Land noch em Amtsaadritt vum Wladimir Putin. Di hoche
Raustoffbryys (El, Gas, Stahl), e Styyrreform un Kapitalruggfluss hän die
Entwicklig gferderet. As Reaktion uf d Gaiselnahm z Beslan dur tschetschenischi
Terrorischten im Septämber 2004 het dr Putin e grundlegende Umböu vum
Staatswäsen yyglaitet, wu d Macht un Kontroll no sterker in dr Hand vum
Bresidänt konzentriert het.

Noch em bolitische Umsturz in dr Ukraine im Februar 2014 isch s zue
separatistische Bsträbige uf dr Krim chuu. Am 11. Merz 2014 het s Barlemänt vu
dr Krim d Unabhängigkait vu dr Ukraine verchindet un e Referändum iber dr
Aaschluss an Russland durfiere loo. Am 18. Merz 2014 hän Russland un d Republik
Krim e Verdrag iber d Yygliderig vu dr Krim in di Russisch Federation
unterzaichnet. No dr Ratifizierig vum Verdrag dur d Duma un dr Federationsrot un
no dr Erklerig vum russische Verfassigsgricht iber d Rächtmäßigkait vum Verdrag,
het dr Wladimir Putin am 21. Merz 2014 s Gsetz zue dr Ufnahm vu dr Republik Krim
in di Russisch Fderation unterzaichnet. D Zuegherigkait vu dr Krim zue Russland
wird nume vu wenig Staaten anerkännt.

Russland isch in 85 Federationssubjäkt glideret (mitsamt dr international
umstrittene Yyornig vu dr Republik Krim un Sewastopol as Stadt mit federalem
Rang, wu in nyyn Federeationskrais zämmegfasst sin.

Di zeh greschte Stedt vu Russland (ehmoligi Näme us dr sowjetische Zyt in
Chlammere):



https://als.wikipedia.org/wiki/Niederlande

Niderland, umgangssprachlich fälschlicherwiis au Holland (wobii Holland e Region
im Nordweschte vom Land isch), bezaichnet en Staat im weschtlicha Europa, wo a
Belgia und Dütschland gränzt. Da Nama Niiderlande kunt us da Tatsach, dass an
Toal vom Land echt undahalb vom Meeresspiegl liit. D Niderlande (mit de
Karibische Niiderlande) si Deil vom Königriich vo de Niderlande, wo au noch
Aruba und Curaçao und Sint Maarten in d'Niderländische Antille (Nederlandse
Antillen) drzue ghöre.

D Hauptstadt var Niderlande isch Amschterdam und der Regierungssitz isch Den
Haag.

Niderland hätt eppa 16 Mio. Iwohner und isch ungefähr aso groß wia d Schwitz. D
Amtsspracha sind Holländisch und Friesisch. Zudem hätts eppa 10 % Usländer, wo
vor allem im gröschta Ballungsruum, in der Randstad leaband.

Di wichtigste Flüss sin de Rhii, d'Maas un d'Schelde. Si deile Holland in e
Norde un e Süde un finde sich widder im Rhii-Maas-Delta, wu di gröschti un di
zentrali Landschaft vum Chönigriich isch. De Namme vum Rhii goht do uff weniger
wichtigi Deltaerm übber, während de Hauptstrom am Aafang Waal, spöter Merwede,
deno Noord un am Änd Neui Maas heißt. Witeri großi Deltaström sin Niderrĳn, Lek
un Issel. D'Maas isch friehjer bi Gorinchem in d'Waal gflosse, 1904 isch ihri
Mündig abber chünstlig verlëggt wore un hät sithär kei Verbindig meh zum
Rhiisystem. Si fließt hütt übber Bergse Maas un Amer in di ehemoligi Meerbucht
Hollands Diep (Holländischi Diefi). Vu de Schelde litt numme de Mündigsberiich
nördlig vum belgische Antwerpe z Holland.

Die Nideren Lande hond da Reihe noch zum Römischa Riich (ab 50 v.Chr. bis eppa
400 n.Chr.), im Früehmittlalta zum Heiliga Römischa Riich vom Karl em Große,
danoch zum Dütscha Riich (eppa 925) kört und sind denn untarm Phillip em Guete
(1419 – 1467) als Burgundische Niderlande zum Burgundischa Riich zällt wora. Ab
1477 hond die Nideren Lande zue da Habsburger kört, nochdäm de Maximilian I. von
Öschtriich d Maria vo Burgund ghürotat hot.

Däm sin Enkel Karl V, König vo Schpanien, übanimmt 1515 d Herrschaft üba alle
Provinza vo da Niderlande, isch aba mit siina zentralischtischa Politik uf imma
meh Widaschtand troffa. Sin Sohn Philipp II (ab 1555) macht trotzdem mit dera
Zentralisierung wita. Gliichzitig weren imma meh Nidalända protestantisch und
drum vo da katholischa Obrigkeit vafolgt. In da Provinza kunts zu schwera
Unruha, wo ab 1568 zum Achtzigjährige Krieg führend. De Wilhelm vo Oranien führt
da Ufschtand gege d schpanischa Herrscha a.

S 17. Johrhundat zählt in da Niderlande als s Goldene Johrhundat, a
wirtschaftliche, kulturelle und wissenschaftliche Blüetezit. Vor allem die
Religionsfreiheit zieht viele Denka us ganz Europa döt ane. Amschterdam wird a
Zentrum für Schriftschtella und Gelehrte, wo in eana oagana Lända ned publiziera
dürfend. 1781 kummt untarm Nama „Patrioten“ d Aufklärung in die Niderlande, und
fordernd Modernisierung und Demokrati in da maroda Republik. Untarm Napoleon
entschtoht zersch a Königriich Holland mit Napoleons Bruadar Ludwig uf m Thron,
ab 1810 kört Holland zu Frankriich.

Schpäta sind dia sogenannta Generalitätslande (holländisch Generaliteitslanden),
dia ehemalige Puffazona zwüscha da Republik und da Schpanischa Niderlande dazu
ku und zwar untaram Nama

Sitm 1. Januar 1986 hond d Niderlande also 12 Provinza, wo sich in 483 Gmoanda
(gemeenten) untatoaland.

Holland hät übber 16 Millione Iiwohner. Mit 484 Iiwohner pro Quadratkillometer
isch es eine vu de am dichtiste bsidelte Staate wältwit (zum Vergliich:
Nordrhii-Westfale 530, Dütschland 231, Monaco 16.923, Namiibia 2,4 Ii./km²).
Öbbe d'Hälfti vu de Iiwohner läbbt in de Randstadt im Weste vum Land. Insgsamt
wohne 89,6 Prozänt in Stedt.

Di am witiste verbreitete Religione vu Holland sin im Norde de Protestantismus
un im Süde de Katholizismus. Noch em Eurobarometer vu 2005 glaube 34 Prozänt vu
de Holländer an d'Existänz vu'me-ne Gott, 37 Prozänt glaube an e Art vu
übbermänschliger Chraft un 27 Prozänt gänn aa, an nütt z glaube.

Di jüdischi Minderheit hät bis zum Zweite Wältchrieg 140.000 Züeghörigi gha,
durch de Holocaust mit 102.000 Opfer un d'Uswanderig uff Iisrael isch ihri
Aazahl abber sehr starch zruckgange un litt hütt bi wenige Zehdausend Mänsche.

In de 60er-Johr isch d'Aazahl Gastarbeiter (vor allem us de Türkei, Marokko un
de andere Maghreb-Länder) un Iiwanderer us de Koloniie aagstige, sodass au de
Islam stercher presänt isch. Hütt stelle Musliim mit rund 900.000 Persone e
Aadeil vu 5 Prozänt vu de holländische Bevölcherig.

Witer were verschideni germanischi un französischi Dialäkt gschwätzt wie s
Nedersaksisch im Nordoste un Limburgisch z Limburg (Südoste). Au si hänn e
gwüssi Aaerkännig. Als Iiwanderersproche sin vor allem Arabisch, Türkisch un
Chinesisch wie au Malaiisch un anderi indonesischi Sproche verbreitet.



https://als.wikipedia.org/wiki/Zweiter_Weltkrieg

De Zweit Wältchrieg vo 1939 bis 1945 isch de zweiti global geführti Chrieg vo
sämtliche Grossmächt vom 20. Jahrhundert ksi und stellt de bluetigscht Konflikt
vo allne Zyte dar. Er het i sire Haupt-Dimension am 1. Septämber 1939 mit em
Agriff vo Nazi-Dütschland uf Pole agfange und im Auguscht 1945, nach de
amerikanische Atombombe-Abwürf uf Hiroschima und Nagasaki, mit de Kapitulation
vo Japan vor de USA und de Sowjetunion uufghört. Di wichtigschte
Chriegsteilnehmer sind Dütschland, Italie (bis 1943) und Japan uf dr einte Site
und Grossbritannie, Frankrych, d Sowjetunion, d USA und Italie (ab 1943) uf dr
andere Site gsy, aber au vil chlyni Länder sind gschediget worde. Im Ganze häts
öppe 60 Mio. Toti ggäh, und vo däne sind öppe 20 Mio. Zivilischte gsy. Will
mehreri chriegfüerendi Schtaate i ihrne Ideologye ggwüssi ethnischi oder soziali
Gruppe ghasst händ (z.B. Dütschland, d Sowjetunion, Japan), sind hüüfig Ywoner
vo bsetzte Gebiet ermordet worde. Politisch hät de Chrieg under anderem d Teilig
vo Dütschland zur Folg gha und der Uufschtyg vo de USA und de Sowjetunion zu
antagonistische Supermächt, wo sich bis 1990 im Chalte Chrieg gegenübergstande
si.

Nach em Erschte Wältchrieg hät s besigte Dütschland vo de Siigermächt
(Frankrych, England, USA, Italie) de Vertrag vo Versailles uufzwunge übercho:
Alli Kolonye hät s müese abgäh, dezue en guets Sibtel vo sinere Gebiete (s
Elsass, Weschtpreusse, Oberschlesie und en Teil vo Schleswig-Holschtein) und vor
allem Gält zahle für d Schäde, wo s mit em Agriff uf fremdi Gebiet agrichtet
het. D Wirtschaftskryse (Inflation) vo 1919 und de folgende Johr hät die jung
Weimarer Republik an Rand vom Abgrund bracht und vil Dütschi händ de Vertrag
drfür verantwortlich gmacht. Aber uf jede Fall isch iiri Geduld ändgültig
erschöpft gsy, wo sechs Jahr spöter, 1929, d Wältwirschaftskryse aagfange hät.
Jetz isch d Schtund vo de radikale Parteie cho: De kommunistische KPD uf de
einte und vor allem de nationalsozialistischi NSDAP mit Wahlerfolge uf de andere
Syte. 1933 isch de Adolf Hitler vo de NSDAP dur de Rychspräsidänt Paul von
Hindenburg zum Rychskanzler ernannt und i de nächschte Wahle beschtätiget worde.
Är hät d Demokratii systematisch uusgschaltet und e aggressivi Ussepolitik
betribe. De Vertrag vo Versailles hät er nöme beachtet. Er hät d Wältherrschaft
aagschtrebt. Zu däm Zwäck hät er sich mit Italie und Japan verbündet, 1935 isch
s Saarland nach enere Volksabstimmig wider aagglideret worde und s Rhiland
remilitarisiert worde, 1938 hät Dütschland Öschterrych unds tschechoslowakische
Sudeteland annektiert. Frankrych und England händ zwar reklamiert, sind aber nöd
igschryte. Si händ dänkt, so chönneds de Fride rette (Appeasement-Politik). Si
händ trotz Verspräche nöd emal interveniert, wo tütschi Soldate im Früelig 1939
di ganz Tschechoslowakei bsetzt händ. So hät de Hitler also vorerscht
unygschränkt neui Länder yggno und sogar en Nöd-Aagriffs-Pakt mit de Sowjets
abgschlosse. Doch won er dänn im Semptämber Pole attackiert hät, händ sich die
Allierte doch entschiide yzgryffe.

1937, wo Italie nach em Zweite Italiänisch-Äthiopische Chrieg scho mit de
Annexion vo Abessinie 1936 d Schtaategmeinschaft provoziert gha hät, hät Japan
China noochem Zwischefall uf dr Marco-Polo-Bruck z'Peking am 7. Juli undereme
Vorwand aaggriffe. Gäg di militärisch überlägene Japaner hät China, wo no
zuesätzlich dur en Bürgerchrieg gschwächt gsi isch, kä Chance gha. Di japanische
Schtrytchräft sind i de eroberete Gebiet üsserscht brutal vorggange. Wo sich ä
nur de chlinscht Widerschtand ggregt hät, sind ganzi Dörfer em Ärdbode
glychgmacht und d Ywohner verschosse worde. Die Gräueltate händ i de ganze Wält
Protescht uusglöst. Zur glyche Zyt hät sich Dütschland z' Europa scho
längschtens für en Chrieg gäge d Siiger vom Erschte Wältchrieg vorbereitet gha
und hät – nach italiänischem Vorbild – mit chlyne Annexione provoziert. De
Polefäldzug isch dänn aber di erscht würklich Kampfhandlig vo tütscher Syte gsy.

Am Morge vom 1. Septämber 1939 hät s dütsche Chriegsschiff „Schleswig-Holstein“
e polnischi Schtellig beschosse. E paar Schtund spöter hät de Hitler behauptet,
d Pole heged de Chrieg aagfange. Jetzt händ Masse vo dütsche Truppe di polnisch
Gränze überschritte. Pole hät zwar glychvil Soldate gha wi Dütschland, aber
trotzdem isches wäge veralteter Technik und Infraschtruktur gäg di mit de
modernschte Waffe usgrüschtet Wehrmacht chancelos gsy. Jetz aber händ s UK und
Frankrych Dütschland – wi imene Vertrag mit Pole verybart – de Chrieg erchlärt.
Aber de zweit Teil vo der Abmachig händs nöd yghalte: Si hetted spötischtens 10
Tag nach der Invasion z Pole e Offensive gäg Weschttütschland sölle schtarte. D
Franzose händ zwar en schwache Aagriff ufs Saarland versuecht, aber di Tütsche
händ sich äfach in Weschtwall zruggzoge, und dänn isch nüt meh passiert.
Zuesätzlich isch jetz ä no di Rot Armee z Oschtpole ygfalle, das isch nämli au
im Hitler-Stalin-Pakt beschlosse worde. Franzose und Brite händ sich etz
nömenemal zunere Chriegserchlärig gäg d Sowjetunion chöne dureringe. Nachdäm di
polnisch Regierig uf Rumänie gflohe isch, hät Warschau müse kapituliere. Em
Hitler sin erschte Fäldzug isch üsserscht erfolgrych abgschlosse worde.

Ändi Novämber 1939 händ d Sowjets Finnland überfalle. Si händ ddänkt, zumene
schnälle Siig z cho, händ d Finne aber underschätzt. Ca. 200'000 sowjetische
Soldate sind i däm Chrieg gfalle. Am Änd hät Finnland aber natürli trotzdem vor
de Übermacht d Waffe müse schtrecke. En Teil vo Karelie und e Fischerhalbinsle
im Nordpolarmeer sind vo de Sowjetunion annektiert worde. D Teilnahm vo Finnland
am tütsche Russlandfäldzug 1941-45 isch uf dä Chrieg zruggzfüere.

Dur d Chriegserchlärig vo Frankrych a Tütschland händ di Tütsche logischerwys kä
Ise meh vo däm Nachber chönne bezie. Jetz sind 40 % vo däm für d Rüschtig so
wichtige Guet us em neutrale Schwede cho. Unds schwedische Erz isch alles über
Narvik (Norwege) ygfüert worde. D Brite händ plant, Norwege z bsetze, zum di
schwedische Erzlieferige uf Tütschland underbräche, was verheerend für di tütsch
Induschtrie gsy wär. De Hitler hät also de Alliierte bi de Ynahm vo Norwege wele
zvorcho. Für das hät er aber zersch Dänemark als "Sprungbrätt" bbrucht. Wil d
Däne gar kä Widerschtand gleischtet händ, hät scho bald d Invasion z Norwege
chönne gschtartet wärde. Di Alliierte sind uf das nöd vorbereitet gsy, so
isches, wo dänn britischi Truppe z Narvik ytroffe sind, scho z schpat gsy. Es
isch de Brite zwar no gglunge, mehreri tütschi Chriegs- und Handelsschiff z
versänke, aber dänn händs wäge tütsche Erfölg im Weschte – dadezue im nächschte
Kapitel – müse abzie, und ä di verblybende norwegische Truppe händ kapituliert.
So isch also Norwege zum „Rychskommissariat“ gmacht worde, und mer hät e
Marionetteregierig ygsetzt. Aber während em ganze Chrieg hät de Hitler vil
Truppe z Norwege ggla, wel er Angscht vor ere britische – oder spöter
amerikanische – Invasion gha hät, und so sind Norwege und Dänemark di einzige
Uslandgebiet gsy, wo d Wehrmacht bis im Mai 1945 ghalte hät.

Nach em Erfolg z Skandinavie hät d Wehrmacht sich jetz wider anderne Ziel chönne
zuewände: Der einzig Ort, wo em Hitler sini Lüt Handligsbedarf gseh händ, isch
de Weschte gsy. Aber wil d Franzose dur d Ardenne und d Maginot-Linie en guete
Schutz a de tiräkte tütsch-französische Gränze gha händ, hät Tütschland sich
entschiede – wi scho im Erschte Wältchrieg – de Umwäg über d Benelux-Länder z
mache, zum dänn vo Norde gäg Paris vorzschtosse. Luxemburg isch natürli ohni
grossi Gägewehr bsetzt worde, Belgie hingäge hät sich versuecht z wehre und isch
au vo britische und französische Truppe underschtützt worde. Das hät aber nüt
gnützt – trotz zahlemässiger Ebebürtigkeit händ sich di Alliierte vor de mit
schnälle Einheite wi Fallschirmjäger oder Stukas vortraite tütsche Aagriff müse
zruggzie. Nach erfolgloser Attacke vo französische Truppe under em General
Charles de Gaulle isch Brüssel Mitte Mai kampflos de Tütsche übergäh worde, de
belgisch König und d Regierig sind uf London is Exil ggange. D Eroberig vo de
Niederland isch no eifacher voschtatte ggange. D Niederländer sind uf en Chrieg
überhaupt nöd vorbereitet gsy – andersch als d Belgier, wo ja scho im Erschte
Wältchrieg kämpft gha händ. Trotzdem händs am Aafang Widerschtand gleischtet.
Aber wos di tütsch Ufforderig zur Kapitulation zrugggwise händ, isch Rotterdam
schwär bombardiert worde, und jetzt händ au d Niederländer ufggäh. Glychzytig
isch jetz aber im UK öppis Entscheidends passiert: De bishärig Premierminischter
Neville Chamberlain isch zruggträte und dur de Winston Churchill ersetzt worde.
De Churchill hät de passive Chriegspolitik vom Chamberlain es Änd wele setze und
isch fescht entschlosse gsy, de Chrieg bis zum Siig über Tütschland wyterzfüere.
D Niederlag vo Frankrych hät aber au är nöme chönne verhindere. Au jetz wider
isch di tütsch Blitzchriegschtrategie erfolgrych gsy. Mit eme schnälle
Vorschtoss über de Fluss Schelde hät d Wehrmacht di alliierte Truppe bi
Dünkirchen chönne ychessle. Di Alliierte sind i de Falle gsässe, aber dänn isch
öppis passiert, wo no hüt unnachvollziehbar schynt: De Hitler hät dur sin
Oberbefehlshaber a de Weschtfront, de General Rundstedt, en Haltebefehl erteilt,
sodass mer vo Ängland us hät chönne d Evakuierig vo de britisch-französische
Expiditionsschtrychräft durefüere. Fascht 350000 Soldate und sehr viel
Chriegsmaterial hät mer uf d Insle grettet. No während de Beladig vo de Schiff
isch de tütsch Aagriff fortgsetzt worde, trotzdem isch d Aktion (Operation
Dynamo) sehr guet glunge. Ohni de Haltebefehl vom Hitler wär viellicht s UK – wo
de gröscht Teil vo sim Landchriegsmaterial verlore het – nöme lang i de Lag gsy,
de Chrieg wyterzfüere.

Am 4. Juni 1940 isch de Rückzug vo de Brite abgschlosse gsy, und Frankrych hät
ohni di abzognig Armee em tütsche Aaschturm nüt meh entgägezsetze gha. Am 11.
Juni hät au s Königriich Italie de Alliierte de Chrieg erchlärt und
Südostfrankriich mit Korsika bsetzt und d Kolonii Tunesie annektiert. Für de
Siig über Frankriich hets das allerdings nöme brucht. Am 14. Juni isch Paris
bsetzt worde, wi au Verdun, d Feschtig us em Erschte Wältchrieg, wo sehr
symbolträchtig gsy isch. Am 22. Juni isch de Waffeschtillschtand imene
Isebahnwage im Wald vo Compiègne underzeichnet worde, au das e symbolträchtigi
Handlig: Im glyche Wage hät de Politiker Matthias Erzberger im Novämber 1918 d
Niderlag vo Tütschland im Erschte Wältchrieg bestätiget.

Frankrych hät mer i zwei Zone ufteilt: Eini, wo di Tütsche gherrscht händ, und
en Marionetteschtaat under em Held vo Verdun, em Henri Philippe Pétain. Är hät
vo Vichy us regiert. Während em ganze Chrieg häts z Frankrych e schtarchi
Résistance ggäh, wo Aktione gäge d Wehrmacht duregfüert hät. Als ire Chef hät de
General de Gaulle ggulte, wo z London im Exil gsy isch und Aaschprache im
änglische Radiosänder BBC ghalte hät. Di villicht entscheidenscht Tat vo de
Résistance isch d Ufschtellig von ere französische Résistance-Armee under em
Marie-Pierre Koenig gsy. Die Armee hät 1942 en Siig über di Tütsche bi Bir
Hakeim errunge. Dä Siig hät de Grundschtei für di tütsch Niderlag bi El Alamein
dargschtellt.

Nach em Siig über Frankrych hät di tütsch Generalität etz natürlich ä de letscht
verblibnig Gägner, s UK, wele besiige. En Plan für e Invasion (Unternehmen
Seelöwe) isch scho ufgschtellt gsy, aber zerscht hät mer Ängland no dur
Luftaagriff wele schwäche. Di erschte grosse Aagriff dur d Luftwaffe händ am 10.
Juli 1940 schtattgfunde, woby vor allem Flugplätz, Fabrike und Häfe bombardiert
worde sind. Alles hät nach eme wytere Siig für d Wehrmacht usgseh. Aber d Brite
händ mit ihrere Luftwaffe, de Royal Air Force (RAF) schnäll reagiert, händ
Jagdflugzüg bbout und Pilote us Frankrych, Pole, de Tschechoslowakei und em
Commonwealth of Nations aagworbe. Usserdäm händs scho de Radar entwicklet gha
und drum di tütsche Flugzüg guet chönne orte. Nach churzer Zyt hät d Luftwaffe
aagfange, au Schtedt z bombardiere, vor allem London. Die Bombardements händ
zwar vil Opfer under de Zivilbevölkerig gforderet, aber ä grossi Verluscht bi de
Luftwaffe nach sich zoge. Mit de Aagriff uf d Schtedt händ di Tütsche au
aagfange, di logistische und technische Yrichtige a de Küschte z vernachlässige,
was widerum de Brite Vorteil bbracht hät. Unmängene vo tütsche Flugzüg sind
abgschosse worde, und je länger, deschto meh hät sich d Luftschlacht zumene
Desaschter für d Wehrmacht entwicklet. Ändi Oktober 1940 hät de Oberbefehlshaber
vo de Luftwaffe, de Hermann Göring, konschterniert de Abbruch vo de Aktion
befohle. Dademit hät s UK zwar fürs Erschte di tütsche Invasionsplän erfolgrych
durchrüzt gha und zum erschte Mal wider Hoffnig gschöpft, aber immer no isch en
Entschärfig vo de Situation oder sogar en Siig über Tütschland nöd in Sicht gsy.
Also hät mer z London müese warte und uf d Hilf vo de USA oder uf en Bruch
zwüsched em Hitler und em Stalin hoffe.

Es wyters Problem hät sich jetzt em Hitler dur sin Verbündete, em italiänische
Diktator Benito Mussolini, gschtellt. Dä hät nämlich – ohni de Hitler z
informiere – am 28. Oktober 1940 plötzlich vo Albanie us Griecheland aaggriffe.
Trotz zahlemässiger Überlägeheit händs aber d Italiäner nöd gschafft, en Siig z
erringe. Di Tütsche händ no d Niderlag i de Luftschlacht um Ängland müse
verchrafte und drum irem Verbündete nöd chönne z Hilf cho. Wo aber d Lag ganz
prekär worde isch und d Italiäner Aafang Dezämber sogar über d Bärge uf Albanie
zruggtribe worde sind, da hät de Hitler doch beschlosse, yzschrite; allerdings
zersch nöd dur Kampfhandlige, sondern Verhandlige: Sowohl Griecheland als au
Jugoslawie hät Tütschland aabbote, in Drümächtepakt (Tütschland, Italie, Japan)
yzträte, was beidi abglehnt händ. Es isch e Zytlang ruhig bblibe, bis es am 9.
März d Italiäner wider uf em militärische Wäg versuecht händ: En Grossaagriff
gäge Griecheland hät aber, wi scho d Aktione im Härbscht, kei Erfolg gha.

Am 27. März häts dänn usgseh, wi wänns doch kä gwaltsami Entscheidig würd
bruche. Jugoslawie hät jetz nämli em Druck naggäh und sich mit de Achsemächt
verbündet. Das hät aber Masseprotescht i de Hauptschtadt Belgrad zur Folg gha.
Die Protescht händ sich so usgwytet, dass d Regierig schliesslich d Verbündig
hät müse rückgängig mache. Uf das abe hät d Wehrmacht sofort de Aagriff
gschtartet. Am 6. April händ Landtruppe di jugoslawisch Gränze überschritte und
sind schnäll vorwärtscho. Zuesätzlich händ tütschi und italiänische Flugzüg
Belgrad bombardiert. Scho am 17. April hät Jugoslawie kapituliert.

Am 22. Juni 1941 isch dr Russlandfeldzug losganga. Ibr 3 Milliona deitsche und
60.000 italiänische Soldade und ihri Verbündete hen von dr Oschtsee bis nach
Rumänie na agriffa. Bis zom Dezember senn se fascht bis nach Moskau komma on
henn ibr a Million Russa gfangagnomma. Aber no isch dr Wintr komma, on die Russa
hen dr Vormarsch ufhalde kenna. Im negschta Sommer hen die Deitsche no amol
agriffa, aber sin au blos bis an d'Wolga komma, wo in Stalingrad d 6. Armee
eigschlossa wora isch. Im Februar 1943 hot d Armee im Kessl vo Stalingrad
kapituliert on ibr 90.000 deitsche Soldata sin in Gfangaschaft grota. Dr Fall vo
Stalingrad wird vo de meischte Historiker als dr Wendepunkt vom Zwoita Weltkrieg
agsä. D Wehrmacht hot im Sommer 1943 an letschta Vrsuch gmacht, d Rote Armee zom
schlaga, abr in dr Schlacht vo Kursk sen se an dr Verteidigungsstellige vo de
Russa gschaidert.

Jetzt und vor allem nach em Chriegsitritt vo de USA isch klar gwä, das d
Deitsche d Krieg nemma gwänna kenna. Bis zom Sommer 1944 hen se no einigermasse
kenne sich verteidiga, abr als am 22. Juni 1944 d'Russa und glichziitig d
Amerikaner uf broida Fronta agriffe hen, isch an der Oschtfront d'Herresgruppe
Mitte komplet zamabrocha und d'Rote Armee isch im August vor Warschau gschdanda
und hot im Oktober zom erschta Mol deitsches Gebiet beträda. Wi se no im März
1945 ibr d'Oder komma sen, hot d Wehrmacht fascht nix me do kenna, om se
ufzhalda. On am 2. Mai hen se no Berlin eignomma. A Woch schpäter, am 8. Mai
1945 – d Amerikaner und d Engländer sind an der Weschtfront mittlerwile au bis
nach Dütschland vordrunge gsii –, hat no d'Wehrmacht au kapituliert und dr Krieg
ischt z Europa aus gwesa. Am Pazifik-Chriegs-Schauplatz hei d Atombombe-Abwürf
vo de USA uf japanischi Stedt der Chrieg im Auguscht 1945 beändet.



https://als.wikipedia.org/wiki/ISO_3166

I dr ISO-3166-1-Kodierlischte sind alli Codes vo dr ISO 3166, de Top Level
Domains und vom IOC uufgfüehrt.

D ISO 3166 isch en Schtandard für d Kodierig vo geografische Einheite, usegee vo
dr International Organization for Standardization (ISO).

Dr erschti Teil (ISO 3166-1) lischtet sit 1974 u.a. zwei- (ALPHA-2) und
dreibuechschtabigi (ALPHA-3) Länderchürzel uuf. Länder werded debii dur
Grossbuechschtabe kennzeichnet. Di zweibuechschtabige Chürzel werded under
anderem als Top-Level-Domain-Kennzeichner (TLD) für Schtaate verwendet (z.B.
www.denic.de) – mit Uusnaahm vom Vereinigte Königriich, für das uk schtatt gb
verwendet worde isch.

D ALPHA-2-Codes bilded au di erschte beide Zeiche für d Währigscodes nach ISO
4217.

Sie werded ferner i dr IBAN, in ISO 7372, ISO 9375, ISO/IEC 7501-1 (Schtandard
für maschinelesbare Reisedokument), em UN/LOCODE und em WIPO-Schtandard ST.3
verwendet.

D Länderkodierig wird abwiichend vom Schtandard oft i Chliibuechschtabe aagee.
Das chann zur Verwechslig mit de ISO-639-Schprachcodes füehre, wo oft, aber nöd
immer, di meischtgschprochene Schprache i dem Land kodiere. DE/de schtönd für
Düütschland/düütsch, FR/fr stöhnd für Frankriich/französisch, aber BE/be schtönd
für Belgie/wiissrussisch.

Während ISO 3166 di geografischi Iiteilig beschriibt, definiert ISO 639 di
schprachlichi Iiteilig

So luutet biischpiilswiis di geografischi Iiteilig für Griecheland GR, während
di schprachlichi Iiteilig für di griechischi Schprac el luutet.

S Chürzel EU/eu schtaht einersiits für di geografischi Iiteilig Europäische
Union, anderersiits für di sxhprachlichi Iiteilig baskischi Schprach.

S Chürzel AF/af schtaht einersiits für di geografischi Iiteilig Afghanistan,
anderersiits für di schprachlichi Iiteilig Afrikaans.

In Kombination mit de Schprachcodes nach ISO 639 für Schprache erchlärt dr RFC
1766 d Aagaab vo Schprachechürzel wie mer sie für Locales benutzt, z. B. en_US
(englischi Schprach im Gebiet vo de Vereinigte Schtaate vo Amerika;
amerikanisch) im Gegesatz zu en_GB (englischi Schprach im Gebiet vom Vereinigte
Königriich; britisch). D Schprachchürzel werded deet dur Chliibuechschtabe
symbolisiert, d Länder dur Grossbuechschtabe. Nebed em Underschtrich (engl.
underscore) chunnt als Trennzeiche au oft dr Bindeschtrich zum Iisatz. Locales
definiered aber nöd nur e Landesschprach bzw. Regionalschprach, sondern werded
au zur Lokalisierig heräzoge.

E jüngeri Norm ISO 3166-2 definiert Churzforme für d Undergliderige vo Länder
oder abhängigi Gebiet. Bispilswys sind da im Fall vo Dütschland d Bundesländer.
Do folgt em Landescood (z. B. DE) au no de ISO-3166-2-Variant-Cood. Dä wird,
ebefalls dur en Under- oder Bindestrich trännt, em Landescood aaghängt (z. B.
DE-BY) für d Region, s Bundesland Bayern.

D ISO 3166-3 bildet sit 1974 alli Länder ab, wo nümme exischtiered bzw. dere
ihri Chürzel sich wege signifikante Änderig vo de Landesbezeichnig gänderet händ
(z. B. dur Zämeschlüss vo Länder oder Landesteilige).

Schprachcodes nach ISO 639, Lischte vo de Kfz-Nationalitätszeiche, Regionscodes
von EUROSTAT



https://als.wikipedia.org/wiki/Erde

D'Erde (vo urgerm. *erþō f.; altgriech. ἔρα, éra; Lat. terra) isch dr Planet, wo
mir läbe. Se isch dr einzig Ort im Universum, wo Läbe bekannt un noochgewiise
isch – zemindescht im irdische (intelligente) Läbe bekannt. Weje´m Wàssr, wie de
greescht Teil vun d´Obrflächi bedeckt, nannt m’r se öi de blöi Planet.

D’Erde isch vu dr Sunne us gsähe dr dritte Planet in ihrem (unserem)
Sunnesystem. Se isch dr fümftgrösst Planet drvo un dr gröscht, wo kei Gasriis
isch, sundern in dr Hauptsach us Felse un Metalle bestoht. Sonigi Himmelschörper
werre au als terrestrisch oder erdähnlich bezeichnet. Dr Erde het vu allene
bekannte Himmelschörper yber 500 km Durchmesser im Sunnesystem die höchst
middler Dichti.

D’Erde het numme ei Mond. (Mo, Erdmo), wo sie umchreist. D’Masse vum Mo isch mit
1/81 vu dr Erdmasse rächt hoch. Dorum isch dert au 80 % vom Drillimpuls vum
Erde-Mo-System konzentriert. S’Erde-Mo-System wird oft au als
Doppelplanetesystem bezeichnet.

Si isch ugfähr 4,55 Milliarde Johre alt un isch vermuetlich us dr Protoerde
entstande, noochdem sälli vum e guet marsgrosse andere Protoplanet troffe worre
isch. Us sällere Verschmelzig sin no die hüttig Erde wie au dr Erdmo enstande.
(Lueg au: Entstehig vum Erdmo).

Dr „bekannte intrgalaktisch Reisefüehrer“ The Hitch Hiker's Guide to the Galaxy
bezeichnet d'Erde als gröschtedeils harmlos.

Noch em erste keplersche Gsetz bewegt sich d Ärde um d Sunne uf ere elliptische
Baan, d Sunne befindet sich in äim vo de Brennpünkt vo dr Ellipse. Dr Punkt vo
dr Umlaufbaan, wo am witiste vo dr Sunne äwäg isch, s Aphel, und dä wo am
nöggste zur Sunne isch, s Perihel, si die bäide Ändpünkt vo dr Hauptaggse vo dr
Ellipse. Dr Middelwärt vom Abstand zwüschen em Aphel und em Perihel isch die
groossi Halbaggse vo dr Ellipse und isch öbbe 149,6 Mio. km. wit. Ursprünglig
het mä dä Abstand brucht, zum die Astronomischi Äihäit (AE) z definiere, wo as
astronomischi Lengiäihäit hauptsächlig verwändet wird, zum Distanze innerhalb
vom Sunnesüstem aazgee.

S Perihel lit bi 0,983 AE (147,1 Mio. km) und s Aphel bi 1,017 AE (152,1 Mio.
km). D Exzentrizidäät vo dr Ellipse isch also 0,0167. D Ärde goot dur e Perihel
öbbe am 3. Januar und dur e Aphel am 5. Juli. Für äi Runde um d Sunne brucht si
365 Dääg, 6 Stunde, 9 Minute und 9,54 Sekunde; dere Zit säit mä au s siderische
Joor. Daas isch 20 Minute und 24 Sekunde lenger as s dropische Joor, wo d Basis
für s bürgerlige Joor vo dr Kaländerrächnig isch. D Baangschwindigkäit isch im
Durchschnitt 29,78 km/s, im Perihel 30,29 km/s und im Aphel 29,29 km/s; dr
Blanet brucht also öbbe siibe Minute, zum e Strecki vo dr Gröössi vo sim
Durchmässer zrugzleege.

E chli nööcher zur Sunne isch d Baan vo dr Venus, won e middlere Abstand vo
0,28 AE (41,44 Mio. km) zur Ärdbaan het und d Nochberbaan vom Mars isch im
Durchschnitt no 0,52 AE (78,32 Mio. km) witer vo dr Sunne äwäg. Uf dr Ärdbaan
befinde sich meereri koorbitali Objekt.

Dr Umlaufsinn vo dr Ärde isch rächtshändig, das häisst, ass si sich noch dr
Reegle vo dr Drüllrichdig im Sunnesüstem, vom Nordpol vo dr Ärdbaanebeni us
gsee, gegen e Uhrzäigersinn um d Sunne bewegt.

Dr Ebeni, wo d Baan vo dr Ärde din lit, säit mä Ekliptik. Zwüsche dr Ekliptik
und dr Ekwatorebeni vo dr Sunne isch e Winkel vo guet siibe Graad. Dr Nordpol vo
dr Sunne isch am Aafang vom Septämber am nöggste zur Ärde, dr solari Südpol gege
Aafang Merz. Nume um e 6. Juni und 8. Dezämber befindet sich d Ärde churz in dr
Ebeni vom Sunneneqkwator.

D Ärde rotiert rächtlöifig – in Richdig Oste – in 23 Stunde, 56 Minute und
4,09 Sekunde relativ zu de Fixstärn äimol um iiri äigeni Aggse. Analog zum
siderische Joor wird die Zit as e siderische Daag bezäichnet. Wil sich d Ärde uf
iirer Umlaufbaan im gliiche Dräisinn dräit, isch d Posizioon vo dr Sunne jeede
Daag e chli anders. Doorum isch e Sunnedaag, wo as d Zit zwüsche zwäi Middääg,
wenn d Sunne am höggstste stoot, definiert isch, e chli lenger as e siderische
Daag und wird noch Definizioon in 24 Stunde iidäilt.

Wil sich d Ärde um sich sälber dräit het e Punkt uf em Ekwator e Gschwindigkäit
vo 464 m/s bzw. 1670 km/h. Vo dere Rotazioon chunnt e Fluchtchraft und d Figur
vo dr Ärde an de Pol isch e bitzeli blatt und um en Ekwator e chli bräiter. Im
Vergliich zun ere Chuugele mit em gliiche Wolume iscg dr Radius vo dr Ärde am
Ekwator 7 Kilometer gröösser und dr Polradius 14 Kilometer chliiner. Dr
Durchmässer am Ekwator isch öbbe 43 km gröösser as dä vo äim Pol zum andere. Dr
Gipfel vom Chimborazo isch wil er nooch bim Ekwator isch, dr Punkt vo dr
Ärdooberflechi, wo am witiste vom Middelpunkt vo dr Ärde äwäg isch.

D Rotazionsaggse vo dr Ärde het e Winkel vo 23°26' gegen über dr sänkrächte
Aggse vo dr Ekliptik, doorum überchömme d Nord- und d Südhalbchuugele vo dr Ärde
an verschiidene Pünkt uf iirer Umlaufbaan um d Sunne underschiidlig vil
Sunneschiin, und vo do chunnt s zu de Jooreszite, wo s Klima vo dr Ärde brääge.
D Richdig vo dr Aggse zäigt uf dr Nordhalbchuugele zurzit uf s Stärnbild Stier.
Vo dr Ärde us gsee stoot am 21. Juni bi dr Summersunnewändi au d Sunne in deere
Richdig. Wil d Ärde zwäi Wuche spööter dur iir Aphel goot, isch s uf dr
Nordhalbchuugele Summer in dr Zit, wenn si am witiste vo dr Sunne äwäg isch.

D Chreft vo de Gezite vom Mond und vo dr Sunne verursache am Ekwatorwulst vo dr
Ärde e Dräimomänt, wo brobiert d Ärdaggse ufzrichde. Wäge däm chunnt s zun ere
Kräiselbewegig vo dr Rotazionsaggse. E vollständige Chäigelumlauf vo dere
lunisolare Prezessioon brucht öbbe 25'700 bis 25'800 Joor. Mit däm Züklus vo dr
Prezessioon verschiebe sich d Jooreszite. Dr Mond verursacht mit dr
Prezessioonsbewegig vo sinere äigene Umlaufbaan, won e Periode vo 18,6 Joor het,
e zuesätzligi „nickende“ Bewegig vo dr Ärdaggse, wo as Nutazioon bezäichnet
wird. Es isch dank em Iifluss vom Mond, ass sich d Näigi vo dr Ärdaggse
stablisiert, ooni dr Mond chönnt dr Winkel vo dr Ärdaggse wäge de
Aaziejigschreft vo de Blanete bis zu 85° vergröössere.

D Grawitazioon vom Mond und vo dr Sunne verursacht uf dr Ärde d Gezite. Dr
Iifluss vo dr Sunne isch drbii öbbe halb so grooss wie dä vom Mond. Doodrmit
isch au d Geziteriibig vo dr Ebbe und Fluet vo de Meer verbunde. Die brämst d
Ärdrotazioon und doorum wärde zur Zit d Dääg öbbe 20 Mikrosekunde im Joor
lenger. D Gezite häi au Iifluss uf d Landmasse, wo öbbe e halbe Meter uufe und
aabe gönge. D Rotazioonsenergii vo dr Ärde wird drbii in Wermi umgwandlet. Dr
Dräiimpuls wird uf e Mond überdräit, und wäge däm wird däm si Distanz vo dr Ärde
jeedes Joor vier Santimeter gröösser. Mä het dä Effekt scho lang vermuetet, aber
erst sit öbbe 1995 met män en mit Leiserdistanzmässige chönne bewiise. Wemm mä
das Abbrämse uf d Zuekumft extrapoliert, wird au d Ärde emol im Mond immer die
gliichi Site zäige, und äi Daag uf dr Ärde wird denn öbbe siibenevierzig Mol so
lang si wie hüte. So wie dr Mond in dr Vergangehäit in dr Zuestand vo dr
bundnige Rotazioon (Korotazioon) cho isch, wird das emol au mit dr Ärde
bassiere.

Eme dreidimensionale Modäll vo dr Ärde, wie au vo andere Wältkörper, säit mä
Globus.

De Masse nooch bestoot d Ärde hauptsächlig us Iise (32,1 %), Suurstoff (30,1 %),
Silizium (15,1 %), Magnesium (13,9 %), Schwääfel (2,9 %), Nickel (1,8 %),
Calcium (1,5 %) und Aluminium (1,4 %). Alli andere Elimänt mache nume 1,2 % vo
dr Ärdmasse us.

Mit säismische Mässige het mä uusegfunde, ass d Ärde hauptsächlig us drei
Schaale ufbaut isch: us em Ärdkärn, em Ärdmantel und dr Ärdchruste. De
Gränzflechene zwüsche dene Schale säit mä säismische Diskontinuidäätsflechene
(Unstetigkäitsflechene). D Ärdchruste und dr obersti Däil vom oobere Mantel
bilde zämmen die sogenannti Lithosfääre. Si isch zwüsche 50 und 100 km dick und
bestoot us groösse und chliinere tektonische Äihäite, de Blatte.

Dr Umfang bim Ekwator isch wäge dr Zentrifugalchraft vo dr Rotazion
40'075,017 km grooss, 67,154 km bzw. um 0,17 % gröösser as dr Umfang dur d Pol,
wo 40'007,863 km grooss isch (bezooge uf s geodätische Referänzellipsoid vo
1980). Dr Poldurchmässer isch 12'713,504 km grooss, 42,816 km bzw. um 0,34 %
chliiner as dr Ekwatordurchmässer, 12'756,320 km misst (bezooge uf s
Referänzellipsoid; d Zaale si in dr Wirkligkäit e chli andersch). Wäge dene
Underschiid im Umfang git s kä Bärg wo äidütig dr höggst uf dr Ärde isch. Wemm
mä vo dr Hööchi über em Meeresspiegel usgoot, isch dr Montewerest im Himalaya am
höggste, wemm mä dr Abstand vom Gipfel zum Middelpunkt vo dr Ärde as Kriterium
nimmt, isch dr Vulkanbärg Chimborazo in de Ande, wo uf em Ekwatorwulst stoot, am
höggste. Wemm mä vo dr Basis vom Bärg usgoot, isch s dr Mauna Kea uf de
vulkanische Hawaii-Insle, wil si Basis uf em Meerboode vom Pazifik lit.

Wie die mäiste feste Blaneete und fast alli gröössere Möönd, wie dr Ärdmond, cha
mä au d Ooberflechi vo dr Ärde in zwäi Halbchuugele iidäile, wo dütlig
underschiidlig usbrägt si. D Oberflechi vo dr Ärde cha mä in e Landhemisfääre
und e Wasserhemisfääre iidäile. S mäiste Land lit uf dr Landhalbchuugele, wo s
öbbe 47 % vo dr sichtbare Flechi usmacht. Uf dr Wasserhalbchuugele het s uf 89
Brozänt vo dr Flechi Meer und Ozean.

D Ärde isch dr äinzig Blaneet im Sunnesüsteem, wo s uf dr Oberflechi flüssigs
Wasser git. 96,5 Brozänt vo allem Wasser uf em Blaneet befindet sich in de Meer.
Säll Meerwasser enthaltet im Durchschnitt 3,5 Brozänt Salz.

D Wasserflechi macht in dr gegewärtige geologische Epoche 70,7 Brozänt vo dr
Ärdoberflechi us, d Landflechi umfasst 29,3 % wo hauptsächlig vo de siibe
Kontinänt usgmacht wird. Dr Gröössi nooch si das Asie, Afrika, Nordamerika,
Südamerika, Antarktika, Öiropa und Australie (Öiropa isch äigentlig nume e
groossi Halbinsle im Weste vo Asie und isch im Raame vo dr Blattetektonik
woorschinlig nie e sälbstständigi Äihäit gsi). Ass Australie en Ärddäil isch und
Grönland en Insle basiert uf ere willkürlige Konvenzion, wie au d Definizioon vo
Äiropa as sälbständige Kontinänt. D Flechi vom Wältmeer wird im Allgemäine in
drei Ozean iidäilt, wo no Nääbemeer häi: dr Pazifik, dr Atlantik und dr Indik.
Die diefsti Stell isch s Witjastief 1 im Marianegraabe, wo 11'034 m under em
Meeresspiegel lit. Die durchschnittligi Diefi vo de Meer isch 3'800 m. Das ist
öbbe fümfmol sovil wie die middleri Hööchi vo de Kontinänt, wo 800 m grooss
isch.



https://als.wikipedia.org/wiki/Paris

Paris isch d'Hauptstadt vu Frankriich und vu dä Region Île-de-France. Paris wird
vum Fluss Seine in än südliche Teil (rive gauche „des linke Seineufer“) und än
nördliche Teil (rive droite „des rechte Seineufer“) trennt. Im eigetliche
Stadtgebiet vu Paris läbet um die 2,1 Millione Mensche, im gsamte Ballungraum
sinds um die 12 Millione Iwohner. Die usserhalb vu dä Ringautobahn glägene
Ortschafte weret selbstständig vuwaltet und ghöret nit zu dä Stadt Paris im
eigetliche Sinn.

Paris ghört zum Département Ville de Paris (Nr. 75) und zu Nordfrankrych, umge
vo Wälder im Pariser Becke. De gröscht Fluss isch d Seine, wo s in etwa
ovalförmige Paris zweideilt. Höchste Punkt isch de Butte Montmartre (129 Meter).
S Balligsgebiet Paris beheimatet etwa zäh Millione Ywohner.

Näbe de Ydeilig in Rive Droite, Rive Gauche und „Insle“ deilt mer sie in 20
Arrondissements (Stadtbezirk) y, wo in jewyls zwei Quartiers (Viertel)
underdeilt sin. D Bostleitzahl hängt innerhalb vo Paris vom Bezirk ab und bewegt
sich zwüsche 75001 und 75020. D Nummerierig vo de Stadtbezirk fangt im
Stadtchern a und goht in ca. 2,25 Umdrehige im Uhrzeigersinn bis 20. Jede Bezirk
hät e Bürgermeister.

Paris ischt urschprünglich ä keltische Siedlung vum Stamm vo de Parisier uf dä
Seine-Insle, wo hüt Île de la Cité heisst, gsi. Dä ursprüngliche Name vu Paris
isch Lutuhezi. De erschte Teil vum Namme schtammt vum Gallische Wort luta ab, wa
soviel wie Sumpf heißt. Dä keltisch-römische Name isch Lutetia Parisiorum gii,
wa soviel wie „Sumpfebini vu dä Parisier“ bedüted. Nochdem die Siedlung vu dä
Römer eroberet wore isch, hän die Iwohner ihri Stadt abbrennt und dä Römer
überlu. Dieselle hän dann die Stadt wieder uffbaut und hän sie Lutetia gnennt.
Usserdem hän sie die Stadt befeschtigt und uff slinke Seine-Ufer usdehnt. D
Stadt isch i dä Römerzit unterm Name Civitas Parisiorum oder Parisia bekannt
wore, isch aber ubedütend bliibe.

Im Johr 508 hät dann de Frankekönig Chlodwig Paris zu dä Hautpstadt vu sinnem
Riich gmacht. Spöter isch dann d Stadt zu neme fränkische Teilkönigriech Paris
wore. Abbem 10. Johrhundert isch Paris dann kreisförmig noch usse hi gwachse. Im
14. Johrhundert isch no die Bastille baut wore. Ä Bsetzung durch die Ängländer
im 15. Johrhundert isch unter dä Fihrung vd de Jeanne d’Arc beendet wore.

Dä Sunnekönig Ludwig XIV. isch herno im 17. Johrhundert uf Versailles zoge. Zu
sälere Zit hät Paris scho über ä halbi Million Iwohner und isch s politisch
Zentrum vu Frankrich. 1789 hät mit dem Schturm uff die Bastille dann die
französische Revulution agfangä. De König Ludwig XVI. isch no köpft wore.

1799/1804 hät no dä Napoleon Bonaparte d Macht ergriffä und hät sich 1804 i dä
Notre-Dame selber zum Kaiser gchrönt. 1871 isch im Schpiegelsaal vu Versailles s
Dütsch Riich usgruefe wore. 1900 no isch z Paris d Metro i Betrieb gno wore.

Im Johr 1919 isch dä Versailler Schpiegelsaal wieder än gschichtliche Schauplatz
worre. Dei isch dä Friedensvutrag nochem erschte Weltkrieg unterschriebe wore.
Zu sellere Zit hät Paris scho über drei Millione Iwohner ka. Im zweite Weltkrieg
isch Paris vu de dütsche Truppe bsetzt wore. D Stadt isch vom Charles de Gaulle
mit dä Hilf vu dä Amerikaner und dä Engländer befreit wore.

Di eidütig bekanntesti Sehenswürdigkeit vo Paris isch de Eiffelturm. Mer siht en
scho vo witem und hät e Usblick über di ganzi Stadt. Sälli biete aber au anderi
wie z. B. de Triumphboge. Er isch 1860 vom Napoleon erbaut worre und stoht uff
de Champs-Élysées, wo e witeri Touristeattraktion isch. Si isch e etwa 70 Meter
breits Ychaufszentrum, wo mer verschydensti Ychäuf erledige ka.

Au di gschichtsträchtigi Kathedrale Notre-Dame isch e beriehmti
Sehenswürdigkeit. Sie isch 130 Meter lang und 70 Meter hoch. Do hät sich de
Napoleon zum Kaiser krönt, do isch au de Kilomètre zéro (Referänz für d
Vermessige z Frankrych). No größer wie di rysigi Kathedrale isch aber de Louvre,
s gröscht Museum vo de Wält. S hät über 30'000 Usstelligsstück uff 60'000
Quadratkilometer. D Usstellig beinhaltet vyl über die europäischi Kunscht- und
Kulturgschicht, wo s sunsch niene z seh git. Dodezüe ghöre z. B. d
Usstelligsstück uss de römische und griechische Antike.



https://als.wikipedia.org/wiki/Lateinische_Sprache

Latiinisch isch d`Schproch wo d Römer im Alterdum gredet hän. Es ghört zur
indo-europäische Sprochgruppe und isch e Kentumsproch.

Die erste Sprochzügnis stamme us em 6. Johrhundert vor dr Ziitwändi. Zu dere
Ziit unterscheidet sich s Latiinische ganz klar vo de andere italische Sproche
wie Umbrisch, Faliskisch, Messapisch usw. Es isch vo de Bewohner vom Latium
gschwätzt worde, de Latiner, und vo do chunnt dr Name vo dr Sproch.

D Stadt Rom het ihri Macht uf ganz Italie usbreitet, aber s Latiinische isch vo
de lokale Bevölkerigsgruppe usserhalb vo Rom und siine Kolonie z erst nit
übernoh worde. Erst am Afang vom erste Johrhundert vor dr Ziitwändi, nochdäm d
Italiker sech s römische Bürgerrächt erkänpft hai (88 vor dr Ziitwändi), hai si
sech afo mit de Römer vermische und au ihri Sproch afo schwätze. Zur Ziit vom
Augustus het sich uf dr italienische Halbinsle nume non ei anderi Sproch chönne
halte, s Griechische in de ehemolige griechische Kolonie in Süditalie.

Latiinisch isch d Amtssproch im Römische Riich gsi und im westlige Deil vom
Riich isch s au zur Umgangssproch worde, im östlige Mittelmeerruum het sich aber
s Griechische as Ungangssproch duuregsetzt. In Westeuropa isch s Latiinische so
dief verwurzlet gsi, ass d Germane, wo vo Oste ins Römische Riich iidrunge si
und es zerstört hai, sprochlig assimiliert worde si und sich regionali Dialekt
hai afo bilde, wo sich in die moderne romanische Sproche, Italienisch,
Französisch, Spanisch, Katalanisch, Portugiisisch usw., entwicklet hai.

D Chille vo Rom mit ihrem Universitalitätsaaspruch het noch em Untergang vom
Römische Riich s Spootlatiinische wiiter pflägt as universelli Kult- und
Wüsseschaftssproch, aber au as Umgangssproch unter de Chillelüt in ganz Europa.
Es het sich im Mittelalter in s Chillelatiinisch verwandlet, d Umgangssproch vo
de Kleriker, wo de Humaniste, wo sich am klassische Latiinisch orientiert hai,
verhasst gsi isch.

Dr Humanismus, wo sich in siim Bildigsideal an die antiki griechischi und
römischi Kultur aglehnt het, het em Latiinische d Rolle von erä Lingua franca vo
dr Wüsseschaft verleiht. Es isch d Sproch gsi, wo—in dr Uffassig vo de
europäische Humaniste—jede bildete Mensch het müesse verstoh. Die Idee vom
Latiinische as Fundamänt vo allem Wüsse isch, vor allem in de Chöpf vo de
Geisteswüsseschaftler, noh im zwanzigste Johrhundert läbig gsi. D
Naturwüsseschafte, wo dr Elfebeidurm nit as ihr natürligs Habitat agluegt hai,
hai d Umgangssproche vorzoge, für zum ihri Ideä z verbreite. Französisch, Dütsch
und Änglisch si im früehje zwanzigste Johrhundert die wichdigste Sproche gsi, in
wele wüsseschaftligi Publikatione veröffentligt worde si. Noch em Zweite
Wältchrieg hai d USA und d Sowjetunion klari Füehrerrolle in ihre Deil vo dr
Wält gha, so dass im Weste s Änglische und in Osteuropa s Russische d linguas
francas vo dr Wüsseschaft und dr Technik worde si.

Vili Lüt dänke, Latinisch sig e usgstorbeni Sproch. Latinisch isch aber d
Amtsproch vom Vatikan. Dorum gits au modärni Wörter (Computer, Isebahn etc.) uf
Latinisch.

 S dütschsprochig Wikiquote hät Zitat zum Thema „Lateinische Sprichwörter“ D
Wikipedia uff Latyn S Wiktionary uff Latyn — e freis Wörterbüech Wikisource uff
Latyn — Quälletekscht

Wikiversity: Fachberych Latinistik — Kursmaterialie, Forschigsprojäkt und
wüsseschaftlige Usdusch



https://als.wikipedia.org/wiki/Italien

Italie (italienisch Italia) isch en Staat in Südeuropa am Mittelmeer. Italie
gränzt im Norde ad Schwiiz und a Ööstriich, im Oste a Slowenie und as
Adriatische Meer. Im Süüde gränzt Italie as Ionische Meer, im Weste as
Thyrrenische Meer und nördlich von de Insle Korsika as Ligurische Meer. Im
Nordweste verlauft d Gränze zu Frankriich grösteteils über d'Alpä. Zuesätzlich
zähled als Enklave San Marino und d'Vatikanschtadt (in Rom) no dezue. Zu Italie
ghöred d'Mittelmeer-Insle Sizilie, Sardinie und Elba.

S Land isch 1861 gründet worde und isch bis 1946 e Monarchii ksi (lueg
Königriich Italie). Hüt isch Italie unter anderem bekannt für sini Chuchi, Mode
und Designerartikel, Bechleidigsinduschtrie, Architektur, Forschig, Kunscht,
Filme, Musik und Turischteziel.

Näbed dä Hauptstadt Rom sind die bedüütenste Stedt Mailand, Neapel, Genua,
Turin, Venedig, Bologna, Florenz, Bari, Catania und Palermo.

D'Halbinselform vom Land erinnered ánen Stífel, wo sich vo Nordweste nach
Südoste zieht. Di zwei wichtigste Gebirgszüüg sind im Norde d'Alpä (im Nordweste
d'West- und Zentralpä und im Nordoste d'Dolomite und di süüdliche Chálchalpä)
und über de Stifel hii d'Apenninä. D' Apenninä sind Uusläufer vo de Alpä und
bildet in Ligurie bi Col di Cadibona d'Fortsetzig vo de Ligurische Alpä. Wie au
d'Alpä sind d'Apenninä dur dä Zämestoss vode Afrikanische Platte mit de
Indoeuropäische Platte entstande. Zwei Drittel vom Italienische Staatsgebiet
werdet vode Halbinsle iignoh, de restlich' Drittel vom nördliche Festland.

Ide nordwestliche Hochébeni liit s Piemont und Turin. Wiiter im Norde - am
nordwestliche Zipfel vo Italie - liit bi de Alpä s Aostatal. D'Alpä verlaufed
ostwärts über d'Bergamasker Alpä und s'Trentino zude Dolomitä und de Karnischä
Alpä, wo d'Gränze zu Ööstriich bildet. S'Südtirol liit zwüsched dä Dolomitä und
de Tiroler Alpä. Südlich vo dä Alpä zieht sich gäg Oste über d Poébeni bi
Mailand d'Lombardei. Nördlich vom Podelta bi Venedig liit Venetiä und verlauft
gäg Oste is Friuli.

Westlich vo de Apenninä ziehnd sich vom Norde i Richtig Süüde unter anderem di
Italienischi Riviera in Ligurie, die Etruskischi Riviera i dä Toscana und dä
Golf vo Neapel i dä Campania. D'Oschtküste wird vo Triest im Norde bis zum
Gargano im Norde vo Apulie als Italienischi Adriaküste bezeichnet.

Die längste Flüss sind dä Po, d'Etsch, dä Arno und dä Tiber. Zu dä gröste
italienische Seeä zehläd dä Gardasee, dä Lago Maggiore und dä Comersee in
Oberitalie, in Mittelitalie sinds dä Lago di Bolsena und dä Lago Trasimeno.

D'Halbinsle isch scho im 1. Johrhundert vor Christùs bewohnt gsi: im Norde hät s
nit indogermanisch Volch vu de Etrusker gläbbt, während de Süde vu Grieche
bsidelt gsi isch. Im Johr 753 v. Chr. isch d'Stadt Rom gründet wore, wu bis 509
v. Chr. e Chönigriich gsi isch, deno e Republiik un spöter e Chaiserriich. In de
Zit vum Chaiserriich hät s Römisch Riich all meh an Bedütig un Usdehnig gwunne
un bal di ganzi Appenniinehalbinsle iignuu, sini gröschti Usdehnig isch unter em
Chaiser Traianus gsi, wu's vu Ängland bis uff Syyrie gange-n-isch. 395 isch es
in e West- un e Osthälfti zerfalle. S Johr 476 gältet als Änd vum Römische
Riich.

Im Friehmittelalter isch Italie in Fürschtetümer zerfalle un uuabhängigi
Stadtstaate sin entstande. Im Süde hänn am Aafang Byzantiiner, deno Araber un
noo spöter Normanne gherrscht, während de Norde Deil vum Heilige Römische Riich
vu dütscher Nation wore-n-isch. Im Hochmittelalter hänn d'Franzose um s Gebiet
gchämpft, während de Bapscht z Mittelitalie e Machtposition erreicht hät. Au
Venedig isch e Großmacht gsi, wu abber am Änd vum 18. Johrhundert zgrund
gange-n-isch. In de Mitti vu de Halbinsle hät's in derre Zit in erschter Linie
zwei Mächt gee, s Herzogtum Toskana un de Chilchestaat. De Napoleon I. hät
Aafang vum 19. Johrhundert au Italie iignuu un bis 1815 regiert. Noch sinem Fall
hänn d'Östriicher d'Republiik Venedig un d'Lombardei bsetzt.

Di italiänischi Nationalbewegig mit em Wunsch, e eiheitlige un uuabhängige Staat
Italie z gründe, isch im 19. Johrhundert uffchuu, was abber weder bi de
Habsburger no bim Bapscht Ablähnig gfunde hät. Im sardisch-piemontesische Chönig
Karl Albert sii Versüech vu 1849 isch gscheitert, d'Habsburger hänn ihri
Herrschaft uffrächterhalte. Erscht mit de Hilf vu Frankriich hät
d'Nationalbewegig widder e Uffschwung erläbbt, e entscheidendi Rolle hät dodebii
d'Befräiig vum Süde vu de Halbinsle durch de Giuseppe Garibaldi gspilt. In de
Schlacht vu Solferino hänn d'Habsburger e Niderlag gege de Napoleon III.
erlitte, wu sällewääg d'Lombardei erobert hät. Im Dusch gege Savoyen un Nizza
isch sälli zum Chönigriich Sardiinie-Piemont chuu.

S Italiänisch Chönigriich isch 1861 unter de Chrone vum Viktor Emanuel II.
gründet wore. Noch em Preußisch-östriichisch-italiänische Chrieg im Johr 1866
isch au Venedig dezüechuu, 1870 isch Rom gfolgt. Säll Johr isch s Änd vu de
wältlige Macht vum Bapscht gsi, wu sich in de Vatikan un de Lateran zruckzoge
hät. Im Janaur 1878 isch de Viktor Emanuel gstorbe und de Umberto I. isch ihm uf
de Thron gfolgt. Under ihm isch Italie rasch industrialisiert worde, hät am
Imperialismus teil gno und isch zunere Grossmacht ufgstige. 1900 isch de Umberto
I. bi em Attentat vo em Anarchiste ums Läbe cho. Ihm isch de Viktor Emanuel III.
uf de Thron gfolgt.

1911 hät Italie Libye vom Osmanische Riich eroberet und sich a Grossbritannie
und Frankriich aglehnt. In de Hoffnig uff e Gebietszüewachs isch Italie, nachere
einjährige Neutralität, 1915 in de Erscht Wältchrieg iigstige un hät gege di
östriichisch-ungarischi Monarchii un Dütschland gchämpft. 1919 hät's s
östriichisch Südtirol un di hütt kroatischi Halbinsle Istrie griegt. 1922 hät de
Faschist und früheri Revolutionär Benito Mussolini im Marsch uf Rom d Macht
übernoh und e faschistischi Diktatur errichtet.

D'Uuabhängigkeit vum Vatikan isch 1929 aaerchännt wore. Zwüsche 1941 un 1946 hät
Italie sini Kolonie (Ethiopie, Somalia, Lyybie un Tunesie) verlore.

Italie hät ab 1940 an de Site vum Hitler am Zweite Wältchrieg deilgnuu. 1943 sin
di Alliierte z Siziilie un z Süditalie aachuu, de Mussolini isch gstürzt wore un
Italie hät d'Fronte gwechselt. Im Norde händ di Dütsche d Italiänischi
Sozialrepublik usgrüeft. 1945 sin si us em Land verdribe wore. 1946 hät de
Viktor Emanuel III. als König vo Italie abdankt und de Umberto II. isch ihm uf
de Thron gfolgt. Er isch jedoch nur en Monet König blibe.

De italiänisch Staat isch laizisdisch, es gitt kei Staatsreligion. De Großdeil
vu de Iiwohner mache Christe us, vu sälle sin 97,7 Prozänt dauft un 87,8 Prozänt
sin katholisch. Einewäg wird d'Religion numme 36,8 Prozänt vu de
Gsamtbevölcherig praktiziert un de Sekularisationsprozäss isch im Chuu. De
rapporto Eurispes vu 2010 bsait, dass 10,7 Prozänt vu de Italiäner Agnostiker
sin un 7,8 Prozänt Atheiste, dodemit sin 18,5 Prozänt nit gläubig.

D'Staatsform vu Italie isch e Parlamentarischi Republiik mit eme Presidänt als
Chef vu de Regierig. De Presidänt wird vum Parlamänt gwehlt.

Di wichtigste Gsetz vum Staat sin in de Verfassig verankert, wu am 22. Dezämber
1947 vu de Assemblea costituente bstetigt wore un am 1. Jänner 1948 in Chraft
drätte isch. Si fiehrt di wichtigste Prinziip un d'Rächt un Pflichte vu de
Bürger uff un lèggt d'Ordnig vum Staat fest.

Was d'Kriminalitet aagoht, ghört Italie zu de sicherste Länder vu Europa, zämme
mit Spanie, Ungarn, Portugal, Frankriich, Östriich un Griecheland, wie us ere
Studie vu de Vereinte Natione vüregoht.

Anderscht isch es allerdings bi de organisierte Kriminalitet us. D'Mafia un
anderi Organisatione (Camorra, Cosa Nostra, 'Ndrangheta, Sacra Corona Unita) sin
e Problem für d'Gsellschaft, d'Wirtschaft un d'Bolitiik vu Italie. Si hänn ihr
Uursprung im Siziile vum 19. Johrhundert un sich deno au übber di italiänischi
Gränze uuse verbreitet. 22 Prozänt vu de Bürger säie diräkt bedroffe. E wichtigs
Mittel vu de Mafia isch d'Verbindig zu de Bolitiik un d'Kontrolle vu Deil vu de
Wirtschaft. De Champf vum Staat gege d'Mafia hät abber in de letschte Johr mit
de Verhaftig vu zahlriiche Mafia-Boss Erfolg verzeichnet.



https://als.wikipedia.org/wiki/Rom

Rom isch d'Hauptstadt vo Italie und gliichziitig de Sitz vom Vatikan, wo en
oegene souveräne Staat innerhalb vo de Stadt Rom isch. I de Antike isch es d’
Hauptstadt vom Römische Riich (imperium romanum) und vo 1861 bis 1946 vom
Königriich Italie gsi.

Lut de römische Sag esch ere Vestalin Rhea Silvia of em Forum Romanum de Gott
Mars erschene. Si esch den schwanger vo em worde. Si heds aber chönne verstecke
ond hed noch nüün mönet zwee Söhn gebore, wo si hed si Gebüsch hed no lege.
Bevor si aber gange esch hed si die zwe of de Name Remus und Romulus touft. En
Wölfin hed die beede gfonde ond grosszoge. A me Dag velli Johr spöter hed de
Romulus en Muur bouet. Drofabe hed er zo sim Brüeder Remus gseit, wer es wogt
öber die Muur z'stoh dä döig er töte. Denn hender dere Muur boui er en nöii
Stadt. De Remus hed nor glachet ond hed gseit das gloub ech der ned ond esch
öber d'Muur. De Romulus hed gseit, du hesch es ned welle gloube also mues ech
dech ombrenge. So hed de Romulus de Remus ombrocht. De Romulus hed nochhär die
Stadt Rom gröndet.

Als Gründungsdatum vo Rom gilt noch em römische Historiker Varro s Johr 753 v.
Chr. I de erschte Ziit isch Rom e gleini Siedlung gsi, wo ugfähr en quadratische
Grundriß gha het und drum bi de Archäologe Roma quadrata hoeßt. Zwische drei
Hügel (Kapitol, Palatin und Quirinal) liit s Forum Romanum, urschprünglich e
sumpfigi Ebeni, wo mer mit eme Entwässerungskanal trockegleit het.

Noch de Legende isch Rom am Afang vo siebe Kenig regiert worre: Romulus het d
Stadt gründet, sin Nochfolger Numa Pompilius het di römisch Religion gründet.
Die folgende Kenig hond Tullus Hostilius, Ancus Marcius, Lucius Tarquinius
Priscus und Servius Tullius ghoeße. Vom Servius Tullius het di sogenannt
Servianische Stadtmuur iren Name, wo aber i Wirklichkeit erscht noch em
Gallieriberfall im 4. Jh. v. Chr. baut worre isch. De letscht Kenig vo Rom,
Lucius Tarquinius Superbus, isch aageblich en brutale Tyrann gsi und im Johr 509
v. Chr. vertribe worre. De römisch Historiker Livius schriibt, im Kenig sin Sohn
Sextus Tarquinius heb e adligi Römerin namens Lucretia vergewaltigt, und selli
heb sich wege dem s Läbe gnumme. Do druff hebbet d Römer de Kenig vertribe und e
Republik gründet. Di Gschicht vo de Lucretia isch etlichi mol literarisch
verarbeitet worre, under anderem vom William Shakespeare i sinere Ballade The
rape of Lucrece.

Di römisch Republik (res publica) isch ko Demokratie im moderne Sinn gsi,
sondern e Ständesystem, wo di Adlige (Patrizier) und die riiche Bürger s Sage
gha hond. Als Staatsoberhaupt hets zwei Konsul gä, wo fer 1 Johr gwählt worre
sind, mitenand regiert hond und uf d Kooperation mit em Senat aagwise gsi sind.
De Senat het mehreri hundert Mitglider gha, wo uf Lebensziit im Amt blibe und
iberwigend Patrizier gsi sind.

Im Johr 387 v. Chr. isch Rom vo de Gallier plünderet und zerschtört worre, aber
d Burg uf em Kapitol hond si nit erobere kenne, und so sind si gege Lösegeld
wider abzoge. De Legende noch hond d Gänse uf em Kapitol luut agfange
schnattere, wo si de Feind vo wiitem ghert hond, und hond selleweg d Verteidiger
rechtziitig ufgweckt. E anderi Gschicht verzellt, daß de gallisch Feldherr bim
Abwige vom Lösegeld gmoglet hei, und wo d Römer des gmerkt und proteschtiert
hond, heb er au no si Schwert uf d Woogschale gworfe und gseit: Vae victis (Wehe
den Besiegten).

Anne 312 v. Chr. hond d Römer agfange di erscht Fernschtroß baue, di 540 km lang
Via Appia vo Rom gi Capua. Zum Rom mit Wasser versorge hond si Aquaedukte baut,
wo s Wasser us de Berge bis zu de Wasserschlösser (castellum) i de Stadt gleitet
hond.

Ab em 2. Johrhundert isch d Bevölkerung vo de Stadt Rom stark gwachse, under
anderem well vil gleini Buure, wo gege d Großgrundbesitzer nimme konkurrenzfähig
gsi sind, iren Hof ufgä hond und i d Stadt zoge sind. Zum di soziali Not lindere
het de Volkstribun Tiberius Gracchus anne 133 v. Chr. e Agrarreform uf de Weg
brocht, wo aber uf heftige Widerstand vo de Senatspartei gschtoße isch und zun
ere bürgerkriegsartige Usenandersetzung mit 300 Tote gfiihrt het. Sin jüngere
Brueder Gaius Gracchus het e Getreidegesetz durchgsetzt, so daß alli Iiwohner vo
Rom vo staatliche Getreidesubventione profitiert hond. Des Gsetz het aber au
dezue gfiihrt, daß no meh armi Liit i d Stadt zoge sind, und so isch mit de Ziit
e Proletariat entschtande, wo mer mit Brot und Zirkusspiele (panem et circenses)
het mese ruhigschtelle, daß si nit rebelliert hond.

Noch de Ziit vo de Gracche isch Rom hundert Johr lang nimme zur Rue kumme. Im 1.
Johrhundert v. Chr. hets mehreri Bürgerkrieg gä, bis 27. v. Chr. de jung
Octavianus Augustus d Macht im Staat ibernomme het. Do demit het er di alt
republikansch Senatsherrschaft abglöst und s römisch Kaiserreich begründet.

Zu de Ziit vom Kaiser Augustus het Rom noch moderne Schätzunge ugfähr 1 Million
Iiwohner gha. D Stadt isch johrhundertelang gwachse, wis de Zuefall grad het
welle, so daß e unübersichtlichs Dorenand us Paläscht, Holzhiiser und enge
Stroße entschtande isch. Im Johr 64 n. Chr. sind bim e Großbrand zwei Drittel vo
de Stadt abbrennt. Noch em Bericht vom Tacitus isch de Brand ame Eck vom Circus
Maximus uusbroche, wo s en Huufe Lagerhiiser mit brennbare Sache gha het, isch
rings um de ganz Circus gange und denno durch di ville enge Gäßli vo om
Stadtviertel zum nächschte. Erscht noch sechs Tag isch s Fiir usgange, und vo
vierzehn Stadtviertel sind bloß vier stoh blibe.

De Kaiser Nero het bim Widerufbau nint im Zuefall iberlo. Er het d Stadt i
regelmäßigi Planquadrat iitoelt, het fer broeti gradi Stroße und freii Plätz
gsorget und e maximal erlaubti Bauhöhi feschtgsetzt. Vor de große Mietskaserne
(insulae) het er iberdachti Laubegäng (porticus) baue lo, wo mer, wenns im Faal
brennt het, het kenne druff stiege gi lösche. Us zei Gründ sind d Liit aber
trotzdem uuzfride gsi: erschtens, well er d Chrischte zum Sündebock fer de Brand
gmacht und si furchtbar gstroft het, und zweitens, well er fer sich selber en
größewahnsinnige Palascht mitte im Stadtzentrum baut het, s Goldene Huus (domus
aurea). Aber im Johr 68 n. Chr. isch de Nero durch e Rebellion ums Läbe kumme,
und sin Nochfolger Kaiser Vespasian het s domus aurea zum Toel wider abriiße lo.
A sellere Stell, wo im Garte vom domus aurea en künschtliche See gsi sich, het
de Vespasian und sin Sohn Kaiser Titus s gröscht Amphitheater vom römische Reich
baue lo: s Amphitheatrum Flavium, besser bekannt als Colosseum.

D Kaiser hond Rom im 2. und 3. Jh. n. Chr. zun ere prächtige Metropole usbaut.
Well s Forum Romanum scho under em Caesar z glei worre isch, sind mit de Ziit
mehreri Kaiserfore baut worre, under anderem s Forum vom Trajan (98-117) mit de
Trajansäule, wo im Kaiser sini Heldetate als Feldherr druff abbildet sind. De
Kaiser Hadrian (117-138) het under anderem s Pantheon erneueret, wo später in e
Kirche umgwidmet worre und selleweg bis hit erhalte blibe isch. D Kaiser
Caracalla (211-217) und Diocletian (284-305) hond riesigi Therme (beheizti
Hallebäder) baut, wo mer hit no d Iberreschte besichtige ka: d Caracallatherme
sind e iidrucksvoll Ruinegelände i de Nächi vo de Kirche S. Giovanni in
Laterano, und vo de Diocletianstherme stoht no e kompletti Halle, wo de
Michelangelo im 16. Jh. zu de Kirche S. Maria degli Angeli umbaut het. Im Museo
della Civilta Romana hets e groß Gipsmodell, wo d Stadt Rom im Johr 300 n. Chr.
darstellt.

Bereits um 250 het de Bischof vo Rom d Nochfolge vom heilige Petrus und selleweg
e Vormachtschtellung iber di andere Bischöf beaaschprucht. 313 isch s
Chrischtetum vom Kaiser Konstantin I. offiziell als Religion anerkannt worre. Im
Johr 366 stoht um em Grabschtoe vom römische Bischof Liberius zum erschte Mol de
Titel Papst, und 391 isch s Chrischtetum Staatsreligion worre.

Mit em Aafang vo de Völkerwanderung um 260 het de Druck uf di römische Grenze
immer meh zuegnumme, so daß d Römer ab 270 e neii Stadtbefeschtigung hond mese
baue, di Aurelianisch Stadtmuur. De Kaiser Konstantin I. (312-337) het de
Regierungssitz noch Konstantinopel verleit, well er vo dert us d Grenze vom
Römische Reich besser het kenne verteidige. Wo s Reich anne 395 i Oscht- und
Weschtrom ufftoelt worre isch, isch Konstantinopel Hauptstadt vom Oschtrömische
Reich und Rom vom Weschtrömische Reich worre.

410 isch d Stadt zum erschte Mol sit em Gallieriberfall vo 387 v. Chr. wider vo
feindliche Soldate eroberet und plünderet worre, und zwar vo de Weschtgote, wo
aber noch zwei Tag wider abzoge sind. Umso schlimmer isch d Plünderung vo de
Vandale anne 455 gsi, selli hond zwei Woche lang dermaaße ghuuset, daß de
Begriff Vandalismus bis hit als e Synonym fer sinnlosi Sachbeschädigung gilt.
476 isch de letscht weschtrömisch Kaiser Romulus Augustulus vom Germanefürscht
Odoaker abgsetzt worre, des Datum markiert de Ibergang vo de römische Spotantiki
zum früe Mittelalter.

Noch em Undergang vom Weschtrömische Reich sind verschideni Germaneschtaate z
Italien entschtande, wo alli nit lang ghebbt hond. Zwische 536 und 552, wo d
Oschtgote regiert hond, isch Rom no fiif mol eroberet und plünderet worre. 537
hond d Gote di meischte Wasserleitunge hii gmacht, so daß di römische Therme
iren Betrieb hond mese uffgä. D Bevölkerung vo Rom isch im 6. Jh. uf ugfähr
40.000 zruck gange.

756 isch mit de Pippinsche Schenkung de Papst als weltliche Fürscht etabliert
worre, sither isch er Staatsoberhaupt vom Kirchestaat. Im Johr 800 het sich de
Nochfolger vom Pippin Karl der Große z Rom zum Kaiser kröne lo. 846 isch Rom vo
de Sarazene plünderet worre, und e Johr später het e Erdbebe Schäde a de antike
Baute aagrichtet, under anderem sind domols d Gewölbe vo de Caracallatherme
zemmekait.

Im Mittelalter isch s alt Zentrum ums Forum Romanum und ums Colosseum langsam
hii gange und vo de Römer als Stoebruch benutzt worre. Vilmol het mer sogenannti
Spolie (Beuteguet) i Neibaute widerverwendet, e aschaulichs Beispiel sind di
antike Säule i de Kirche San Giorgio in Velabro.

Vom Mittelalter bis is 19. Jh. het en große Toel vo Italien zum Kirchestaat
ghert. De Sitz vom Papst isch bis is 14. Jh. nit de Vatikan gsi, sondern de
Lateranpalascht, und d Bischofskirche vom Papst isch bis an hittige Tag d
Lateranbasilika S. Giovanni in Laterano. Di alt Peterskirche S. Pietro in
Vaticano us em 4. Jh. isch degege sit em Karl der Große Krönungskirche fer d
Kaiser gsi, well de Vatikan usserhalb vo de mittelalterliche Stadt gläge isch
und d Päpst druf g’achtet hond, daß kon Kaiser innerhalb vo de Stadt krönt werd;
si hond Angscht gha, er keent sunscht en Aaspruch uff di weltlich Herrschaft
iber Rom druus abliite.

Vo 1309 bis 1377 hond d Päpst z Avignon residiert. Wo de Papst Gregor XI. wider
gi Rom zruck kumme isch, het er d Residenz vom Lateran i de Vatikan verleit, und
do demit isch d Peterskirche de facto di päpstlich Hauptkirche worre. Bereits
sit 1277 giits en Verbindungsgang zwisched em Vatikan und de Engelsburg, wo de
Papst im Notfall enni flüchte ka.

I de früe Neiziit sind i de Stadt Rom und im Vatikan großartigi Baute und
Kunschtwerke entschtande. 1508-1520 hond de Raffael und sini Schüeler i de
private päpstliche Gemächer di sogenannte Stanze di Raffaello gmolet, wo Szene
us em Alte Teschtament und us de heidnische Antiki darstellet, under anderem di
berühmt Schuel vo Athen. I de Sixtinische Kapelle het de Michelangelo ab 1508 d
Schöpfungsgschichte und ab 1541 s Jüngschte Gericht gmolet.

Well di alt Peterskirche baufällig gsi isch, het mer ab de Mitti vom 15. Jh. en
Neibau plant. 1506 het de Baumeischter Bramante im Ufftrag vom Papst Julius II.
en kriizförmige Grundriß entworfe und mit em Bau aagfange, isch aber scho 1511
gschtorbe. Ab 1547 het de Michelangelo de Plan gänderet und d Kirche wiiterbaut,
aber erscht 25 Johr noch sim Tod isch di groß Kuppel fertig gsi. 1607 isch de
Plan nomol gänderet und s Kircheschiff verlängeret worre, ab 1614 isch d Fassade
entschtande, und 1626 isch di nei Kirche schließlich fertig gsi und vom Papst
Urban VIII. gweiht worre.

Im Johr 1527 isch Rom von ere Ibermacht vo diitsche und spanische Landsknecht
eroberet und plünderet worre (Sacco di Roma). D Schwiizergarde het unter hohe
Verluscht defir gsorget, daß sich de Papst Clemens VII. het kenne i d Engelsburg
rette, wo er sich noch lange Verhandlunge gege Lösegeld het kenne freikaufe. Als
Erinnerung a de Johrestag vom Sacco di Roma vereidiget d Schwiizergarde iri neie
Rekrute jedes Johr am 6. Mai.

I de Barockziit het de Künschtler und Baumeischter Bernini z Rom gschaffet, zu
sine bekannteschte Werke gheret d Kollonade rund um de Petersplatz, de Baldachin
i de Peterskirche, de Vierströmebrunne uff de Piazza Navona und de glei Elefant,
wo mit eme Obelisk uff em Rucke vor de Kirche S. Maria sopra Minerva stoht.

Im 18. Jh. het sich langsam e wisseschaftlichs Interesse a de römische
Altertümer entwicklet. 1734 sind di Vatikanische Musee fer d Öffentlichkeit
zuegänglich worre, und 1763 isch de diitsch Gelehrte Johann Joachim Winckelmann
zum päpstliche Oberuffseher iber d Altertümer i de Stadt Rom ernannt worre. Vo
1786 bis 1788 isch de Johann Wolfgang von Goethe z Rom gsi und het sini Iidrück
vo de Stadt i de Italienische Reise beschribe. S Forum Romanum, wo langi Ziit en
verfallene Ruineplatz und e Viehwoed (campo vaccino) gsi isch, het mer im 19.
Jh. aagfange uusgrabe und konserviere.

Noch de Französische Revolution hond au d Römer 1798 e Republik gründet und de
Papst als Landesherr abgsetzt. Aber scho 1799 isch Rom under neapolitanischi
Herrschaft kumme und d Republik wider abgschafft worre, und ab 1800 het wider de
Papst regiert. 1808 het de Napoleon Rom eroberet und de Papst vo Neiem abgsetzt,
aber bim Wiener Kongreß isch de Kirchestaat wider hergstellt worre.

I de 1848er-Revolution isch z Rom zum zweite Mol e Republik gründet worre. De
Papst het do druff d Franzose zu Hilf gruefe , wo Rom eroberet hond, und mit
Hilf vo de Franzose het er sich nomol 20 Johr als Regent behaupte kenne. Jedoch
het er im Krieg vo 1860 de gröscht Toel vom Kirchestaat a Italien verlore.

1870 isch wegem Diitsch-Französische Krieg di französisch Schutzmacht us Rom
abzoge. Do dedurch isch de Kirchestaat ohne Verteidigung gsi, und am 20.
September isch di italienisch Armee noch eme kurze Kampf z Rom iimarschiert und
de Papst het sich in Vatikan zruck zoge. Am 9. Oktober 1870 het de Kenig Viktor
Emanuel II. Rom zu de Hauptstadt vom Königriich Italie erklärt und de
Quirinalspalascht zu sinere Residenz gmacht.

Noch 1870 sind z Rom neii Stroße wi d Via Nazionale und d Via Cavour baut worre
und neii Gründerziitvirtel entschtande; zu dere Ziit het d Stadt ugfähr 200.000
Iiwohner gha. 1911 isch a de Piazza Venezia s Vittoriano fertiggschtellt worre,
e monschtröses Kenigsdenkmal und gliichziitig Grabmol vom unbekannte Soldat. D
Gräber vom Viktor Emanuel II. und vo sim Nochfolger Umberto I. sind im Pantheon.

1922 hond d Faschiste mit em Marsch uff Rom d Macht ibernomme und de Benito
Mussolini isch Minischterpräsident vo Italie worre. Under em Mussolini sind 1929
d Lateranverträge mit de Vatikan abgschlosse worre, wo de hittig Vatikanstaat
(Stato della Citta del Vaticano) als Nochfolger vom Kirchestaat begründet hond.

Als Zoeche fer d "Ussöhnung" zwische de Faschiste und em Vatikan isch d Via
della Conciliazione baut worre, e 50 Meter broeti Prachtstroß, wo direkt uff de
Petersplatz zuelauft und wo mer e mittelalterlich Stadtviertel defir abgrisse
het. I de 1930er Johre het de Mussolini e großi Paradestroß namens Via dei Fori
Imperiali baue lo, wo di antike Kaiserfore zuedeckt het; i de neiere Ziit isch
iberleit worre, ob mer selli Stroß wider abriiße soll, so daß mer d Kaiserfore
uusgrabe und en archäologische Park druus mache keent. Wiiteri architektonischi
Spure us de Mussoliniziit sind de Bahnhof Roma Termini (1930 iigweiht) und s
Stadtvirtel EUR, wo d Weltuusstellung 1942 (Esposizione Universale di Roma) het
solle stattfinde. Wegem Zweite Weltkrieg isch selli Weltuusstellung uusgfalle
und s EUR-Viertel isch erscht noch 1950 fertig baut worre. Hit isch es de Sitz
vo mehrere Minischterie und e beliebti Wohngegend mit vil Grüenaalage und ere
guete Verkehrsaabindung a d Innestadt.

Noch de Befreiung vom Faschismus und em End vom Zweite Weltkrieg isch Italien
sit 1946 wider e Republik mit de Hauptstadt Rom. Zum Vatikanstaat gheret nebed
em Vatikan no e paar gleini Exklave wi d Lateranbasilika und di päpstlich
Summerresidenz Castelgandolfo.

Rom het zwei Flughäfe: de international Aeroporto Leonardo da Vinci z Fiuminico
(28 km vom Stadtzentrum) und de gleinere Aeoroporto Pastine im Ortstoel Ciampino
(15 km vom Stadtzentrum), wo vor allem Charter- und Billigfluglinie startet und
landet. Vo Ciampino verkehrt en Liniebus zu de Endhaltestell vo de Metro-Linie
A.

De Kopfbahnhof Roma Termini liit im Stadtzentrum und isch zugliich de
Kreuzungspunkt vo de zwei Metro-Linie A und B. Im Stadtverkehr fahret vil
Liniebusse und e paar Stroßebahnlinie. Rings um Rom giits en Autobahnring, wo
under anderem d Autobahn A1 i Richtung Florenz devo abzweiget.

Rom isch s Zentrum vo de römisch-katholische Chrischteheit und het mehreri
hundert Kirche im Stadtgebiet. Sibe devo geltet sit em Mittelalter als
Hauptkirche, und dene Pilger, wo alli sibe am selbe Tag bsuechet, wird en Ablaß
verschproche:

I de Vatikanische Musee hets oni vo de wertvollschte Kunschtsammlunge vo de
Welt. Zu de Höhepunkte gheret:

Im Umkreis vo de Piazza Navona liget s Museo Nazionale Romano, en
Renaissancepalascht mit de Antikesammlung Ludovisi, s Museo Baracco, e privati
Sammlung vo antike Skulpture, und s römisch Stadtmuseum Museo di Roma. Uff em
Kapitol direkt am Forum Romanum liget di Kapitolinische Musee mit ere bedeutende
Kunschtsammlung.

Im EUR-Viertel usserhalb vo de Innestadt isch s Museo della Civilta Romana. Dert
hets under anderem e Stadtmodell im Maßstab 1:250, wo s antike Rom um 300. n.
Chr. darstellt, und Gipsabgüsse vo de Reliefs a de Trajansäule.



https://als.wikipedia.org/wiki/Deutsche_Sprache

D’deitsche Sproch (Deutsch) zählt zur Familie vo de indogermanische Sproche,
spezifisch zu de weschtgermanische Sproche. Erforscht wird d’ deitsche Sproch vú
de Germanischte.

S Wort „düttsch“ goht zrùck ùf s germanisch Wort þeuðo, ùf s althoochdüttsch
diutisk ùn ùf s mìttelhoochdüttsch diutisch/diutsch, tiutsch/tiusch. S Wort hät
am Aafang „Volch“ gheiße ùn hät di gliiche Wurzle wie s Verb „dütte“ (deuten),
ìm Volk verständlig mache. Als teut daucht's schù ìm 1. Johrhundert ìn römische
Quelle ùf, wird abber erscht sitt em 8. Johrhundert au als Bezeichnig fǜr
d'Sprooch bruucht. Ùs de latinische Bezeichnig theodisca lingua, wùù d'Sprooch
vù de Franke bezeichnet hät ùn wùù sich vùm westfränkische þeodisk ableitet,
isch ìm Ostfränkische duitisk worre, e Voorform vùm Wort deutsch/düttsch.

D'Bezeichnige fǜr s Düttsch ìn andere Sprooche sìn wäge de lange Gschicht vù de
düttsche Staate zimli ùnderschììdlig. Viilmool leite si sich vù de
Eigebezeichnig ab (z. B. s idaliänisch tedesco, s dänisch tysk odder s
holländisch duits) odder vù Bezeichnige, wùù mer ìm Düttsche nùme ei
düttschsproochigs Volch demìt meint, nämlig vù de Alemanne (Französisch
allemand, Spanisch alemán, Arabisch arabisch ألمانية‎/ʾalmāniyya/) odder vù de
Sachse (Fìnnisch/Estnisch saksa, Inarisamisch säksikiela). Anderi Bezeichnige
(z. B. němčina ùf Tschechisch, немецкий ùf Rùssisch odder német ùf Ungarisch)
sìn ùf s slawisch Wort *němьcь zrùckzfiehre, wùù „stùmm“ gheiße hät ùn verwändet
worre isch, wiil d'Slawe di Düttsche nìt hän chönne verstoh. Au de Name vù de
Germane isch als Ussgangspunkt verwändet worre (u. a. Änglisch German, Hindi
जर्मन/jarman ùn Indoneesisch jerman).

Di zweiti Luutverschiebig laat sich scho im früene Mittelalter, öppen ab em 6.
Jh. in Personenäme naawiise. Eigentlichi Tüütschi Text sind aber eersch usem
Hochmittelalter bekannt, di eltischte sind vilicht d'Merseburger Zaubersprüch,
uufgschriben im 10. Jh., warschinlich stameds aber usem 8. Jh. Als
Althochtüütsch bezeichnet me d'Sprach zwüsched öppen 800 und 1100.
S'Hildebrandslied stammt usem 9. Jh. Usem Altnidertüütsche hämmer de Heliand uf
Altsächsisch, au öppen usem 9. Jh. Us dere Ziit gits es alemannisches Vaterunser
us Sanggale. Fulda isch en anders wichtigs Schrift-Zentrum gsii i dere Ziit. Us
Fulda isch under anderem s'Abecedarium Nordmanicum, en Art tüütsches
Runenalphabet.

S'Mittelhochtüütsche vo öppe 1100 bis 1350 isch dänn vil besser beleit. Ab 1350
bis öppe 1650 redt me dänn vo Früe-Neuhochtüütsch. Zmizt i die Periode fallt am
Luther sini Bibel-Übersetzig, wo de Keim für die Neuhochtüütschi Standardspraach
bildet. Luutlich hät sich im Früeneuhochtüütsche s'Mitteltüütsche vor allem dur
Änderige im Vokalsystem vom Alemannische abtrännt (es isch vonere
"Quantitätsschpraach" zunere "Akzentschpraach" worde, während s'Alemannische
immer no Vokal-Quantitäte underscheided). Luutlich isch also s'Alemannische
nööcher am Mittelhochtüütsche plibe, grammatisch aber s'Mitteltüütsche
(s'Alemannische hät i de früene Neuziit Kategorie wie de Genitiv und
s'Präteritum verloore).

Di hüttige tüütsche Dialäkt lönd sich grob in drüü Gruppen iiteile.
S'Nidertüütsche im Norde isch a de zweite Luutverschiebig nöd beteiliged gsii
und isch linguistisch nöd klar vom Holländische abgränzbar: D'Gruppierig vom
Nidertüütsche als Tüütsch is linguistisch begründed. Anderschume chame
s'Holländische und Flämische au zum Nidertüütsche zele. I dem Fall isch die
zweiti Luutverschiebig en innertüütschi Aaglägehäit, und s'Tüütsche schtaat
innerhalb vom Weschtgermanische em Anglo-Friesische (au "Ingvaeonisch" oder
"Nordseegermanisch") gägenüber.

I de früe Neuziit het sich s' Niderdiitsche langi Ziit nebet em Hochdiitsche als
Schriftsproch behauptet. Erscht ab em 17. Johrhundert isch es allmählich us dere
Rolle verdrängt worre, well die gbildete Liit zum Hochdiitsche ibergange sind. E
Zentrum vom niderdiitsche Buechdruck isch Lübeck gsi. Vo Borchling und Claussen
giits e dreibändigi Niederdeutsche Bibliographie zu den niderdiitsche Druck vor
1800.

S'Mitteltüütsche isch vom Nidertüütsche dur d'Benrather Linie (maken/machen
Isoglosse) abgränzt, und beinhalted Rhyfränkisch, Moselfränkisch, Ripuarisch,
Thüringisch und Schlesisch. S'Obertüütsche isch vom Mitteltüütsche dur
d'Speyerer Linie (Appel/Apfel Isoglosse) abgränzt, und beinhalted
s'Austro-Bavarische (Bairisch in Bayern un in Österriich), s'Alemannisch un s
Oschtfränkisch.

Mittel- und Obertüütsch werded au underem Begriff Hochtüütsch zämegfasst.
Dademit häd de Begriff zwei underschidlichi Bedüütige: Einersiits bezeichnet
Hochtüütsch die geographisch hööcher glägne Dialäkt, wo a de zweite
Luutverschiebig teilgnoo händ. Anderersiits bezeichnet Hochtüütsch aber au di
Tüütschi Standardspraach, wo sich sitem 16. Jh. usepildet hät. D'Standardsprach
ghöört sälber zu de Obertüütsche (Apfel) Sprache, isch aber urschprünglich es
Gmisch us verschidene regionale Dialäkt usem Drüüegg
Fränkisch/Schwäbisch/Nordbairisch (de Luther hät sini Bible im Ostmitteltüütschi
Gebiet, in Thüringe, übersetzt und deet 'de Lüüt ufs Muul glueget').

D Dialekt in dr Lausitz ghèère zem Schlesisch. S Berlinerisch/Südmärkisch bilded
e Ibergang zwische Mittelmärkisch ùn Schlesisch, mer said im Berlinerisch machen
(mit verschoobenem k), aber icke "ich" (nid verschoobe).

Bim Noma ka dr Plural durs Aahänge von am Suffix un/odr durch d' Variation von
am Vokal (Umlaut) og'zeigt werra.

Subschtantivierte Adjektiva un Verba sen oigatlich emmer neutraal.
Subschtantiva, wo mit de Silbe -keit und -heit endet, sen emmer Femina. D'
Endsilb -chen lässt jedes Subschtantiv zum Neutrum werra; es isch komisch, dass
sich des Gschlecht wo a Sach in echt hat un's grammatische Genus unterscheide
kennat: z. B. das Mädchen.

Zum unterscheida sen vier Kasusforma: Nominativ, Genitiv, Dativ, Akkusativ. A
poor Kasusendunga send in dr Sprochgschicht verlora ganga, so dass dr Artikel
als an zusätzlicher Kasusanzeiger diene ka. Gut markiert send im Singular dr
Genitiv, im Plural dr Dativ.

Fremd- und Fachwörter, wo aus am Lateinische oder Griechische stammet, bildet de
Plural manchmal in d'Anlehnung an d'Ursprungssprache:

Dr Genitiv wird heitzdog in dr Umgangssproch durch Konschtruktiona mit
Präposition un Dativ ersetzt.:

D' wichtigschte Form isch es Präsens. S kann als historisches Präsens Präteritum
bzw. Perfekt ersetza un steht vor ällem in dr Umgangssproch un in de Dialekte
fürs Futur I. In denne Fäll stehet ergänzend Adverbiale vom Ortes odr von dr
Zeit.

D' Forma von de Vergangenheitstempora Plusquamperfekt un Perfekt werrat mit de
Hilfsverbe haben odr sein un am Partizip II (odr Partizip Perfekt) bildet. S
Präteritum verwendet de Stamm vom Infinitiv.

D' Futurforma werrat mim Verb werden bzw. (Futur II) werden un haben bzw. sein
bildet.

Plusquamperfekt, Futur II und au Futur I werrat eher selta in dr gesprochena
Sproch vrwendet, un in de Dialekte gar net, 's Alemannische kennt selle Tempora
gar net. Manche Dialekte kennet do drfür 's Plusplusquamperfekt, wo's Hilfsverb
selbscht im Perfekt isch. S Plattdeitsch kennt abr älle sechs Zeitforme, wobei
d' Futurforma mit solla (uff Platt: sölen oder schölen [ik sall/schall]) bildet
werrat.

Bsonders im formala DeitschBeleg? isch S Passiv wichtig. S wird aus am Hilfsverb
werden un am Partizip Perfekt gmacht un dreht d' Perschpektiv vom Aktivsatz om.
S 'Opfer', dr 'Betroffene' wird zom Ausgangspunkt, dr 'Täter' hat koi
Subjektroll mehr un isch manchmal net benutzt. "Paula schlägt Egon - Egon wird
(von Paula) geschlagen"

 S dütschsprochig Wikiquote hät Zitat zum Thema „Deutsche Sprichwörter“ D
Wikipedia uff Dütsch S Wiktionary uff Dütsch — e freis Wörterbüech Wikibooks uff
Dütsch — Lern- und Lehrmaterialie Wikinews uff Dütsch — Aktuälli Nochrichte
Wikiquote uff Dütsch — Zitate

Wikisource uff Dütsch — Quälletekscht Wikiversity uff Dütsch — Kursmaterialie,
Forschigsprojäkt und wüsseschaftlige Usdusch



https://als.wikipedia.org/wiki/Island

D Republik Island (isl. Lýðveldið Ísland, an. Ísland »Iisland« zu íss »Iis«)
isch eppa 103.000 km² groß und noch Großbritannie da zwoatgröschte Inselschtaat
in Europa. As isch dia gröscht Vulkaninsel vo da Wealt und liit im Nordatlantik,
bizle südlich vom nördlicha Polarkreis. D Hauptstadt hoast Reykjavík, wo fasch
zwoa Drittl vo da Lütt leaband. Die Insl bschtoht us groaßa Stoawüschta,
Vulkane, Geisir und wias Land oh hoast us Iis.

D Alltags- und Amtssproch Isländisch kumt usm Altnordischa und isch da
urschprünglicha Schproch vo da Wikinga no am ähnlichschta. Eppas Bsundrigs isch,
dass se – wia d Franzosa – für alle Fremdwörta isländische Begriffe erfindend. S
isländische Alphabet hot 32 Buachschtaba, vom A üba Á und so wita bis Æ und
schließlich zum Ö. So hond se z. B. Telefonbüacha sortiert – interessantawiis
noch m Vornama, weil Familianama sealta sin. Statt nam Familianama in üsram
Sinn, neamand d Islända da Vornama vom Vata (manchmol o vo da Muatta) und
hängan-dóttir „Tochta“ bzw. -son „Sohn“ dra (prominentes Beispiil: Björk
Guðmundsdóttir = Björk, s Guðmundurs Tochter). Wenn se hürotan, bhebt jeda vo da
Partna sin oagana Zwoatnama.

Dia gröscht religiöse Gruppa isch dia evangelisch-lutherisch Isländisch
Volkskircha“ (Íslenska þjóðkirkjan), zu dera ghören eppa 73,8 % vo da Islända
(1. Januar 2015). Da Rescht sind vor allem verschidnigi lutherische Freikircha
(5,9 %) und Katholika (3,6 %), aba o Juda, Moslem und Zeugen Jehovas. Dazua ane
gits z Island sit 1972 o a schtaatlich anerkannte Ásatrú-Gmeind
(Ásatrúarfélagið). Ásatrú isch a heidnische Religion, wo ufn altgermanischa
Göttagloba zruckgoht.

An ganz oagana Fiirtag isch Sumardagurinn fyrsti, da erschte Summatag, jeds Johr
am erschta Suntag noch m 18. April. Im alta isländischa Kalenda isch des da
erschte Tag vom erschta Summamonat Harpa gsi. A deam Tag hots früha für Kind
Gschenke gea. Inzwischa gits o in Island a Chrischtkindle, gnaua gset 13
Jólasveinar (Wiehnachtsgsella). Dia bringend aba eingetlich koa Gschenkle,
sondan schtealand Eassa und ärgarand d Lüt in da Wiehnachtszit. An ganz an
oagana Bruuch gits im Advent: am Tag vor Wiehnächta wird Gammelroche gässa.

Im Þorri, dm vierta Wintamonat, fiirat ma Þorrablót, an Art Fasching, wo
urschprünglich mol a Opfafescht gsi isch. Geassa weren o denn wida ganz
traditionelle Sacha: suur inglegte Hammelhode und schwarzgsengte Schofsköpf
Svíð.

Net vageassa deaf ma o die isländische Badekultur. Alloa in Rekjavik hots siba
Freiluft-Thermalbäder, aba o ufm Land find ma all wiida Plätz, wo ma s ganze
Johr üba dussa im hoassa Wassa liiga ka. Vile Isländer moanen, dass eba wegs
dera intensiva Badekultur so alt werend.

Kultur hoasst in Island vor allem Literatur: D Skaldedichtung usm 9. Johrhundat
isch dia ältescht Kunschtlyrik z’Europa gsi, und im Mittelalter, im 12. und 13.
Jorhundat, sind die isländischa Saga, wia eppa da Edda vom Snorri Sturluson,
Grundstöa gsi für d Entwicklung vo da nordeuropäischa und dütscha Literatur. Im
13. und 14. Johrhundat hond se – wia fasch alle Weschteuropäa – Ritta-Saga
gschriba. Aba o d moderne isländische Literatur brucht se net z vastecka: Neabat
m Nobelpriisträga Halldór Laxness sind o dia dütscha Übasetzunga vo da Krimis
vom Arnaldur Indriðason in da letschta Johr Beschstsella gsi.

Daneabs kennt ma bildende Künschte: isländisch Molar (Ásgrímur Jónsson),
Bildhoar (Ásmundur Sveinsson) und Musika (v. a. Björk) hond wealtwit an guata
Ruaf. Und o da isländisch Film gwinnt Ahänga: So isch Friðrik Þór Friðriksson
1992 für sin Film Börn Náttúrunnar (dt. Kind vo da Natur) für an Oscar nominiert
gsi. Oda Nói Albínói vo Dagur Kári hot ufm Filmfeschtivel vo Rottadam 2003
Furore gmacht.

Island isch sit m 17. Juni 1944 a unabhängige parlamentarisch-demokratische
Republik. Ólafur Ragnar Grímsson isch momentan da fünfte Präsident. 1980–1996
hot Island mit Vigdis Finnbogadóttir als erschtes Land in Europa a Fro a da
Regierigsschpitze ket.



https://als.wikipedia.org/wiki/Franz%C3%B6sische_Sprache

Französisch isch e Oïl-Schprôch un ghört zur Galloromanische Schprôchfamilie. S
wird unter anderem z Frankrych, in dr Schwytz, z Belgie und z Kanada gredet,
aber au in grôsse Dail vo Afrika. Typischi Merggmool vom Französische sin dr
Verluscht vo der fonologisch dischtinktive Betonig u ds komplexe Vokalsystem.

S Französische wird im Alemannische o Wälsch odr Wäutsch gnennt, so wie d
Weschtschwyzer die Wälsche heisse.

D Gschicht vom Französische fangt mit em Yfall vo de Römer z Gallie im Johr 59
v. e. Chr. a. Sällemols hät s z Gallie verschydeni keltischi Sydler und dodemit
mehreri verschydeni Sproche ge, wo aber nit gschribe worre sin. D Sydler hän
noch de Eroberig d Sproch vo de Römer langsam übernoh.

Mer goht devo us, dass de Stroßburger Eid vo 842 de erscht Tekscht uff
Französisch isch. E literarische Tekscht isch aber erscht 881 zum erschte Mol
erschyne, nämlig d Eulalia-Sequänz; sälbst bi derre losst sich aber drum strite,
ob si meh Picardisch wie Französisch - im Mittelalter eine vo de Dialäkt, wo
franceis oder françois gnännt worre isch - gsi isch. D Region Paris isch d
Geburtsstätte vom Französisch; dem sy Dialäkt isch allerdings ball mit
normännische, picardische, burgundische und andere Sproche vermischt worre, do
uff Paris als Zäntrum vo Frankrych Lüt uss em ganze Lüt cho sin.

1539 hät de dörtmolig Chönig vo Frankrych, de François I., Französisch zur Amts-
und Rächtssproch vo Frankrych erchlärt. Im 17. Johrhundert hät s sich au als
Wüsseschaftssproch duregsetzt; eso hät zum Bispyl de René Descartes di erschte
philosophische uff Französisch (statt Latyn) verfasst.

S Schriftbild entspricht weniger de Ussproch wie z.B. im Dütsche oder de meiste
andere Sproche. Am Wortänd werre Konsonante (abgseh vo <c, f, l, r, v, x>) nit
usgsproche. Au s <e> isch in mehrsilbige Wörter stumm und wird zum Deil au im
Wortinnere gheie glo. Do aber erwiterti Forme d Ändkonsonante enthalte (und
sälli friehner au no usgsproche worre sin), schribt mer z.B. in vert [vɛr]
(wyblig verte [vɛrt]) trotzdem s t (statt „ver“ oder ähnlig). Allerdings spricht
mer e Ändkonsonant zum Deil us, wenn em e Wort mit me Vokal am Afang folgt (les
autres: [leːˈzotʀ]). S Glych bassiert bi Wörter mit me h am Afang, wyl säll
immer stumm isch (les hommes [leːˈzɔm]); wenn s sich aber um e h us de
germanische Sproche handelt – wo bis in s 19. Johrhundert no usgsproche worre
isch –, no wird de Konsonant nit usgsproche und vor em Vokal chunnt de Lut ʔ
(Bsp: en haut [ɑ̃ˈ ʔoː]).

Uff Vokal werre hütt vyli Akzänt gsetzt, wo d Ussproch nit verändere, aber
äntweder zur Underscheidig oder uss Ethymologygründ trotzdem gsetzt werre. Des
heißt, dass z.B. u, û beidi als [y] usgsproche werre.

S git im Französische zudem nasali Vokal. E Vokal wird dänn nasalisiert, wenn em
e (einzels oder doppelts) m oder n und denoch kei Vokal folgt. Lüeg dodezüe in
de Tabälle.

Vor allem wiil Französisch lang dia „Sproch vu de Diplomate“ gsi isch, isch s
imma no chic, französische Usdrück, sog. Gallizisme, im Alltag ifliessa z lo. An
Hufa Gallizisme sind inszwische d Basis für vaschiidene Fachsprocha wie in da
Gaschtronomi oda im Ballett.

So git s an offizielle Inschtitution - dia sog. Académie française, gegründet
1634 vom Kardinal Richelieu, - wo feschtlegt, wia dia Schproch vawendet wera
muass bzw. extra Französische Wörta für neue Begriff erfindet. Manche wia
Computer/ordinateur, Byte/octet, Software/logiciel werend o echt
(ausschliesslich) vawendet, andere wia weekend/vacancelle hond sich ned
durchgsetzt. Nebs da Académie française gits no dia Délégation générale à la
langue française et aux langues de France, wo sich o in deam Gebiet schtark
macht.

Untam französischa Kulturminischta Jacques Toubon isch 1994 a Gsetz zum Schutz
vo da französischa Schproch in Kraft träta, wo vo nam andra Gsetz usm Johr 2000
no vaschärft wora isch (vgl. Loi Toubon). Sit döt münd alle französischa
Untahaltungsmusikprogramme mind. 40% französische Liada spiela (drum hond unta
andra de Robbie Williams und de Placebo (Protège moi) scho französische
Übasetzunge vo nam Hit in Frankreich ussabrocht), und in offiziella
Angelegenheita dürfend gea koa Anglizisma vawendet wera; Englische Werbeschprüch
ohne französische Übasetzung sind strafbar.

Aba o in adra französischsprochiga Lända git s dänige Inschtitutiona: z Beligie
hots de service de la langue française und z Québec s‘Office québécois de la
langue française.

Anderscht àls s Frànzeesch, wie én Frànkrich àlso gued gschitzt un gepflegt
wurd, were d àndri Sproche uff m Territorium vun d Repüblik nit vum Staat
gferdert, üss r extrem ambivalent un hàlbherzi ém Rohme vun de staatli Béldung
(éducation nationale) - awwr öi numme do, wo d Regione diss aktiv untrstitze un
vrlange. Öi wenn d direkti Untrdrückung vun friehr nimm mejlich ésch, ésch de
frànzeesch Sprochepolitik nooch internationàli Standards meh zuem Üsslesche vun
de Sproche geeignet wie zuem Schutz.

Französisch wird normalerwis mit de 26 latynische Büechstabe gschribe, ergänzt
durch Ligature und Diakritika. Sit mehrere Johrhundert werre relativ genaui
Rächtschribregle festglegt, wo meistens akzeptiert worre sin.

Näbem latynische Alphabet git s d Mögligkeit Braille-Schrift, wo allerdings
Norme vo de latynische Rächtschrybig überneh müeß. Zur phonologisch genaue
Widdergab vo de Ussproch wird s Internationale Phonetische Alphabet verwändet.
Durch Norme isch au e Schrybig mit em griechische und kyrillische Alphabet
ermögligt worre, was vor allem für d Transkription vo Orts- und Personenämme
brucht wird.

D Académie française hät im Johr 1990 uff Vorschlag vom Root Änderige an de
Rächtschrybig vorgnoh. Si beträffe etwa 3 Prozänt vo de Wörter und werre vo de
Académie française sälber «freiwillig» gnennt, allerdings empfohle. Zyl vo de
Änderige isch s gsi, s Französisch logischer z mache, einewäg d Etymology z
berucksichtige und genaui Regle festzlege, dass d Schrybig vo neue Wörter
eidütig isch. Sällewäg schlat si au d Schrybig chaine statt chaîne vor, wyl s
<î> dört weder mit de Ussproch no mit de Etymology begründet isch. Di
traditionälli Schrybig wird aber im Momänt vo de Mehrheit vo de
französischsprochige Lüt bevorzugt, während sich vor allem under de jüngere Lüt
zum Bispyl für s Schrybe vo SMS alternativi Schribwyse entwickle.

Wie im Dytsche gits im Französische für Nome, Gschlechter. Me unterscheidet
zwüschet männliche Nome (le frère) und wiibliche Nome (la mére). Es neutrals
Gschlecht gits ned. D Mehrzahl Nome hend ds Pluralgschlecht und überchömmet les
als Artikel (les hommes).

D Nome werde in de Fäll (Akkusativ, Dativ) nit verändert. Nur de Plural bringt
(in de Orthografie, nit aber in de Phonetík) e Veränderíg. S wird immer e s
aghängt.

D Wikipedia uff Französisch S Wiktionary uff Französisch — e freis Wörterbüech
Wikibooks uff Französisch — Lern- und Lehrmaterialie Wikinews uff Französisch —
Aktuälli Nochrichte Wikiversity uff Französisch — Kursmaterialie,
Forschigsprojäkt und wüsseschaftlige Usdusch



https://als.wikipedia.org/wiki/Israel

Israel (hebräisch ‏ מדינת ישראל?/i‎ Medinat Jisra'el, arabisch دولة إسرائيل‎,
DMG Daulat Isrāʾīl) isch en Staat in Vorderasie a de südöstliche
Mittelmeerchüste, wo a de Libanon, Syrie, Jordanie, as Westjordanland, Ägypte
und de Gazastreife gränzt. Israel isch en jüdische, freiheitlich-demokratische
Rächtsstaat. Hauptstadt isch Jerusalem. Administrativ isch s Land in sächs
Bezirk iidäilt.

Völkerrächtlich isch Israel dur e Resolution vo de Generalversammlig vo de
Vereinte Natione us em Joor 1947 legitimiert und isch nach m Ändi vom britische
Mandat über Palästina am 14. Mai 1948 als repräsentativi Demokratie mit eme
parlamentarische Regierigssystem proklamiert worde. De Ministerpräsident dient
als Regierigschef und d Knesset als Eikammereparlämant. D Politik und d
Geschicht vo Israel sind dur de Noochostkonflikt bestimmt, wo i Teil bis hüt
aduret.

Israel ghört zu de dichter besiedelte Länder vo Asie und isch de einzigi Staat
uf der Wält, wo d Jude d Bevölkerigsmehrheit bilde. Die israelischi Bevölkerig
wird uf über 8,1 Millione Mänsche gschätzt (Stand 2014), drunter sind öpe 6,1
Millione Jude und 1,7 Millione Araber. D jüdischi Bevölkerig bestaht unter
anderem us Aschkenasim, Misrachim, Sephardim, jemenitische Jude und äthiopische
Jude. Die meiste arabische Israelis sind sesshafti Muslime, es git aber au en
geringe Anteil a Beduine, Christe und Druse. Zu de Minderheite in Israel ghöret
Samaritaner, Armenier, Tscherkesse und Roma. Sit de 2000er Jahr läbet in Israel
auch mehreri Tusig asiatischi Gastarbeiter und Asylbewerber us Afrika.

Israel isch en Industriistaat und Mitgliid vo de OECD. Nach sim
Bruttoinlandprodukt isch es die 41-grössti Volkswirtschaft uf de Wält (Stand
2013). Israel hät de höchsti Läbesstandard im Nöche Oschte und de dritthöchsti
in Asie. D Läbeserwärtig isch äini vo de höchste uf de Wält.

De ältesti Beleg für s Wort „Israel“ isch d ägyptischi Merenptah-Stele, wo sich
hüt im Ägyptische Museum vo Kairo befindet. Si beschribt en ägyptische Fäldzug
gäge s Volk Israel im Land Kanaan und wird ufs Johr 1211 v. Chr. datiert.

D Volksetymologii vom Alte Tästament dütet „Israel“ als „Gottesstriter“
(Gen 32,29 EU). De Jakob hät dise neui Name übercho, nachdem er mit eme
gheimnisvolle Gägner grunge hätt. Sini Nachkomme, di zwölf Stämm, werded darum
als „Chinder vo Israel“, „Israelite“ oder churz „Israel“ bezeichnet. De Name
entspricht enere wit verbreitete semitische Namensform, wo es Verb im Imperfekt
und s theophore Element El als Subjekt enthaltet.

De offizielli Name vo Israel isch Staat Israel Medinat Jisra'el. Anderi
Namensvorschläg für de neui Staat sind Eretz Israel, Zion, Judäa und Neu Judäa
ksi.

Israel ligt uf enere Landbrück zwüsche Asie und Afrika am östliche Rand vom
Mittelmeer. Damit zählt es geographisch zu Vorderasie, geologisch aber zu
Afrika, da es uf de afrikanische Kontinentalplatte ligt. Im Oschte ligt d
Arabischi Platte und d Gränze dazue bildet s Jordanland, wo Teil vom Grosse
Afrikanische Grabebruch isch. Im Norde gränzt Israel an de Libanon, im Nordoste
a Syrie, im Oste as Westjordanland und Jordanie, im Südweste an de Gazastreife
und Ägypte und im Süde as Rote Meer.

S Gebiet vo Israel innerhalb vo de sogenannte Grüne Linie, de
Waffestillstandslinie vo 1949, betreit 20.991 km², davo sind 20.551 km² Land und
440 km² Wasser. Das entspricht öpe de Grössi vo Hesse. Durchs Jerusalemgsetz
1980 und d Annexion vo de Golanhöchi 1981 hät Israel e Flächi von 22.380 km² und
isch demit öpe doppelt so gross wie de Libanon. In de Längi misst s Land vom
Norde bis Süde 470 km. A sinere breiteste Stell misst s Land 135 km, a de
schmalste nur öpe 15 km.

D Gebiet, wo Israel im Sächstagechrieg 1967 eroberet het, händ e Flächi vo über
67.000 km², wobi rund 60.000 km² uf d Sinai-Halbinsel entfalle, wo 1982 a Ägypte
zrückgä worde isch. D Flächi vom Golan, wo vo Israel de facto annektiert worde
isch, betreit 1150 km², die vo Oschtjerusalem und de Umgäbig 70 km². S
Westjordanland, wo in Israel amtlich als Judäa und Samaria bezeichnet wird,
umfasst 5879 km², devo sind 220 km² Wasser, und de Gazastreife misst 360 km².

Israel lat sich i vier Regione iteile: D Mittelmeerküste, d Hügellandschaft im
Zentrum, s Jordantal und d Negev-Wüesti.

S Tote Meer isch mit 418 m unter em Meeresspiegel de niedrigsti Punkt Israels
und vo de Erde, de höchsti Punkt vom Land isch de Berg Hermon mit ere 2.248 m.

D Küsteäbeni verlauft vo de libanesische Gränze nach Gaza im Süde, si wird nur
vom Karmelkap i de Bucht vo Haifa unterbroche. Um Gaza isch sie öpe 40 km breit,
wird gäge Norde immer schmaler und hät a de libanesische Gränze nur no e Breiti
vo fünf Kilometer. Si isch fruchtbar und wird für de Aabau vo Wi und
Zitrusfrücht gnützt. De Teil, wo am dichteste bevölkeret isch, zwüsche Tel Aviv
und Haifa heisst Scharonebeni. D Ebeni wird vo mehrere kurze Flüss durchzoge, vo
dene nur zwei, de Jarkon und der Kischon, ganzjährig Wasser führe dünd.

Östlich vo de Küste, im Zentrum vom Land, dud sich e Hügellandschaft aschlüsse.
Im Norden lieget d Berge und Hügel vom obere und untere Galiläa, witer im Süde
schlüsset sich im politisch umstrittene Westjordanland d Hügel vom biblische
Samaria mit ihre fruchtbare Täler a, die südlich vo Jerusalem vom judäische
Bergland mit sinere rächt unfruchtbare Hügel abgelöst werdet. S Hügelland liegt
im Durchschnitt 610 Meter über em Meeresspiegel und erreicht in Galiläa mit em
Berg Meron (1208 m) sin höchste Punkt. Vili Täler durchschnidet d Landschaft in
Oscht-West-Richtig. Das grösste isch d Jesreelebene (biblisch als Tal Esdrelon
bezeichnet), weles sich vo Haifa us 48 km in südöstlichi Richtig bis zum
Jordantal erstreckt. Es isch a sinere breiteste Stelle 19 km wit.

Östlich vo de Hügellandschaft ligt s Jordantal, wo en kurze Abschnitt vom
6500 km lange Grosse Afrikanische Grabebruch bildet. De Jordan isch mit 322 km
de längsti Fluss vo Israel und wird us de Quellflüss Dan, Banijas und Hazbani im
Norde gspiist. De Jordan flüsst südlich dur d Huleebeni i de See Genezareth
(hebräisch ‏ים כנרת‎Jam Kineret). De See hät e Flächi vo 165 km² und ligt öpe uf
213 m unter em Meeresspiegel. Mit em Spiichervermöge vo drü Kubikkilometer isch
er s wichtigste Wasserreservoir vom National Water Carrier. De Jordan flüsst im
Süde vom See Genezareth ab und ändet schließlich im Tote Meer, wo en extrem
salzhaltige und abflusslose See isch.

Dä Negev hät ä Flächi vo ca. 12.000 km², macht also meh als d Hälfti vo dr
Landflächi vo Israel us. Geographisch ghört er zur Sinai-Wüeschti. D
Wüeschtiregion fangt im Norde öppe uf dä Höchi vo Be’er Scheva aa und ended bi
Eilat, dä südlichschte Stadt vo Israel. D Arava-Senki bilded d Grenze zu
Jordanie.

Isr​ael het e milds Klima, wo sich dur sehr vil Sunneschin uszeichnet; Räge dud
nur i de Monate November bis April falle. De Gesamtniiderschlag im Jahr betreit
500–750 mm im Norde und ungfähr 30 mm in de südliche Wüestegebiet. Regional
variiere d klimatischi Bedingige beträchtlich: heissi, füechti Summer und mildi,
nassi Winter in de Küstenebene, trocheni, aagenehm warmi Summer und mäßig kalti
Winter mit Rege und glegentlichem Schneefall in de gebirgige Gebiet, heissi,
trocheni Summer und mildi Winter im Jordantal und es ganzjährigs halbtrochnes
Klima mit warme bis heisse Tag und küele Nächt im Süde.

D Urgeschicht vo Israel reicht vo de älteste menschliche Spure bis a de Aafang
von ere breitere schriftliche Überlieferig. Einigi Verträter vom Homo erectus
händ Afrika vor rund zwei Millione Jahr verla. Die älteste Spure in Israel, wo
als gsicheret gälte, lönd sich uf 1,4 Millione Jahr datiere und sind südlich vom
See Genezareth uf israelischem und uf jordanischem Gebiet entdeckt worde. Einige
witeri Wanderigswälle si vor öpe 600.000 Jahr bassiert. Vor mindestens 250.000
Jahr hät de Neandertaler und de archaischi Homo sapiens döt gläbt. Dä gilt als
direkti Vorfahr vom hütige Mänsch und hät vor 110.000 Jahr da gläbt. Doch vor
80.000 Jahr sinds wider us Israel verschwunde, vor 50.000 Jahr aber döt wider
uftaucht. Vor 45.000 bis 28.000 Jahr isch defür de Neandertaler komplett
verschwunde. Im Jordantal isch glichzitig vor 70.000 Jahr en 200 km lange,
2000 km² grosse See, wo bis 12.000 v. Chr. existiert hät, enstande. D Mänsche
händ nachdem vorallem döt gläbt.

Um 18.000 v. Chr. sind dän die erste Läbensmittel wie Gerste apflanzt worde. Um
12.000 v. Chr. sind die erste Hüser us Lehm baut und um 11000 v. Chr. isch
Getreide apflanzt worde. Mer hät au Höhlezeichnige entdeckt, wo die ältiste z
Asie sind.

In de Epoche zwüsche 9500 und 8800 v. Chr. isch zwar Landbau betriibe worde,
doch d Herstellig vo Tongfäss isch nonig bekannt ksi. D wichtigsti Fundort isch
Jericho, wo die ältischti Stadt vo Israel isch. Um 7000 v. Chr häi sich s Klima
und d Wohnbedingige veschlächtert. Spöter het e bronzezitlichi Epoche aagfange,
wo als „früeurban“ bezeichnet wird, und es sind Handelsbezieige mit Ägypte
entstande. Dur d Bekanntheit vo de Region hät s antike Ägypte versuecht, d
Region z erobere. Dis isch nie ganz glunge. Um 3000 v. Chr händ die erste
Hebräer döt gläbt.

Die erste archäologisch nachgwiisene Spure von enere früe- oder
protoisraelitische Besiidlig vo de Region Palästina gönd uf d Zit zwüschen em
12. und em 11. Jahrhundert v. Chr. zruck. Jerusalem isch nach de biblische
Überlieferig öpe 1000 v. Chr. als Hauptstadt vom David sim Königriich gründet
worde; dises isch nach em Tod vo sim Thronfolger Salomo i zwei Riich verbroche.
S Nordriich Israel isch 722 v. Chr. im Kampf gäge d Assyrer untergange, s
Südriich Juda isch 587 v. Chr. vo Babylon erobert worde. S Land isch isch spöter
Teil vom Perserriich worde.

De Ufstand vo de Makkabäer 165 v. Chr. hät Israel no eimal für öpe 100 Jahre
staatlichi Unabhängigkeit bracht. 63 v. Chr. hät d Zit vo de römische
Oberherrschaft aagfange. D Römer händ s Gebiet i zwei Provinze ufteilt: Syria im
Norde, Judäa im Süde. Im Jüdische Chrieg sind Jerusalem und de Jerusalemer
Tempel 70 n. Chr. vollkomme zerstört worde. De letzti jüdischi Ufstand in Israel
gäge die römischi Herrschaft isch 135 n. Chr. niidergschlage worde. D Jude sind
über die ganzi antiki Wält verstreut ksi. S Land isch sitdem „Palästina“ gnännt
worde. Dise Name hät d Region uf Erlass von Kaiser Hadrian übercho.

Im Zug vo de Islamische Expansion isch s Gebiet 636 unter arabischi Herrschaft
grate. Sit diser Zit isch Palästina mehrheitlich vo Araber bewohnt ksi. D
Chrüzfahrer händ s Land eroberet und vo 1099 bis 1291 s „Latiinische Königriich
Jerusalem“ errichdet. Vo 1517 bis 1918 hät s zum osmanische Riich ghöört.

Während disere Herrschaft isch Palästina nur dünn bevölkert ksi und isch i drü
Regione teilt ksi. Um 1880 sind die erste Jude und einigi Araber in Palästina
igwanderet. De Theodor Herzl, wo als de Begründer vom politische Zionismus
gältet, hät 1897 de ersti Zionistekongress z Basel igruefe und hät bi dise
Glägeheit i sim Tagebuech gschriibe: „In Basel habe ich den Judenstaat
gegründet… Vielleicht in fünf Jahren, jedenfalls in fünfzig wird es Jeder
einsehen.“

Nach Aagabe vo de „Jewish Colonization Association“ händ im Jahr 1898 5.200 Jude
in Palästina in landwirtschaftliche Mustersiidlige gläbt.. 1909 isch Tel Aviv
gründet worde, die ersti moderni jüdischi Stadt in Palästina.

Dur de Siig vo de Brite im Erste Wältchrieg isch 1917 d osmanischi Herrschaft
über Palestina beendet worde. Im Aschluss a d Konferenz vo Sanremo 1920 hät de
Völkerbund 1922 em Vereinigte Königriich s Mandat für Palästina übertreit. Im
Juli 1922 händ d Brite Palästina in zwei Verwaltigsbezirk, Palästina und
Transjordanie, teilt. Während de britische Herrschaft sind vili Jude igwanderet.
Zwüsche 1924 und 1932 isch die vierti Iwanderigswälle choo und die fünfti
zwüsche 1933 bis 1939.

1937 hät d britischi Peel-Kommission en erste Teiligsplan vorgschlage. Will d
Jude a de Küstegebiet und in Galiläa d Bevölkerigsmerheit usgmacht händ, were
die Gebiet Däil vom jüdische Staat worde. De Plan isch aber gschiteret, wil d
Araber in abgleent häi.

Während em zweite Wältchrieg händ die Dütsche plant, Palästina z erobere, d
Brite z vertriibe und d Jude uszrotte.

Im Jahr 1946 isch Transjordanie unabhängig worde. Am 29. November 1947 hät d
Generalversammlig vo de Vereinte Natione mit ere Zweidrittelmehrheit für de
UN.Teiligsplan für Palestina gschtimmt. Dä hät sölle s Gebiet i en jüdische und
en arabische Staat iteile, wobi de Grossruum Jerusalem unter internationali
Kontrolle gstellt hät werde sölle.

D Jude und vor allem d Überläbende vom Holocaust händ em Plan zuegschtimmt, für
dass si ändlig en äigene Staat wurde ha. D Araber hingäge händ en aber abglehnt.

Da s britische Mandat für Palästina am 14. Mai 1948, eme Fritig, z Nacht am
Zwölfi hät sölle ände, hät sich de Jüdischi Nationalrat im Stadtmuseum vo Tel
Aviv am vieri am Nachmiddag no vor em Sunnenuntergang und eso vor em Aafang vom
Sabbat, versammlet. Unter em Porträt vom Begründer vo de zionistische Bewägig,
vom Theodor Herzl, hät d David Ben Gurion in de Unabhängigkeitserklärig „uf
Grund vom natürliche und historische Rächt vom jüdische Volk und ufgrund vom
Beschluss vo dr UNO-Vollversammlig“ d Errichtig vom Staat Israel verkündet. Ölf
Minute später händ die Vereinigte Staate von Amerika de neui Staat äerkännt, d
Sowjetunion isch am 16. Mai gfolgt.

De Jahrestag vo de Staatsgründig, Jom haAtzma'ut, wird nach em jüdische Kalender
am 5. Ijjar (öpe zwüschen em 20. April und em 20. Mai nach em gregorianische
Kalender) gfiiret.

No in de Gründigsnacht händ Ägypte, Saudi-Arabie, Jordanie, de Libanon, de Irak
und Syrie, wo de neui Staat nit anerkennt häi, ooni Chriegserklärig Israel
aagrife und de Israelischi Unabhängigkeitschrieg (Ersti
Arabisch-Israelischi-Chrieg), wo vom Mai 1948 bis Juli 1949 duret hät, isch
usbroche. 1949 hät Israel mit jedem vo de arabische Agriferstaate e
Waffestillstandsabkomme unterschriibe. D Gebiet, wo nach em Teiligsplan für d
Palästinenser vorgseh und vo arabische Armeä bsetzt gsi sind, sind entweder
unter jordanischi (Westjordanland) beziehigswiis unter ägyptischi Verwaltig
(Gazastreife) grate.

Nach de Nationalisierig vom Sueskanal, wo Ägypte gäge bestahends Rächt
durchfüert hät, händ Frankriich, Grossbritannie und Israel 1956 d Sues-Kampagne
durchgfüert. De Plan isch gsi, dass nach eme israelische Agriff die beide
ehemalige Grossmächt als schinbar neutrali Kräft wurde interveniere und s
Kanalgebiet wurde bsetze. Am 29. Oktober 1956 sind israelischi Truppe in de
Gazastreife und de Sinai vorgstosse und am 5. November händ die europäische
Truppen agfange mit em Lande, doch d Kampagne hät müesse beendet werde wägen em
Druck vo dr internationale Gmeinschaft. Israel, Frankriich und Grossbritannie
händ iiri Truppe zruckzoge und de Kanal isch internationalisiert worde.

1966 isch d Zahl vo de Aagriff vo arabische Terroriste uf 41 gestiige, und scho
i de erste vier Monet vom Jahr 1967 isch es zu 37 Aagriff cho. D ägyptischi
Armee hät am 15. Mai 1967 (am Jahrestag vo de israelische
Unabhängigkeitserklärig) die demilitarisierti Zone vom Sinai bsetzt. Unterstützt
worde sind si debi vo Exil-palästinensische Kampfeinheite. Am 16. Mai hät de
ägyptischi Staatspräsident Gamal Abdel Nasser d UN-Truppe, wo sit 1956 dört
stationiert gsi sin, ufgforderet, s Gränzgebiet zu Israel z verla. Disere
Forderig isch de UN-Generalsekretär Sithu U Thant ooni Widerstand gfolgt. Am 18.
Mai händ sich die syrische Truppe uf Kampfhandlige uf de Golanhöhe vorbereitet.

Am 22. Mai hät die ägyptischi Armee d Strass vo Tiran (de Zuegang zum Golf vo
Akaba) für d israelischi Schifffahrt gsperrt. Am 30. Mai hät au Jordanie mit
Ägypte en Militärpakt gschlosse.

Am 4. Juni isch de Irak unter em Präsident Abdur Rahman Aref em Militärbündnis
vo Ägypte, Jordanie und Syrie biträte.

Am 5. Juni 1967 hät de Sächstagechrieg aagfange. Israel isch em plante Agriff vo
Ägypte, Syrie und Jordanie dur en Präventivschlag zvorcho und hät de Gazastreif]
und d Sinai-Halbinsle, s Westjordanland und Ostjerusalem und schliesslich d
Golanhöche bsetzt. Am 11. Juni isch de Waffestillstand unterschriibe worde. Am
19. Juni hät d israelischi Regierig beschlosse, die Gebiet i Friidensverhandlige
zrückzgä, aber am 1. September händ die arabische Staate d Khartum-Resolution
verabschiidet, wo din festgleit ksi isch, nöd mit Israel z verhandle. In de
UN-Resolution 242 vom Sicherheitsrat vom 22. November 1967 isch Israel
ufgforderet worde, sich us de Gebiet zruckzieh, wo s im Sächstagechrieg eroberet
hät. Im Gägezug hät Israel territoriali Unversehrtheit garantiert werde sölle.

Mehr als 175.000 Palästinenser sind nach em Chrieg us ihrere Heimat gflüchdet.
Nach em Chrieg hät Israel mit em Bau vo jüdische Siidlige agfange.

Zwüsche 1968 und 1970 hät de Abnutzigschrieg zwüsche Israel und Ägypte
stattgfunde. Vo 1969 bis 1974 hät Golda Meir as ersti Frau s Amt vom israelische
Ministerpräsident bsetzt.

1973 am Jom Kippur, em jüdische Versöhnigstag, isch wider en Chrieg usbroche, wo
als Jom-Kippur-Chrieg bekannt isch. Ägypte und Syrie sind vo de Sowjetunion
usgrüstet worde und händ Israel agriffe. Disi Tag isch vo de Agrifer usegläse
worde, wil si glaubt häi, ass si am höchste jüdische Fiirtig, wo s öffentliche
Läbe in Israel witgehend stillstaht, grossi Erfolg chönnte erziile. Am Aafang
händ si au Erfolg ghaa, aber schliesslig isch die syrischi Armee vo Israel
vernichtend gschlage worde und die ägyptischi im Sinai iikesslet gsi und vor dr
Vernichtig gstande. D USA händ vermittlet und e Waffestillstand isch
underschriibe worde. Mit eme Ölembargo gege d USA händ d Araber brobiert,
politisch Druck uszüebe, und eso d Ölkrise vo 1973 usglöst.

Scho direkt nach em Sächstagechrieg 1967 isch d israelischi Gsetzgäbig au uf de
Ostteil vo Jerusalem usgwitet worde. Am 30. Juli 1980 hät d Knesset s
Jerusalemgsetz verabschiidet und hät demit Jerusalem zur ewige und unteilbare
Hauptstadt vo Israel erklärt. D Annexion vo Ostjerusalem wie au d Annektierung
vo de Golanhöhe im Jaar 1981 händ s israelische Staatsgebiet um 2000
Quadratkilometer erwitert.

Im Juni 1981 hät Israel in de irakisch-iranische Konflikt igriffe: Israelischi
Flugzüg händ de Atomreaktor Osirak in de Nöchi vo Bagdad zerstört.

Im Juni 1982 hät de erschti Libanonchrieg wäge Aschläg vo de Palästinensische
Befreiigsorganisation (PLO) gäge Israel aagfange. De israelischi Regierigschef
Menachem Begin hät de Libanon durch d israelischi Armee la agrife, da d PLO ihri
Aktione us Beirut koordiniert hät. Nach de Bsetzig vo Beirut dur d Israelis hät
sich d PLO us em Libanon müesse zruckzie. De Chrieg hät im September vom gliche
Jahr gändet, nach Schätzige sind öpe 10.000 Mensche ums Läbe cho. Israel hät de
Südlibanon bis 1985 bsetzt und bis 2000 dört e Sicherheitszone kha. Syrie hät de
Libanon bis 2005 bsetzt.

Es het immer wider Iniziative gee, dr Friidensbrozäss voraazbringe. 1991 isch dr
reakzionäär israelisch Ministerbresidänt Itzchak Schamir an d Madrider Konferenz
gange und isch mit de Palestinenser am gliiche Disch gsässe, was wenigstens für
iin e groosse Schritt gsi isch. 1992 isch dr Jitzhak Rabin vo dr Arbetsbardei
Brömieeminister worde und 1993 isch s Oslo-Abkomme (Oslo I) mit dr PLO
abgschlosse worde, won en Abzuug vo dr israelische Armee us em Westjordanland
und em Gasasträife vorgsee het und e palestinensischi Sälbstverwaltig in dene
Gebiet. Denn hätte no mee Verhandlige sötte choo zum dr Status vo de
palestinensische Gebiet festzleege. Zum Vorwärtschoo het mä broblematischi Pünkt
wie d Jerusalemfroog oder s Flüchtlingsbrobleem usklammeret. Noch em
Gasa-Jericho-Abkomme und Oslo II isch dr Oslo-Friidensbrozäss aber stecke
bliibe. In Camp David het dr israelisch Brömieeminister Barak im Juli 2000 em
Schef vo dr PLO Arafat abote, nüün Zääntel vom Westjordanland de Palestinenser z
überloo, dr ganz Gasasträife und Ostjerusalem as Hauptstadt vom ene nöije
palestinensische Staat und für s Land, wo entäignet worde isch, hätt s sölle
Entschädigunge gee. Dr Arafat het aber mee welle und het verlangt, ass alli
Flüchtling uf s Land chönne zruggchoo, wo ne vor 1967 ghöört het. Israel het das
abgleent.

Am 26. Juli 1994 häi dr Köönig Hussein vo Jordanie, dr israelisch
Ministerbresidänt Jitzchak Rabin und dr amerikanisch Bresidänt Bill Clinton z
Washington dr israelisch-jordanisch Friidensverdraag abgschlosse.

Ab d 2000er Jahr isch d Gwalt in de Gebiet vo dr Autonomiibehörde isch wider
waggse. Wo dr Ariel Scharon im Septämber 2000 e Bsuech uf em Tämpelbärg gmacht
het, het dr zwäit palestinensisch Ufstand aagfange, d al-Aqsa-Intifada. Im
Geegesatz zur erste Intifada isch die zwäiti vo Aafang aa e bewaffnete Ufstand
gsi mit vile Sälbstmordattentat uf israelischi Ziviliste. As Reakzioon het die
israelischi Armee Vergältigsschleeg usgfüert und drbii groossi Däil vo dr
Infrastruktur in de palestinensische Gebiet zerstöört.

Wäärend dere Intifada het s 20'406 Aaschleeg gege Israelis gee, von ene si 138
Sälbstmordaaschleeg gsi, 13'730 Schiessüberfäll und 460 Aagriff mit
Qassam-Rageete. D Zitig Jedi’ot Acharonot het gschriibe, ass 1036 Israelis
umchoo sige, 715 von ene Ziviliste, und 7054 si verletzt worde. Bi de
Palestinenser het s 3592 (palestinensischi Kwelle sääge 3336) Dooti gee, 985 von
ene Ziviliste. Israel het 959 vo de Palestinänser, wo umchoo si, as Terroriste
bezäichnet, 208 si ziilt döödet worde; mee as 600 si Mitgliider vo de
Sicherhäitsdienst vo dr Autonomiibehörde gsi.

Im August 2005 het Israel alli 21 jüüdische Siidlige im Gasasträife (Gusch
Katif) und vier witeri im Westjordanland gruumt und öbbe 8000 jüüdischi Siidler
umgsiidlet. Sust si aber d Siidlige im Westjordanland witer usbaut worde. Im
Januar 2006 het d Hamas d Waale in de Palestinensische Autonomiigebiet gwunne.
Dr israelisch Ministerbresidänt Ehud Olmert het in sim Konwergänz-Blaan de
Palestinänser churz druf en äigene Staat aabote, si hätte allerdings uf gwüssi
Gebiet müesse verzichte, es isch aber nüt drus worde. Extremistischi
Palestinänser häi vom Gasasträife us Israel mit Kassam-Rageete afo beschiesse
israelisches Gebiet ab, und d Ufforderig vom Abbas, dr Waffestillstand iizhalte,
het nüt gnützt. Am 25. Juni 2006 isch die israelischi Armee as Reakzioon uf d
Entfüerig vom Soldat Gilad Schalit in dr Gasasträife iimarschiert und het s
zentrale Kraftwärk und anderi Iirichdige zerstöört. Mee as 280 Palestinänser,
vili von ene Ziviliste si drbii umchoo.

Au noch em Abzuug im Joor 2000 vo dr israelische Armee us Südlibanon, het d
Hisbollah Israel witer aaggriffe. Ändi Mai 2006 het die israelischi Luftwaffe
zwäi Stützpünkt vo militante Palestinänser im Libanon aagriffe. Am 12. Juli 2006
het d Hisbolla zwäi israelischi Soldate entfüert. Am Daag druf häi israelischi
Kampfflugzüüg dr internazional Flughaafe z Beirut, Infrastruktuuraalaage aber au
Woonört, wo as Hisbolla-Hoochburge bezäichnet worde si, bombardiert. D Hisbolla
het drfür Israel mit Rageete beschosse. Nochdäm 43 israelischi Ziviliste und mee
as duusig libanesischi umchoo si, het dr UN-Wältsicherhäitsroot am 12. August
2006 d Resolution 1701 beschlosse. Dr Waffestillstand isch am Boode witgehend
iighalte worde, in dr Luft häi israelischi Fluugzüüg aber witer Erkundigsflüüg
undernoo. Noch dr Resoluzioon hätte d Hisbollah und anderi bewaffneti Grubbe vo
UN-Sicherhäitsdrubbe müesse entwaffnet wärde, was aber nie bassiert isch.

D Hamas het noch eme palestinensische Bürgerchrieg d Kontrolle über e
Gasasträife übernoo, und sit denn si die Palestinensische Autonomiigebiet de
facto in zwäi däilt, und Israel het e Blockade über e Gasasträife verhängt. D
Hamas, wo s Existänzrächt vo Israel kategorisch ableent, schafft sit denn am
Ufbau vom ene fundamental-islamistische Gottesstaat. Wil d Hamas sit 2007 in ere
Äihäisregierig mit dr Fatah sitzt, het Israel au d Verhandlige mit de
Palestinänser nid witergfüert. Israelischs Gebiet isch immer wider us em
Gasasträife mit Rageete beschosse worde. Am 27. Dezämber 2008 het denn die
israelischi Armee im Gaaasträife d Operazioon Gossnigs Blei aagfange, wo am 18.
Januar 2009 z Änd gange isch.

Es het aber immer wider Rageeteaagriff vo Gasa us uf Israel gee, und am 14.
Novämber 2012 het die israelischi Armee as Reakzioon druf mit dr Operazioon
Wulkesüüle aagfange, zum d d Hamas und andere extremistischi Grubbe milidäärisch
z schweche..

2014 zählt Israel 8.180.300 Iwohner, rund 6.135.000 (rund 75,0 %) davo Jude und
1.694.000 (20,7 %) Araber. Anderi Iwohner sind rund 351.000 (4,3 %).

Uf d Iwohnerzahl bezoge staht Israel 2014 a 96. Stell vo alle Länder glich nach
Österrich und vor de Schwiz.

Öpe 91 % vo de Bevölkerig läbet i urbane Gebiet, 25 % i einer vo de Grossstädt
vom Land. D Bevölkerig wachst um 1,8 % pro Jahr, rund 70 % sind im Land gebore,
30 % sind jünger als 14 Jahr alt. D Bevölkerigsdichti betreit rund 380 Persone
pro km².

D Staatsaghörigkeit wird dur Geburt oder Ibürgerig erworbe. Durs Rückkehrgsetz
chönd grundsätzlich alli Jude, wo nach Israel wänd iwandere, d israelischi
Staatsbürgerschaft erlange, wobi e doppelti Staatsaghörigkeit möglich isch.

2014 sind guet 75 % vo de israelische Bevölkerig nach em israelische
Inneministerium Jude gsi. Unter de jüdische israelische Bevölkerig händ 2001
26 % wenigstens e Eltereteil ghaa, wo in Israel gebore isch, 37 % sind Israelis
vo de erste Generation, 34,8 % Iwanderer und deren iiri direkti Nachkomme us
Europa und Nordamerika und 25,3 % Iwanderer und dere iiri Nachkomme us Asie oder
Afrika, hauptsächlich us de muslimische Länder. Nach de Uflösig vo de
Sowjetunion sind über ei Million sowjetischi Jude nach Israel igwanderet (es
Sächstel vo de Bevölkerig), devo allei i de Zit vo 1989 bis 1999 me als 750.000.

20,7 % vo de israelische Bevölkerig sind Araber. Die arabischi Bevölkerig läbt
zum Teil i gmischte arabisch-jüdische Städt wie Haifa, Jerusalem, Akko und
Ramle. De grösser Teil läbt i arabische Ort in Galiläa, in de östliche
Landesäbeni sowie im nördliche Teil vom Negev. 10 % sind Beduine, vili mit
festem Wohnsitz, witeri 10 % sind Druse, wo d Dörfer von ene in Galiläa, uf em
Karmel und em Golan liget.

D Bevölkerig, wo vom Inneministerium als „Anderi“ bezeichnet wird, zellt 322.000
(4,4 %) Persone und umfasst unter anderem nödjüdischi Iwanderer, d Bahai, wo
sich nöd nur als eigeni Religionsgmeinschaft bezeichnet sondern au als eigeni
Bevölkerigsgruppe, d Alawite, d Ahmadi, d Samaritaner und zwei Dörfer mit
Tscherkesse.

Sit de 2000er Jahr läbet in Israel au mehreri Tusig asiatischi Gastarbeiter und
Asylbewerber us Afrika. In Israel git es no e chlini Minderheit vo europäische
Christe; disi bestaht vor allem us Russe, Ukrainer und Pole.

D Israelis in de bsetzte Gebiet läbet vor allem im Westjordanland. In de
Golanhöchi, wo 1981 annektiert worde si, und in Ostjerusalem gits aber au e
grossi Zahl vo israelische Siidlige, wo me Juude läbe as Araber in dr noche
Umgäbig.

Mitti 2012 hät es rund 250 israelischi Siidlige und Usseposte mit im Ganze über
600.000 Iwohner gä. Davo läbet rund 350.000 i de Siidlige im Westjordanland, öpe
300.000 in und um Ostjerusalem und rund 20.000 in de 33 Siidlige uf de
Golanhöchi. Bis August 2005 händ ungfähr 7500 Israelis i de Siidlunge vom
Gazastreife gläbt.

Die Unabhängigkeitserklärig vom Staat vo 1948, wo aber in keim Gsetz verankeret
isch, garantiert d Religionsfreiheit. D Religionsgmeinschafte dünd ihri
religiöse und heilige Stätte sälbst verwalte, gsetzlichi Regelige söllet de
freii Zugang garantiere und vor Entweihig schütze. Anerkannti
Religionsgmeinschafte sind die jüdischi, die islamischi, die verschiidene
christliche Chilegmeinden und die vo de Druse und de Bahai. Die staatlich
anerkannte Religionsgmeinschafte händ es Recht uf interni Autonomii und uf
staatlichi Finanzierig vo ihre Gebetshüüser und vo de Ghälter vo de religiöse
Amtsträger.

D Mehrheit vo de israelische Araber sind sunnitischi Muslime. Im Jahr 2001 sind
es 1.004.600 ksi, rund 17 % vo de Bevölkerig. De Teil vo de Christe a de
Bevölkerig hät öpe 2,1 % betreit, devo 113.100 arabischi Christe und 25.400
nöd-arabischi Christe. Die meiste sind Ahänger vo de griechisch-orthodoxe Chile,
vo de insgsamt 138.500 Christe sind circa 75.000 Katholike. D Druse händ mit
106.300 1,7 % vo de Bevölkerig usgmacht.

Die wältwit einzigi Gmeind vo Samaritaner zählt 751 Persone (Ändi 2011). Öpe drü
Viertel vo ihne läbet in Israel, de Rest im Westjordanland.

In Israel läbet au nach eigene Aagabe öpe 25.000 Karäer und e nöd bekannti Zahl
vo messianische Jude, wo gwüssi Element vo de jüdische Religion überno händ,
jedoch d Jesus vo Nazaret als Messias agsänd und em Christetum zuegrächnet
werdet.

Schließlich läbet no einigi hundert Bahai in Haifa und de Umgäbig, wo sich ihri
zentrale Heiligtümer befindet, wo s Bahai-Wältzentrum bildet. Sit 2008 zählt es
zum UNESCO Wältkulturerbe.

Au wänn sich im öffentliche und im Gschäftsläbe die einzelne Mensche mit
verschidnigem ethnischem und religiösem Hintergründ vermische und mit wenig
Riibige zsämme schaffe, sobald s ums Zsämmeläbe goht, git s Broblem. D Araber
läbe zum gröschte Deil in ihren eigene Dörfer und Schtädt und dräffe sich
gsellschaftlich wenig mit Jude. Will si aber zu verschidene Grossfamiliene,
Religione und Ethnie ghöre, git s immer wider Usenandersetzige, zem Bischbil het
dr Bau von erä Moschee z Nazareth im Johr 2002 bi de arabische Christe dört vil
böses Bluet gschafft und isch denn vo dr Regierig aghalte worde.

Die mäiste Lüt schwätze Nöihebräisch, d Araber reede under sich e
sürisch-palestinensische Dialäkt vom Arabische, wo vor allem im Wortschatz stark
vom Hebräische beiiflusst isch. Vo de Sprooche, wo d Iiwanderer mit sich brocht
häi, wie Russisch, Dütsch, Polnisch, Marokkanisch, Jiddisch, Ladino und e Hufe
anderi, spiilt im öffentlige Lääbe nume Russisch non e Rolle wäge dr groosse
Zaal vo Iiwanderer, wo in de letschte Joorzäänt vom 20. Joorhundert us dr
Sowjetunion uf Israel choo si, und wil d Russe iiri Muetersprooch witer pflääge.
Die mäiste jüüdische Israelis leere Änglisch as ersti Fremdsprooch. Für die
israelische Araber isch Hebräisch an dr Schuel obligatorisch.

D Amtssprooche si Hebräisch und Arabisch. Stroosseschilder si im Allgemäine uf
Hebräisch und Änglisch, in arabische Siidligsgebiet chunnt no Arabisch drzue.

D Lääbeserwartig z Israel ghöört zu de höggste uf dr ganze Wält und isch im Joor
2011 uf 81,07 Joor gstande, 83,36 Joor für Fraue und 78,88 Joor für Manne.
Israel het e Fertilidäätsroote vo 2,67 und das isch die höggsti under de
Industriistaate. Groossi Familie häi vor allem die Ultrareligiööse und d
Beduine. Die muslimische Araber häi fast zwäimol so vil Chinder wie dr
israelisch Durchschnitt, wäärend die christlige Araber e chli weeniger Chinder
as dr Durchschnitt häi.

Nach de Gründig vom Staat Israel im Jahr 1948 händ uf em israelische Gebiet öpe
806.000 Mänsche gläbt. In de duruffolgende Jahr isch d Bevölkerigszahl starch
gstige. De Zuewachs isch de Immigration vo de Jude us Europa und einige
arabische Staate z verdanke ksi.

D Gesamtbevölkerig vo Israel isch im Lauf vo de Geschicht vom Staat nie gsunke.
Trotz em Konflikt im Nöche Oste und de arabisch-israelische Chrieg wachst d
Bevölkerig witerhin. Nur dur de Jom-Kippur-Chrieg sind über 130'000 Israelis us
Israel emigriert. Disi Bevölkerigsverlust hät chönne dur die hohi Geburteate vo
jüdische Familie wieder ufgfange werde. Nach dem Zerfall vo de Sowjetunion sind
über 700.000 sowjetischi Jude nach Israel igwanderet, was en Bevölkerigszuwwachs
vo über 20 % bedütet hät. Ab 1996 hät s Wachstum vo de Bevölkerig sich afa z
verlangsame, als d Regierig e strafferi Steuer- und Gältpolitik verfolgt hät.
Sit de 2000er Jahr nimmt d Bevölkerig wieder starch zue.

S aktuelle Bevölkerigswachstun liegt bi öpe 1.8 Prozent pro Jahr und überstigt
damit s Bevölkerigswachstum vo Indie und China. Lut israelische Prognose wird d
Bevölkerig aber no stärcher zuneh und Israel chönti 2016 bereits nün Millione
Iwohner ha.



https://als.wikipedia.org/wiki/Winterthur

Wintertuur, i der Umgangsspraach au Winti (amtlich Winterthur, frz.
Winterthour), isch ä politischi Gmeind, diä sechstgröschti Stadt vo dä Schwiiz
und Hauptort vom gliichnamigä Bezirk im Kanton Züri.

Di mittelalterlich Stadt Wintertuur isch zum eerschte Mal im Jaar 1180 als in
Niderun Winterture gnamset worde; wänn vo Oberwintertuur d Reed isch, ghäissts
scho 856 in Wintarduro. De tüütsch Name chunt vom latinische Name von ere
römische Sidlig, wo deet glägen isch, wo hüt Oberwintertuur isch, nämli
Vitodurum. Dä Namen isch e Zämesetzig vo keltisch uito- «Wide» und keltisch
durōn «Tor, Tür» und bidüütet daademit warschindli «Widetor, Widehof, mit
Widezwiig gflochtni Iifridig». Vilicht beziet sich der Ortsnamen aber au uf en
keltische Personename; dänn würd er Ortsname «Märtfläcke vom Uito» bidüüte.

Z Winterthur hät me scho sit dä Steiziit gwont. Am Änd vo de Gletscherziit isch
d Mulde vo Winterthur aber än Sumpf gsii, und di erschte Bewohner händ a dä
Hügel gwont, wo Winterthur ifassed.

Spöter händ t Kelte Winterthur bewonnt, und zwar wahrschinnlich händs vor allem
uf äm Oberwinterthurer Hügeli gwonnt, wo sich dänn au d Römer niderglaa händ und
deed für iri paar Soldaate ä chlini Feschtig bout händ, mit äme Tämpeli und
ämänä Bedli. Sie händ au dä Namä vo de Kelte überno, wo s Wort vidu drin hät, vo
de Wide, wo s ja im Sumpf vo de Grüze under irem Dorf gnueg gä hät. Mit dä Römer
isch au de Wii nach Winterthur cho. Sie händ die ganze Südhäng dadämit
aapflanzet, und dä Wiiabou isch dänn bis is 19. Jahrhundert vor allem für
Wülflinge wichtig blibe.

Aber au i de Mulde von Winterthur isch zur gliiche Ziit es Chileli bout worde,
wahrscheinlich i dä Mitte vom änä chliine Märtfläcke, won a dä Chrüüzig vo
wichtige Wääg entschtande n isch. Erscht wo dänn d Habsburger e Burg i de Nöchi,
d Chüeburg, übernoo händ, händ si dem Dörfli s Schtadträcht gää. (Das isch dä
Winterthurer nid ä so schnäll gschänkt worde. Si händ zerscht müese t Burg uf äm
Heiligberg, wo n ämä Hartmann vo de Chüeburg ghört hät, schliifä, und wo dä dänn
in Angscht und Schrecke sin Näffe grüeft hät, dä Rudolf I. vo de Habsburg, hät
dä s (s Stadträcht) als s Beschte n aglueget, zum wider Fride zschlüsse.)

I dä nöchschtä Jahrhundert isch dänn ä typisch habsburgischi Altstadt
äntschstandä. D Stadtmuur von Winterthur isch au erscht im 13. Jahrhundert poue
worde. S hät Striit gää, wil Züri sich mit der Eidgenossäschaft, das heisst mit
dä Waldstett, hät wele verbünde, und Winterthur under äm Ifluss vo de Habsburger
blibe n isch.

So isch dänn Winterthur zimlich schnäll ä wichtigi Induschtrieschtadt wordä, und
t Dörfer um t Altstadt ume sind mit ära zämegwachse. Di richä Fabrikhäre händ
iri Villä um Winterthur ume bout, und iri grossä Gärti änglisch aapflanzet. Drum
gseend grossi Teil vo Winterthur au jetz no wien än grosse Garte uus. Diä
abgläge Mulde am Usgang vom Tösstal hät Fabrikhärä azoge, wo nid intressiert
gsii sind am noble Tue. Si sind zimlich bescheide blibe und händ irne Arbeiter
guet glueget. P Familie Rieter hät für iri Arbeiter chlini Reihhüsli
ufgschtellt, und äs sind da im Vergliich mit andäre Industriistett kei
Arbeiterslum uufchoo. (Än andäri riichi Familiä, s Reinharts, händ Freud a dä
Kunscht ghaa, und sind Sammler und Künschtlerfründ wordä und blibä, und händ dä
Schtat und irnä Bürger am Schluss irä Bsitz gschänkt. Au im 20. Jahrhundärt händ
si Fründ wie dä Hermann Hesse gha, wo s gärn ufgnoo händ, dass er bi dä Nazi z
Tütschland nid hiigrichtät wird. Am Schluss hänts gluegät, das är i sim gliebtä
Tessin sis Hüsli überchunt…)

D Stadt Winterthur hät 7 Stadteil: Altstadt, Oberi (*), Seeä (*), Tööss (*),
Välte (*), Wülflinge (*) und Mattebach. Die Stadtchreis, won es Stärndli (*)
händ, sind früeneri Gmeinde, wo 1922 iigmeindet worde sind. Nu Mattebach isch
erst 1973 gschaffe worde, wo me das Gebiet zwüschet Stadt und Seeä zuepoue hät.

Mit guät 100'000 Iiwohnär isch Winti di sächstgröscht Stadt vo dä Schwiiz. D
Bevölkerig wachst öpä 1,5 % im Jahr bin ärä Usländerquote vo 23 %. Die wenigä
Einpersonähuushält zeiget d Attraktivität vo Winterthur für Familiä uf. Das isch
abe no i de Blüteziit vo de Industii um Sulzer, Rieter, SLM, Schliifi, etc gsi.
Hüüt isch i Winti eher de Dienstleistigssektor bheimatet. So zum Biispiil d
Winterthur Versicherig, wo wiit übär d schwiizär Gränzä us bekannt isch.

34,9 % vo de Iiwooner sind evangelisch-reformiert, 25,3 % sind
römisch-katholisch (Stand 2011).

Bi de Gmeindratswahle hets das Ergebnis gä: AL 3,4 %, BDP 1,5 %, CVP 6,0 %, EDU
2,0 %, EVP 6,1 %, FDP 12,3 %. GLP 11,1 %, GP 7,6 %, PPS 2,4 %, SP 24,4 %, SVP
22,4 %, Suschtigi 4,8 %.

De züritüütsch Dialäkt vo Wintertuur ghört zu de Winterthurer Mundarte. Im
Verglich zu de Stadt-Zürcher unterscheidet sich de Dialäkt nur i paar wenige
Wörter. Während d Zürcher en Satz mit "nöd" verneined, machet d Winterthurer das
mit "nid". S Zürcher Feister wird in Winterthur zum Fänschter. Au bi de
Usprachlängi vo de Vokal gits gwüssi Unterschiid, so wird zum Biispiil bi de
Wörter Nase, bade und Räge de ersti Vokal churz usgsproche. Dur d durchmischig
vo de Bevölkerig im ganze Kanton, verschwindet die Spraachgrenze aber nahdisnah.

Z Winterthur gits näbed dä Primar- und Sekundarschuel au no drüü Kanti, aini mit
ere Informatikmittelschuel. 1874 isch s Technikum Winterthur gründet worde, wo
sit 2007 en Tail vo de Zürcher Hochschuel für Aagwandti Wüsseschafte isch.
S'früenere Konservatorium Winterthur ghört hüt zu de Zürcher Hochschuel vo dä
Künst.



https://als.wikipedia.org/wiki/Masturbation

Under Masturbation verstoht me d Stimulation im allgemeine vo de eigene
Gschlächtsorgan, wo hüfig zum Orgasmus füehrt. Das wird bim Mensch meistens mit
dr Hand gmacht, es wärde mänggisch aber au verschiideni Hilfsmittel bruucht.

E Hufe Dierarte masturbiere, au wenn sexuelli Partner ume Wäg si. Bi Ross isch s
noch Petplace.com bi allne normals Verhalte und mä sött nit brobiere, das z
verhindere, wil s d Broduktion vo Soome vo de Hängst und s Baare nid wurd
beiidrächtige. Sogar Kastration duet d Masturbation bi Ross nid verhindere. Dr
Sexolog Havelock Ellis het in sim Wärk "Studies in the Psychology of Sex", won
er 1927 veröffentligt het, gschriibe, ass d Masturbation bi Muni, Geisse,
Schööf, Kamel und Elifante bekannt siig. Vo Geissböck zum Bischbil, haig men em
verzellt, ass si ihre Penis wurde ins Muul neh und ihn bis zum Orgasmus wurde
stimuliere (Auto-Fellatio). Dr Ploss und dr Bartels hai bi Hyäne beobachtet, ass
si sich gegesitig wurde masturbiere.

Dr Bruce Bagemihl het in sim Buech Biological exuberance beschriibe, wie die
verschidnige Dierarte underschiidligi Methode wurde bruuche für zum ihri
Genitalie z stimuliere: Primate wurde d Händ und d Füess bruuche und ihr Muul,
Leue d Vorderpfote, Walröss ihri Flossene, und Savannapavian dr Schwanz. Zebra
und gwüssi Antilope riibe dr Penis gegen ihre Buuch, und Walfisch, Delfin, Affe
und e Hufe Vögel bruuche dr Bode oder anderi umbeläbti Oberflechene für zum sich
drgege riibe. Affe mache mänggisch bsundrigi Gegeständ, wo mä cha as
Sexspiilzüüg beschriibe. Wiibligi Süüger stimuliere diräkt oder indirakt dr
Klitoris. Rhesusaffe und Bonobo düen au ihri Brustwärze striichle. Spontani
Ejakulatione kennt mä bi Bärgschoof, Wärzesäu, Gschäckte Hyäne und andere.

Im hüfigste Fall handlet es sich bi der Masturbation um e gschlächtligi
Sälbstbefriidigung, also e Form vo der Autosexualität. D Masturbation cha aber
au an andere Persone usgfüehrt wärde. Näbe der hüfigste Form vo der Masturbation
mit der Hand as Stimulationswärkzüg git s au verschiideni Sexspiilzüüg und
Masturbationshilfe—hüfig alldägligi Huushaltsardikel, wo zur Hand si—wo chönne
igsetzt wärde.

D Masturbation isch gmeinsam mit em Gschlächtsverchehr die hüfigsti Form vo de
sexuelle Aktivitäte. Au as Sexpraktik gmeinsam mit eme Partner isch si beliebt,
wil bi vile Mensche dur d Beobachtig vom masturbierende Partner die sexuelli
Erregig gsteigeret wird. Si isch au e Möglikeit vom „Safer Sex“.

D Etymologii vom Wort isch nit sicher. Am plausibelste schiint die latiinisch
Härkumft us der Vorsilbe „mas-“ („männlig“) mit em Stammwort „turbare“ („störe,
heftig bewege“). E stark moralisierendi Dütig, wo chillenoch aber unetymologisch
isch, chunnt vom lateinisch manustupratio (von manus „Hand“ und stuprum
„Unzucht“), wo us em Mittellatiin schwach belegbar isch. In dere Form wird der
Begriff hüfig as „Befläckig, Unzucht mit der Hand“ übersetzt.

I de Religioone werd Selbstbefridigung verschide interpretiert, wobii vor alem
di männlichi Selbstbefridigung im Fokus stoot. E wichtigs Argument isch d
Verschwendig vom männliche Soome. So werd im Hinduismus oder Daoismus scho de
Verlust vomene Spermatropfe miteme Verlust vo spirituelle Energii und Fähigkaite
verbunde. Selbstbefridigung mit Ejakulation isch zwoor kai Sünd, verhinderet
aber di spirituelli Entwicklig und isch Energiiverschlaiss. I de abrahamitische
Religioone, em Judetum, Christetum und Islam spillt Koischhait e zentraali Role
und nödeheliche Sex, Selbstbefridigung mitgrechnet, isch e Bruch vo dere und e
Zaiche vo Uusschwaiffig. Dezue chunnt no s Gibott vo de Rainhait, bsunders im
Judetum und Islaam. Sperma gelt, grad so wie Menstruationsbluet, as unrain, wer
Selbsbefridigung macht, tuet sich selber biflecke.

Im Alte Ägypte isch i de Theologii vo Heliopolis de Atum de Urgott, wo dör
Onanii di erste Götter, nämli de Schu und d Tefnut, erschaffe hett, wies im
Pyramidetegscht 1248 haisst:

Er hett sin aigne Soome verschluckt und drufabe isch us siim Muul de Schu
entstande. Spööter isch de Schöpfigsakt entschärft wore, indem em Atum sini Hand
Personifiziert woren isch as Iuesaes, wo no spööter mit de Göttin Hetepet
identifiziert woren isch.

De griechisch Hirtegott Pan het weg sim Uussie kai Glück ghaa bi de Nymphe. De
erfinderischi Hermes het em zaiget, wiener sich selber befridige cha. Da Wösse
hett de Pan denn au a de Hirte bibroocht.



https://als.wikipedia.org/wiki/Ghana

Ghana (Uschbrooch [ˈgaːna], früehner Goldküschte) isch ä Schdaat in
Weschdafrika. Er gränzt an d Elfebeichüschde, Burkina Faso, Togo und im Süde an
dr Golf vo Guinea (Atlantik). Ghana isch faschd so grooss wie Groossbritannie,
und isch sit dr Kolonialziit äng verbunde mit däm siiner Gschicht.

Dr Volta-See isch dr gröschd Binnesee vom Land und gliichziitig der gröschd
vollschdändig künschdlig agleit Schdausee vo der Wält. Wäge siine tropische
Rägewälder het Ghana ä vilfältigi Pflanze- und Dierwält, wo au im wirtschaftlige
Beriich vo groosser Bedütig isch, wägem Tourismus und wägem Edelholzexport .
Wirtschaftlig bedütend isch Ghana au wäge siim Riichdum an Rohschdoff. Eine vo
de wichtigschde isch Gold, wo der ehemolige Kolonii der Name „Goldküschde“ ge
het.

Vu dr Kischteniderig, dr Low Plains, wu in d Kischtenebeni mit wyte Sandstränd
un Mangrovebiet un eme Flachland zwisch em fimfte un segste Breitegrad
unterdeilt isch, stygt s weschtlig Land zum Hochland vu Ashanti aa, wu im Mittel
e Hechi vu 450 Meter iber em Meeresspiegel het. Eschtlig vum Hochland schließt
sich s Volta-Becki aa, wu mit insgsamt 87.000 km² au dr grescht Naturruum isch.
Im Norde schließe d High Plains s Land ab. Die Biet zelle scho zue dr
Großlandschaft Sudan. D Akwapim-Togo-Chette isch e Bärgchette un e Naturruum, wu
in dr Nechi vu Accra aafangt un bis uf Toge yyne goht. Do lige di hegschte Bärg
vum Land.

Ghana isch e tropisch Land, s het also kei Johreszyte wie in dr mgäßigte Breite,
sundern e Wägsel zwische Rägen- un Druckezyt.D Däg un d Näächt sin wäge dr Nechi
zem Äquator fascht s ganz Johr glych lang. Grob losst sich s Klima im fyychte
Side mit immergriene un rägegriene Rägewaldbiet vum druckenere Norde mit
Baumsavanne, Struuchsavanne un dr Grassavanne im nerdligschte Deil unterscheide.
Dr Harmattan, Passatwind, wu us em Nordoschte wait, bstimmt zwisch em Novämber
un em Februar di drucke Johreszyt.Dr ussertscht Sidweschte vum Land an dr
Kischte isch d Zone mit em meischte Niderschlag in dr Rägezyt lige (iber
2.000 mm all Johr).

Di jehrlig Niderschlagsmängi lyt im Norde bi 1.000 mm, im weschtlige
Kischteabschnitt bi dr Stadt Axim bis zue 2.200 mm. Bi Accra het s chuum 800 mm.
Nume im fyychtheiße Sidweschte wagst immergriene Rägewald, wu in e rägegriene
Tropewald ibergoht. D Waldbständ sin allmeh dur Waldryti bedroht. In s Land
yynezues chemme derno Fyychtsavanne un Druckesavanne.

D Akwapim-Togo-Chette isch e bucklige un lyycht bärgische Uuslaifer vu dr
Atakora-Gebirgschette in dr Togo un Benin. Die Bärgkchette fangt aa in dr Nechi
vu Accra un zieht sich derno e Wyyli an dr Gränze zue Togo lang, bis si iber d
Gränze goht. Do het s in dr zahlryychte Schluchte au Wasserfäll. D Bärghäng un
Bärgrucke hän deilwyys e vulkanische Ursprung un s het iberaal Rägewald druf.

Dr hegscht Bärg im Land isch dr Mount Afadjato mit 885 m. i. NN in dr Nechi vum
Dorf Liati Wote diräkt an dr Gränze zue Togo. Dr zweithegscht Bärg vu Ghana isch
dr Mount Dzebobo mit 876 m. i. NN, glyych an dr Gränze zue Toge gläge aber wyter
nerdlg. Bedi Bärg sin Deil vu dr Akwapim-Togo-Chette.

Dr risig Volta-Stausee lyt im Zäntrum vum Land un isch mit ere Greßi vu
8.502 km² rund 15-mol greßer wie dr Bodesee (536 km²) un deet meh wie d Helfti
vu Schleswig-Holstein (15.799,38 km²) bedecke. Är chunnt syy Wasser vo allem us
em Schwärte Volta (Mouhoun), em Wysse Volta, emAfram, em Daka un em Oti iber.
Noch em Akosombo-Staudamm mindet dr Fluss, wu ab do Volta heißt in eme wyte
Flussdelta in dr Atlantisch Ozean. Zämme mit dr Näbefliss Rote Volta (Nazinon),
Nasia un Kulpawn isch dr Volta-Fluss s grescht zämmehäöngig Gwässersyschtem

Der etwa eine Million Jahre alte Bosumtwisee, wu rund e Million Johr alt isch un
wahrschyns uf dr yyschlag vun eme Meteorit zruckgoht, het kei Zue- un Abfliss.
Fir di yyheimisch Bevelkerig het er e großi religiesi Bedytig

Z Ghana git s in dr Hauptsach drej verschideni Großläbesryym: dr tropisch
Rägewald, d Fyychtsavanne un d Kischtesavanne. Dr tropisch Rägewald un dr
Fyychtwald lige im Sidweschte vum Land. Im immergriene Rägewald git s di
vilfältigscht Vegetation im Land. Im Norde un im mittlere Deil het s d
Fyychtsavanne, wu in e Baum- un e Grassavanne unterdeilt wird. Ußerdäm git s e
schmale Streife an dr Kischte mit ere Kischtesavanne.

D Yywohner vu Ghana nännt mer Ghanaer, sältener un vor allem z Eschtryych
Ghanese. D Läbeserwartig isch anne 2006 no dr Wältgsundeheitsorganistation (WHO)
durschnittli bi 57 Johr – di fimfthegscht z Weschtafrika (Manne 56, Fraue 58),
ass dr Wärt imVerglyych zue dr Weschtlige Wäölt nidererer isch lyt vor allem an
dr hoche Chinderstärbligkeit 11,2 Prozänt. Die Rote sinkt aber wäg dr
verbesserete medizinische Versorgig un dr Ufchlärigsarbet im Beryych vu dr
Hygniene allmeh.

Au wänn Ghana no zue dr Dritte Wält zellt wird, het s mittlerwyyli im Verglyych
zue dr Nochberländer e hechere Wohlstandsgrad. Des isch dr Grund, wurum e
Zehdöuserdi Flichtilig us Togo, Burkina Faso, Liberia, Niger un Nigeria dert
läbe.

Di wichtigschte ethnische Gruppe sin Akan (anne 2000 rund 45.3%),
Dagbone-Dagomba (15.2%), Ewe (11.7%), Ga-Adangme (7.3%), Guan (4%), Gurma 3.6%,
Grusi 2.6%, Mande-Busanga 1%. Rund 1,5 % vu dr Bevelkerig stamme vu Europa oder
us andre Länder (zem Byschpel vu China oder us em Libanon).

Mit 79 verschidene Sproche isch d Sprochvilfalt rächt groß. Amtssproch isch
Änglisch. Di hyfigschte Sproche sin Akan (8,3 Mio.), Ewe (2,25 Mio.), Abron
(1,05 Mio.), Farefare (0,82 Mio), Dagbani (0,8 Mio.), Dangme (0,8 Mio.), Ga (0,6
Mio.), Konkomba (0,5 Mio.), Hausa (0,2 Mio.)

Di meischte Ghanaer wagse scho vor dr Schuel mehsprochig uf un lehre derno in dr
Schuel no di regional wichtigscht Sproch Akan (80 %) un/oder Änglisch (70%).
Ghanaer schwätze vilmol drej bis fimf Sproche seli guet. Vil Sproche vu Ghana
wäre zue dr gferdete Sproche zellt, wel d Sprächerzahl allmeh abnimmt.
Hauptursache sin s greßer Sozialprestisch vu einzelne Sproche (z. B. Fanti as
Sproch vum Handel), interethnischi Ehene un d Abwandrig in d Stedt, wu d Chinder
derno d Mehrheitsproch ibernämmen.

D Paläontologe gehen hit dervu uus, ass s Biet vu Ghana irgedwänn im Zytruum vu
vor 150.000 bis vor 20.000 Johr s erscht Mol vu Mänsche bsidlet woren isch. Die
erschte Bewohner hän zue dr Sango- oder Sangoan-Kultur ghert , ere Kultur, wu
gchännzeichnet gsi isch dur dr Ibergang vu dr eltere zue dr jingere Altsteizyt.
E Pase vun ere extreme Drickeni, wu vor eppe 25.000 Johr aagfange het un bis
eppe vor 13.000 Johr gangen isch, het d Mänsche vu Sangoan-Kultur aber derzue
brocht, die Ebene z verloo. Di elteschte Keramikfund uf em Biet vum hitige Ghana
sin uf e Alter vu rund 5.800 Johr datiert wore. Im Allgmeine wird dr Zytpunkt
vum Ufträtte vu Keramik glyychgsetzt mit em Aafang vum Fäldböu, au wänn Bewyys
doderfir us dr Friezyt vu dr Keramikpresänz no fähle.

Vor rund 3800 bis ca. vor 2000 Johr het s z Weschtafrika un im weschtlige
Zäntralafrika e churzi, aber intensivi klimatischi Druckephase gee mit stark
Wind. In däre Zyt het s uf em Biet vum hitige Ghana mit dr Kintampo-Kultur e
wyteri vorgschichtligi Kulturstapfle gee am Nordrand vum Rägewaldgirtel, uugfehr
im Zytruum vu vor 4000 Johr bis vor eppe 2700 Johr. D Kintampo-Kultur het e seli
kompläxi Wirtschaftsform gha, mit ere Mischig vu fäldböulige
Waldlandbewirtschaftig dur un uf dr andre Syte Vihhaltig in dr Savanne. Mit
Sicherheit noogwise isch s Halte vu Schof un Geiße fir d Zyt vor 3750 bis 3550
Johr, in dr Spotzyt isch wahrschyns au Rindvih ghalte wore. Dr Rägewald, wu dur
d Druckzyt all liechter woren isch, un s versterkt Ufträtte vu dr Elpalme, wu
Nahrig, Fasere- un Böumatrial gliferet het, het wahrschyns d Entwicklig vu dr
fäldböulige Waldlandbewirtschaftig gferderet. Einewäg hän d Mänsche uf em
Hegschtpunkt vu dr Drickeni schyns die Gegnige wider verloo.

Die Bevelkerigsschicht, wu hite z Ghana un z Togo as autochthon giltet, sin in
dr Hauptsach Gruppe, wu syt em 9. un 10. Johrhundert in große Gruppe us Norde
oder Nordoschte in d Biet sidlig vum Savannegirtel vu Togo un Ghana chuu sin.
Uusleser vu däre Migrationsbewegig isch e Klimaänderig gsi, wu d Vegetation vu
dr Savanne gänderert het. Aber au di alte Ryych vu Alt-Gana un d Vorlaifer vum
Mali-Ryych hän zue däre Wandrig byydrait. Zwisch em 11. un 15. Johrhundert het s
großi Bewegige im Volta-Becki gee. Dur wyteri Yywandrige vu Velker us em Norde
sin die Gruppe derno au wider in sidligeri Biet drängt wore.

Dr modärn Staat Ghana het syy Namme vum alte Ryych vu Ghana, wu aber e baar
Döusert Kilometer nordweschtli glägen isch un in keim ethnische historische
Zämmehang mit em hitige Ghana stoht. Uf em Biet vum hitige Staat het s in dr
vorkolonialie Zyt e baar großi Ryych bzw. Federatione gee. Di erschte vu däne
Staatswäse, d Ryych vu Dagomba, dr Mamprussi oder dr Gonja, sin in dr
Savanneregion vu Nordghana entstande un sin kulturäll vum wyter nerdli glägene
Ryych vu dr Mossi un vum Islam bregt gsi. D Macht vu ihre Ryterheer isch bis zum
Rägewaldgirtel gange. In dr Rägewaldzone hän sich ab uugfehr 1300 n.Chr.
Akanvelker us em Norde aagsidlet un hän verschideni chleini Ryych grindet. Um
1600 het do z Zäntralghana dr Ufstig vum Ashantiryych zue dr wichtigschte Macht
im gsamte hitige Ghana aagfange. D Ashantifederation isch eis vu dr wenige
afrikanische Ryych, wu s bis Ändi 19. Johrhundert mit dr britische
Kolonialtruppe het chenne ufneh un die in e baar Chrieg gschlaa gha het. Erscht
Aafangs 20. Johrhundert isch w ändgiltig vu dr britische Kolonialherre bezwunge
wore. Mit em Ashantiryych hän im Side vum Land d Fantistaate konkurriert, wu mit
dr Brite verbunde gsi sin un sich am Ämd vum 19. Johrhundert zue dr
Fanti-Konfederation zämmegschlosse hän.

An dr Goldkischte het s syt em 17. Johrhundert bfeschtigti Niderlassige vu
europäische Mächt gee (Portugiese, Ängländer, Niderländer, Brandeburger,
Schwede, Däne) in ere Dichti wie in keim andre afrikanische Biet. Groß
Friedrichsburg z Princess Town isch zem Byschpel im 17. Johrhundert e
brandenburgisch-preußischi Feschtig gsi.

Um 1820 het s Colonial Office di britische Handelsposchte an dr Goldkischte
ibernuu. Zwische dr Brite un em Volk vu dr Fanti isch e Abchuu gschlosse wore go
sich geg d Ashanti us em Binneland verdeidige. Anne 1874 hän d Brite dr
Kischtestreife zuen ere Kronkolonii erklärt. S Ashantibiet im Innere vum Land un
au di sognännte ‚Nerdlige Territorie“ sin 1901 ändgiltig annektiert un vum
Guverneer z Accra diräkt verwaltet wore. E baar Kischtestedt sin scho um d Mitti
vum 19. Johrhundert yyheimischi Gmeiret zuegstande wore. 1925 isch s unter em
Guverneer Gordon Guggisberg, eme kanadische General mit Schwyzer Vorfahre, zuen
ere Verfassigsreform chuu. Im Ashantiland un in dr Nordterritorie isch d
indirect rule yygfiert wore. Di dertige draditionälle Oberhaipter sin em
Guverneer z Accra diräkt unterstellt gsi. In dr eigetlige Colony an dr Kischte
isch e Legislativrot mit 29 Mitglider yygfeirt wore, wu s erscht Mol nyyn
Afrikaner din gha het.

Am Zwete Wältchrieg hän iber 40.000 Soldate us dr Goldkischte uf dr Syte vum
Britische Empire deilgnuu. Dr Großdeil dervu isch z Sidoschtasie yygsetzt wore.

Dur d Burns-Constitution sin anne 1946 dr Nordterritorie un em Ashantiland Sitz
im Legislativrt zuegsproche wore. D Stellig vu dr draditionälle Oberhaipter isch
doderdur wyter gsterkt wore.

1947 het sich d United Gold Coast Convention (UGCC) bildet, dr Sekretär vun ere
isch dr Kwame Nkrumah wore. Är un wytrei Fierer vu dr UGCC sin ei Johr speter no
Uuruejene z Accra e Zytlang in s Gfängnis chuu. Des Johr isch e Wändejohr in dr
ghanaische Gschicht gsi.

In dr negschte zwei Johr isch vor allem d Nationalbewegig um dr Kwame Nkrumah
wichtig wore, wu sich in dr Zwischezyt u dr UGCC drännt un d Convention People's
Party (CPP) grindet gha het. Si hän Bykott organisiert un Streiks un hän vu
Großbritannie s Sälbschtbstimmigsrächt gforderet („Self-Government Now!“). Anne
1950 isch dr Nkrumah wider vu dr Brite yygspeert wore. Einewäg het d CPP bi dr
Wahle, wu ei Johr speter abghalte wore sin, e große Siig gfyyrt. Dr Nkrumah isch
vum Guverneer Arden-Clarke (1949–57) frejgloo un sofort in d Regierig ufgnuu
wore. Syter anne 1952 isch er Premierminischter gsi.

Am 6. Merz 1957 sin d Goldkischte un s Ashantiland unabhängig wore as Ghana
unter em Premierminischter Nkrumah. Noch ere Volksabstimmig isch au s britisch
Mandatsbiet Britisch-Togoland em neje Staat byydrätte, dää Deil vu dr ehmolige
dytsche Kolonii Togo, wu syter em Änd vum Erschte Wältchrieg unter britischer
Veraltig gstanden isch. D Verbindige zue Großbritannie sin aber nie abbroche
wore. As erscht schwarzafrikanisch Land isch s e Vollmitglid im Commonwealth of
Nations wore.

Anne 1992 het dr Jerry Rawlings Ghana e demokratischi Verfassig gee, wu freji
Wahle, Meinigs- un Pressefrejheit, s Rächt uf lyybligi Uuversehrtheit un d
Glyychheit vor em Gsetz din garantiert wore sin. S Eibarteiesyschtem isch
abgschafft wore. D Mänscherächt, wu vu dr UNO feschtgschribe sin, sin au
anerkännt wore. No dr Wahle 1993 un 1996 het dr Rawlings as gwehlte Presidänt
wyterregiert. Wu dr Rawlings bi dr Wahle 2000 no dr Verfassig nit e dritt Mol
het derfe aadrätte, het dr John Agyekum Kufuor (NPP) d Wahl geg dr friejer
Vizepresidänt John Atta-Mills (NDC) gwunne. Dr Kufuor isch bi dr Wahle im
Dezämber 2004 im Amt bstetigt wore. Im Johr 2008 het s wider freji demokratischi
Wahle gee. Dr Presidänt Kufuor het sich nimmi derfe zur Wahl stelle. No dr Wahl
am 7. Dezämber het s e Stichwahl gee aafangs Jänner 2009, wu dr John Atta-Mills
gwunne het. Noch em Dod vum Atta-Mills im Juli 2012 het dr Vizebresidänt John
Dramani Mahama interimsmäßig s Amt vum Staastbresidänt ibernuu.

Ghana glideret sich in zeh Regione, wu jedi dervu e „Regional Minister“ an dr
Spitze het. Alli Regional Minister wäre zue Zyt vu dr Regierigsbartei New
Patriotic Party (NPP) gstellt.

Di einzelne Regione sin derno in chleineri Bezirk unterglideret, d districts.
Zerscht het s 110 Distrikt gee, in ere Verwaltzigsreform isch die Zahl aber uf
doch 138 aaghobe wore.



https://als.wikipedia.org/wiki/UTC

D`Abchürzig UTC schtat für "Koordinierti Wältzit", und chunnt vom änglische
Usdruck "Universal Time Coordinated ". Uf Französisch heisst`s "Temps Universel
Coordonné". D'UTC isch nid z'verwächsle mit de GMT (Greenwich Mean Time). Ab und
zue wird au s'Kürzel Z für Zulu aagwändet (z.B. 16:24Z).

D'UTC het dr Vorteil, dass si keini Summer- oder Winterzyte kennt und sich dorum
als "Standard" eignet. Si berueht zudem uf de SI-Sekunde, und wird vo Zit zu
ziit a d'UT (ex-GMT) aapassd.

Si wird vor allem in technische Bereich iigsetzt. Zum Biispiil i dr Fliegerei.
Alli Flugplän wärde (intern, also für Flug- und Landebewilligunge etc.) in UTC
aagäh. Für's Publikum wärde d'Zyte dr Eifachkeit halber denn in Lokalzyt
umgrächnet. D' Lokalzyt wird au in Bezug zur UTC aagäh: z.B. herrscht in
Mitteleuropa im Winter UTC+1 und im Summer UTC+2. Es wiiters Biispiil isch
d'Informatik. Deht wird d'Zyt ebefalls als Basis bruucht, wo ufgrund von ere
denn d'Lokalzyt berechnet wird. Es gitt da na aazmerke, dass in villne Programm
d'UTC mit de GMT verwechslet wird. Findt me drum zum Biispiil imene E-Mail
d'Aagab "gesendet 09.09.2009 09:09:09 GMT+1" isch eigentlich UTC+1 gmeint.



https://als.wikipedia.org/wiki/Wiki

Ä Wiki, au WikiWiki un WikiWeb gnennt, isch ä im World Wide Web verfiegbari
Sytesommlung, wu vun de Benutzer nit nur glese, sundern au online gändert werre
konn. Wiki ähnle dämit em Content Management Syschtem. De Nome schtommt vun
wikiwiki, em hawaiianische Wort fir "schnell". Wiä bi Hypertext ieblig, sin d
einzelni Syte un Artikel vun em Wiki durch Querverwyys (Link) mitenonder
verbunde. Däzue git s in de Regel ä Bearbeitungsfunktion, wu ä Yygabfenschter
ufmache tuet, wu de Text vum Artikel din bearbeitet werre konn.

Mit de Änderbarkeit vun einzelne Syte durch jeder wird ä urspringlig un vorher
nit verwirklichti Idee vum World Wide Web realisiert. D Wiki-Software konn aber
au in Intranets oder uf private Rechner ygsetzt werre.

Ä vilmol brochter Ywond gegeiber Wiki bsteht in de Megligkeit vum Vandalismus.
Bi typischer Wiki-Software ischs Benutzer aber meglig, ebis, wu vun Vandale
kaputt gmacht worre isch, durch de Ufruef vun nit kaputte Fassunge vun de
betroffene Syte z behebe. Ä Untersuechung vum IBM Watson Research Center het
ergebe, dass des bi wikipedia.org durchschnittlig in winiger wie 3 Minute
gschiht.

Wiki sin als Wissensmanagement-Tool im Umfeld vun de
"Entwurfsmuster"-Theoretiker noch ere Idee usm Johr 1995 entschtonde. S ärscht
WikiWikiWeb isch vum US-amerikanische Software-Entwickler Ward Cunningham
entwickelt worre. In dem Zeytroum sin ä Reih vun ähnlichi Konzepte entschtônde,
wu jedoch kei vogliechbarer Erfolg bschieden gsi isch, biespielswies XEROX
Sparrow (1996).

S Konzept vun Wiki isch ähnlig zue dem, was sich de Tim Berners-Lee, de Erfinder
vum World Wide Web, ca. 1990 urspringlig unter selbigem vorgschtellt gha het. D
Informatione sotte online verfiegbar un sofort bearbeitbar si. Us ere
historische Perspektiv bschribt er des in sinem Buech "Weaving The Web" (dt.
"Der Web Report", Kapitel 1).

Zum de Text lesbarer z mache un glidert z gschtalte, git s meischtens
Zeichekombinatione, wu im igschlossene Text e Formatvorlag zuewyse. Diä
sognonnte Tags werre im Yygabfenschter on dr entsprechende Schtell ygebe. In de
Wikipedia beispilswys git d Yygab vun "e ''kursiv'' Wort" d Usgabe "e kursiv
Wort".

D Gsomtheit vun denne Tags wird als Wiki-Syntax bezeichnet und unterscheidet
sich je noch de verwendete Wiki-Software. Alle Dialekt isch s aber eige, dass si
sehr vil eifacher ufbout sin wie s sunscht im World Wide Web brucht HTML. Die
Bschränkung uf s Wesentlige macht s ere grosse Grupp vun Mensche, bsundersch au
Computer-Laie, meglig, mit winig Lehr- un Schrybufwand an denne Syschtem
teilzneh.

S zur Zyt grescht Wiki vun de Welt isch d Wikipedia, wu 2001 grindet worre isch,
e freyi Enzyklopädy. S het iber 12 Millione Artikel (Jänner 2009) din, verteilt
uf iber 250 Schproche. Ebefalls bekonnt isch s änglischschprochig MeatballWiki,
wu unter ondrem d Eigearte un Gsetzmässigkeite vun Online-Communitys din
diskutiert werre.

Im dytschsprochige Ruum bekannti Wiki sin s Dytsche-Software-Entwickler-Wiki
(DseWiki), s LinuxWiki, s JuraWiki, de Reisefieher WikiTravel, d
Wikipedia-Parodie Kamelopedia un d Sciencefiction-Datebanke Memory Alpha (Star
Trek) un Perrypedia (Perry Rhodan).

Fir d Vernetzung vun Wiki dient s InterWiki-Link Konzept. Vun de
Wikipedia-Tourbus-Haltestelle us konn ma e virtuelli Busrundfahrt durch vili
unterschidligi Wiki mache. Mitenonder "benochberti" Wiki verknipft de wiki-node.

Nebe derre vum Ward Cunningham in Perl gschribene Ur-Wiki git s mittlerwil
zahlrichi Wiki-Engines in unterschidlige Programmierschproche, zue de
bekonnteschte zelle MoinMoin, UseModWiki un d Software MediaWiki, wu vun
Wikipedia brucht wird. De Server oder d Grupp vun Server, wu Wiki-Hosting
obiete, nennt ma au Wiki-Farm.



https://als.wikipedia.org/wiki/Spanische_Sprache

D spanische Schproch (span. español, castellano) kört zum romanischa Zweig vo da
indogermanischa Schprocha und wird mankmol mit portugiesisch und katalan als
oagane Gruppa (Iberoromanische Schprocha) xäna. Andere Kategorisierunga ordnen s
Schpanische zäm mit französisch, katalan, portugiesisch, okzitanisch und sus no
a paar klenere romanische Schprocha als Weschtromania i.

Wil d spanische Schriftschproch vo da zentralspanischa Region Kastilien prägt
isch, und zum dia „offizielle“ vo andera in Spanien vawendete romanische Idiomen
(vor allem galicisch und katalan) abzgrenza, findet ma oft o dia Bezeichnung
castellano („kastilische Schproch“). Während der Begriff in Hispanoamerika
neutral isch, wird a in Schpanien vawendet, zum da Vorherrschaftsanspruch als s
„offzielle und oanzige schpanisch“ gegenüber da andara schpanischa Schprocha
(Katalan, Galicisch, Baskisch) zruckzdränga.

Spanisch wird mit lateinischa Buachstaba gschrieba. Im modernen Spanisch werend
der Akut-Akzent für Vokale und die zwoa Zoacha ñ und ü vawendet. In vielna
Wörtabüacha findt ma o s ch und s ll als oagane Buachschtaba.

Spanisch wird als offizielle Schproch vawendet vo da EU, da Organisation
Amerikanischer Staaten und da Vereinta Nationa. Es isch Amtsschproch in folgenda
Lända (in Klammer schtoht d’Zahl vo da Muttaschprochla):

Danäbs redet zum Toal no us Zita vo da Kolonialherrschaft an großa Toal vo da
Bevölkerung shanisch in: Andorra, Belize, Marokko, Niederländische Antillen,
Philippinen, Trinidad und Tobago, Westsahara, Brasilien (Portunhol), Puerto
Rico.

Momentan hond eppa 360 Milliona Lüt spanisch als Muttersproch – des sind eppa 20
Millionen Muttersprachler meh als im Englischa. Da gröschte Toal vo da
Spanischschprochiga läbt in Süd- und Mittelamerika. Wenn ma dia zwoaschprochiga
Lüt no dazuazählt, kummt ma uf meh eppa 420 Millionen. Damit isch Spanisch –
noch Mandarin-Chinesisch, Hindi und Englisch - die am vierthäufigschta
gschprochene Sproch uf da Wält.

D Spanier säl sägend zu eana Schproch español zum se vo andra Schprocha wia
Französisch oda Englisch zum untascheida, zum se aba vo andra Schpanischa
Schprocha wia Galicisch oda Baskisch abzgrenza, sägend se castellano (Kastillien
isch a Region im Zentrum vo Schpanien).

D Spanische Vafassung vo 1978 definiert castellano als d’offizielle Amtsschproch
vom Schtaat Schpanien, im Untaschied las demás lenguas españolas (d'andra
Schpanischa Schprcha). Artikel III hot folgendes feschtglegt:

Manche Linguischta definieren "Castellano" nur als dia Schproch, wo im Mittlalta
in Kastilien gredet wora sich, und vaträten dia Mainung, dass für dia hütige
Schproch da Begriff "Schpanisch" vawendet wera sött. "Castellano" ka o xäna wera
als an Dialekt vom gredeta Schpanisch, mit na Usschproch, wo andasch isch als
die in Andalusien oda Aragon zum Bieschpiel.

Da Rescht vo da Wält, wo schpanisch redet, seht zum Toal español, oda
castellano. Castellano seht ma o däm Schpanisch, wo in Argentina, Bolivia,
Chile, Ecuador, Paraguay, Peru, and Uruguay gredet wird.

Uffgrund vu de Dokumänt, wu us säller Zit erhalte blibe sin, wird devuu usgange,
dass s Vulgärlatiin uff de Iberische Halbinsle bis zum 6. Johrhundert eiheitlig
gsi isch, de Zerfall in Dialäkt hät erst noch de arabische Bsetzig wirkli
aagfange. In de Schrift isch degege di elteri Sprochform biibhalte wore, also s
klassisch Latiin. Ei Faktor für d'Entwicklig sin di präromanische Sproche
(Baskisch, Iberisch un Keltischi Sproche) gsi un bsunders s Kastilianisch (un
dodemit s Spanisch) wiisd e starchs iberischs Substrat uff. Säll bedrifft sowohl
de Wortschatz (z. B. barra odder izquierda us em Baskische) wie au d'Ussproch
(eso were s eifach Vokalsystem odder de Entfall vum f- vu viile Wüsseschaftler
au im Baskisch züegschribe). Spöter hät au s Arabisch e Iifluss usgiebt, vor
allem uff de Wortschatz, un noch de Entdeckig vu Amerika sin viili neui Wörter
us de Sproche vu de dörtige Uuriiwohner ins Spanisch (au ins europäisch
Spanisch) chuu.

Gschribeni un gsprocheni Sproch sin im Lauf vum 1. Johrdausend all meh
usenandgange, sodass noch e baar Johrhundert d'Bevölcherig s Latiin nümi hät
chönne verstoh. Bis zu säller Zit isch allerdings nò nit vu-n-ere eigene Sproch
d'Red gsi, viilmeh vu gschribenem un gsprochenem Latiin. Erst wu mer s
Kastilisch aafange hät schriibe, isch de Lüt de Unterschid bewusst wore. Di
erste kastilianische (altspanische) Schriftdokumänt dauche am Aafang vum 9.
Johrhundert uff, unter ihne d'Uurkunde vu Valpuesta, allerdings hät di
gsprocheni Sproch erst gege s 12. Johrhundert Iigang in d'Literatuur gfunde, als
ersts literarischs Werch uff Spanisch gältet de Epos Cantar de Mio Çid, wu um
1140 entstande isch un vu'me-ne anonyyme Autor stammt. 1492 hät de Antonio de
Nebrija mit Grammatica nit numme di ersti spanischi, sundern di ersti Grammatik
vu-n-ere modärne europäische Sproch übberhaupt gschribe, was anderi
gschichtsdrächtigi Sproche wie Änglisch odder Französisch zu säller Zit nò nit
gha hänn.

D'Betonig litt uff de zweitletschte Silbe, wenn s Wort mit eme Vokal, eme n
odder eme s uffhört, ansunste isch di letschti Silbe bedont. Dodebii gälte
Verbindige vu zwei Vokal als ei Silbe, wenn si e Diphthong bilde (d. h. eine
devuu i odder u isch), ansuste litt d'Silbegränze zwüsche'ne. Wenn e Diphthong
in de bedonte Silbe isch, no isch nie s i odder s u bedont, in iu un ui ghäit
d'Bedonig uff de zweit Vokal. In alle Wörter, wu d'Bedonig vu denne Regle
abwiicht, wird de bedont Vokal durch de Akzänt Akuut (á, é, í, ó, ú)
kännzeichnet.

Traditionäll were in de spanische Dialektologii au s Aragonesisch, s Leonesisch
un s Asturianisch als Variatione vum Spanische aaglüegt. Di moderni
Dialektologii umfasst numme no säll Spanisch, wu z Kastilie entstande isch, un
sini Variatione, verbreitet i'me-ne große Deil vu Spanie, uff de Kanarische
Insle un z Latiinamerika. Trotz de geografisch große Entfernige gitt's im
Spanische weniger usbrägti Unterschid zwüsche de Dialäkt wie zum Bispil im
Dütsche, sodass sich di rund 400 Millione Müetersprochler praktisch problemlos
chönne verständige.

Di spanische Dialäkt wiise vor allem in de Ussproch un im Wortschatz Unterschid
uff, viil weniger dütlig sin si in de Grammatik un in de Morphologii. Eso hät
fast jedes spanischsprochig Land sii eigene „Jargon“ (spanisch jerga odder
modismo).

Spanie wird allgemein in zwei Dialäktgruppe iideilt, di nördligi
(septentrionales) un di südligi (meridionales). Z Amerika hängt d'Form vu de
Sproch vor allem devuu ab, vu wu d'Eroberer chuu sin: wiil's Andalusier gsi sin,
wu als ersti uff de Kanare un de Antille aachuu sin, hänn si de Grundstei für de
spanisch Sprochgebruuch z Südamerika glègt; spöter abber, wu di spanische
Eroberer in mehrere Wälle uff Amerika sin, sin us alle dialektale Regione Lüt
debii gsi un di andere Variatione hänn di sprochligi Entwicklig in de Neue Wält
beiiflusst. D'Dialäkt vu Mexiko, Peruu, Ecuador, Boliivie un Kolumbie sin hütt
tendenziäll nöcher am Norde (un dodemit an de Standardsproch), während s rästlig
Mittelamerika, d'Kanare, d'Antille un de übrig Deil vu Südamerika de südlige
Dialäkt meh ähnle. Eine vu de wichtigste Unterschid zwüsche Nord- un Südspanie
isch d'Ussproch vum -d- zwüsche Vokal un de Zischlut: während sälli im Norde
allewiil dütlig usgsproche were, sait mer si im Süde am Silbe- un Wortänd
viilmol gschwächt (also chuum hörbar) odder si verschwinde sogar ganz. Bsunders
hüfig fallt s Änd-s ewäg.

Bsunders für d'Unterscheidig zwüsche europäischem un amerikanischem Spanisch
isch d'Unterscheidig vu c vor e un i bzw. z un s: im Norde vu Spanie were
ce/ci/z mit em stimmlose Lispellut [θ] gsait, während s eme dütsche ß entspricht
(allerdings palatalisiert wird); im Weste vu Andalusie, uff de Kanare un z
Latiinamerika representiere alli de gliich Lut, nämmli dä vum s. Säll Phenomen
wird in de spanische Fachliteratuur als seseo bezeichnet. In de Standardsproch
sin sowohl Unterscheidig wie au gliichartigi Ussproch erlaubt un akzeptiert. In
de südligste Gebiet vu Spanie gitt's ußerdemm di sognännti ceceo-Ussproch, wu de
Konsonant s genau wie ci/ce/z glispelt wird; die Ussproch isch friehjer no als
regionalsprochlig un untergordnet aaglüegt wore, wird abber in de letschte Johr
all meh als gliichwärtig aagseh.

Wie obe erwähnt, were im Süde Silbeändkonsonante viilmol stumm. Bsunders usbrägt
isch des im Andalusische, wu s Verschwinde vum Konsonant au no e Veränderig vum
Vokal devor (Qualitet odder Quantitet) mit sich zieht (Bsp.: cantar [kanˈtaː],
cantas/canta [ˈkanta], cantan [ˈkantã], español [eʰpaˈɲoː]). S l wird vor eme
witere Konsonant wie-n-e r usgsproche.

Z Südamerika hebe sich Argentiinie un Uruguay dodurch ab, dass si y un ll
anstatt em standardsprochlige [ʝ] odder [ʎ] als stimmloses odder stimmhafts sch
(ʃ,ʒ usspräche.

D'Grammatik wiisd chuum Unterschid uff, eine vu de wichtigste isch d'Verwändig
vum Pronome vu de 2. Person Pluural (vosotros = ihr) als Höfligkeitsform anstell
vu usted(es) (3. Person Singular/Pluural) z Latiinamerika un s Pronome vos
anstell vu tú (duu) in einzelne südamerikanische Länder („voseo“).

D Wikipedia uff Spanisch S Wiktionary uff Spanisch — e freis Wörterbüech
Wikibooks uff Spanisch — Lern- und Lehrmaterialie Wikinews uff Spanisch —
Aktuälli Nochrichte Wikiquote uff Spanisch — Zitate

Wikisource uff Spanisch — Quälletekscht Wikiversity uff Spanisch —
Kursmaterialie, Forschigsprojäkt und wüsseschaftlige Usdusch



https://als.wikipedia.org/wiki/Sexualpraktik

As Sexualpraktik (sexuelli Praktike) bezeichnet mä alli Handlige, wo subjektiv
drzue diene, sich sexuell z befriidige.

Dodrzue ghöre nit nume offesichtlig sexuelli Handlige, wie d Manipulation vo de
Genitalie, sondern alles, was für die Bedeiligte sexuell stimulierend isch. E
Hufe vo dene Praktike chönne dorum au in nitsexuelle Zsämmehäng ufdauche (zum
Bispil dr Schmutz).

Betrachtet mä die ganzi Klass vo de Süüger, si d Balzritual, also Technike, wo
dr Furtpflanzig diene, und dr vaginali Gschlächtsvercher in dr a tergo Stellig
die hüfigste sexuelle Praktike. Evolutionsforscher bewärte d Missionarstellig,
also Gsicht zu Gsicht, wo bi Dier nume sälte cha beobachtet wärde, deilwiis as
progressivs Spezifikum, wil s liichter isch d Emotione vom Partner z erkenne und
entsprächend reagiere z chönne, wemm mä sis oder ihr Gsicht cha gseh. D
Missionarsstellig findet sich vereinzelt au im Dierriich bi de Hominide,
bsundrigs bi de Bonobo.

Bi Süüger chunnt s hüffig zum orale Kontakt mit Gschlächtsdeil und Füüdle.
Biologe hai usserdäm e gwüsses Mass an homosexueller Praxis bi alle beobachtete
verschiidegschlächtlige Arte festgstellt, mänggisch as Ersatzhandlig, wenn s nid
gnueg gegegschlächtligi Individue git, wo sich wei baare. So brobiere Muni, wo
sich wei baare, sich gegesitig z bestiige, wenn s keini Chüeh git. Bi mängge
Affenarte, öbbe bi de Bonobo, isch die eigeni aber au die gegesitigi Stimulation
vo de Gschlächtsdeil üüblig – unabhängig drvo, öb s andere Dier fremd- oder
gliichgschlächtlig isch. Es git e Hufe Beobachtige und Beleg drfür, ass s
Sexualläbe bi vile Dierarte üsserst kreativi Komponänte het, wo mänggisch kurios
amuete: so die nasali Penetration bi de Delfin oder bi dr Vogelart Büffelwäber d
Stimulation vo de Genitalie vom Wiibli dur s Männli mit Hilf vom ene spezielle
Pseudophallus (unächte Phallus) us Bindgwäb, wo nit dr Spermieüberdrägig dient.

Dr Mensch het e Hufe sexuelli Praktike entwigglet, was zerst emol drmit
zsämmehängt, ass es im Allgemeine bim Mensch kei diräkts Verheltnis zwüsche dr
Furtpflanzig und em Sex git, also die sexuelli Stimulation en eigene Sinn und
Zwäck het und dr Mensch nit nume e lustvolls, sondern e vergnüegligs, kreativs
und begeisterets Sexualläbe füehrt.

Sexuelli Praktike, won e einzelni Person usüebt, fasst mä under de Begriff
Autosexualität oder Sälbstbefriidigung (au Onanii, Ipsation oder Masturbation)
zsämme. Bi dr Sälbstbefriidigung im Allgemeine chönne au die verschiidnigste
Gegeständ (Sexspiilzüg u. Ä.) bruucht wärde.

Sexuelli Praktike zwüsche zwei (verschiide- oder gliichgschlächtlige) Persone
umfasse d Stimulation vo de erogene Zone und vom ganze Körper (Stimulation vo de
primäre und sekundäre Gschlächtsorgan) und die verschiidnigste Arte vom
Gschlächtsverchehr. Dr Begriff Gschlächtsverchehr bezeichnet je noch Gebruuch
äntwäder sexuelli Praktike, wo eins oder mehreri primäri Gschlächtsorgan drbii
bedeiligt si, Penetration dur e Penis (vaginal, anal, oral) oder nume dr
vaginali Gschlächtsverchehr.

Drzue chömme Praktike, wo nit per se sexuell müesse si, aber wo die Bedeiligte
as sexuell stimulierend empfinde, aktivi wie Rollespiili, Verchleide, s
beabsichtigte Ufschiebe oder Beschleunige vo sexuelle Handlige, Ortswächsel, und
passivi wie visuelli oder audiovisuelli Stimulatione (z. B. Stripclub, Pornofilm
etc).

Bim Vaginalverchehr wird dr Penis vom Maa in d Vagina vo dr Frau iigfüehrt. Er
cha in verschiidnige Stellige (Missionarsstellig, a tergo wo men em au
Hündlistellig sait, Riiterstellig u. v. m.) praktiziert wärde.

Dr Begriff „Analverchehr“ bezeichnet Gschlächtsverchehr, wo dr Penis drbii in dr
Änddarm vom Partner, also dur en Anus iigfüehrt wird. Wenn die sexuelli Erregig
stiigt isch s möglig, ass sich die ringförmigi Muskulatur um en Anus entspannt.
Analverchehr isch möglig zwüsche Maa und Frau und au zwüsche Maa und Maa und mä
chann en wie dr Vaginalverchehr in verschiidnige Positione praktiziere.

E Sonderform vom Analverchehr isch s sogenannte Pegging, wo ei Partner, im
Allgemeine e Frau, e Dildo in dr Anus vom Partner iifüehrt. Pegging cha in
lesbischen und au in heterosexuelle Beziehige praktiziert wärde.

Em Gschlächtsverchehr mit Muul, Lippe und Zunge sait mä Oralverchehr (oder
«französische» Sex) . D Kombination Muul/Penis nennt mä Fellatio (au „Bloose“
oder änglisch blowjob), d Kombination Muul/Klitoris bzw. Muul/Vagina wird as
Cunnilingus bezeichnet. Bi dr Fellatio chann s Sperma vom Partner, wo bim
Orgasmus ejakuliert wird, im Muul ufgnoh und evtl. gschluckt wärde. Ere
gliichzitige gegesitige orale Stimulierig sait mä in dr Umgangssprooch
Nüünäsächzig. Das chunnt vo dr Zahl „69“, wo d Kreis vo de Ziffere d Chöpf vo de
Partner symbolisiere. Dr Anilingus isch e Sonderform vom Oralverchehr, wo dr
Anus vom Partner drbii mit em Muul oder dr Zunge stimuliert wird.

Bi dr Tribadii düen Fraue ihri Schamlippe und Klitoris anenander riibe
(Vulva-Vulva). Frot (Penis-Penis) wird bruucht zum bezeichne, wenn Manne ihri
primäre Gschlächtsdeil (Penis, Hoden) anender riibe.

Bim Fisting (vo änglisch fist, Fust) wärde ei oder meh Finger, d Hand oder sogar
dr Underarm in e Körperöffnig vom Partner iigfüehrt. Es wird sowohl homo- as au
heterosexuell praktiziert und je nochdäm wird d Vagina und/oder dr Anus
penetriert und die sehr empfindligi Vaginal- oder Schliessmuskel-Muskulatur
stimuliert und der närveriich-erogeni Änddarm. Das isch en ehnder komplexi und
zitufwändigi Technik, wo gwüssi Hilfsmiddel wie Gleitmiddel etc. erforderet, und
wo sich beidi Site müesse dra gwöhne und grossi Vorsicht müesse aawände, ass die
empfindligi Darmhut nid verletzt wird.

Brustwarze, Ohreläppli und d Ghörgäng bi vile Mensche si sehr erogen und mit
mechanische, taktile oder orale Stimulatione chann e Person bis zum Orgasmus
greizt wärde. Grad d Brustwarze verändere sich drbii merklig: si chönne d Farb
ändere, sich zsämmeziehe oder stif wärde und erigiere.

Bim Mammalverchehr konzentriert sich d Ufmerksamkeit uf die wiibligi Brust und
dr Partner riibt sis Gschlächtsorgan an ere. Das cha bim heterosexuelle Verchehr
wie au bim lesbische bassiere. Bim Schänkelverchehr oder intercrurale Verchehr
wird dr Penis zwüsche de Oberschänkel vom Partner griibe und eso stimuliert. Mä
vermiidet so en Entjungferig von ere Jungfrau. As Verhüetigsmethode isch dr
Schänkelverchehr aber unsicher.

Quickie bezeichnet spontane sexuelle Verchehr, vor allem Gschlächtsverchehr, wo
rasch ume isch. Im Allgemeine fehlt drbii s sexuelle Vorspiil ganz oder isch
sehr churz.

Bim Dirty Talk wärde erotisierendi oder sehr aschauligi Wörter bruucht vor oder
währed em Gschlächtsverchehr zum die sexuelli Erregig z versterke.

Es git verschiidnigi Arte vo Outdoor-Sex (Sex im Freie). Drbii cha s Risiko bim
Gschlächtsverchehr beobachdet z wärde stimulierend wirke oder wie bim Dogging,
wo sich Exhibitioniste und Swinger im Freie dräffe, zum Sex vor de Auge vo
Voyeure z ha, isch e Deil vom Vergnüege d Datsach, ass me beobachdet wird.

Bim Gruppesex hai drei oder meh Persone Sex zsämme. Bsundrigi Spiilarte drvo si
dr Dreier (au Triole), wo zwei Manne und ei Frau oder umkehrt zwei Fraue und ei
Maa Gschlächtsverchehr hai, und dr Gang Bang, won e Gruppe vo Manne es mit ere
einzelne Frau mache, oder bim Reverse Gangbang, wo mehreri Fraue mit eme
einzelne Maa Sex hai. Dr Gang Bang isch hüfig e Gruppevergwaltigung.

Gwüssi sexuelli Praktike wärde vor Allem bi bestimmte Paraphilie usgüebt, das si
psychische Störige, wo sich as usprägti, sexuell erregendi Phantasie, wo vo dr
empirische „Norm“ abwiiche, und dranghafti sexuelli Bedürfniss oder
Verhaltenswiise üssere. Wenn wiiteri Persone an de Praktike bedeiligt si, düen
si das normalerwiis freiwillig und alli si mit ene iiverstande. Derzue ghöre
under andere BDSM, wo men em hüfig umgangssproochlig Sado-Masochismus sait und
wo sit 1994 nüme as chrank im Sinn vom Diagnostic and Statistical Manual of
Mental Disorders gültet, d Autonepiophilii, wo ei Partner Windle und
Buschichleider aazieht und sich wien en Art Buschi benimmt und vom andere wien
es Buschi behandlet wird, d Urophilii, ere sexuelle Vorliebi für Urin und dr
Koprophilii, won e Person sexuell erregt wird, wenn sie ihre Partner gseht
schiisse oder dr mit em Schiisdr'ck in Ber[ehrig chunnt.

Es git Praktike, wo ei Person ere andere gschlächtligi Handligi ufzwingt. Sonigi
Praktike gälte in de meiste Kulture as Verbräche und wärde vo Gsetz us
bestrooft. Drzue ghöre s Chikan, die sexuelli Belästigung vo Fraue in überfüllte
Pändlerzug z Japan, dr sexuelli Missbruuch, won e Person in siiner sexuelle
Integritet verletzt und ihre psychische Schade zuegfüegt wird und d
Vergwaltigung.

Do drzue ghöre d Objektophilii, won e Mensch sich emotional und sexuell an
Gegeständ bindet und wo hüfig sexuelli Handlige mit däm Liebesobjekt
iischliesse, d Nekrophilii, won e Person sich sexuell mit Liichen abgit und d
Zoophilii, wenn öbber sexuell vo Dier aagsproche wird.

Wiit verbreitet isch dr Voyeurismus, wo me andere Persone zueluegt, wie si sech
gschlächtlig bedätige oder sogar nume sich abzieh oder blutt si. Do drzue ghört
s Aluege vo Pornografii, Striptease und erotischem Danze. D Person wo beobachdet
wird, weiss nit immer ass ere öbber zueluegt und cha dief verletzt si, wenn si s
usefindet. S Gegestück vom Voyeurismus isch dr Exhibitionismus, won e Person
sexuells Vergnüege empfindet, wenn si weiss, ass anderi ihre vor allem bim Sex
zueluegt.

Dr Cybersex isch in de 1990er mit dr Verbreitig vo de persönlige Computer und em
Internet entstande. Er cha us erotischem Chatting bestoh, us em Usdusch vo
e-Mail mit sexuellem Inhalt oder im Bedrachte vo sexuelle Handlige. Er wird nit
sälte vo Sälbstbefriidigung begleitet.

Dr Delifonsex isch no abstrakter. Do git s nit emol e visuelli Stimulierig und
die sexuelli Erregig entstoht dur s intime Gspröch am Delifonhörer. Das cha Hand
in Hand go mit Sälbstbefriidigung. Dr Delifonsex wird hüfig kommerziell abote.

As Verbalerotik bezeichnet mä s Inträsse am Schwätze über sexuelli Phantasie und
s Aageh mit Sexualerläbniss, wo die datsächligi sexuelli Erfahrig hüfig
überdräffe.

Aphrodisiaka wärde scho sit uralte Zite in e Hufe verschiidnige Kulture bruucht,
zum s Vergnüege am Sex intensiver z mache. Vili Spiise und Gwürz (z. B.
Sellerii, Ziibele, Chili, Kako, Zimt oder Vanille), Duftsubstanze, Räucherwärk
und Ruschsubstanze und Droge (z. B. Alkohol, Cannabis oder Opium) gälte as
aphrodisierend. Modärni Droge, wo me von ene dänggt, ass si sexuell wurde
stimuliere, si u. a. Poppers, Kokain und Ecstasy. Sonigi Droge chönne nit nume
gföhrlig si für d Gsundheit, si chönne au zun ere Iischränkig oder sogar zum
Verlust vo dr sexuelle Erregig füehre und eso as Anaphrodisiakum wirke. D
Darstellig vo sexuelle Praktike, wo mä au sit alters här vo Abbildige, Skulpture
und erotische Gschichte in vile Kulture kennt, ghöre wie die modärni Pornografie
au zu de sexuelle Stimulansie.

D Bewärtig vo sexuelle Praktike isch kulturabhängig. So si in dr westlige Wält
langi Zit nume dr Vaginalverchehr, deilwiis nume in bestimmte Stellige, als
‹normal› akzeptiert worde. Die meiste andere sexuelle Praktike hai as
Perversione gulte. Mä het se tabuisiert und mänggisch sogar per Gsetz verbote.

Hützudags git s in Europa nume no vereinzelti gsetzligi Verbot für sexuelli
Praktike, und zwar für sonigi, wo nit uf Freiwilligkeit basiere, wil si s
Prinzip vo dr sexuelle Sälbstbestimmig verletze. E staatligi Regulierig, wo
drüber uusegieng, wurd em verfassigsrächtlige Verständnis vo dr allgemeine
Handligsfreiheit widerspräche, und in de meiste europäische Rächtsornige isch s
völlig unzuelässig, Gsetz dodrüber z erloo.

Sexuelli Handligen mit oder an Dier (Zoophilii) si in Dütschland nid, wien e
Hufe Lüt dängge, verbote. Wenn die sexuelli Handlig aber eme Wirbeldier Schmärze
verursacht, si si Dierquälerei, was e Stroofdat isch und gege s Dierschutzgsetz
verstoosst.

Dr wüsseschaftligi Begriff vo dr Perversion isch in de letzte Johr immer meh vom
neutralere Begriff vo dr Paraphilii oder dr sexuelle Devianz abglöst worde. Au
stueft mä nümme jedi «anomali» sexuelli Praktik as Devianz ii. E Devianz isch s
numme no, wenn e bestimmti sexuelli Praktik notwändig worden isch für die
sexuelli Befriidigung (lueg Fetischismus) oder si s normale soziale Funktioniere
von ere Person behinderet.



https://als.wikipedia.org/wiki/Erster_Weltkrieg

De Erst Wältchrieg isch vo 1914 bis 1918 in Europa, em Nöche Oste, in Afrika,
Ostasie und uf de Wältmeer gfüert worde und hät rund 17 Millione Mänschelabe
gforderet. De Chrieg hät mit de Chriegserklärig vo Österrich-Ungarn a Serbie im
Juli 1914 agfange und mit de Niderlag vo Dütschland, Österrich-Ungarn, Bulgarie
und em Osmanische Reich und em Sieg vo Frankrych, Grossbritannie, de USA,
Italie, Japan, Serbie, Rumänie und wiitere Allierte im Novämber 1918 gänndet. De
Chrieg hät Europa für immer verändertet und isch Nährbode für de Faschismus z
Italie und de Nationalsozialismus z Dütschland ksi. Er hät schliesslich 1939 zum
Zweite Wältchrieg gfüert.

Vor em 1. Wältkriäg hets z Europa sächs Großmächt gä: England, Frankrich und
Italie mit riisigem Kolonialbsitz in Ibersee; Russland mit kolonialem Bsitz in
Asia un kolonialem Inträssi in Südoschteuropa un Asie; dr Viilvelkerstaat
Eschrich-Ungarn; s Ditsch Rich mit kleinerem Kolonialbsitz in Afrika.

Ängland un Frankrich sin liberali Nationalstaate gsii, wu sich friäh hän kenne
entwickle. Ditschland het sich erscht noch em ditsch-franzesische Griäg 1870/71
as monarchischi Nation chönne entwickle un het drbii e rasants Tempo an dr Dag
glegt.

Frankrich het sich mit em Verluscht vu Elsass-Lothringe 1871 nit kenne abfinde
un isch entschlosse gsii, des friähjer oder speter wider zruckzhole un het si
friähjeri Vormachtstellig z Europa welle zruckgwinne.

Russland het e Zuegang zum Mittelmeer iber d Dardanelle (Verbindig Schwarzes
Meer Istanbul – Mittelmeer) gsuecht. Glichzittig hets slawischi Balkanvelker
welle „befreie“ – diä sin zum Deil unter osmanischer und zum Deil unter
eschtrich-ungarischer Herrschaft gsii (no 1908 hett Wien Bosnie annektiert).
Wänns d Dardanelle gwunne hät, hätts e riisige strategische Vorteil gha. Des
isch nit unmeglig gsii, wel sich s Osmanisch Rich im e Verfallsbrozäss befunde
het. So sin Russland un Eschtrich-Ungarn uf em Balkan in Kollission mitenander
gsii. Bis zu sinere Entlassig 1898 het dr ditsch Richskanzler Bismarck dur e
Bindnissyschtem kenne verhindere, ass dä un anderi Inträssekonflikt eskaliäre.

Zwische 1912 un 1914 isch s zun ere verstäkte Ufrischtig in allne europäische
Großmächt kumme. Ditschland het sich dur d – als rein defensiv bezeichnete –
Bindnis vu Russland mit dr „Entente“ (Frankrich un Ängland) dur zwee Machtbleck
iikesslet gsähne. Der Generalstabschef Helmuth von Moltke (der Jüngere) het
schon 1912 uus militärischer Sicht grate, en Präventiv-Chrieg z füehre, bevor d
Russe schtärker sii: „Je eher, desto besser.“ Aber au alli andere hän sich
bedroht gfiählt. Alli hän Chriägsplän in dr Schublade liige gha. Ängland het
sich am meischte zruckghalte, aber au derte het 1912 dr Flottechef e
Präventivschlag gege d ditsch Kriägsflotte in ihrene Häfe verlangt gha.
Andrersiits het der dütsch Staatssekretär Jagow noch am 25. Juli 1914
rapportiert: „Weder Russland noch Frankreich noch England wollen innenpolitisch
und von ihrem Rüstungsstand her den Krieg.“

Uf dr einte Siite hets in verschiidene Länder e Chriägsbegeischterig gä – uf dr
andere Sitte aber aü e Friidenswille, wu sich in dr sozialischtische bzw.
sozialdemokratische Parteie krischtalisiärt het. Am 24./25. Novämber 1912 het z
Basel e üsserordentlige „Internationale Sozialischtekongräss“ stattgfunde. Bi
däm Kongräss isch feschtgstellt wore:

D sozialischtische Parteie hän verabredet, ass jedi in ihrem Land gege d
Chriägsbsträbige vu dr eigene Regiärig kämpft. Friili hän si des nit durghalte;
in verschiidene Länder hän si sich iigredet, ass s Vaterland z verteidige seig;
so het d SPD z Ditschland im Parlamänt fir d Griägskredit gstimmt.

Am 28. Juni 1914 isch de Thronerb vo Öschterreich, Erzherzog Franz Ferdinand, de
Sohn vom Kaiser Franz Josef und de Kaiserin Elisabeth (Sissi), mit sinere Frau
z’ Sarajevo vom e serbische Attetäter verschosse worre. Di folgende Julikrise
het durch diplomatischi Fähler, Fehliischätzunge und militärischi Inkompetenz im
Lauf vo vier Woche zum e europäische Kriäg gführt.

Am 6. Juli het Diitschland de öschterreichische Regierung Unterschtützung
zuegsicheret fer de Fall, daß Rußland zugunschte vo sim Verbündete Serbien
militärisch interveniere tät. Zwei Woche später, am 23. Juli, het Öschterreich e
48stündigs Ultimatum a Serbien gschtellt. Serbien het des Ultimatum zwar zum
Teil erfüllt, aber e paar Punkte nit akzeptiert und stattdesse e
Teilmobilmachung aagordnet. Do druff het Öschterreich am 25. Juli di
diplomatische Beziehunge abbroche und ebefalls mit ere Teilmobilmachung
reagiert. Am gliiche Tag het Russland beschlosse, Serbie militärisch z
unterschtütze. Am 27. Juli isch mit de Teilmobilisierung vo de russische Armee
aagfange worre. Dr Zar het aber betont, er wärdi keini militärischi Handlige
unternäh, solang die diplomatische Verhandlige zwüsche Öschtrich und Serbie im
Gang sii. Zuedäm hett är vorgschlage, dä Konflikt vor de Interational
Schiedsgrichtshof in Den Haag z bringe. Dütschland hett das abglehnt, mit der
Begründig vo der russische Mobilmachig.

De diitsche Generalschtab het 1914 nu ein onzige Uffmarschplan parat gha: de
berühmt-berüchtigt Schlieffen-Plan. Seller Plan isch aber fer e Situation wiä im
Summer 1914 völlig utauglich gsi. Erschtens isch er fer en Präventivkriäg gege e
Koalition us Frankreich und Russland gmacht worre und nit fer en rein
oschteuropäische Kriäg gege Russland und Serbien. Zweitens isch de
Schlieffenplan vo de riskante Aanahme uusgange, dass England neutral bliebt,
aber d Verletzung vo de belgische Neutralität het scho zwei Tag später de
Kriägsiitritt vo England noch sich zoge. Drittens isch de Plan scho fascht 20
Johr alt gsi, und s het sich bald ussegschtellt, daß bim technische Stand vo
1914 en Verteidiger mit moderne Waffe, vor allem mit Maschinegwehr, de
aagriifende Infanterie iberlege gsi isch, so daß jeder Bewegungskriäg früher
oder später het müesse im Stellungskriäg steckebliebe. De geplante schnelle
Vorschtoß geg Paris isch drum vo Aafang a zum Scheitere verurteilt gsi. Bezwäckt
worde drmit isch, sech dür nes schnälls Kaltschtelle vo Frankriich
(„Blitzchrieg“) im Voruus der Rücke im Weschte freizhalte für en Kampf im Oschte
gäge Russland. Für en Oschte hett me kalkuliert, dass d Mobilmachig uffgrund vo
russische Rückständ i der logistische Erschliessig (Isebahn-Linie) en längeri
Ziit wird duure. Dodermit het me sech vo somene Präventivschlag gäge Frankriich
klari Vorteile verschproche. Im Extremfall hett me sech sogar imschtand gfüehlt,
en Zwöifronte-Chrieg z füehre.

Nochdem s neutrale Belgien de Durchmarsch vo diitsche Truppe verweigeret het,
isch es in Verletzig vom Völkerrächt angriffe worre, und als Reaktion het
England Diitschland de Kriäg erklärt.

Am 3. August 1914 erkläärt Dütschland Frankrich dr Krieg und am 4. Auguscht
marschierets durs nöitrale Belgie um d Befeschtigungsahlage z Lothrige z umgah.
Das het Ängland gar nid passt und s het de Düütsche dr Krieg erkläärt. Alli
beteiligte Mächt glaubet an en churze Krieg. Dä Kaiser Wilhelm het dezue gseit:
„Bis Weihnachten seid ihr wieder bei Muttern!“ D Düütsche chömed ziemlie schnell
vorwärts aber nöd ohne zerscht (2 Schtunde nach Grenzübertritt) es paar
Kriegsgreuel in Belgie z begah. Schlieslich hends dänn en Fähler gmacht und sind
churz vor Paris am Fluss vor de Marne zum Stillstand cho. D Franzosse
mobliliesered allie „Renault AX“-Taxis vo Paris zum d Soldate ad Front z
transportiere. Die Front vo ganz obe vo Frankrich bis churz vor d Schwizer
Gränze bi Basel isch den für die nächschte 4 Jahr stah blibbe.

Öschterich grifft währenddesse ab 12. August Serbie und ab 20. August Russland
an und mues Niederlage ischtecke und verlüürt d Region Galizie. Russland griift
ab 18. August Ost-Preuße an, verlüürt aber gäge die zahlemäsige unterlägene
Truppe vo de Dütsche. Öschterich unternimmt en Versuech, Serbie-Montenegro
anzgriffe, schiiteret aber. Während desse laufet Gheimverhandlige über de
Kriegsiitritt vo Bulgarie und dr Türkei bzw. em Osmanische Riich.

S Königriich Italie stiigt 1915 bi de „Alliierte“, de Entente-Mächt, bii und
kämpft erfolglos gäge Öschterich.

Ängland probiert z Galipoli eh nöii Strategii us – eh Amphiebie-Landigsahgriff
mit Schiff und Infanterie zum d Türkei ahzgriffe. Bi derre Schlacht sind sich de
nah jungi Admiral Winston Churchill und de Mustafa Kemal gegeüber gstande. Beidi
sind nachne politischi Füehrer vo ihre Länder worde, dä Winston Churchil als
Premierminischter während em 2. Wältchrieg, und de Mustafa Kemal het als Atatürk
d moderni Türkei gründet. D Invasion isch es Fiasko gsi für d Ängländer, will
die umboute Pasagierschiff, wo am Strand vo Gallipoli mit voller Fahrt ufgsandet
hend, sind zwiit im Wasser gsi. D Soldate sind uf de ufmontierte Buggängway
liechts Fueter für d Maschinegwehr vo de Türke worde. Äm Winston Churchill wird
für das Debakel de Rang vom Admiral aberchänt. Er wird die Amphibie-Taktik
jedoch im 2. Wältchrieg erfolgriich am D-Day isetze.

A de Weschtfront probiere die Düütsche d Franzose bim chline Stätdli Verdun z
zermalme. D Bedingige i de Befeschtigungsahlage vo de Fanzose si so brutal, das
ganzi Truppeverbänd meuteret. Tschuld devür isch die „dicke Berta“, en
übergrosse 42 cm-Mörser, wo nach dä Enkeltochter vom Alfred Krupp (dä
Firmegründer vo dr Firma Krupp) benännt isch. Verdun wird als die schlimschtie
Schlacht vom 1. Wältchierg id Gschichtsbüecher gah, mit abertuusige vo
Todesopfer.

Im nöche Oschte gwüünet d Ängländer immer meh Bode vo de Türke, sie nämed
Palästina und somit au Jerusalem ie. Demit hends de Grundstei für de hüütig
Nahoscht Konflikt gleit, indems beide Bevölkerigsgruppe, de arabischstämige
Palischtinänser und de Jude, meh Rächt als de andere Gruppe versproche hend.

Dur d Eroberig vo Paläschtina isch au de Lawrence vo Arabie berüehmt worde, er
het d arabischie Beduinestäm im Dienscht vom Britische Gheimdienscht zämegfüehrt
zum en Guerillakrieg gäge d Türke z füehre.

Dur s Wägfalle vo Russland stönd de Düütsche meh Truppe für d Weschtfront zur
Verfüegig. Was sech allerdings dur de Chriegs-Iitritt vo de USA als würkigslos
erwiist. Um e Katastrophe für die Düütsche abzwände, bittet d Oberbefehlshaber
um en Waffestillstand. De Waffestillstand wird denn fascht genau uf de Tag 20
Jahr halte. Au d Matrose im Hafe vo Wilhelmshaven vom Kaiser Wilhelm II. machet
Stunk: Will de Kaiser Angscht um sini Schiff gha het, het er si nöd welle
uslaufe lah. Das het de Matrose gar nöd gfalle und si hend gschtreikt, was
schlieslich au uf d Zivilbevölkerig übergange isch. Das het denn zur Abdankig
vom Kaiser Wilhelm gfüehrt. D SPD rüeft vom Balkon vom Kaiserpalascht d Abdankig
und d Revolution us, wo letschtlich 1919 zur Weimarer Republik gfüehrt het.

D Friidensverträg, wo in de Pariser Vorort unterzeichnet worde sind, sind sehr
häärt für d Mittelmächt. Düütschland wird im Versailler Vertrag als allei
schuldig erchläärt, verlüürt Teil vo sinem Staatsgebiet, allie Koloniee, und
mues allie eroberte Gebiet abgäh. S mues Reperaturzahlige akzeptiere, wo in
spötere Verträg feschtzlege sin. Mit Eschtrich wird z Saint Germain (e andere
Vorort vu Paris) e Vertrag abgschlosse bzw. Eschtrich bikunnt-e ufdruckt:
Öschterich-Ungarn wird in mehrerie chlini Staate ufteilt, Eschtrich verliärt
Südtirol un anderi Gebiät.

England hett i däm Chrieg praktisch s ganze Meer Adria und Atlantik kontolliert
und so d Mittelmächt vom Wälthandel abgschnitte. Die Düütsche händ drumm
vorallem uf de „uniegschränktie Unterseeboot-Krieg“ gsetzt.



https://als.wikipedia.org/wiki/T%C3%BCrkei

D Tirkei (amtli Türkiye Cumhuriyeti [T.C.], alemannisch Republik Tirkei) isch e
Republik z Vorderasien un z Sidoschteuropa. Dr Staat isch syt syre Grindig anne
1923 laizistisch un kemalistisch bregt. Är isch noch em Erschte Wältchrieg dr
Noofolgstaat vum Osmanische Rych wore. Noch em Vorbild vu verschidene
europäische Nationalstaate het dr Staatsgrinder Mustafa Kemal Atatürk e
Modärnisierig vu dr Tirkei dur gsellschaftligi un rächtligi Reformen yyglaitet.

D Tirkei goht geografisch iber zwee Kontinänt. Anatolie, dr asiatisch Dail vum
tirkische Staatsbiet, umfasst rund 97 % vu dr Flechi, dr europäisch Dail im
Nordweschte (Oschtthrakie) rund 3 %.

Mit ere Kischtelinie vu rund 7.200 km lyt d Tirkei im Weschten am Ägäische Meer,
im Siden am Mittelmeer un im Norden am Schwarze Meer. S Marmarameer lyt zwisch
em Ägäische Meer un em Schwarze Meer, je verbunde dur e Meerängi: im Weschte vum
Marmarameer di rund 65 Kilometer lange Dardanelle, im Oschte dr Bosporus. Am
Bosporus lyt d Millione-Metropole Istanbul.

D Landgränze zue dr acht Nochberländer het e Gsamtlengi vu 2.648 km. Im
Nordweschte gränzt d Tirkei an Friecheland (206 km) un Bulgarie (240 km), im
Nordoschten an Georgie (252 km), Armenie (268 km), Aserbaidschan (Exklav un
autonomi Republik Nachitschewan, 9 km), im Oschten an dr Iran (499 km) un im
Siden an dr Irak (331 km) un Syrie (822 km). Di bolitisch dailt Insle Zypern mit
er Republik Zypern un dr international nit anerkännte Tirkische Republik
Nordzypern lyt rund 70 Kilometer vu dr Sidkischten ewäg. Au di griechische Insle
Chios, Kos, Symi un Rhodos lige nit wyt ewäg vum tirkische Feschtland.

D Tirkei lyt zum greschte Dail uf dr Anatolische Platte, wu im Norden un Oschten
an di Eurasisch Platte, im Siden an di Arabisch Platte un im Sidweschten an di
Afrikanisch Platte gränzt. Dur di Nordanatolisch Verwärfig, e Transformsterig,
ghert vor allem dr Norde vu dr Tirkei zue dr Regionen uf drÄrd, wu am sterkschte
vu Ärdbidem gfehrdet isch.In dr letschte Johr het s e barr scwäri Ärdbidem gee.
Wel s e gwissi Oscht-Wescht-Afolg in dr Chronology vu dr Ärdbidem in dr
Nordtirkei git, vermuete Experte, ass bal au z İstanbul e groß Ärdbidem git. Di
letschte große Bidem het s in dr Provinz Kocaeli gee, weniger wie 100 km vu
İstanbul ewäg.

D Marmara-Region umschließt s Marmarameer un lyt dodermit zum Dail, z Europa,
zum Dail z Anatolie, wu zue Asie ghert. Dr europäisch Dail im Norden isch
tirkisch Thrakie (Oschtthrakie). Uf dr thrakische Hochebeni bildet der Fluss
Meriç d Gränze zue Griecheland. D Landschaft vu dr Marmararegion isch bucklig un
mit Hirsch tun Wälder deckt. Dr fruchtbar Ackerbode wycht im Oschte ere
Steppelandschaft. D Metropolregion Istanbul bildet s wirtschaftli Zäntrum vu dr
Tirkei. D Millionestadt Bursa isch Kurort un beriemt fir ihri Schwäfel- un
Thermalquälle. Si lyt am Fueß vum Uludağ-Gebirg. Dr Bärg isch s ganz Johr e
beliebt Uusflugszil.

Au in dr Ägäis-Region wird intänsiv buurt. Di stark bucklig Landschaft goht an
dr Weschtkischte lang zwische Çanakkale un Bodrum. Näb Zypresse un Elbaim brege
Rääbe d Landschaft. Die Kischteregion zellt zue dr turistisch am beschte
erschlossene Regione vu dr Tirkei. In däre Region het s e Huffe antiki Stätte us
dr Zyt vu dr griechische Bsidlig, z. B. Troja, Assos (Behramkale), Pergamon
(Bergama), Ephesus (Efes), Priene, Milet, Didyma un Euromos.

D Schwarzmeer-Region umfasst dr nerdli Kischtestraife vu dr Tirkei. Si isch
bregt dur e mild, fycht Klima, un in däre bärgige Landschaft het s großi Wälder.
Uf em seli fruchtbare Bode wäre Tee, Dubak, Wälschchorn un Haselnuss aaböut.

Di zäntralanatolisch Region umfasst di inneranatolische Hochebene. Do lige dr
Salzsee Tuz Gölü un Gebirgschette, wu stellewys bis zue 3900 m uffegehn. Im
Oschte lyt Kappadokie, wu wäg syre in Tuffstai dribene Wohnhehline un
Felsechilche in bis zue 2000 m hoche Bärgchaigel beriemt isch. Inneranatolien
isch zum große Dail dur e eine Steppelandschaft bregt un ghert zue drdruckeschte
Biet z Anatolie. In dr Region um dr Tuz Gölü isch d Landschaft wieschtenartig.
Wäge däm wir din däre Region weniger buurt wie in andre Regione. Vor allem
Waise, Gärschte, Hilschefricht, bsunderesch Chicherärbsen, un Obs wäre do
aaböut. S Klima vu däre Region isch bregt dur haißi, druckeni Summer mit chalte
Nächt. D Winter sin mit Tämperature bis unter −20 Grad Celsius arg chalt.

In dr Hochgebirgslandschaft z Oschtanatolie het s ebaar vu dr hegschte Bärg vu
dr Tirkei, wie dr Ararat un dr Süphan Dağı. Au het s do d Quällfliss vum
Euphrat, dr Murat un dr Karasu, derzue dr Oberlauf vum Aras, wu am Ararat
durelauft un no Oschte in s Kaspisch Meer goht. Dr 1640 Meter hoch gläge Vansee
isch dr greschte Binnesee vum Land. Di greschte Stedt in dr Region sin Elazığ,
Erzincan, Erzurum, Malatya un Van.

D Mittelmeerregion wird im Norde vumTaurus- un im Oschte vum Amanosgebirg
begränzt. In däre Region wäre vor allem Zitrusfricht, Banane, Tomate, Ärdnuss un
Böuwulle aaböut.

Sidoschtanatolien isch di eltscht Kulturregion vu dr Tirkei. Si wird vum
Taurus-Gebirg umschlosse. Do verlaufe di beede Fliss Euphrat un Tigris. In däre
Region wäre vor allem Waise, Gärschte-, Rääbe, Oliven un Pischtazien aaböut.
Eschtli vum Euphrat isch d Gegnig dur e Hochplatoo bregt. Am euphrat un am
tigris sin e Huffe Stasudämm böut wore.

D Flora vu dr Tirkei giltet as vylfältigscht un abwächsligsrychscht vum Noche
Oschte. Mittlerwyl sin iber 9.000 Arten us iber 850 Gattige bstimmt wore. Eppe
ne Drittel vu däne Arten isch endemisch. Grind fir die extrem hochi Endemiterot
sin s Zämmedräffe vu verschidene phytogeografische Regione, di klimatisch
Vylfalt un e gebirgsrychi Landschaft; Faktore, wu ne starki Uusdifferänzierig
megli gmacht hän. D Gattige Verbascum un Astragalus hän do ihre
Verbraitigsschwärpunkt. E Huffe endemischi Artie sin aber gfährdet. Di zäntrale
Steppebiet wäre beherrscht vu Dornebolschter un Hirscht, z. B. Dischtle, wu dur
di johrhundertelang Bewaidig dur Vihnomade gferderet wore sin. Im Norde, vor
allem an dr Schwarzmeerkischte, findet mer uusdehnti Nodelwälder un wirtschaftli
gnutzt Haselnuss-, Wälschchorn- un Teeplantasche, im Siden ender Obs- un
Böuwullplantasce.

Haimisch sin au ne Huffe Niderwildarte un Wildsei, ihre Bstand goht aber dur d
Jagd allmee zrugg. An Nutzdier het s vor allem Vii, Ross, Biffel, Schof un
Gaiße. Dr Kamelbstand in in dr lethsce Johrzehnt als zrugggange; si wäre hite in
erschter Linie fir sportligi Wettkämpf zichtet un nimi as Laschtedreger.

An dr tirkische Kischte git s di verschidenschte Fischarten un au Delfin.
Dailwys drifft mer im Meer au uf unterschidligi Haiarte,wu aber ender nit an d
Kischte cheme. D Menchsrobbe, wu z europa fir uusgstorbe ghalte woren isc, het s
mittlerwyli wider an dr Ägäiskischte vu dr Tirkei un vu Griecheland.

Di greschte Raubdiert, wu s hite no git in dr Tirkei, sin unter anderem
Bruunbär, Wolf, Goldschakal un Luchs. D Straifehyäne läbt im Sidoschte vum Land.
Verainzelt drifft mer au Schlychchatze un Wildchatze. Im Lauf vu dr Zyt sin
Raubdier gjagt un uusgrottet wore. Dr letscht Asiatisch Leeb isch anne 1870
erlait wore. Dr letscht Kaspisch Diger isch anne 1970 gschosse wore.. Dr
anatolisch Leopard isch anne 1974 fir usgstorben erklärt wore, isch aber noch
ere meejehrige Forschig anne 2013 in dr Schwarzmeerregion widerentdeck woret. Im
Sidoschte het s au Wieschtewaran un Ichneumon.

D Tirkei isch Bruet- un Iberwinterigsblatz fir zahlrychi Vogelarte. Sidli vu
Bandırma – im Kuşcenneti-Nationalpark – lyt e bekannt Vogelparadys, wu Pelikan,
Wildänte, Sterch, Kormoran, Nachtigalle un Fasan ihri Haimet gfunde hän.
Wichtigi Kolonie vu dr Rosaflamingo het s im Inneren un im Side vum Land.

D Aagabe zue dr Ethnie unterschaide si stark, je nodäm, weli Quälle härgnuu
wäre. Doderno läben in dr Tirkei die Ethnie: 70 bis 77 % Tirke, 14 bis 18 %
Kurde, 4 % Zaza, 2 % Tscherkesse, 2 % Bosniake, 1,5 % Araber, 1 % Albaner, 1 %
Lase, 0,1 % Georgier un verschideni anderi ethnischi Gruppen un Nationalitete
wie Armenier/Hemşinli, Bulgare/Pomake, Aramäer, Tschetschene, Grieche/Pontier,
Juden un Roma.

Anne 1914 het s im Osmanische Rych rund 1,3 Millionen Armenier gee mit dr
Muetersproch Armenisch. Ihri Zahl isch dur dr Velkermord vu 1915 bis 1917 un d
Verdybige uf rund 40.000 zrugggange. Doderzue cheme eppe 70.000 illegali
armenischi Yywanderer.

D National- un Amtssproch vu dr Tirkei isch d Turksproch Tirkisch, wu vu iber
80 % vu dr Bevelkerig as Muetersproch un vu nomol 10–15 % as Zwootsproch
gschwätzt wird. Dodermit isch s Tirkisch di mit Abstand wichtigscht Sproche in
dr hitige Tirkei. Di tirkisch Gebärdesproch isch im Juli 2005 gsetzlig anerkännt
wore.

Derzue git s rund zwanzg Sprochen us fimf verschidene Sprochfamilie, wu vu
nir-tirkische Minderhaite gschwätzt wäre:

Di friejere aramäische Sproche Nestorianisch-Neiaramäisch („Assyrisch“),
Chaldäisch-Neiaramäisch (Kaldoyo) un Jidisch-Neiaramäisch (Lishana Deni) wäre
hite in dr Tirkei nimi gschwätzt.

Dur aktuälli Flichtlingsbewegige git s hite au no chlaineri Sprächergruppe vu
Turksproche Turkmenisch, Kasachisch, Kirgisisch, Usbekisch un Uigurisch, vu dr
kaukasische Sproche Tschetschenisch, Lakisch un Lesgisch un vu dr iranische
Sprochen Ossetisch un Persisch (Farsi). Wel s si doderby um Flichtlingsgruppe
handlet, wäre die Sproche nit zue dr Sproche vu dr Tirkei zellt.

No offiziälle Statischtiken sin eppe 99 % vu dr tirkische Bevelkerig Muslim.
Dodervu sin ca. 80 % Sunnite, 15–20 % Alevite un 1–2 % Alawite. Derzue läben in
dr Tirkei 0,2 % Chrischte (125.000) un 0,04 % Jude (23.000). Au ne chlaini
Aazahl vu Jesiden un dr Dönme läbt im Land. Am Aafang vum 20. Johrhundert hän no
rund 20 % Chrischte (bsundersch Armenier un Grieche) uf em Biet vu dr hitige
Tirkei gee, un 1923 sin iber 120.000 Jude zellt wore.

Mit däne Zahle mueß mer vorsichtig syy, wel e jede Yywohner automatisch as
Muslim zellt wird, wu nit explizit as zuegherig zuen ere andere Religion erklert
wird. E Gegestuck zum Chilchenuusdritt git s nit, dodermit wären au Atheischte,
Agnoschtiker un die, wu zue kaire Religionsgmainschaft gheren in dr amtlige
Statischtik as Muslim zellt. Di gnau Aazahl vu dr Muslim un vu dr
konfessionslosen Yywohner isch wäge däm nit bekannt.

Syt dr Grindig vu dr Republik giltet d Drännig zwische Staat un Religion. D
Stellig vum Islam as Staatsreligion isch anne 1928 unter em Staatsgrinder
Atatürk per Verfassigsänderig ufghobe wore. D Tirkei siit si syterhär as
laizistische Staat, wu kaini religiese Preferänze het. Zum Byschpel giltet d
Scharia, andersch wie in vyl andere muslimische Staate, in dr Tirkei nit.

S Biet vu dr hitige Tirkei isch syt dr Altstaizyt bsidlet. Seli frie het in dr
Oschttirkei s Neolithikum aagfange. Zygnis dodervu sin z Göbekli Tepe, z Nevali
Cori un z Çatalhöyük z sääne.Im dritten un zwaite Johrdöusert v. Chr. Hän d
Hattier (au Protohattier) z Anatolie gsidlet, z Nordmesopotamie d Hurriter.

In dr zwoote Helfti vum Johrdöusert sin näb dr Luwier d Hethiter yygwanderet, wu
au Indogermane gsii sin, wu aber nit klar isch, wu si här chuu sin. Um des Zyt
isch z Chlaiasie ne Netz vu assyrische Handelskolonie (karum) entstande. Noch
ere Zyt vu lokale Firschtedimer hän d Hethiter um 1600 v. Chr. ihre Großrych mit
dr Hauptstadt Hattuša grindet. Ihre Rych het us nit bekannte Grind um
1200 v. Chr. ufghert, ihri Kultur het s aber wyter gee in Chlaichenigrych sim
sideschtligen Anatolien un z Syrie bis eppe 600 v. Chr. E meglige Aaloss fir s
Änd vum Hethiterrych sin d Phryger gsii,wu noch em Homer vu Thrakien gstammtsin.
Iber ihri Friezyt uf chlaiasiatischem Biet git s wenig Zygnis, in dr Zwischezyt
zaichnet si ab, ass si ihri Hauptstadt Gordion scho im 12. Johrhundert v. Chr.
bsidlet ghaa hän. Um 750 v. Chr. cha mer e phrygisch Großrych um Gordion un
Midasstadt noowyse, s het aagebli 696 v. Chr. ufghert mit em Yyfall vu dr
Kimmerier, wu wahrschyns vu Sidrussland chuu sin. Um die Zyt isch mit dr
Hauptstadt Sardes im weschtlige Chlaiasie s Rych vu dr Lyder entstande,
derwylscht s im Nordoschte vum 9. bis 7. Johrhundert v. Chr. s Rych vu Urartu
gee het, wu mee oder weniger ständig im Chrieg mit dr Assyrer glägen isch.

D Weschtkischte vu Anatolie (unter anderem Milet) isch scho syt dr Mitti vum
zwaite vorchrischtlige Johrdöusert vu ionische, aiolische un dorische Grieche
bsidlet gsii, wu vu dert uus an d Sidkischte un d Schwarzmeerkischte vordrunge
sin. Au Relikt vu dr mykenische Kultur sin an dr Wescht- un Sidkischte gfunde
wore, mittlerwyli au z Kuşaklı im zäntralanatolische Hochland. Ab 700 v. Chr. vu
vu Oschte här Meder un Perser yydrungen un Lydien un Dail vu dr griechische
Sidlige eroberet. 334 v. Chr. het dr Alexander dr Groß ganz Chlaiasien eroberet,
No sällem sym Dod isch sy Großrych ussenandergheit, s het dr Hellenismus
aagfange mit mehrere makedonische Herrscher, wu mitenander rivalisiert gha hän.
Dr griechisch Vorherrschaft hetam Änd vum 3. Johrhundert d Expansion vum
Remische Rych en Änd gmacht, wu nodno d Macht z Chlaiasien ibernuu het un bis
zue dr Rychsdailig in Wescht- un Oschtrom (Byzanz) im 4. Johrhundert bhalde het.
Derno het s Land bis zum Yydringe vu dr Araber un speter vu dr Seldschuken un
Osmanen zum Byzantinische Rych ghert..

D urspringli Haimet vu dr Tirke, gnännt Kök-Tirke, isch vum z Zäntralasien un z
Weschtchina gläge. Dert hän si 6. bis 8. Johrhundert en aige Rych ghaa, s
Kök-Tirke-Rych. Vu dr Chinese sin si tujue gnännt wore.

Di ändgiltig tirkisch Bsidlig vu Anatolie het mit em Yydräffe vu dr Seldschuken
im 11. Johrhundert n. Chr. aagfange.

D Seldschuke hän di byzantinisch Armee in dr Schlacht bi Manzikert anne 1071
vernichtend gschlaa. Anne 1077 isch s Sultanat vu dr Rum-Seldschuke grindet wore
un d Tirke hän derno großi Biet vu Oscht- un Mittelanatolie eroberet. Noch em
Iberfall vu dr Mongolen isch s seldschukisch Rych gschwächt gsii, e Huffe
tirkischi Stämm hän sälbschtständigi Rych grindet. Us aim vu däne tirkische
Firschtedimer (Beylike) isch s speter Osmanisch Rych gwachse. Syt em
12. Johrhundert isch in weschtlige Quälle Turchia as Name vum Land belait.

Um 1299 het dr Osman I., Gazi (1259–1326) s no ihm gnännt Osmanisch Rych (au
Tirkischs Rych gnännt) un d Osmane-Dinaschty grindet. Aafangs het fir d Osmane d
Gazi-Ideology e großi Roll bi dr Chriegsfierig gspiilt. Si hän s vu Aafang a auf
d Eroberig vu byzantinische Territorien abgsää ghaa. Di erschte Eroberige sin an
dr Gränze Byzantinische Rych (Uc) gschääne un än si in richtig Rumelie
furtgsetzt. No dr Eroberig vu Konstantinopel anne 1453 hän d Osmane iber großi
Dail vum Noche Oschte, Nordafrika, dr Krim, em Kaukasus un em Balkan gherrscht.

Wu d Expansion vum Osmanische Rych uf Europa yyne vor Wien zum Stillstand brpcht
woren isch, s osmanisch Heer dert am Kahlenberg 1683 gschlaa woren isch, isch s
Rych als wyter us syne europäische Biet bis uf dr Zipfel weschtli vum
Marmarameer, zwische Istanbul un Edirne, zruggdrängt wore. D Nationalbewegige,
wu ab em 19. Johrhundert ufchuu sin, hän zuen ere langsame Versplitterig vim
Rych gfiert, d Bsetzig vum tirkische Nordafrika dur europäisch Mächt un
schließli d Niderlag im Erschte Wältchrieg hän schließli sy ändgiltige Verfall
brocht.

Im Erschte Wältchrieg het s Osmanisch Rych an dr Syte vu dr Mittelmächt kämpft.
Wu Frankrych un Großbritannie dr Armenier e sälbschtändige Staat z Oschtanatolie
versproche ghaa hän, het di osmanisch Regierig unter dr Jungtirke ne Schwechig
vu ihre territorialen Integritet gferchet. Unter em Vorwand vun ere
Umsidligsaktion si e große Dail vu dr Armenier, wu im Biet vum Rych gläbt hän,
umbrocht wore oder sin bi dr Verdrybig in d syrisch Wieschti gstorbe. Insgsamt
sin 1915 bis 1917 ca. 300.000 bis 1,5 Millionen Armenier in däm Velkermord
umbrocht wore. Au an dr Aramäer un dr Assyrer isch e e Genozid begange wore. Dr
Unteruusschuss fir d Verhietig vu Diskriminierig un dr Schutz vu Minderhaite vu
dr Un-Mänscherächtskummission het die Maßnahme vu dr osmanische Regierig anne
1985 as Genozid anerkännt. Tirkischi Regierige bstryten aber bis hite, ass di
osmanisch Regierig die Mord het welle un dodermit d d Dytig as Velkermord.

No dr Niderlag vu dr Mittelmächt het s Osmanisch Rych dur dr Fridesverdrages vu
Sèvres syni Biet usserhalb vu Anatolien un Thrakie verlore. Derzue het s Biet vu
dr hitige Tirkei au solle versticklet wäre. Griecheland isch d Stadt Smyrna
(tirkisch Izmir) un Dail vu Weschtanatolie zuegsproche wore, d Region um Adana
het an Italie un Kilikie an Frankrych sotte goh. In dr eschtlige LAndesdail vu
dr hitige Tirkei het um d Stedt Kars, Ardahan un Erzurum en armenische Staat
sotte entstoh un sidli dervu isch dr Kurde ne autonomi Region zuegsproche wore.
Die Blän sin aber nie umgsetzt wore.

Dr Mustafa Kemal Pascha het ab em 19. Mai 1919 dr bolitisch un militerisch
Widerstand gege die Blän organisiert. Bsundersch heftig sin ab 1920 d Kämpf mit
Griecheland gsii. Dr Chrieg het am 9. Septämber 1922 ufghert mit dr Ruggeroberig
vu Izmir. No dr Yystellig vu Chriegshandlige isch s zue ethnische Syferige z
Griecheland un in dr Tirkei chuu, doderby sin „Tirke“ vum griechische
Territorium un „Grieche“ vu tirkischem Territorium verdribe wore, d Grieche z
Istanbul un d Muslim z Weschtthrakie sin dodervu uusgnuu gsii.

Noch em Siig vu dr Tirkei sin am 24. Juli 1923 mit em Verdrag vu Lausanne d
Bstimmige vum Verdrag vu Sèvres revidiert wore. Mit em Verdrag sin di hitige
Gränze vum neie Staat velkerrächtlig anerkännt wore. Glychzytig isch di
gegesytig Verdrybig vu dr Minderhaite legalisiert wore. Wu alli uusländische
Militer Anatolie verloo ghaa hän, het dr Mustafa Kemal Pascha am 29. Oktober
1923 d Republik uusgruefe.

Unter anderem isch anne 1922 s Sultanat abgschafft wore un am 3. Merz 1924 s
Kalifat. Im nämlige Johr het d Tirkei d Scharia abgschafft, 1925 sin im Zug vun
ere umfassende Chlaiderreform („Huetgsetz“) dr Fes verbote un d Koedukation vu
Maidli un Buebe yygfiert wore. Di yyflussryche islamische Bruederschafte sin
verbote wore. Anne 1926 sin di islamisch Zyträchnig dur dr Gregorianisch
Kaländer ersetzt un s metrisch Sischtem yygfiert wore (fir staatligi Yyrichtige
het des scho syter 1871 gulte).

In dr Johr dernoo sin ganzi Rächtssischtem vu europäische Länder ibernuu un dr
tirkische Verhältnis aabasst wore. Anne 1926 isch zerscht s Schwyzer Zivilrächt
– un dodermit d Aineh mit dr Glychstellig vu Mann un Frau – ibernuu wore, derno
s dytsch Handelsrächt un s italienisch Strofrächt. 1928 isch d Sekularisierig
uusgruefe woren un im nämlige Johr di arabisch Schrift dur di latynisch ersetzt.
Im Zug vu andere Reforme isch in dr Tirkei anne 1930 s aktiv Frauewahlrächt
yygfiert wore un 1934 au s aktiv Frauewahlrächt. Vu dr Nationalversammlig het dr
Mustafa Kemal Pasch dr Name Atatürk (Vater vu dr Tirke) iberchuu. Nume wenig vu
syne Reforme sin no sym Dod retuurgnuu wore, zem Byschpel ass dr Bätruef numeno
uf Tirkisch statt uf Arabisch het derfe gruefe wäre.

Wo dr Atatürk am 10. Novämber 1938 gstorbe isch, isch sy änge Kamrad Ismet Inönü
dr zweet tikisch Staatsbresidänr wore. Dr Inönü het d Modernisierig vu dr Tirkei
furtgfiert un versuecht, ussebolitisch neitral z blybe. Anne 1939 het si dr
Staat Hatay dr Tirkei aagschlossen un isch in dr glychnamige Provinz mit dr
Hauptstadt İskenderun ufgange.

Noch em Uusbruch vum Zweete Wältchrieg het d Tirkei zerscht ihri ussebolitisch
Neitralitet bhalte, wu si si mit Frankrych iber d Yygliderig vu dr Provinz Hatay
verständigt ghaa het. Erscht am 23. Februar 1945 het si uf dr Syte vu dr
Alliierte Dytschland un Japan simbolisch dr Chrieg erklert. Am 26. Juni 1945 het
si d Charta vu dr Verainte Nationen unterzaichnet. Dodermit zellt d Tirkei zue
dr 51 Grindigsmitglider vu dr Verainte Natione.

Dr Oscht-Wescht-Konflikt, wu sich allmee abzaichnet het, un d Versuech vu dr
Sowjetunion, Yyfluss uf d Tirkei z nee, het ändgiltig derzue gfiert, ass d
Tirkei ihri ussebolitisch Neitralitet ufgee het. Im Johr 1950 het d Tirkei as
Dail vun eme UNO-Kontingänt am Koreachrieg dailgnuu un isch 1952 in d NATO
yydrätte.

1960 het dr Minischterbresidänt Adnan Menderes en Ermächtigungsgsetz
proklamiert, go di bolitisch Opposition uuszschalte. Gege die Maßnahme het s
tirkisch Militer butscht. Dr Menderes un anderi Bolitiker sin zum Dod verurdailt
un am 17. Septämber 1961 uf İmralı ghänkt wore. Wu s Militer 1961 e neii
Verfassig yygfiert ghaa het, het s Macht Zivilregierung abgee.

Dr İsmet İnönü isch wider Minischterbresidänt wore, wu des scho vor em Zweete
Wältchrieg vu 1923 bis 1924 un 1925 bis 1937 gsii isch, innehatte, un het vu
1961 bis 1965 regiert. 1963 het d Tirkei mit dr EWG en Assoziierigsabchuu
abgschlosse. Aber au d Regierig dernoo het d Probläm nit in Griff kriegt. Dr
link un dr rächt Terrorismus hän zuegnuu un d Wirtschaftslag isch all schlächter
wore. 1971 het d Armee, ohni Butsch, wider in d Bolitik yygriffe. Unter em
militerischen Yyfluss sin repressiveri Maßnahme gege d Bevelkerig duregsetzt
wore.

Anne 1974 het di griechisch Militerdiktatur dr zypriotisch Bresidänt Makarios
gstirzt. Dr tirkisch Minischterbresidänt Bülent Ecevit het dodruf Druppen uf
Zypern gsckickt go di tirkisch Minderhait uf dr Insle schitze un e Zämmeschluss
zwisch em dodmol nationalistisch-aggressive Griecheland un Zypern verhindere. No
schwäre Kämpf isch e Waffestillstand veryybart wore, wu zue dr Dailig vu dr
Insle in zwee sälschtständigi Dail gfiert het, wu bis hite goht. Am 15. Novämber
1983 isch di Tirkisc Republik Nordzypern (TRNZ) unter em Rauf Denktaş
proklamiert wore, wu aber bis hite velkerrächtli nit anerkännt wird.

Am 12. Septämber 1980 het s tirkisch Militer wider butscht. Uusleser isch di arg
inschtabil Phase in dr 1970er-Johr gsii, wu dur wächselndi pbolitische
Koalitione, bolitischi un wirtschaftligi Inschtabilität un Terrorakt dur s
extrem rächt un link bolitisch Späktrum bregt gsii isch. S Militer unter em
General Kenan Evren het iber s Land s Chriegsrächt verhänkt un het alli
bolitische Barteie verbote. D Chunta isch heftig gege kurdischi Separatischten
un linki Oppositionälle vorgange. Iber 650.000 Mänsche sin feschtgnuu wore, 1,5
Millione Lyt sin erkännigsdienschtlig erfasst wore, gege 210.000 Tirke sin
Verfahren yyglaitet wore. Insgsamt 517 Mol isch d Dodesstrof gforderet wore,
fufzg Persone sin hiigrichtet wore, 171 Mänsche sin dur Folter sgtorbe. 14.000
Tirke hän ihri Staatsaagherigkait verlore, 30.000 Mänsche hän d Tirkei as
bolitischi Flichtling verloo. 23.000 Verain sin verbote un Döuserti Lyt entloo
wore. 31 Schurnalischte si zue Haftstrofe verurdailt wore un zeh Monet lang hän
kaini Zytige derfe uusechuu. Am 7. Novämber 1982 isch di vu dr Militer vorglait
un bis hite giltig Verfassig in ere Volksabstimmig aagnuu wore un am 9. Novämber
1982 in Chraft drätte.

Ab dr Mitti vu dr 1980er het dr Kurdekomflikt di innebolitisch Debatte in dr
Tirkei beherrscht. D Kurdebroblematik isch bis dert vu dr Bolitik dotgschwige
wore. D Assimilierigsbolitik vu dr Tirkei het zuen ere Unterdruckig vu dr
kurdische Kultur un Identitet gfiert. As Reaktion dodruf isc anne 1978 d
Arbaiterbartei vu Kurdischtan (PKK) mit emAbdullah Öcalan an ihre Spitz
entstande. Si het 1984 im Sidoschte dr bewaffnet Kampf fir en unabhängige
sozialistische Staat Kurdischtan ufgnuu. Am 16. Februar 1998 het dr tirkisch
Ghaimdienscht dr Abdullah Öcalan, dr Fierer vu dr PKK, z Kenia gfange gnuu un
het en in d Tirkei brocht. Dodruf het d PKK en aisytige Waffestillstand
verchindet, wu erscht 2004 wider broche woren isch.

Unter dr Regierig vum Bülent Ecevit (1999–2002) hän großi Reformen im Zivilrächt
aagfange, wu d Mänschen- un Freihaitsrächte gsterkt hän (z. B. Versammligs- un
Demonschtrationsrächt). Unter anderem isch d Dodesstrof abgschafft, d Folter
verbote un di kulturälle Freihaite vu dr kurdische Bevelkerig gsterkt wore. Die
Reforme sin unter dr AKP (syt 2001) wytergfiert wore. Syterhär isch s Verbot,
kurdischi Dialäkt z schwätze ufghobe woren un Kurdischunterricht un kurdischi
Radio- un Färnsehkanäl sin zuegloo wore. Au dr staatli Sänder TRT 3 strahlt
mittlerwyli Sändigen in Arabisch, Zazaisch, Kurmandschi, Bosnisch un andere
Minderhaitesprochen uus.

Am 15. Novämber 2003 un 20. Novämber 2003 het e Zälle vu al-Qaida e baar
Bumbenaaschleg z Istanbul veriebt. Zyl vu dr Aaschleg, wu 60 Mänsche derby
gstorbe sin, sin woo Synagoge, s britisch Konsulat un d Filiale vu dr britische
HSBC-Bank. Syt 2004 sin d Kämpf zwische dr tirkische Strytchreft un dr
Untergrundorganisation PKK wider ufgflammt un hän 2005 und 2007 an Intensität
nomol zuegnuu. Bi me Bsuech am 12. Augschte 2005 z Diyarbakırhet dr domolig
Minischterbresdänt Erdoğan d Probläm im Oschte ne spezifisch „kurdisch Probläm“
(kürt sorunu) gnännt. Zum erschte Mol in dr tirkische Gschicht isch dodermit dr
spezifisch kurdisch Karakter vum Komflikt im Oschte vu dr Tirkei anerkännt wore.
Bis 2007 sin bi dr Kämpf zwisch em tirkische Militer un dr PKK rund 40.000
Mänschen um s Läbe chuu.

No 40-jehrige Bemiejige het s d Tirkei am 3. Oktober 2005 gschafft, ass
Byydrittsverhandlige mit dr Europäische Union ufgnuu wore sin. Näbe
wirtschaftlige Kriterien un bolitische Verbflichtige stehn doderby au Forderige
vu dr EU zue dr Demokraty, dr Rächtsstaatligkait un dr Mänscherächt, zum Schutz
vu Minderhaiten un zue dr Verbesserig vu dr Beziejige zue dr Nochberstaaten im
Mittelpunkt. In eme Referändum im Septämber 2010 het di tirkisch Bevelkerig fir
umfassendi Verfassigsänderige stimmt, wu di tirkisch Verfassig an Rächtsnorme vu
dr Europäische Union aabasst hän. D EU het aber verchindet, ass es unter dr
islamisch-konservative AKP-Regierig vum Erdoğan kai Furtschritt bi dr Grundrächt
gee het, ass d Mainigsfreihait sogar ender yygschränkt wird. Am 10. Augschte
2014 isch dr Bresidänt in d rTirkei zum erschte Mol diräkt vum Volk gwehlt wore.
Gwunne het d Wahl dr bishärig Minischterbresidänt Recep Tayyip Erdoğan.

In dr Nacht zum 16. Juli 2016 het s wider e Butschversuech dur Dail vum Militer
gee. Im Verlauf vu dr gwalttsamen Ussenandersetzig in däre Nacht sin no Aagabe
vu dr staatlige Nochrichtenagentur Anadolu 264 Mänschen um s Läbe chuu un 1390
Zivilischte sin verletzt wore. D Regierig het s Schytere vum Butscht gnutzt go
grundlegendi personälli Veränderigen im Militer, bi dr Bolizei, in dr Justiz un
im Berych Bildig durezsetze. Iber 11.000 Mitarbaiter vu Minischterie, 2900
Richter un Staatsaawält un 15.000 Beamti sin entloo wore. S Bildigsminischterium
het d Lehrlizänze vu 21.000 Aagstellte vu private Inschtitutione gchindet un dr
Hochschuelrot het dr Ruggdritt vu allne Rektore vu privaten un staatlige
Hochschuele verlangt. Statt vu rächtsstaatlige Brozäss gege di Verantwortlige
vum Butsch het dr Bresidänt Erdoğan uffig vu "Syferige" gschwätzt..

D Tirkei isch in 81 Provinze (İl oder valilik) glideret, wu dur e Guverneur
(Vali) verwaltet wäre. D Provinze aiun wyter in Landkrais (ilçe oder
kaymakamlık) un Gmaine unterdailt.



https://als.wikipedia.org/wiki/Penis

De Penis (Membrum virile; männlichs Gliid) isch bim männliche Süüger s Organ zum
uriniere und um Nochkome z züge. Er entsprecht anatomisch de wiibliche Klitoris.
Zäme mit de Hode bildet er die primäre Gschlechtsmerkmol bim Maa.

S Wort Penis werd im alemannische Sprochruum nu gad bim Dokter brucht. Die
allgemaini Bezaichnig isch Schwanz oder Pfiife, und de stiif Penis wird im
Volksmund oft Latte oder Ständer gnennt. Denebet gits no vill Usdrück, wo je
noch Umfeld ener derb (Seckel, Rieme) oder humorvoll (de chlii Fründ) sind oder
au nötigefalls rücksichtsvoll-vernidlichend (Schnäbi, Gliid). Im kultische
Zämehang redt me vomene Phallus. De Penis vomene Tier haisst Ruete.

D Peniswurzle (Radix penis) isch mit Muskle und Bänder am undere Becki agmacht.
De Schaft (Corpus penis) hanget vorenabe und endet mit de Aichle (Glans penis).
Die seb werd vom Vorhütli (Praeputium) gschützt. Da isch a de Untersite vo de
Aichle mitem Vorhutband (Frenulum praeputii) verbunde und cha zruggzoge werde,
so ass d Aichle frailit. Die Aichle isch sehr emfindlich uf Berüerig und dient
zur sexuelle Stimulation. A de Aichle befindet sich oft sogenannti Hornzipfeli,
wo aber kai Erchrankig darstelled. Es isch wichtig, as e Maa täglich mit Wasser
sini Aichle suber wäsche tuet, well sich sus Segma bildet, wo en sehr unagneeme
Gruch verbraitet.

Im Penisschaft liget drai Schwellkörper, zwee ader Obersite (Corpora cavernosa)
und an a de Untersite (Corpus spongiosum). Füled die sich mit Bluet, z. B. dur
sexuelli Eregig, werd de Schwanz länger und herter und fot sich a uufrichte; s
chunt zunere Erektion. Die ermöglicht erst de Gschlechtsvercheer. Zwüschet de
Schwellkörper verlauft d Harnröhre (Urethra). Si fangt bi de Bloose a und endet
am Spitz vo de Aichle. Unterhalb vode Blose lit d Vorsteherdrüese (Prostata), wo
die baide Soomelaiter (Ductus deferens) i d Harnröhre mündet. Bim Absprütze
(Ejakulation) werd de Soome (Sperma) dur d Harnröhre is Fraije gsprüzt.

De Schwanz variert vo Maa zu Maa stärcher as anderi Körpertail: Form, Längi,
Farb, Dicki, de Erektionswinkel sind bi jedem Maa verschide. Vor alem aber d
Längi werd oft as e Määs vo Männlichkait aglueget und isch e laids und doch
immer wider beliebts Thema und so gits mittlerwiile mehriri wüsseschaftlichi
Messige, aber irgedwie wöts denn mit dene Zale doch nöd stimme. Und wenn e
Pariserfabrik wideremol e nöiji Norm oder Messig usegit, chunts regelmässig
zumene globale Protest und die ainte rüefet: »Z chlii!« und die andere »Z
grooss!«.

De Mensch het im Vergliich zu sinene Vorfahre, de Primaate, en groose Schwanz.
So messt de erigierti Penis vomene Schimpans 8 cm und e Gorilla bringt s grad uf
4 cm!

Allgemain als Impotenz werd d Erektionsunfähigkait gnennt. Si isch aber nöd
glichzsetze mit Orgasmusunfähigkait. Erektili Dysfunktion cha zum Bispil
uftrete, wenn ann zvill velofahrt und de Sattel ständig uf d Schwanzwurzle
druckt. Dem cha mit eme spezielle moderne Velosattel abgholfe werde. Au vill
suuffe füert mit de Johre zu Impotenz.

Priapismus isch e sehr schmerzhafti Duurerektion, wo mee als zwoo Stunde duuret
und cha schlussendli zu Erektionsunfähigkait füehre. Priapismus cha vor alem dur
Medikament und Droge wie Viagra oder Koks usglöst werde. Ab er er isch au bi
Leukämi-Patiente verbraitet.

D Beschnidig isch am maiste verbraitet und het bide Jude und Muslim religiösi
Bidütig. Bi de Beschnidig werd s Vorhütli eweg gschnitte, so as d Aichle frai
sichtbar isch. Si werd zum Tail scho bi Chlichind, aber au erst bi junge
Erwachsene vorgnoo. Bi de alte Grieche het Beschnidig als barbarisch golte und d
Wettchämpfer wo blutt gspörtlet hend, hend sich s Vorhütli zämebunde, demit mer
d Aichle nöd cha gsee.

I de Tierwelt chönet zwai Penistype unterschide werde, de kavernösi Penistyp und
de fibroelastisch Penistyp. Bim kavernöse Penis isch wie bim Mensch vill
Schwellkörpergweb ume (z. B. Ross). Bim fibroelastische Penis sind d
Schwellkörper nu wenig entwicklet. Im nöd erigierte Zuestand isch d Ruete
s-förmig boge (Flexura sigmoidea) und werd vom Bluet wo binere Erektion in Penis
ine flüsst grad boge. Dur da werd d Ruete zwor länger aber kum dicker.

Vili Süüger hend im Gegesatz zum Mensch im Penis e Chnoche (Os penis; Baculum)
oder e Chnorpelröhre, so d Primaate, d Röiber, d Insektefresser und d
Fledertier.

Dr Schildchrottepenis bestoot us ere Ruete und ere Äichle, wo im Allgemäine
dunkelgrau, purpuur oder schwerzlig isch. Vo dr Öffnig vom Urether an dr Basis
vom Penis goot e Soomekanaal, wo s uf bäide Site von em e Soomegroot het, bis
zur Äichle, im Geegesatz zu de Süüger, won e zuenige Soomeläiter in dr Form vom
ene Röörli häi. Im schlappe Zuestand isch dr Penis in dr Kloake versteckt. Es
het im Penis dinne en äinzelne Schwellkörper, s corpus spongiosum, und wie bi de
Süüger stoot dr Penis uf, wenn dä sich mit Flüssikäit füllt. Dr erekti Penis
isch, je noch Schildchrotteart, bis öbbe halb solang wie dr Panzer.



https://als.wikipedia.org/wiki/Adolf_Hitler

De Adolf Hitler (* 20. April 1889 z Braunau am Inn, Öschtriich; † 30. April 1945
z Berlin dur Suizid) isch ab 1921 Parteichef vo dr NSDAP xi, 1933 Rychskanzler
und - nachem Tod vom Rychspräsident Paul von Hindenburg 1934 - Staatsoberhaupt
und "Füerer" vom Dütsche Rych worde.

Er het z'Dütschland die nazionalsozialistisch Diktatur errichtet, het alli
Oppositione verbüüte loh und het politischi Gegner verfolget und ermordet. De
Hitler het de Zweit Weltchrieg entfesslet und het die systematisch Entrechtig
und Ermordig vode europäische Jude betriibe und öbbe 6 Millione von enä lo
umbringe, und d Zigüüner (Roma, Sinti) verfolgt und Hunderduusigi von enä lo
ermorde. Durch sini Politik sind ellei z Dütschland Millione Mensche ums Lebe
cho.

Dr Adolf Hitler isch d'r Suu vum öschtriichische Zollbeamte Alois Hitler gsii.
Dä Vatter isch pedantisch un autoritär gsii. D Mueter, Klara geb. Pölzl, het dr
Bue viilmol in Schutz gnumme. Anne 1900 isch er z Linz uf d Realschuel kumme, d
Leischtige sin mangelhaft gsii un dr Vatter het e Hüffe Ärger gmacht drwäge.
1903 isch dr Vatter gstorbe. D' Realschuel het er mit Ach un Grach abgschlosse.
Drno isch er z Linz rumgjaiselet, het welle e Bohemien sii. Si Mueter het-e
verwehnt.

Dr jung Adolf Hitler het sich an dr Wält vum Richard Wagner oriäntiärt Dr Wagner
het e "neogermanischi Kültür" entwicklet gha, wu alles Främd drin üsgschlosse
gsii isch. In däre geischtige Wält het sich dr Hitler wohlgfiählt, zu dr
Realität het er siner Läbtig nit gfunde.

Anne 1907 isch er uf Wien zoge un het derte welle Kinschtler wäre, aber an dr
"Akademie für Bildende Künste" isch er nit akumme, well er s Brobezeichne nit
bstande het. Wien seig kültüräll s "Zentrum vu dr eijroäische Avantgarde" gsii,
aber dr heb do ke Aschluss gfunde, dr seig im Traditionälle verhaftet bliibe.

Wu si Mueter im gliche Johr gstorbe isch, seig dr Suhn "zerbrochen", wiä dr
jüdisch Hüüsarzt Bloch feschtgstellt het. Dr Rafael Seligmann interpretiärt des
eso: "Hitler war also durchaus liebesfähig. Er liebte seine Mutter." Aber dr
Schock vu ihrem Dot un si Versage as Kinschtler heben-e üs em Gleis gworfe.

Z Wien isch er aü vum Karl Lueger beiiflusst wore - des isch e politische
Agitator gsii, wu mit Antisemitismus Ahänger gwunne het un wu 1897 zum
Stadtoberhaüpt vu Wien gwehlt wore isch. Dr Hitler het aü antisemitischi Zittige
gläse, so d Ostara-Heft, wu dr Georg von Schönerer drin verdrätte het, ass d
"arisch Rass" vu dr "semitische Rass" existenziäll bedroht seig. Des "paranoid
Verständnis" (Seligmann) seig e neiji Qualität gsii: bisher het mer im
religieese Antisemitismus numme gmeint, d Jude hän diä falsch Religion, do isch
aber gsait gsii, d Jude hän e schlächti "Rass" - un do drüs ka mer nit
verdwitsche. Dr Hitler het sich aber vorerscht mit Jude vertrage, sini Käifer
sin Jude gsii.

Anne 1911 isch em si Waiseränte gstriche wore. 1913 isch em e Deil vum Erb vu
sinem Vatter üszahlt wore, un drno isch er uf Minche zoge - dr het sich sowiäso
as "Allditsche" gfiählt.

Minche het z Ditschland as Kunscht-Metropole golte. Wiä scho z Wien het dr
Hiltler do ke Aschluss an d revolutionäre Kunschtstremige gfunde, wu gherrscht
hän, an des "Experimentallabor der Moderne" 1914 isch er vu dr Kriminalpolizei
feschtgnumme wore, wel er z Eschtrich hätt sotte Wehrdiänscht ableischte, dr
isch aber nomol drvu kumme: D Kummission het-e eso iigstuft: "Zum Waffen- und
Hilfdienst untauglich, zu schwach. Waffenunfähig."

Er het währed em Erschta Wältchriäg als Friiwilligä Militärdiänscht gläischtet.
Do drzue het er as Eschtricher e bsunderi Erlaübnis vum Bayrische Kinnig
iigholt. An dr Front het er meischtens uf dr Heimetürlaüb verzichtet - dr isch
heimetlos, ohni Familli gsii und hätt nit gwisst, wu ani. Dr isch bal druf zum
Gfreite wore, het s Iise Gritz II. fir Tapferkeit bikumme. Dr isch ufgfalle, wel
er nit, wiä diä meischte andere, Alkohol drunke un graügt het, dr isch nit mit
ins Bordell, het gläse, dagelang nyt gschwätzt un drno wider langi Monolog
gfiährt - noch em Seligmann e "manisch-depressivs Verhaltensmuschter". Mer het
sich iberlegt, dr Hitler zum Unteroffiziär z mache, het aber drvu Abstand
gnumme, well mer gfercht het, ass dä Mann mit sinem komische Benämme e
Lachnummere vor sinene Soldate dät wäre. Anne 1918 im Aügüscht het er s Iise
Griz I. verdlehnt bikumme. Im Oktober isch er in e änglische Sämpftgas-Agriff
niikumme un isch e zitlang blind gsii. Wu dr Griäg verlore gsii isch, seig er
zämmebroche, behaüptet er in sinem Buech "Mein Kampf".

Dr isch bi dr Armee bliibe, wel des si einzigi Heimet gsii isch - sogar, wu d
Armee im April 1919 unter e rots Regiim (Münchner Räterepublik) gstellt wore
isch. Wu s kommunischtisch Rätereschiim zämmegschlage gsii isch, isch er in dr
Armee zum Truppepropagandischt ufgstiige. Eimol hätt er sotte d Ditsch
Arbeiterpartei (DAP) beobachte - un isch drno Mitgliid wore. Ab derte het er
Propaganda unter Zivilischte gmacht - vu Afang a mit Erfolg. Si Propaganda het
sich gege dr Versailler Vertrag grichtet, wu Ditschland d Elleischuld am Zweite
Wältgriäg drin zuegsproche un enormi Reparationslaschte ufdruckt bikumme het. D
Schuld an dr Niiderlag im Griäg un an dr Kapitulation seige d Jude gsii.

Im März 1920 isch er üs dr Riichswehr üsdrätte; dr het am neije Brogramm vu dr
DAP mitgschafft, het dr schwarz-rot-wiss Fahne mit em Hokegriz entworfe un het
erreicht, ass dr Namme vu dr Bartei in Nationalsozialistische Deutsche
Arbeiterpartei (NSDAP) umgänderet wore isch. Noch der Meinig vum Raffael
Seligmann het dr Hitler eigentlig nit welle Barteifiährer wäre, s hätt en
glängt, politische Märkt-Briäler z sii, aber dr heb ke Gritik verdrage un eso
het er sich im Summer 1921 zum NSDAP-Chef gmacht.

Änds 1920 het d DAP dr Völkische Beobachter zu dr Barteizitig gmacht, ab Änds
1921 isch d paramilitärisch SA (Saalschutz) ufboie wore - alles uf d Initiativi
vum Hitler. Z Minche het dr Hitler Unterstitzig in dr virnämme Gsellschaft kenne
iiheimse, d SA isch vu dr bayrische Regiärig un vum Minchner
Riichswehrgruppekommando unterstitzt wore. D NSDAP isch gwagse wiä ke anderi
Bartei: si het im Novämber 1923 60.000 Mitgliider erreicht, bsunders im
Bayrische, diä allermeischte eifachi Lit. Dr Hitler isch nit numme Driiber gsii,
dr isch aü driibe wore vu dr Erwartige vu sinene Ahänger.

Am 8. Novämber 1923 het dr Hitler bin ere Versammlig vu dr Fiährig vum bayrische
Freistaat e Putschversuech gmacht. SA-Männer hän dr Saal gstirmt un vor 3.000
Bsuecher het dr Hitler mit zogener Bischol drei Mitgliider vu dr Regiärig
feschtgnumme un si well zwinge, am e Putsch in ganz Ditschland teilznämme. E Red
vum Hitler isch vum Publikum mit Jubel ufgnumme wore. Aber diä Drei hän der
Hilter kenne niilege; bal druf het dr Staat sich gwehrt; bin ere Demonschtration
vu dr Nazi het d Bayrisch Landbolizei zuegschlage, 14 Demonschtante un 4
Bolizischte sin umkumme. Dr Hitler un anderi Fiährer sin iigsperrt wore, d NSDAP
isch verbotte wore. Dr Brozäss gege dr Hitler het vu däm kenne as
Propagandaforum gnutzt wäre; d Schangs, dr Hitler läbenslänglig üszschalte, isch
nit gnutzt wore, wel s Gricht un d Regiärig gheimi Sympathiä mit en gha hän.

Dr Hitler isch z Landbärg am Lech iigspert wore. In dr Feschtigshaft het er dr
erscht Band vum zweibändige Buech "Mein Kampf" gschriibe. In "Mein Kampf" het er
si antisemitische Rassismus begrindet un het adittet, ass es um alles oder nyt
goht: "Mit den Juden gibt es kein Paktieren, nur das harte Entweder - Oder." Dr
het "dr Jud" as "ewige Parasit" dargstellt, "wo er auftritt, stirbt das
Wirtsvolk nach kürzerer oder längerer Zeit ab." Aü d Expansion noch
Oschte/Russland isch do akindet - des Buech stellt e Üsblick uf d zuekimpftig
Bolitik vum Hitler dar. Bis 1933 sin 100.000 Stick verkaüft wore, bis 1945 sin
10 Millione unters Volk kumme bzw. im Volk ufrängt wore. Gläse wore isch des
Buech wennig - sinene Frind un Find hän meischtens sini Rede glängt.

Wu dr Hitler in dr Haft gsässe isch, isch d NSDAP ilegal gsii. Dr Hitler het dr
Alfred Rosenberg zu sinem Nochfolger bstimm und vortejscht, ass er sich sälber
üs dr Bolitik zruckziägt. Do dermit her er erlichteret, ass d Bartei wider
legalisiert het kenne wäre un dr het dr Bartei Glägeheit gä, z erläbe, ass ohni
ihne Stritt un Untergang kunnt. Änds 1924, noch eme Johr, het mer-e wider ränne
lo, im Febber 25 isch dr Velkisch Beobachter wider erschiine un am 27. Feber d
NSDAP neij grindet wore - uf ere Versammlig vu 6.000 Lit im un vor em
Birgerbraükäller z Münche. Im Hitler si Stellig in dr Bartei isch no feschter
gsii wiä vorhär.

Noch Minche het dr Hitler im proteschtantische Franke am Afang am meischte
Erfolg gha. Derte, z Bamberg, isch im Febber 1926 e Barteidag gsii, wu dr Hitler
si absolute Fiährigsaspruch durgsetzt het. Kritik an einzelne Punkt vum
Barteiprogramm het er na bänglet: "Das bleibt, wie es ist. Auch das Neue
Testament ist voller Widersprüche, was jedoch der Ausbreitung des Christentums
keineswegs hinderlich ist." D Gritiker hän sich unterworfe. So zum Biispiil aü
dr Joseph Goebbels, e Akademiker, wu an sich meh Wärt uf sozialischtischi
Positione glegt gha het un wu im Kampf gege d Jude fir meh Differenziärig gsii
isch.

Im Mai 1928 bi dr Richsdagswahl het im Hitler si Partei erscht 2,8% bikumme.
1929 ischs zum e Zwäckbindnis vu Nationalischte, iischliäßlig NSDAP, fir e
Volksbegehre gege der "Young-Plan" kumme. No däm Blan hätte diä ditsche
Reparationsverpflichtige vu 160 Milliarde Goldmark uf 34 Milliarde sotte
rabgesetzt wäre, aber des Bindnis isch drfir iidrätte, ass d Reparatione ganz
abgschafft wäre un ass Schluss mit dr Bsetzig vum Ruhrgebiät un vu andere
ditsche Gebiät sii soll. Des Bindnis, wu d birgerlig national-konservativ DNVP
drin gsii isch un aü vu dr KPD unterstitzt wore isch, heb im Hitler gholfe, aü
üsserhalb vum Bayrische un Fränkische politischs Asähne z gwinne.

Am 24. Oktober 1929 isch an dr New Yorker Börse zum e Kursabsturz kumme, wu
verheerendi Üswirkige uf d ganz Wältwirtschaft gha hän. Z Ditschland sin
Millione vu Mänsche an dr Rand vu ihrere Existenz druckt wore. E innepolitischi
Krise het zu dr Uflesig vum Richsdag gfiährt - un zun ere große Schangs fir dr
Hitler. Dr Wahlkampf isch vu dr Nazi, so schribt dr Seligmann, zunere
propagandischtische Wahlschlacht gmacht wore, wiäs es si bishär in ganz Ejropa
no niä gä gha het. Dr Hitler het d Schuld vu dr Miseeri uf Frankrich, d
Bolschewischte un d "jüdische Weltverschwörer" gschobe. D Wahl am 14. Septämber
1930 het em drno dr Durchbruch brocht: 18,3% fir d NSDAP, des sin 107 Abgordneti
im Richsdag gsii - eine drvu dr Hitler.

In däre schlimme Wirtschaftkrise isch zun ere Resignation vu dr demokratische
Parteie kumme - niäme het welle regiäre un verantwortlig gmacht wäre. Dr
Richspräsidänt Paul von Hindenburg un dr Richskanzler Heinrich Brüning
(Zentrumspartei) hän mit Notverordnige regiärt - des sin legali "diktatorischi"
Vollmachte. Dur diä Bolitik het sich d Demokratii schon im Spotjohr 1930 zimli
liquidiärt, meint dr Rafael Seligmann. Immer meh Mänsche hän des gsähne un
gmeint, Ditschland heb numme mit em Hitler e Zuekumpft - un sälle het
revolutionäre Optimismus verbreitet.

Am 13. März 1932 het dr Hitler bi dr Richpräsidentewahl kandidiärt un 30,2% vu
dr Stimme bikumme - sini Gegekandidate dr Paul von Hindenburg 49,6%, Dr Ernst
Thälmann (KPD) 13,2% un dr Theodor Düesterberg (DNVP) 6,8%. Bim 2. Wahlgang am
10. April 1932 het dr Hitler sogar uf 36,7% kenne steigere, aber im Hindeburg
hets uf d absolut Mehrheit glängt - 53,1%, dr Thälmann het no 10,1% bikumme.

Wäge dr Uflesig vum Richsdag ischs am 31. 6. 1932 scho zu dr nägschte Wahl
kumme: Do het im Hitler si Bartei 37,4% bikumme un mit Abstand d grescht
Fraktion im Richsdag kenne stelle.

Richspräsidentewahl (2. Wahlgang 10. April 1932): Im Badische het dr Hitler, wiä
iberal im Rich, unter dr katholische Bevelkerig verhältnismäßig wennig Stimme
bikumme. D Katholike sin bsunders in dr Zentrumsbartei verbunde gsii, dr
Nationalismus het d Remisch-Katholische nit eso agsproche. Zwo extremi Biispiil
vum Kaiserstuehl: Im katholische Bärge (Oberbergen) het dr Hitler am 13. März
1932 numme 22 Stimme bikumme, dr Hindenburg 434. Im evangelische Lissele
(Leiselheim) hän 193 fir dr Hitler gstimmt, segsi fir dr Hindeburg. In
Ortschafte mit eweng Industrii oder Bahnaschluss sin d Ufdeilige nit eso scharf
gsii: im evangelische Ihringe het dr Hitler 1344 Stimme gha, dr Hindeburg doch
aü 418. Im katholische Rothwiil (Steibruch un Iisebahnaschluss) het der Hitler
510 Stimme gha, meh wiä dr Hindeburg mit sinene 240 Wehler.

Richsdagswahl (6. Novämber 1932): Besser wiä d Richbräsidäntewahle zeige d
Richsdagswahle (6. Novämber 1932) d Neigig vu dr Wehler: Do hän z Ihringe 8
Barteie Stimme bikumme, d Nazi 1275, d SPD 208, d DNVP 114i, s Zentrum 19i usw.
Z Bärge het dr Hitler wider numme 31 Stimme bikumme, s Zentrum 285, d DNVP 3, d
Deutsche Staatspartei zwoo un d SPD eini.

Im ganze Badische het d NSDAP do 34,1%, s Zentrum 27,8%, d SPD 13%, d KPD 14,3%
un d DNVP 4,1% bikumme.

Dr Richskanzler Kurt von Schleicher het mit em NSDAP-Richsorganisationsleiter
Gregor Strasser welle zämme goh, dr Strasser hätt sotte dr link Fligel vu dr
NSDAP un d SA gege dr Hitler ufbringe; s hätt sotte zun ere
national-völkisch-soziale Regiärig unter em Schleicher kumme. Wu dr Hitler des
gmerkt het, her er zmol wider "rabiati Entschlusskraft" ( zeigt un dr Strasser
üsbootet.

Dr Christian Zentner schribt, diä "Koalition der Vernunft", wu dr Schleicher het
welle, seig an dr "Unvernunft aller demokratischen Kräfte der Weimarer Republik"
gscheiteret, wu d nationalsozialischtisch Gfohr nit bizitte erliggeret hän.

Uf dr 20. Jänner 1933 het dr von Papen e Gspräch mit em Hitler iigfädelet, wu
är, dr Staatsekretär Meißner un im Hindeburg si Suhn Oskar drbii gsi sin - des
sin d ängschte Vertroite vum Richspäsidänt Hindeburg gsii. Däne het dr Hitler
weiß gmacht, ass er numme Kanzler wäre wott, un suscht nit viil, zum Biispiil
diäg är numme zwe vu 12 Minischterposchte welle. Am 28. Jänner isch dr von
Schleicher schliäßlig as Richskanzler zruckdrätte. Dr von Papen het sich bereit
erklärt, dr Vizekanzler z mache un d DNVP isch bereit gsii, mit dr NSDAP z
koaliäre. Do het dr von Hindenburg si Widerstand gege dr Hitler ufgä un gsait:
"Dann habe ich die unangenehme Pflicht, diesen Hitler als Kanzler zu berufen."
Des isch am 30. Jänner 1933 gschähne. Dr Hitler un si Bartei sin an däm Dag
legal an d Macht kumme.

Am 5. März 1933 isch d Wahl gsii - d Nazi hän bi dr ditsche Wirtschaft Millione
an finanziäller Unterstitzig kenne iiheimse un hän e gigantische Wahlkampf
gfiährt, zum erste Mol het e Regiärig do aü dr Rundfunk iigsetzt. S Ergäbnis
isch e Enttejschig gsii fir dr Hitler, wu e absoluti Mehrheit verwartet het: D
NSDAP het numme 44% bikumme. .

Zum Ergäbnis im Badische schribt dr Otto Feger: "Sogar unter em Regime vum
Hitler, wus zu schwärschter Unterdruckig un Wahlbeiiflussig kumme isch, wu
Zittige verbotte wore sin, wu Fiährer verhaftet wore sin, wu dr Rundfunk
monopolisiärt wore isch un alle Zwang üsgiäbt wore isch, wu mer sich numme ka
dänke (...) sins numme 627.000 Stimme vu 1.379.000 gsii, wu fir s Hokegriz
iidrätte sin. Z Wirttebärg un im Hohezollerische ischs no ginschtiger gsii."

Am 21. März isch dr Adolf Hitler vume ehmolige Gegner gsellschaftlig ufgwärtet
wore: Bin ere symbolträchtige Kundgäbig im brejßische Potsdam het em dr
Richspräsidänt von Hindenburg d Hand gschittlet. Dr Hitler het aständig gnappt
(si Kopf gneigt) - des Bild isch millionefach verbreitet wore. Fir dr glei
Wältgriägsgfreit het dr Handschlag vu däm brejßische Arischtokrat un
Generalfäldmarschall e Durchbruch bedittet.

Rächnerisch het d NSDAP in ere Koalition mit dr DNVP 52% erreicht. Aber dr
Hitler het alles welle. Am 23. März 1933 isch iber s "Ermächtigigsgsetz"
abgstimmt wore - mit däm het s Parlamänt (dr Richsdag) im Hitler solle erlaübe,
viär Johr ohni Parlamänt z regiäre. Dr Mann üs Braunau het versproche, ass er
Ditschland eso üs em Ruin vu dr Wirtschaftskrise rüsfiährt un e stabili Bolitik
macht. D andere Parteie hän em des glaübt - un ihre eige Grab gschüüflet, wu si
däm zuegstimmt hän. Drgege hän numme d Sozialdemokrate gstimmt, d KPD isch scho
verbotte gsii. Aber aü d Gwerkschafte, wu äng mit dr SPD verbunde gsii sin, hän
sich no blamiärt: Si hän am 1. Mai 1933 an dr Mai-Fiire vu dr Nazi mitgmacht. Am
andere Dag sin d Gwerkschaftshiiser vu dr SA bsetzt wore un s Vermege isch an d
DAF (Ditschi Arbetsfront) gange. D SPD isch ball aü verbotte wore, diä andere
Barteie hän sich "freiwillig" ufglest. Mit em "Gsetz gege d Nejbildig vu
Barteie" am 14. Jülli 1933 isch Ditschland zum e Ei-Bartei-Staat wore.

Unter dr Hischtoriker gits e Diskussion drum, was fir e Adeil dr Hitler an dr
Bolitik het, wu im Dritte Rich durgfiährt wore isch. D "Funktionalischte" meine,
dr NS-Chef seig e Opportunischt gsii, wu uf dr Wälle vu dr Zit gschwumme isch un
vorhandini Stremige zu sinem Vordeil üsgnutzt het. D "Intentionalischte" meine,
dr Hitler heb e fescht gfiägts Wältbild gha un heb versuecht, uf däre Grundlag
sini Ziil durzsetze - si sin sitter sinem "Mein Kampf" feschtglegt gsii. Dr
jüdisch Schriftsteller Rafael Seligmann haltet d Asicht vu dr Intentionalischte
fir richtig.

Im Hitler si Bolitik im Iberblick: Dr Adolf Hitler het z'Dütschland die
nazionalsozialistisch Diktatur errichtet, het alli Opposition verbüüte loh und
het politischi Gegner verfolget und ermordet. De Hitler het de Zweit Weltchrieg
entfesslet und het die systematisch Entrechtig und Ermordig vode europäische
Jude betriibe. Durch sini Politik sind ca. 30-35 Millione Mensche ums Lebe cho,
dodrunter sind 6 Millione Jude xi.

Zu Einzelheite vum Hitler sinere Bolitik im Dritte Rich lueg d Artikel
Nationalsozialismus, Zweite Wältgriäg, Holocaust.

Im Hitler sini Misserfolg an dr Schuel, si schwachi Bildig, si
Umenander-Rum-Reise sin eso interpretiärt wore, ass dä Mann wichtigi Fähigkeite
vermanglet. Dr Seligmann wiist druf ani, ass dr Hitler nit an d Macht kumme wär,
wänn er nit bsunderi Fähigkeite un Begabige ka hätt. Är heb kenne
"unkonventionell, revolutionär, orginäll dänke". Sini Ideal seige zwar viilfach
griminäll gsii, dr heb si aber mit dr notwändige syschtematische Dänkfähigkeit
umgsetzt. Si Barteiadminischtration seig (abgsähne vu dr Sowjetunion) diä
wirksamscht in ganz Ejropa gsii. Dr Hitler seig e "begnadete Mänschekänner" gsii
- mit däm het er kenne anderi bherrsche - innerhalb un üsserhalb vu dr Bartei.

Dr Christian Zentner wiist druf ani, ass dr Hitler brivat ganz anderscht gsii
isch wiä im Theater, wun er effetlig ufgfiährt het. Üs machtpolitische,
massepsychologische Grind isch dr Effentligkeit e Bild vorgmacht wore, wu dr
Hitler drin nyt mit Fraüe het un wun er sich ellei fir si Volk opferet. Iber si
brivats Verhalte mueß mer stüüne, meint dr Zentner, wämmer bedänkt, ass dr
Hitler d Oppostition im eigene Land na bänglet het, halb Ejropa bherrscht het
mit Methode bis zum Massemord an dr Jude.



https://als.wikipedia.org/wiki/Indien

Indie (Hindi: भारत, Bhărat) isch e Staat z Sidasie, wu dr grescht Dail vum
indische Subkontinänt umfasst. Indien isch e Bundesrepublik, wu vu 29
Bundesstaate bildet wird un derzue sibe bundesunmittelbari Biet umfasst. D
Hauptscadt isch Nei-Delhi.

Dr Himalaya bildet di natyrli Nordgränz vu Indie, im Siden umschließt dr Indisch
Ozean s Staatsbiet. Indie gränzt an Pakistan, s chinesisch Autonom Biet Tibet,
Nepal, Bhutan, Myanmar un Bangladesch. Nochberstatten im Indische Ozean sin Sri
Lanka un d Maledive.

Indien isch e multiethnische Staat un mit iber 1,2 Milliarden Yywohner (2011) no
dr Volksrepublik China s bevelkerigsrychscht Land vu dr Ärd. Indie giltet, no dr
Yywohnerzahl, as greschti Demokraty vu dr Wält. Vu dr Landesflechi här ghert s
zue dr zeh greschte Länder.

Dr Name Indien isch vum Strom Indus abglaitet. Däm sy Name goht iber Vermittlig
vum Altgriechisch (Indos) un Altpersisch (Hinduš) uf s Sanskrit-Wort sindhu mit
dr Bedytig „Fluss“ zrugg.. Di europäische Seefahrer hän ganz Sid- un
Sidoschtasie „Indie“ gnännt, was mer no an Näme wie Inselindie („Insulinde“) un
em Staatsname Indonesie cha sää. In dr Kolonialzyt isch d Bedytig allmee uf di
hitige Biet vu Indie, Pakistan un Bangladesch un bi dr Grindig vum indische
Staat schließli uf di hitig Bediytig yygschränkt wore. Vu dr persisch-islamische
Form Hind bzw. Hindustan laite si au d Uusdruck Hindu un dr Name vu dr Sproch
Hindi här. Dr amtli Name vu Indiein dr maischte Landessproche (z. B. Hindi
Bhārat) stammt vu dr Sanskrit-Bezaichnig Bhārata ab, wu „(Land) vum Bharata“
maint un uf e mythische Herrscher verwyst.

Indien isch mit ere Flechi vu 3.287.490 Quadratkilometer dr sibtgrescht Staat vu
dr Ärd. Är goht in Wescht-Oscht-Richtig vum 68. bis zum 97. eschtlige Lengegrad
iber rund 3000 Kilometer un in Nord- Sid-Richtig, zwisch em 8. un em 37. Grad
nerdliger Braiti, rund 3200 Kilo-meter. Indie gränzt an sechs Staate: Pakistan
(2912 Kilometer), China (Tibet; 3380 Kilometer), Nepal (1690 Kilometer), Bhutan
(605 Kilometer), Myanmar (1463 Kilometer) un Bangladesch (4053 Kilometer).
Insgsamt hän die Gränze ne Lengi vu 14.103 Kilometer. Wel dr nerdlig Dail vum
umstrittene Kaschmir syter anne 1949 unter pakistanischer Kontroll stoht
(Waffestillstand noch em Kaschmir-Konflikt), het Indie kai gmainsami Gränze me
mit Afghanistan. D Kischte vum Land isch rund 7000 Kilometer lang.

Di natyrli Gränzen im Norden un Nordoschte bildet dr Himalaya, s hegscht Gebirg
vu dr Wält, wu im usserschte Nordweschte dur s Hochdal vum Indus vum Karakorum
drännt wird. Sidli vum Himalaya schließe si di braite, fruchtbare Stromebene vu
dr Fliss Ganges un Brahmaputra aa. Im Weschte goht s Stromland vum Ganges in e
Wieschti Thar iber, wu im Oschte un Side vum Aravalligebirg begränzt wird. Sidli
dervu lige d Simpf vum Rann vu Kachchh un d Halbinsle Kathiawar. Dr Nordoschte
vu Indie, mitsamt dr Brahmaputra-Ebeni, verbindet nume ne schmale Korridor
zwische Bangladesch un Nepal bzw. Bhutan mit em ibrige Land. D Nordoschtregion
wird dur s bis zue 3800 Meter hoch Patkai- oder Purvachalgebirg vu Myan-mar un s
fascht 2000 Meter hoch Khasigebirg vu Bangladesch abgschirmt.

S Hochland vu Dekkan nimmt dr grescht Dail vu dr indische Halbinsle yy, wu
chydelfermig in dr Indische Ozean firiragt, S Vindhya- un s Satpuragebirg
schirme dr Dekkan von dr Gan-gesebeni im Norden ab. Im Weschten wird er vu dr
bis zue 2700 Meter hoche Westghat, im Os-chte vu dr flachere Oschtghat begränzt.
Beedi Gebirgszig dräffen im Side, wu d Halbinsel spitz zum Kap Komorin zuelauft,
zämme. D Weschtghat gehn gäch aabe zue dr Konkan- un Malabarkischte am Arabische
Meer. D Oschtghat gehn in di braitere eschtlige Kistenebene am Gol vu Bengalen
iber.

Zue Indie ghere au no drei Inselgruppe, wu em indische Subkontinänt vorglageret
sin. Rund 300 Kilometer weschtli vu dr Malabarkischte lige d Korallenatoll vu
Lakshadweep, wu d Insel-gruppe vu dr Lakkadiven ud Amindiven un d Insle Minicoy
umfasst. Sideschtli vu dr Halbinsle, zwische 1000 un 1600 Kilometer vum indische
Feschtland ewäg, lige d Andamanen un d Nikobare.

Dr hegscht Punkt vu Indien isch dr Bärg Kangchendzönga mit 8598 Meter Hechi. Är
lyt im usserschte Weschte vu Sikkim; iber ihn verlauft d Gränze zue Nepal. Dr
hegscht Bärg, wu ganz uf indischem Biet lyt, isch d Nanda Devi mit 7822 Meter.
Dr diefscht Punkt isch dr Kuttanad-Sank, wu zwee Meter unter em Meer an dr
Malabarküischte lyt.

Dr lengscht un wíchtigscht Fluss z Indien isch dr Ganges (Ganga), wu im Himalaya
entspringt. Syni lengschte Näbefliss sin d Yamuna un dr Gomti; dr Chambal isch e
Zuefluss vu dr Yamuna. Dr Brahmaputra, wu dur dr Nordoschte fließt, verainigt
sich mit em Ganges un bildet vor dr Mindig in dr Golf vu Bengale ne gwaltig
Delta. Dr Wescht vum Gangesdelta ghert zue Idnie, dr grescht Dail zuem
Nochberland Bangladesch. Fascht e Drittel vu dr Flechi vu Indie ghert zum
Yyzugsbiet vu Ganges un Brahmaputra.

Im usserschte Norde fließt dr Indus in Sidoscht-Nordwescht-Richtig dur dr
Bundesstaat Jammu un Kashmir.

Indie het bis am Änd vum Jura zum Sidkontinänt Gondwana ghert. In dr Chrydezyt
isch vu dr Kontinäntalscholle vu dr Antarktis abgrisse un un in ere
ärdg-schichtli extrem churze Zyt vu 50 Millione Johr quer dur dr gsamte
Tethys-Ozean gege dr Side vu dr Eurasische Platte driftet. S Uffen-adnerdräffe
vu däne beede Ärddail isch vu gschetz eppe 43 bis 64 Millione Johr am Aafang vum
Paläogen gschää. Wu di friejere Kontinäntalränder uffendandergstoße sin, sin dr
Himalaya un d Nochbergebirg ufgfaltet un s Hoch-land vu Tibet aaglupft wore. Di
Indisch Platte bewegt si bis hite no Norde, dur des wird dr Himalaya all Johr um
e baar Miliimeter glupft. D Flussebene, wu em vorglageret sin, sin dur
Sedimentablagerigen im Pleistozän entstande.

Vylfältiger sin d Gstaiformatione vum Dekkan. Dr Großdail nämme proterozoische
Formationen im Siden un Oschten yy, dr in dr Chrydezyt entstanden vulkanisch
Dekkan-Trapp im Weschten un Nordweschten un uugformti Kraton im Nordoschten un
Norde, wu zue dr wältwyt elt-schte Dail vu Ärdkruschte ghere.

Mit Uusnahm vu dr Bärgregione herrscht z Nord- un z Zäntralindie ne subtropisch
Kontinentalklima, im Siden un in dr Kischtebiet dergege ne sterker maritim bregt
tropisch Klima. Im Norde het s im Johresverlauf zum Dail argi
Tämperaturschwankige. In dr nerdlige Diefebene herrschen im Dezämber un Jänner
10 bis 15 °C; in dr haißeschte Zyt zwischen April un Juni cha s
Hegschttämperature vu 40 bis iber 50 °C gee. Im Side dergege isch s ganz Johr
relativ konschtant haiß.

D Niderschlagsmängine wären im ganze Land vor allem dur dr Monsun beyyflusst. Dr
Sidwescht- oder Summermonsun setzt in dr maischte Landesdail im Juni yy un
bringt je no Region bis Septämber oder Oktober starki Niderschleg. Wäg dr seli
unterschidlige Topografy isch d Niderschlagsverdailig arg uuuglychmäßig. Dr
sterkscht Rääge het s an dr Weschtkischte, in dr Weschtghat, an dr Häng vum
Himalaya un z Nordoschtindie. Am druckeschte isch s in dr Thar. D Nordoscht-
oder Wintermonsunwind zwische Oktober un Juni, wu us Zäntralasie chemme, bringe
chuum Fychtigkait, wäge däm het s in dr amischte Gegnige 80 bis iber 90 Brozänt
vum jährlige Gsamtniderschlag in dr Summermonet. Nume im Sidoschte git s au bim
Nordoschtmonsun Rääge, wel d Luftstremige iber em Golf vu Bengale Fychtigkait
ufnämme.

Dur d Greßi vum Land un di verschidene klimatischi Bedingige in dr ainzelne
Landesdail git s z Indie ne großi Landschaftsvylfal. Doderby goht d Bflanzewält
vu Indie vun ere Hochgebirgsvegetation im Himalaya bis zue tropische Räägewälder
im Side. Wyti Dail vu dr urspringlige Vegetationsdecki sin hite gschlife, statt
däm isch Indien in dr Hauptsach dur Kulturlandschafte bregt. Nume ne ne Fimftel
vum Land isch bewaldet, offiziälli Aagobe doderzue schwanze, zum dail zelle si
au degradierti Biet un uffigi Wälder derzue.

In dr diefere Lage vum Himalayas git s no greßeri Wälder. Wel d Niderschleg an
dr Hänge vum Gebirg vu Oscht no Wescht abnämme, git s im Oschthimalaya
immergrieni Fycht- un Räägewälder, wu em Weschte zues all liechter un druckener
wäre. Laubwälder mit Aiche un Cheschtene herrsche vor; karakteristisch fir dr
Oschthimalaya sin Rhododendre. In hechere Lage dominiere Nodelbaim, vor allem
Zedere un Fohre. Di steppen- un wieschteartige Hochdäler z Ladakh un andere Dail
vum weschtlige Innerhimalaya gehn in s drucke Hochland vu Tibet iber. D
Vegetationsgränze lyt bi eppe 5000 Meter.

Dr grescht ‚Dail vu dr Gangesebeni, vum Dekkan un vu dr Randbegirg, wu do draa
aagränze, isch friejer vu Monsunwälder deckit gsii: Hite git s dodervu nume no
Räscht, zmaischt in Bärgregione. D Eben, wu intänsiv buurt wird, sin dergege
fascht ganz waldfrei. Monsunwälder gheie s Laub in dr Druckeperidoden ab. Je no
Niderschlagsmängi un Lengi vu dr Druckeperiod unterschaidet mer zwische Fycht-
un Druckewälder. Wälder, wu zwische 1500 un 2000 Millimeter Johresniderschlag
kriege, nännt mer in dr Regle Fychtwälder, wu s Laub abgheie. Si herrschen im
nordeschtlige Dekkan, z Odisha un z Weschtbengalen un uf dr windabgwändete Syte
vu dr Weschtghat vor. Bi Niderschlege zwische 1000 un 1500 Millimeter im Johr
schwätzt mer vu Druckewälder, wu s Laub abgheie. Die dominiere z Indie. Wäg dr
dinne Baumdolder hän Monsunwälder e dicht Unterholz. Di karakteristisch Baumart
vum Norde isch dr Salbaum (Shorea robusta), im zäntralen un weschtlige
Dekkanhochland isch dr Teakbaum (Tectona grandis) un imSide dr Sandelholzbaum
(Santalum album). Bambusarte sin wyt verbraitet.

In dr druckenere Dail vu Indie, wie Rajasthan, Gujarat, em Weschtrand vum
Gangesdiefland oder em zäntrale Dekkan, wachse di vor allem medizinisch
bruuchte, endemische Niembaim. Im aride Klima hän si uffigi Dornewälder
uusbildet, wu in dr Wieschti Thar in e Halbwieschtevegetation mit verainzelte
Dornehecken ibergehn.

In dr fychte Wälder git s no relativ großi Dail vu dr urspringlige, immergrienen
oder halbimmergriene Fychtwälder. Si sin bregt dur di fir tropischi Räägewälder
typisch Stockwärchgliderig. E Dail vu dr hoche Baim vum oberschte Stockwärch,
gheie je no ohreszyt ihre Laub ab, Arte, wu dodrunter wachse, sin dergege
immergrien. Epiphyte wie Orchidee un Farn chemmen in ere große Vylfalt vor.

Mangrove, salzwasserresischtänti Gezytenwälder, sin nume an dr Oschtkischte vu
Indie verbraitet. D Sundarbans im Ganges-Brahmaputra-Delta wyse di dichteschte
Mangrovebständ vum Land uf. Anderi Gezytwälder git s in dr Mindigsdelta vu
Mahanadi, Godavari un Krishna.

Wäg syre Landschaftsvylfalt findet mer z Indie ne seli artierychi Dierwält vor.
Mer schetzt, ass rund 350 Suuger-, 1200 Vogel-, 400 Reptilie- un 200
Amphibienarte haimisch sin. Vyl Arte chemen aber nume no in Rugzugsbiet Wäldern,
Moos, Bärg- un Buckelregione vor. In indische Gwässer lääbe derzue iber 2500
Fischarte.

Di grescht suugerart vu Indie isch dr Indisch Elifant, wu näb em Chenigsdiger au
am bekannteschten isch. Dr Diger isch langi Zyt vum Uusstärbe bedrot gsii, dur d
Yyrichtig vu Digerschutzbiet hän si d Bständ aber wider chenen erhole. Ainewäg
git s nume wenigi Döusert Exemplar in freier Wildbahn. Usser em Diger lääben au
no anderi Großchatze z Indie, dodrunter Leoparden un Leebe. Di letschtere git s
uusschließlig im Gir-Nationalpark z Gujarat, em letschte Ruggzugsbiet vum
Asiatische Leeb. Dr sälte Schneeleopard bewohnt di hoche Gebirgsregione vum
Himalaya. Di bekanntscht un wytverbraitescht vu dr chlainere Raubdierarten isch
dr Mungo.

S Panzernashorn läbt nume no in Sumpf- un Dschungelbiet z Assam, vor allem im
Kaziranga-Nationalpark.

Wyt verbraitet sin dergege Baarhuefer. Doderzue gheren unter anderem Wildsei,
Muntjak, Sambar, Axishirsch, Söuhirsch, Barasingha, Wasserbiffel, Gaur un
mehreri Antilopenarte.

Au Affe git s z Indie vyl. Rhesusaffe gälte dr Hindu as hailig, derfen nit
beläschtigt wären un hän si wäge däm sogar in Stedt uusbraitet. D
Hanuman-Langure, wu in ganz Indie verbraitet sin, wären glychfalls as hailig
aagluegt. Dernäbe git sno anderi Langurenarte un Makake.

In dr Druckebiet vum Nordweschte lääbe no ne baar indischi Halbesel, vor allem
im Dhrangadhra-Wildreservat im Chlaine Rann vu Kachchh. Im fychten Oschte vum
Land lääbe dergegen Arte vum tropische Räägewald, wie dr Wysshandgiibbon un dr
Nääbelparder. Anderi Suuger sin d Rothind, Straifehyäne, Bengalfichse, wu s in
dr Hauptsach in Graslandschafte git, un d n bewohnen, un d Lippenbäre, wu gärn
dichti Wlder hän. Im Ganges un Brahmaputra un dr Nääbefliss vun ene findet mer
no ab un zue dr Gangesdelfin.

D Vogelwält vu Indien isch mit iber 1200 yyhaimischen Arte – meh wie in ganz
Europa – arg vylfältig. Derzue chemen im Winter e Huffe Zugvegel vu Nordasie. Dr
Pfau giltet as Nationalvogel un isch wyt verbraitet. Hyfig sin au Duube,
Graager, Wäbervegel, Ronebicker, Pitta, Drongo, Sittich, Nektarvegel un Pirol.
In Fychtbiet lääbe Stoorche, Raigel, Kranich, Ibis un Yysvegel. Unter dr
Gryfvegel sin Bengal- un Schmutzgyyr am verbraitetschte.

Rund d Helfti vu allene z Indie haimische Reptilienarte sin Schlange wie d
Brilleschlang, d Chengiskobra un dr Digerpython. In Fychtbieten findet mer au
Sumpfkrokodil. Seli sälten isch dr schych Gangesgavial.

Z Indie het s 102 Nationalpark mit ere Gsamtflechi vu 39.888 km² (Stand Juni
2012), dodervu sin 85 vu dr International Union for Conservation of Nature and
Natural Resources (IUCN) in d Kategory II (Nationalpark) yygstuft wore. Derzue
git s 515 Wildreservat, dodervu sin 446 in d IUCN-Kategory IV yydrait un wyteri
Schutzbiet, ußerdäm no speziälli Diger-Reservat.

Indien isch e Vylvelkerstaat. Di ethnisch Vylfalt isch verglychbar mit däre vu
Europa. Rund 72 Brozänt sin Indoarier, 25 Prozent sin Dravide, wu in dr
Hauptsach im Side läbe. 3 Brozänt ghere andere Volkrgruppe, vor allem
tibeto-birmanischi, Munda- un Mon-Khmer-Velker im Himalayaruum un z Nordoscht-
un z Oschtindie.

8,6 Brozänt vu dr Yywohner zelle zue dr indigene Stammesbevelkerig, wu si sälber
„Adivasi“ nänne. Di indisch Verfassig duet iber 600 Stämm as sognännti scheduled
tribes anerkänne. Si stehn zmaischt usserhalb vum hinduistische Kaschtesischtem
un hän drotz dr Schutzgsetz großi soziali Noodail. Hochi Bevelkerigsaadail hän d
Adivasi in de Nordoschtregion (bsundersch z Mizoram, z Nagaland, z Meghalaya, z
Arunachal Pradesh, z Manipur, z Tripura, z Sikkim) un in dr oscht- un
zäntralindische Bundesstaate Jharkhand, Chhattisgarh, Odisha un Madhya Pradesh.
Wäg dr soziale Diskriminierig hän linksradikali Gruppierige wie di maoistische
Naxalite bi dail vu dr Adivasi e starke Rugghalt. Doderzue cheme separatistischi
Bewegige vu verschidene Völker – zem Byschpel vu dr mongolide Naga, Mizo un
Bodo, aber au vu dr indoarische Assamese – z Nordoschtindie, wu Spannige zwische
dr yyhaimische Bevelkerig un zuegwanderete Bengalen, zum greschte Dail illegali
Yywanderer vu Bangladesch, zuesätzli fir Konflik sorge.

D Zahl vu dr illegal yygwanderete Bangladescher z Indie wird uf bis zue 20
Millione gschetzt. Di rund 100.000 Exiltibeter, wu syt dr chinesische Bsatzig vu
Zibet uf Indie gflichtet sin, wäre derge offiziäll as Flichtling anerkännt.
Derzue läbe rund 60.000 tamilischi Flichtling vu Sri Lanka z Indie.

D Indus-Zivilisation, zum greschte Dail im hitige Pakistan gläge, isch aini vu
dr frieje Hochkulture vu dr Wält, mit ere aigene Schrift, dr bishär nit
entzifferete Indus-Schrift. Um 2500 v. Chr.het sdert blanti Sted wie Harappa,
mit ere Kanalisation, Seehäfen un Beeder, derwylscht agnuu wird, ass es z
Sidindie um des Zyt no weniger entwickleti Verhältnis gee het. Wyter eschtli het
s anderi archäologischi Kompläx ghaa, wie di sognännt Chupfer-Hort-Kultur. Ab
1700 v. Chr. isch d-Indus-Kultur mit d Zyt verfalle, mer waiß nit wurum.

E wichtigi Period fir di wyter Entwicklig vu Indien isch di vedisch Zyt gsii
(rund 1500 bis 500 v. Chr.), wu d Grundlage vu dr hitige Kultur gschaffe wore
sin. Iber di bolitisch Entwicklig waiß mer dytli weniger wie iber di religies un
philosophisch Entwicklig. Geg Ändi vu dr vedische Zyt sin d Upanishade gschaffe
wore, wu d Basis vu dr Religione Hinduismus, Buddhismus un Jainismus bilde, wu
alli z Indie entstande sin. Um des Zyt het s au d Urbanisierig in dr Gangesebeni
un dr Ufstiig vu regionale Chengirych wie Magadha gee.

Ab em 6. Johrhundert v. Chr. isch dr Buddhismus entstande, wu rund 500 Johr lang
näb em Hinduismus di di wichtigscht Gaischtesstremig z Indie gsii isc. Im
4. Johrhundert v. Chr. isch mit em Maurya-Rych zum erschte Mol en indisch
Großrych entatande, wu unter em Ashoka fascht iber dr ganz Subkontinent
gherrscht ghaa het. Dr Ashoka het si noch e Huffe Eroberigsziig em Buddhismus
zuegwändet, wun er im aigene Land un bis uf Sri Lanka, Sidoschtasie un im
Mittlere Oschten het welle verbraite. Im 3. Johrhundert v. Chr. het s e Bluescht
vu dr Prakrit-Literatur un vu dr tamilische Sangam-Literatur im sidligen Indie
gee. Noch em Dod vum Ashoka isch s Maurya-Rych nodisno widwer e Hufe Chlaistaate
ussenandergheit, wu erscht im 4. Johrhundert n. Chr. vu dr Gupta wider zue me
Großrych z Nordindien zämegfiert wore sin. Mit em Buddhismus het Indie ne große
kulturällen Yyfluss ghaa uf dr ganz Zäntral- un Oschtasie. D Uusbraitig vum
Hinduismus un vum Buddhismus iber Indochina bis in s hitig Indonesie het d
Gschicht un d Kultur vu däneLänder bregt. As letschte große Ferderer vum
Buddhismus z Indie giltet dr Harshavardhana. Däm sy Herrschaft im Nordindie vum
7. Johrhundert markiert dr Ibergang zum indische Mittelalter.

Arabischi Eroberungszig im 8. Johrhundert hän dr Islam uf Nordweschtindie
brocht. Wu d Araber versuecht hän, uf Gujarat un driber uuse fiiri z dringe, het
dr indisch Chenig Vikramaditya II vu dr weschtlige Chalukya-Dinascty iber si
gsiigt. Vum 8. Johrhundert bis zum 10. Johrhundert hän di drei Dinaschtie
Rashtrakuta, Pala un Pratihara iber e große Dail vuIndie gherrscht un hän
unterenand um d Vorherrschaft z Nordindie kämpft. Im Side vu Indie hän d
Chola-Dinaschty un d Chalukya-Dinaschty gherrscht vum 10. bis zum 12.
Johrhundert. Zuen ere Dominanz vu muslimischr Staaten im Norden un zuen ere
Islamisierig vu greßere Dail vu dr dertige Bevelkerig isch aber erscht mit dr
Invasione vu zäntralasiatische islamische Mächt ab em 12. Johrhundert chuu. S
Sultanat vu Delhi het sy Macht sogar churzzytig du dr Siden uusgwytet, ainewäg
isc sy kulturällen Yyfluss uf dr Norde nir arg groß sii. Dr Yyfall vu dr
Mongolen anne 1398 het s Sultanat gschwecht, sodass di hinduistische
Regionalrych wider sterker wore sin. Erscht mit dr Grindig vum Mogulrych im
16. Johrhundert, sin di muslimische Herrscher fir rund 200 Johr wider zue de
wichtigscte bolitische Chraft im Norde wore. S Mogulrych het s bis anne 1857
gee. Wichtig Herrscher wie dr Akbar, dr Jahangir, dr Shah Jahan un dr Aurangzeb
hän nit nume d Gränze vum Rych bis uf dr Dekkan uusdehnt, si hän au ne modärn
Verwaltigs- un Staatswääse gschaffe un d Chinscht gferderet. Hinduistischi
Chenigdimer het s in däre Zyt nume no im Side gee, zem Byschpel z Vijayanagar.
Im spote 17. Johrhundert isch s hinduistisch Maratha-Rych grindet wore, wuim
spote 18. Johrhundert s Mogulrych iberrännt het un e große Dail vu Nordindien
eroberet het.

Wu dr Vasco da Gama anne1498 dr Seeweg uf Indien entdeckt ghaa het, het Portugal
ab 1505 aagfange mit dr Eroberig vu chlaine Kisctestitzpinkt. Ab 1756 het di
britisch Oschtindie-Kompany (British East India Company) vu ihre Hafestitzpinkt
Calcutta (hit: Kalkutta), Madras (hit: Chennai) un Bombay (hit: Mumbai) uus wyti
Dail vu Indien eroberet. Em Yyfluss vu dr europäische Kolonialmächt Portugal,
Niderlande un Frankrych, wu s vorhär gee het, het si im großen un ganze ne Änd
gmacht. Loyali Firschte hän ihri Staate mit ere yygränzte Suveränitet bhalte,
wie Hyderabad, Bhopal, Mysore oder Kaschmir. 1857/58 sin Dail vu dr Bevelkerig
vu Nordindien im Sepoy-Ufstand gege d Herrschaft vu dr Oschtindie-Kompany
ufgstande. Wu dä Ufstand nidergschlaa gsii isch, isch d Kompany ufglest woren un
Indien isch dr diräkte Kontroll dur Großbritannien unterstellt wore. Di
britische Monarche hän ab 1877 (bis 1947) zuesätzli dr Titel Empress of India
bzw. Emperor of India (Chaiser(i) vu Indie) drait.

Anne 1885 isch z Bombay dr Indian National Congress (Kongrässbartei) grindet
wore. Är het aafangs nit d Unabhängigkait vu Indie gforderet, nume mee
bolitischi Rächt un Mitsproch fir di aimisch Bevelkerig. Syni Mitglider sin in
dr Hauptsach Hindus un Parse gsii. Di muslimisch Oberschicht isch uf Abstand
blibe, wel ihre Wortfierer Sayyid Ahmad Khan gferchtet het, ass si dir Yyfierig
vum Meehaitsprinzip us dr Verwaltig drängt wäre. Statt däm isch 1906 d
Muslimliga as Inträsseverdrättig vu dr Muslim grindet wore. Im Lauf vum 19. un
20. Johrhundert isch d Religion fir di Hyfe Velker z Indie all wichtiger woren
as Bindigsgliid

Im Erschte Wältchrieg isch di groß Meehait vu dr Bevelkerig no loyal blibe. Us
Wuet, ass Großbritannie bi dr Ufdailig vum Osmanische Rych mitgmacht het, hän si
dernoo au ne Hufe Muslim dr Unabhängigkaitsbewegig aagschlosse.

Bim Zweete Wältchrieg het Indie aafangs mit ere 200.000 Mann starke
Freiwilligenarmee uf drSyte vu Großbritannie mitgmacht, wu im Lauf vum Chrieg uf
iber zwoo Millione Soldaten aagwachsen isch. Bi Chriegsänd sin iber 24.000
indischi Soldate gfalle gsii, iber 11.000 vermisst un zwoo Millione Mänsche
verhungeret.

Dr gwaltfrei Widerstand gege di britisch Kolonialherrschaft, vor allem unter em
Mohandas Karamchand Gandhi un em Jawaharlal Nehru, het anne 1947 zur
Unabhängigkait gfiert.

Glychzytig het d Kolonialmacht d Kolony Britisch-Indie,wu fasct dr ganz indi
Subkontinänt umfassst het, in zwee Staate dailt, di säkular Indisch Union un di
chlainer Islamische Republik Pakischtan. D Brite hän dodermit dr Forderige vu dr
Muslimliga un ihrem Fierer Muhammad Ali Jinnah noch eme aigen Nationalstaat mit
muslimischer Bevelkerigsmeerhait noogeee, wu syt dr 1930er Johr all luter wore
sin.

D Dailig het zue aire vu dr greschte Verdrybigs- un Fluchtbewegige in dr
Gschicht gfiert. Rund 10 Millione Hindu un Sikh sin us Pakischtan verdribe wore,
rund 7 Millione Muslim us Indie. 750.000 bis ai Million Mänsche sin ums Lääbe
chuu.

Di dur Schutzverdreg an d Brite bundene Firschtestaate hän scho vor dr
Unabhängigkait ihre Bydritt zue dr Indischen Union verchindet. Nume zwai sin em
Yygliderigsprozäss vu dr Firschtedimer ärnschthaft im Wäg gstande. Dr muslimisch
Herrscher vum fascht uusschließli hinduistische Hyderabad isch dur dr Yymarsch
vu indische Druppe zum Aaschluss zwunge wore. Z Kaschmir, wu vor allem Muslim
lääbe, het dr Maharadscha, wu sälber Hindu gsii isch, sy Entschaidig verzegeret.
Wu muslimischi Kämpfer in sy Land yydrunge sin, het er si schließli doch zum
Bydritt zue Indien entschlosse, wu dr grescht Dail vum ehmologe Firschtedum
bsetzt het. Pakischtan het dr Bydritt as nit rächtmäßig aagsääne, des het zum
Erschte Indisch-Pakischtanische Chrieg um Kaschmir (1947 bis 1949) gfiert.
Syterhär schwält in dr Gränzregion dr Kaschmir-Konflikt, wu 1965 au zum Zweete
Indisch-Pakischtanische Chrieg un 1999 zum Kargil-Chrieg gfiert het.

Am 26. Novämber 1949 isch Indien em Commonwealth of Nations bydrätte un am 26.
Jänner 1950 isch d Verfassig in Chraft drätte, wu Indie derdur zuen ere Republik
woren isch. Gränzstryt hän 1962 zuen eme churze Chrieg mit dr Volksrepublik
China gfiert, em sognännte Indisch-Chinesische Gränzchrieg. Di indisch
Unterstitzig vun ere Unabhängigkaitsbewegig im domolige Oschtpakischtan het 1971
zum dritte Chrieg zwische Indien un Pakischtan gfiert un am Änd zue dr Dailig vu
Pakischtan un dr Grindig vum neie, au islamisch bregte Staat Bangladesch.

Innebolitisch het d Kongrässbartei unter em Premierminischter Jawaharlal Nehru
vu 1947 bis 1964, un derno no bis aafangs 1970er Johr di jung, unabhängig
Demokraty bstimmt. Oppositionsbarteie hän nume uf Bundesstaate- oder kommunaler
Ebeni ne Roll gspiilt. Erscht wu em sy Nehru Dochter Indira Gandhi, wu 1966
Premierminischteri woren isch, d Bartei zäntralisiert ghaa het un ihri aige
Machtposition versuecht het uuszböue, isch s dr Opposition glunge, sich uf
Bundesebeni z formiere. E Gricht z in Allahabad het d Indira Gandhi anne 1975
fir schuldig bfunde wäge Uureglemäßigkaite bi dr Wahle 1971. Statt zruggzdrätte
het si drNotstand uusgruefe un bis 1977 per Dekret regiert. Demokratischi
Grundrächt wie d Brässe- un Versammligsfreihait sin stark yygschränkt gsii. No
däm de facto diktatorische Regime het d Bartei 1977 bi dr Wahle dytli verlore.
Vu 1977 bis 1979 het wäge däm e Koalition unter dr Fierig vu drJanata Party
regiert un zum erschte Mol nit d Kongrässbartei.

Dur d Wahle vu 1980 isch d Indira Gandhi retuur chuu an d Macht. In ihre zwoote
Amtsperiod het si dr Konflikt im Punjab zuegspitzt, wu sikhistischi
Separatischte ne aigene Staat gforderet hän. Wu si militanti Sikh im Guldine
Tämpel z Amritsar verschanzt ghaa hän, het d Gandhi 1984 in dr Operation Blue
Star dr Tämpel dur Militer stirme loo. Im Lauf vu dr bluetige Uusschrytige,wu s
derno gee het im Land, isch d Gandhi vu me Sikh-Lyybwächter umbrocht wore. Ihre
Suhn Rajiv Gandhi het d Regierigsgschäft ibernuu, het aber syni blante REforme
nit chenne umsetze. E Bstächigsskandal im Zämmehang mit dr schwedische
Rischtigskonzärn Bofors het schließli derzue gfiert, ass d Opposition d Wahle
1989 gwunne het. No zwai Johr het d Kongrässbartei aber wider d Barlemäntswale
vu 1991 gwunne, im Wahlkampf isch dr Rajiv Gandhi umbrocht wore. D Regierig
unter em P. V. Narasimha Rao het e wirtschaftligi Liberalisierig un e
ussebolitischi Neioriäntierig vum syt em Nehru sozialistisch uusgrichtet Land
yyglaitet. Dur des Reformprogramm sin Staatsbedriib privatisiert wore,
Handelsbschränkige glupft un Styyre gsänkt wore.

Syt dr 1980er Johr het s e dytlige Ufschwung vum Hindu-Nationalismus gee. D
Ussenandersetzige um d Babri-Moschee z Ayodhya (Uttar Pradesh), wu an dr Stell
vun eme friejere Hindutämpel böue woren isch, isch 1992 eskaliert. Hinduistischi
Extremischte hän s Gotteshuus gschlisse, was zue landeswyte bluetige
Uusschrytige gfiert het. Dr bolitisch Arm vu dr Hindu-Nationalischte, d
Bharatiya Janata Party (BJP), hetz wische 1998 un 2004 e Regierigskoalition mit
em Atal Bihari Vajpayee as Regierigsschef aagfiert. 2004 het aber wider
dKongrässbartei d Wahle gwunne unter dr Sonia Gandhi, dr Wittfrau vum Rajiv
Gandhi. No Protescht vu dr Opposition wäg ihre italienische Abstammig het si uf
s Amt vu dr Premierminischteri verzichtet. Statt ihre isch dr ehmolig
Finanzminischter Manmohan Singh Regierigsschef wore. Anne 2014 het di
oppositionäll BJP gwunne un ihre Spitzekandidat Narendra Modi isch
Minischterbresidänt wore.

Indien isch in 29 Bundesstaate (ängl. States) un siben Unionsterritorie (ängl.
Union Territories) glideret, wu unterdailt sin in insgsamt iber 600 Dischtrikt
(ängl. Districts). Derwylscht d Unionsterritorie vu dr Zäntralregierig z
Neu-Delhi verwaltet wäre, het e jede Bundesstaat en aige Barlemänt un en aigeni
Regierig.



https://als.wikipedia.org/wiki/Vulva

D Vulva (lat. Pudendum femininum = „wiibligi Scham“) bezeichnet d Gsamtheit vo
de üssere, primäre Gschlächtsorgan vo de wiiblige Süüger. Der Venushügel (Mons
pubis, Mons veneris) und die grosse Schamlippe (Labia majora pudendi) si es
Fettbolster, wo d Vulva begränze. Hüfig wird d Vulva fälschligerwiis mit Vagina
oder Scheide bezeichnet. S Dialäktwort Futz oder Fotz gilt hütt as ordinäär.

Näbe de beide grosse Schamlippe git es no die beide chliine Schamlippe (Labia
minora pudendi), wo men e au Nymphae sait. Zwüsche dene isch dr Scheidevorhof,
wo d Harnröhrenöffnig und d Scheide (Vagina) din münde. Im undere Drittel vo de
chliine Schamlippe si die beide Vestibulardrüese (Bartholinischi Drüese,
Glandulae vestibulares majores) ibettet. Die sorgen drfür, ass dr Scheidevorhof
füecht isch. Wil d Schamlippe anenander und überenander lige, gseht mä vom
Scheidevorhof normalerwiis nume e schmale Spalt. Zwüsche de Schamlippe wärde
Zälle und Talg abgsonderet, wo mit Räste vo Urin s Smegma bilde, wenn sich d
Frau dört nit gnueg wäscht.

An der vordere Umschlagfalte vo de chliine Schamlippe lit d Klitoris (der
Kitzler), e chliins, zylinderförmigs, Organ, wo vo Schwellkörpergwäb bildet wird
und wo stark mit Närvenändine dursetzt isch und bsundrigs stark reagiert, wenn
mä s alängt. D Klitoris entspricht em männlige Penis, um ihri Eichle (lat. Glans
clitoridis) het s wie bim Penis e Vorhuut, d Klitorisvorhuut (lat. Preputium
clitoridis).

Der Übergangsberiich vo der Vulva zum Analberiich wird as Perineum oder Damm
bezeichnet.

In der Pubertät veränderet sich d Vulva dütlig, wil au die üssere Genitalie uf d
Hormon reagiere, wo dr Körper denn usschüttet. D Huutfarb veränderet sich, und d
Strukture vo der Vulva wärde grösser und usprägter. Die Entwicklig betrifft d
Klitoris und die innere und üssere Schamlippe, ganz bsunders aber die
hormonsensibli Huut vo der Vagina und deren ihre Vorhof. Im Beriich vo der
Vulva, das heisst uf em Venushügel und den üssere Schamlippe, fönge mit der
Pubertät d Schamhoor afo wachse.

In mängge Kulturkreis, vor allem im afrikanischen Ruum, wird d Beschniidig vo de
wiiblige Genitalie praktiziert. Medizinisch git s dodrfür kei Berächtigung, es
wird vilmeh us religiöse und kulturelle Gründ gmacht. S Usmass vom Iigriff
variiert von ere Entfärnig vo der Klitorisvorhuut bis zum vollständige
Abschniide vo de üssere Genitalie und dr em Zuenäihe vo der Vagina.

In der westlige Wält git s Fraue, wo e sogenannti Schamlippeverchliinerig löön
lo mache, wobii die innere Schamlippe verchliineret bzw. entfärnt wärde. Das
wird vor allem us esthetische, sälte au us medizinische Gründ gmacht. En anderi
Körpermodifikation wo immer populärer wird si d Intimpiercing, wo mä
verschiedeni Strukture vo der Vulva mit Schmuck usrüstet.



https://als.wikipedia.org/wiki/Polen

D' Republik Pole (uuf Polnisch Rzeczpospolita Polska) isch en Schtaat in
Mitteleuropa. S'Land gränzt im Norde a de russische Exklave Kaliningrad (210 km)
und a Litaue (103 km), im Oschte a Wiisrussland (416 km) und a d'Ukraine (529
km), im Süde a d'Slowakej (539 km) und Tschechie (790 km) und noo im Weschte a
Dütschland (467 km). S'Land hät e 528 km langi Oschtseechüschte. D'gsamtlängi vo
de Gränze betrajt 3.582 km. Die längschti Nord-Süd-Uusdehnig betrajt 790 km, d'
längschti Oscht-Wescht-Uusdehnig 680 km.

Pole isch en Mitgliedsschtaat vo de Europäische Union syt em 1. Mai 2004 (lueg:
EU-Erwiiterig 2004).

D' Hauptschtadt isch Warschau. Andri wichtigi Schtädt sind Krakau, Lodsch,
Breslau, Danzig und Stettin.

Pole setzt sich uus füf verschiedene Gebiät zämme. Im Nordweschte vom Land liit
die Pommersch Bucht, wo bis ane zue de Bucht vo Danzig gaht, s' Land gränzt drum
aa de Oschtsee. Im Norde und em Zäntrum tuet sich s Tüüfland a
d'mitteleuropäische Ebeni aaschlüsse, wo die vier grosse Seeplattene, nämli d'
Masurischi Seeplatte, d' Kaschubischi Seeplatte, d' Pommerschi Seeplatte und d'
Grosspolnisch Seeplatte liiged. Im südliche Teil vom Tüüfland befinded sich die
dur d' Uurstschromtäler vo de grosse Flüss zeichnete Gägende Schlesie und
Masowie. Bsunders d' Lubliner Region a de mittlere Weichsel mit de Lössböde isch
fescht dur Hohlwäge zeichnet. Noo wiiter im Süde liit s' polnische
Mittelgebirge, de Krakauer-Tschenstochauer Jura, s' Heiligchrüzgebirge, d
Beskide, d' Waldkarpate und noo d' Sudeten. Die höchschte Bärge befinde sich i
de d' Tatra.

D' längschte Flüss vo Pole sind d' Weichsel (pln. Wisła) mit 1.047 km, de
Gränzfluss Oder (pln. Odra) mit 854 km, d' Warthe (pln. Warta) mit 808 km und de
Weschtlich Bug mit 772 km. De Fluss Bug isch Teil vo de polnische Oschtgränze.
D' Weichsel und d' Oder münde mit einige chlinere Flüss in Pommere i d' Ostsee.
De Fluss Alle (pln. Łyna) und d' Angerapp (pln. Węgorapa) flüssed in de Pregel,
vo det wiiter i d' Hańcza und aschlüssend über d' [Memel i d' Oschtsee. Einigi
chlineri Flüss flüssed noo id Nordsee, Donau und is Schwarze Meer.

Schoo syt langem sind d' polnisch Flüss gnutzt worde zum Schiffahre. Früener
sind d' Wikinger mit ihrne Langschiff i de Ziit vo de Raubzüg dur d'Weichsel und
d'Oder gfahre. Im Mittelalter und de Nüüziit, wo Pole-Litaue noo d'
Chornchammere vo Europa gsi isch, hät d'Verschiffig vo Landwirtschaftsgüeter uuf
de Weichsel i d'Richtig vo Danzig (pln. Gdańsk) und wiiter nach Weschteuropa e
sehr grossi Bedütig gunne, womer noo a de zahlriiche Renaissance und
Barockschpiicher gseh chan.

Die gröschte Balligszäntre sind s' Oberschlesische Induschtriegebiät, di'
Balligsrümme by Warschau und Łódź und noo s' Weichseldelta mit de Drüüschtadt
wie Danzig, Sopot und Gdynia.

In erschter Linie isch Pole in 16 Woiwodschafte glydert gsi. Sälli git s etwa
sit em 14. bis 15. Johrhundert; d Landchreis, wo s 314 devo git, sin zum Deil
älter. Ab 1975 hät s 49 Woiwodschafte und keini Landchreis meh ge. 1998 isch s
alte System widderhergstellt worre. S git jetz sechzäh Woiwodschafte, di
gröschti devo isch Opple mit 96,21 km². S git aber Forderige, neui Woiwodschafte
z gründe. Vo de Stadtchreis isch Warschau de gröscht, de chleinst
(Świętochłowice) hät glychzitig di höchsti Bevölkerigsdichti.

Am Afang, etwa im 10. Johrhundert, isch Pole numme e Herzogtum gsi. Under de
Piaste isch es e Königrych in de Folgezit usbaut worre. 1569 isch es under de
Herrschaft vo de Jagiellone einer vo de gröschte Staate in Europa gsi und hät
dörtmols züesätzlig zum hüttige Gebiet au d Ukraine und Wißrussland umfasst.

Wo d Jagiellone usgstorbe sin, hät Pole vyl vo siner Macht verlore. Ab 1772 sin
witi Deil durch Russland, Preuße und Östrych abtrännt worre. S hät drei vo sälle
Deilige ge; 1815 hät de Wiener Kongress s übrige Gebiet Russland züegsproche und
es isch in Personalunion Däil vom Russische Kaiserrych gsi (lueg Kongrässpole).

Noch em Erste Wältchrieg het Pole si Suweränität zruggüberchoo. Im
Friidensverdraag vo Versailles isch d Unabhängigkeit vo dr Republik Pole 1919 im
internationale Raame bestätigt worde und es isch e Gründigsmitgliid vom
Völkerbund gsi. 1939 hät de Zweit Wältchrieg mit de Bsetzig vom westliche Dail
vo Pole durch di Dütsche, und vom östliche Däil dur d Sowjetunion agfange. Noch
em Chrieg isch Pole under em Iifluss vo dr Sowjetunion gstande. Di politischi
Lag hät sich noch em Fall vom Stalinisimus im Allgemeine entspannt, in de
80er-Johr hät s aber innepolitischi Unruhi gege di kommunistischi Herrschaft ge,
wo vo dr Gwärkschaft Solidarność unter em Lech Wałęsa organisiert worde si. Zum
Dail durch d Vermiddlig vom polnische Bapst Johannes Paul II. hät sich d
Regierig uff Gspräch yglo und d Lag hät sich bessert. D Sowjetunion het in de
letschte Joor vo de 1980er ussepolitisch mee und mee an Iifluss verloore. Am 4.
und 18. Juni 1989 häi d Pole die erste demokratische Waale im sogenannte
Ostblock abghaltet und aagfange, iiri Wirtschaft noch em Balcerowicz-Plan in e
Määrtwirtschaft umzwandle. Am 2. April 1997 isch vom Sejm und vom Senat e nöiji
Verfassig verabschiidet worde und isch vom Volk am 25. Mai 1997 aagno worde.
1999 isch Pole dr NATO biidräte und 2004 dr Europäische Union.

Dass sälli Vorgäng finanziert werde chönne, will d Regierig überflüssigi
staatligi Behörde ufflöse; Privatisierige werre witer praktiziert, wyl de
Verchauf vo staatlige Undernehme Ynahme bringt. Finanziälli Understützig soll au
d EU biete. Durch d EU-Mittel solle de Steikohlebergbau, de Strom, s Erdöl und
anderi Branche d Wirtschaft fördere und nit wie bisher belaste.



https://als.wikipedia.org/wiki/Geschlechtsverkehr

Mit em Begriff Gschlächtsverchehr (Gschlächtsakt, Koitus, Kopulation,
Kohabitation, Bischlof oder Sex) het mä ursprünglig die gmischtgschlächtligi
sexuelli Vereinigung bezeichnet, wo d Frau drbii dr erigiert Penis vom Ma in
ihrer Scheide ufnimmt (Vaginalverchehr). Sit dr Mitti vom 20. Johrhundert wird
der Begriff au für d Penetration oder die intensivi Stimulation vo de
Gschlächtsorgan bi gliichgschlächtlige sexuelle Kontakt verwändet. Vorhär het me
gliichgschlächtligi Kontakt – au in der medizinisch-naturwüsseschaftlige
Terminologii – as „Unzucht“ bezeichnet.

Der Gschlächtsverchehr isch e natürlige Bestanddeil vom menschlige Zsämmeläbe
und mä bruucht d Gschlächtsorgan drfür. Bim heterosexuelle Gschlächtsverchehr
wird drunder im Allgemeine s Iifüehre vom Penis in d Scheide und s Vor- und
Zruggbewege vom Penis in der Vagina verstande. Mit dere Gleitbewegig wärde d
Frau und dr Ma sexuell stimuliert. Es cha zum Orgasmus (Erregigshöhepunggt) cho,
wo bim Ma im Allgemeine vom ene Samenerguss begleitet isch. Dä cha vom ene
bestimmte Momänt (em so genannte point of no return) aa nüme willentlig gstüürt
und so eventuell verhinderet wärde. (Wil s liicht isch dä Ziitpunggt falsch
iizschetze, isch dr Coitus interruptus as Verhüetigsmethode dorum nit geignet.)
Bi Fraue chönne körperligi Reaktione wie rhythmischi Kontraktione vom Beckibode
Kennzeiche vom Orgasmus si. Unwillkürligi Bewegige, Stöhne oder Schreie (vo
beide Gschlächter) si nit ungwöhnlig.

Bim Mann und bi dr Frau cha der Orgasmus au dur e diräkti oder indiräkti
Stimulation vom Penis, bzw. vo der Klitoris oder der Vagina erreicht wärde. Es
git Autore in der Fachliteratur, wo zwüsche vaginale und klitorale Orgasme
underscheide; in der modärne Sexualforschig wird die Underscheidig allerdings
nüme gmacht.

Der (vaginali) Gschlächtsverchehr zwüsche Ma und Frau mit Samenerguss vom Ma
isch d Vorussetzig für e natürligi Züügig vo Nochkomme. Er wird dorum in alle
Gsellschafte as dr normativi Akt vom Sexualläbe zwüsche Ma und Frau agluegt. Je
noch de moralische Vorstellige oder em religiöse Glaube cha eventuell e Hürot as
Vorbedingig für e Gschlächtsverchehr agluegt wärde. Näbe der underschiidlige
gsellschaftlige Iiornig wird der Koitus au vom Ma und au vo der Frau im
Allgemeine as Deil vom umfassendere Sexualläbe verstande, wo derzue au anderi
Forme vo körperlige Zärtlikeite umfasst.

Em Gschlächtsverchehr sait me hüfig Sex. Dä Begriff het aber no vili anderi
Bedütige und bezieht sich im wiitere Sinn uf alli zwüschemenschlige Handlige ,
wo der sexuelle Befriidigung diene, wie zum Bispil em Petting, wo dr Penis nit
in d Vagina iigfüehrt wird. Der Umgang mit sexuell relevante Begriff und de
Praktike und Ideä, wo mit ene verbunde si, isch wäge dr bessere Ufklärig in de
letzte Johrzähnt liberaler worde. Dank neue Verhüetigsmethode und gwandlete
Moralvorstellige het sich d Sexualität wiit vom ene blosse Reproduktionakt
entfärnt und gliicht hüte in e baar Kulturen ehnder eme Vergnüege mit ere starke
soziale Funktion.

S biologische Ziil vom Gschlächtsverchehr isch d Furtpflanzig. Dodrfür muess d
Befruchdig bassiere, wenn im Eileiter vo dr Frau sich im Allgemeine ei einzigi
männligi mit ere wiiblige Keimzelle (Spermium und Eizelle) vereinigt und si e
Zygote forme, wo spöter drus en Embryo entstoht. Die Befruchtig findet bis zun e
baar Däg noch em Gschlächtsverchehr statt. D Vorussetzig drfür isch, ass e
befruchtigsfähigi Eizälle vorhanden isch und dass d Wanderig vo de Spermie im
Körper vo der Frau erfolgriich isch.

Biologisch het der Gschlächtsverchehr d Usläsi, d Vermischig, d Fehlerkorrektur,
dr Empfang und d Wiitergob vo der Geninformation zur Folg. Der Mensch isch die
einzigi Art, wo ihn bewusst cha stüüre. Dorum wärde bi ihm driibgstüürti
Verhaltenswiise und Neigige zum Deil as unethisch betrachtet. D Vergwaltigung
(Gschlächtsverchehr wo gege dr Wille vom Partner stattfindet) isch in de meiste
Länder strofbar, z Schwede chönne d Kunde von Prostituierte bestroft wärde.

D Hüfigkeit vom Gschlächtsverchehr (Koitushüfigkeit) bim Mensch hängt stark vo
der Sterki vom individuelle Sexualdriib und der Verfüegbarkeit bzw. em
Sexualdriib vom Partner ab. Der Mensch sonderet stimulierendi Hormon ab, wo, wie
zum Bispil s Testosteron, zum ene versterkte Verlange und zun ere vergrösserete
Risikobereitschaft chönne füehre. Aktivitete, wo Sälbstdisziplin erfordere wie
zum Bispil Sport und intensiv betriibeni Hobbys chönne drzue füehre, ass dr
Sexualdriib schwecher wird. Au s Stresshormon Adrenalin cha dr Abbau vo
Sexualhormon bis zur Impotänz bewirke.

D Toleranzbreiti lit zwüsche mehrmols am Dag und nie (lueg Zölibat). Zfriideheit
und Unzfriideheit cha me bi allne Hüfikeite finde – es git aso kei Norm oder e
„gsundi“ Frequänz. Verschiideni Studie rede von ere durchschnittlige Hüfigkeit
vo zwei- bis dreimol pro Wuche in de meiste Liebesbeziehige. Alli sonigi Studie
si aber mit ere grosse Unsicherheit behaftet, wil si nit objektiv chönne erhobe
wärde.

Der erst Gschlächtsverchehr bassiert hüfig währed der Pubertät. E Studie under
fuffzähjöhrige Jugendlige us 24 Länder het usegfunde, dass zwüsche 14,1 %
(Kroatie) und 37,6 % (England) vo de Deilnähmer schon e Koitus erläbt gha hai.
Im Alter sinkt dr Gschlächtsdriib und mit ihm au d Koitushüfigkeit. Zwüsche
Manne und Fraue loot sich en Underschiid im Wunsch noch Koitus mit em Alter
feststelle: Der männlig Sexualdriib isch im Johrzähnt noch der Pubertät am
höchste, der wiiblig hüfig im dritte und vierte Läbensjohrzähnt. Neueri Studie
löön lo vermuete, dass e regelmässige und befriidigende Gschlächtsverchehr bis
ins hoche Alter möglig isch und ass me elteri Studie zur Koitusfrequänz im
hochen Alter sött hinderfroge.

In ere Studie vo der Universität Koblenz-Landau isch im Johr 2000 bekannt worde,
dass 82 Prozänt vo alle Katholike und 81 vo alle Protestante dr
Gschlächtsverchehr as wichtig aluege.

Störige vo der männlige und wiiblige Potänz chönne physiologischi und/oder
psychologischi Ursache ha. Dr Grund für e Gschlächtsverchehr isch näbe Lust und
Freud hüfig au e Chinderwunsch; in däm Fall wird mänggisch wenn s Verlange
fehlt– speziell zur Ziit vom Eisprung bi der Frau –das bewusst überwunde. D
Koituspartner empfinde denn dr Gschlächtsakt mänggisch ehnder as Last und nit as
Lust. Wenn me Chinder will, aber wägen ere Unfruchtbarkeit muess Behandlige
mache, cha das psychischi Problem mache und s Sexualverhalte störe.

Vor allem bi Manne schiint s, ass dr Grund für Impotänz hüfig organisch isch,
und mit Medikamänt wie Viagra, Cialis etc. in vile Fäll cha behobe wärde.

Organischi Fehlbildige (Abwiichig vom Penis vo der grade Linie) chönne der
Gschlächtsakt ummöglig mache bzw. nume mit bestimmte Partnerinne zuelo, si aber,
u.U. dur en operative Iigriff, korrigierbar.



https://als.wikipedia.org/wiki/Europ%C3%A4ische_Union

D Europäischi Union (EU) isch e Staateverbund z Europa. Iri Ursprüng het si in
de Europäische Gmeinschaft vo Chole un Stahl (EGKS) un de Europäische
Wirtschaftsgmeinschaft (EWG), wo 1951 bzw. 1957 gründet worre sin, un de
Euratom. Di erschte Mitgliidstaate sin Belgie, d Bundesrepublik Dütschland,
Frankriich, Italie, Luxeburg un d Niderlande gsi. Hüt ghöred zu de EU 28 Staate
mit uugfähr 500 Millione Iiwohner.

De Ursprung vo de Europäische Union ligt im Zwaite Weltchrieg mit sine
verheerende Folge für Europa. Nach em Chrieg isch d Idee ufcho, ma chönnt en
noie Chrieg verhindere, we ma d Wirtschaftsberiich, wo für d Rüschtig wichtig
sin, so duet vernetze, dass e noii Ufrüschtig gar nöd möglich isch. S Ziil derbi
isch au gsi, mit de Ziit zu ere Versöhnig zwüsche d ehemalige Gägner biizträge.
En dritte wichtige Uslöser für d Gründig isch de chalt Chrieg gsi, wo derzue
gführt het, dass d Weschteuropäer d Bundesrepublik Dütschland hei welle nöcher a
sich binde.

So het ma uf Grund vo eme Vorschlag vom Robert Schuman, wo französicher
Useminischter isch gsi, di dütschi un die französischi Produktion vo Chole un vo
Stahl ere gmeinsame Behörde unterstellt. Us dem sognannte Schuman-Plan isch dann
1951 di Europäischi Gmeinschaft vo Chole un Stahl, wo ma au Montanunion gnennt
het, entschtande. Scho bi dere Gründig sin Inschtitutione entschtande, wo mit
veränderte Näme un Ufgabe au hüt no d Grundlag für d Verwaltig vo de EU bildet.
Us de Hohe Behörde isch di Europäischi Kommision worde, us em Ministerrot
(Legislative) de hütig Rot vo de EU un us de Beratende Versammlig s Europäisch
Parlament. Di legislativ Gwalt ligt hüt bim Europäische Parlament, de Rot het
degäge hüt kum noch e Bedütig.

Im Johr 1957 hei di sälbe Schtaate, wo scho EWKS gründt hei, di Römische Verträg
abgschlosse un hei dodermit di Europäischi Wirtschaftsgmeinschaft (EWG) un die
Europäischi Atomgmeinschaft (EAG bzw. Euratom) gründt. S Ziil vo de EWG isch
gsi, en gmeinsame Markt z schaffe, wo s für Ware, Dienschtleischtige, Kapital un
Arbeitschräft kei Gränze git. D Euratom het solle di friidlich Nutzig vo de
Atomenergii fördere. Zerscht hei d EGKS, EWG un d Euratom e eigeni Kommission un
en eigene Rot gha. 1967 het me di Inschtitutone zämeglegt un si als
Inschtitutione vo de Europäische Gemeinschafte (EG) bezeichnet.

I de Gschicht vo de EU hets immer wider Schritt von ere grössere Integration ghä
un au Rückschritt uf dem Wäg, meischt will d Einzelinteresse vo de einzelne
Schtaate z gross si gsi. So isch d Idee von ere Europäische
Verteidigungsgmeinschaft (EVG) im Johr 1954 Bach ab gange. D französisch
Nationalversammlig het dem nöd welle zustimme. Mit eme Veto gäge de Bitritt vom
Vereinigte Königriich hät de Charles de Gaulle i de 60er-Johr d Integration
ghämmt. I de früehe 1980er-Johr isch d Forderig vo de britische
Premierminischterin Margaret Thatcher es Probläm gsi, wo en tüfere Bitragssatz
für d Brite het welle ha. Mee Schwung het d EU in de spöte 80er-Johr übercho, wo
ma de Plan von eme Europäische Binnenmarkt entwicklet het. Bis zum 1. Januar
1993 hei alli Mitgliidsschtaate ihres Wirtschaftsrächt so wit anenand solle
aagliche, dass sämtlichi nationale Hindernis für en europawiite Handel hei solle
überwunde si.

Grossi Veränderige het s End vom Oscht-Wescht-Konflikt mit sich brocht un di
dodermit verbundeni Wiidervereinigung vo Dütschland. Im Vertrag vo Maastricht,
wo am 7. Februar 1992 unterschribe worde isch, het me us de EG d EU gmacht. Au d
Gründig von ere Wirtschafts- un Währigsunion isch in dem Vertrag igschlosse gsi.

Um nach em End vom Chalte Chrieg di politisch Spaltig vo Europa z überwinde, het
d EU, wo nach Bitritt vo witere Schtaate in de Johr 1973, 1981, 1986 un 1995
jetzt scho 15 Mitglider het gha, z Kopehage Kriterie feschtglegt, wo nach denne
d Ufnahm vo de oschteuropäische Schtaate het solle möglech sii. Freiheit,
Demokratii, Rechtsschtaatlichkeit, Menschenrächt un bürgerlichi Grundfreiheite
het ma als Grundwert vo de Union definiirt. 2004 un 2007 hets witeri Bitritt zur
EU gäh. In de Zwischeziit het d EU 27 Mitglidsschtaate. Sit em Biitritt vu
Kroatie am 1. Juli 2013 het d EU 28 Mitglider.

Näbe Erwiterige hets au Verchliinerige gäh: Algerie het bis 1962 zu Frankriich
ghört (als Teil vom Muetterland) un isch mit de Unabhängigkeit us de damalige
EWG usgschiide. Im Johr 1985 het Grönland, wo zu Dänemark ghört, aber autonom
isch, in eme Referendum zum Ustritt us de EG entschiide.

Zu de EU gehöred au Gebiet vo de Mitgliidsschtaate, wo nöd z Europa sin: Des sin
d französische Überseedepartements Guadeloupe, Französisch-Guayana, Martinique
un Réunion, di spanische Kanare un d Exklave vo Ceuta un Melilla un di
portugisische Inselgruppe vo de Azore un Madeira.



https://als.wikipedia.org/wiki/Brexit

Dr Uusdruck Brexit stoht fir dr Uusdritt vum Verainigte Chenigrych us dr
Europäische Union (EU). S Wort isch e Chofferwort us änglisch ‚Britain‘ fir
„Großbritannie“ un ‚exit‘ fir „Uusgang, Uusdritt“. Zum erschte Mol brucht woren
isch dr Uusdruck im Juni 2012 in eme Artikel vum Economist in dr Variante
‚Brixit‘ in Analogy zum Uusdruck „Grexit“, wu brucht woren isch fir e meglige
Uusdritt vu Griecheland us dr Eurozone. Fir e Verblyb vum Verainigte Chenigrych
in dr EU isch im Wahlkampf zum Referändum am 23. Juni 2016 au dr Uusdruck
Bremain verwändet wore („remain“ stoht fir „verblybe“).

Rächtsgrundlag vun eme Uusdritt isch Art. 50 vum EU-Verdrag, wu noch em Verdrag
vu Lissabon zum erschte Mol dr freiwillige EU-Uusdritt vu EU-Mitglidstaate
reglet. Doderno isch s vorgsääne, ass no dr Absichtserklerig vun eme Staat iber
sy EU-Uusdritt zerscht versuecht wird, dr Uusdritt dur e uusghandlet Abchuu
zwische dr Union un däm Staat z konkretisieren un z ordne.

Dr Premierminischter David Cameron het anne 2013 e Referändum iber dr Verblyb
vum Verainigte Chenigrych in der Europäische Union vorgschlaa (vor allem mit em
innebolitische Kalkül, EU-Kritiker in dr aigene Raie rueigzstelle).

S Referändum het am 23. Juni 2016 stattgfunde. Bi re Wahlbedailigung vu 72,1
Brozänt hän 51,9 % vu dr Gsamtwehlerschaft (rund 16,8 Millione) fir e Brexit
gstimmt un 48,2 % (rund 15,7 Millione) dergege. Doderby hän d Wehler z
Nordirland un z Schottland in dr Meehait gege dr Uusdritt gstimmt un d Ängländer
un d Walliser derfir. Ai Dag no dr Abstimmig het dr David Cameron sy Ruggdritt
zum Spotjohr aagchindet.



https://als.wikipedia.org/wiki/Japan

Japan (jpn. 日本 Nihon/Nippon; lose?/i) isch na Yndoneesie, Madagaskar ù
Papua-Neuguinea de viertgrööschta Insùstaat vo de Wäüt. Är ligt im Pazyyfyk vor
de Kǜschta vo Rùsslann ù Korea.

De Landesnaame setzt sich ùs de Ziiche 日 (Usspraach ni, i de Bedüttig „Taag“
oder „Sùna“) ù 本 (Usspraach hon, i de Bedüttig „Uursprùng“ oder „Wùrzla“) zäme.
Japan isch deshaub o bekannt ùs „Lann vo de ufgangendi Sùna“. Sowoou de früüera
mütholoogischa Naame Cipangu aus o Japan liite sich vermuetlech vo de
chyneeseschi Usspraach vo de Schrǜftziiche (chyn. 日本國 rìbĕnguó) ab.

Japan isch en Insuchetti wo sich imene Boge öschtlich vo Asie erschtreckt. Si
bestohd us vier Hauptinsle, Hokkaidō im Norde, Honshū wo di gröscht Inslen isch,
Shikoku di chlinschti vo de Hauptinsle und schliesslich im Süde Kyūshū. Zu Japan
ghören au di südlich aaschliessende Ryūkyū Insle mit de Hauptinsle Okinawa

De gröscht Teil vo Japan isch gebirgig, de höchscht Bärg isch de mit 3776 m über
Meer de Fuji-san, e Vulkan uf Honshū.



https://als.wikipedia.org/wiki/D%C3%A4nemark

Dänemark (dänisch: Kongeriget Danmark [ˈkɔŋəʀiːʔəð ˈd̥ænmɑɡ̊]) isch e chleis
nordeuropäischs Land, wo züe Skandinavie zällt wird. S Land hät e Flächi vo ca.
43000 Quadratkilometer und 5,1 Millione Ywohner. D Hauptstadt isch Kopehage.

Dänemark hät e Union mit de Ferör-Insle und Grönland. Amtssproch isch z Dänemark
dänisch. An de Gränze züe Dütschland wird au Dütsch gschwätzt. Uff de Ferör
schwätzt mer au Ferörisch und uff Grönland Grönländisch, was e alti
Eskimo-Sproch isch.

Dänemark bstoht uss 400 namentlig erfasste Insle; dodevo sin 82 bewohnt.
Wichtigsti dodevo sin Sjælland, Fyn, Lolland, Falster, Langeland, Møn und
Bornholm. S einzige Gränzland isch Dütschland, wo südlig devo ligt und wo 68
Kilometer devo an Dänemark grenze. 11,5 Prozänt vo de Flächi sin bewaldet, 64,7%
werre landwirtschaftlig gnutzt. Vo Wasser bedeckt sin 1,6 und anderscht gnutzt
22,2 Prozänt. Höchste Berg isch de Yding Skovhøj (173 m), dicht gfolgt vom Ejer
Bavnehøj (171 m). S Land erstreckt sich uff 8 bis 15° östligi Längi und 55 bis
58° nördligi Breiti (Zitzone MEZ+0)

Di ältste Zügniss vo mänschliger Besydlig sin etwa sibzigdausend Johr alt und z
Hollerup entdeckt worre. Im 6. Johrhundert sin d Schwede uff Dänemark cho und
hän d Germane vertrybe. De Gorm de Alt hät im 10. Johrhundert d Königrych im
Gebiet vereinigt. Im 11. Johrhundert hän d Däne als Wikinger d Insle vo Ängland
und Norwege erobert.

Im 14. Johrhundert hät sich Dänemark mit Norwege, Schwede, Island und Finnland
zu de Kalmarer Union vereinigt. Bis züe de Ufflösig vo säller Union (1523) hät s
dezüeghört.

Afang 19. Johrhundert hät Dänemark mit Frankrych kooperiert; 1814 hät s
Helgoland an Ängland und Norwege an Schwede abtrette mieße.

Noch de 1848er-Revolutione isch Dänemark züe-n-re konstitutionelle Monarchy
worre und hät 1849 sini erschti Verfassig kriegt.

Im Zweite Wältchrieg hät Dänemark ursprünglig wölle neutral blybe, isch aber ab
1940 vo de Dütsche bsetzt worre.

De Arbetsmarkt z Dänemark isch e Vorbild für vyli anderi Länder. Arbetslosi
kriege meh Understützig wie z. B. z Dütschland und d Beschäftigungsquote isch di
höchsti in de EU.

Dänemark hät hochi Stüre. Des siht mer zum Bispyl an de Mehrwertstür, wo bi 25 %
ligt. Trotzdem belegt Dänemark bezüglig BIP, Läbensstandard und
Staatsverschuldig wält- und europawit eine vo de beste Plätz.

Industry isch e zimli wichtigi Branche. Si isch vor allem rund um Kopehage
agsydelt; über drei Viertel vo de Exportgieter sin Maschine oder anderi Gieter.
D Herstellig Läbensmittel, Elektronik, Maschine und d Verarbeitig vo Metall sin
di wichtigste industriälle Branche; genauso chemischi Stoff, Babier und Bier.
Wäge de hoche Azahl an Brüefsfischer und de große Fischereiflotte spilt d
Fischindustry e wichtigi Rolle.

Amtssproch vo ganz Dänemark isch Dänisch. Im Süde werre au Sønderjysk und Dütsch
als Minderheitssproche gschwätzt, beides sin aber keini Amtssproche. Vo de
Färöer wird hauptsächli Färöisch und z Grönland Grönländisch gschwätzt.



https://als.wikipedia.org/wiki/Computer

E Computer, au Rächner, isch en Apparat, wo Date mithilf vo programmierbare
Algorithme cha verarbeite.

Am Afang isch d Informationsverarbeitig mit Computer uf d Verarbeitg vo Zahle
beschränggt gsi. Wie aber d Leistigsfähikeit zuegnoh het, hai sech neuji
Iisatzberiich ufdo. Computer findet me hüte in allne Beriich vom däglige Läbe:
Si diene zur Verarbeitig und Usgob vo Informatione in dr Wirtschaft und
Verwaltig, zur Berächnig vo dr Statik vo Bauwärk bis zur Stüürig vo
Wöschmaschine und Auti. Die leistigsfähigste Computer wärden iigsetzt, für zum
komplexi Vorgäng z simuliere: Bispil si d Klimaforschig, thermodynamischi Froge,
medizinischi Berächnige – bis ane zu militärische Ufgobe, bspw. dr Simulation
vom ene Iisatz vo nukleare Waffe. Vili Alldagsgrät, vom Delifon über e
Videorekorder bis zur Münzprüfig in Warenautomate, wärde hüt vo integrierte
Chliinstcomputer gstüürt (iibetteti System).

Dr änglisch Begriff computer, abgleitet vom Värb (to) compute (uf Latiinisch:
computare, com + putare = „zsämmerächne“), het ursprünglig Lüt bezeichnet, wo
Berächnige usgfüehrt hai wo hüfig langwiirig gsi si, zum Bispil Berächnige vo
Blanetebahne für Astronome im Middelalter. 1938 het dr Konrad Zuse dr erst
mechanisch Rächner baut, wo brogrammierbar gsi isch und im Begriff im hütige
Sinn entsproche het. In dr Namensgäbig vom Electronic Numerical Integrator and
Computer (churz ENIAC), wo 1946 dr Öffentlichkeit vorgstellt worden isch, daucht
s Wort zum erste Mol as Namensbestandeil uf. Spöter het sech Computer as
Gattigsbegriff für die neuartige Maschine etabliert.

Grundsätzlig unterscheide sich zwei Bauwiise: E Computer isch e Digitalcomputer,
wenn er mit digitale Gräteiheite digitali Date verarbeitet; er isch e
Analogcomputer, wenn er mit analoge Grätiheite analogi Date verarbeitet.

Hüte wärde fast usschliesslig Digitalcomputer iigsetzt. Die folge gmeinsame
Grundprinzipie, wo ihri freiji Programmierig möglig mache. Bim ene
Digitalcomputer wärde drbii zwei grundsetzligi Baustei underschiide: D Hardware,
wo us de elektronische, physisch afassbare Deil vom Computer bildet wird, und d
Software, wo d Programmierig vom Computer beschriibt.

E Digitalcomputer bestoht zerst emol nume us Hardware. Die Hardware het erstens
e so genannte Speicher, wo d Date drin wie in Schublade chönne gspeicheret und
zu jeder Ziit zur Verarbeitig bzw. Usgobe chönne abgrüeft wärde. Zweitens
verfüegt s Rächewärk vo dr Hardware über grundlegendi Baustei für e freiji
Programmierig, wo jedi beliebigi Verarbeitigslogik für Date drmit cha dargstellt
wärde: Die Baustei si im Prinzip d Berächnig, dr Vergliich und dr bedingt
Sprung. E Digitalcomputer cha bispilswiis zwei Zahle addiere, s Ergäbnis mit ere
dritte Zahl vergliiche und denn, abhängig vom Resultat, entwäder an dr einte
oder ere andere Stell im Programm furtfahre. In dr Informatik wird das Modäll
theoretisch dur d Turing-Maschine abbildet, wo die grundsetzlige Überlegige zur
Berächebarkeit darstellt.

Erst dur e Software wird dr Digitalcomputer nützlig. Jedi Software isch im
Prinzip e definierti, funktionali Aaornig vo de Baustei, wo obe beschriibe si:
Berächnug, Vergliich und dr Bedingt Sprung, wobii d Baustei beliebig hüfig
chönne bruucht wärde. Die Aaornig vo de Baustei, wo as Programm bezeichnet wird,
wird in dr Form vo Date im Spiicher vom Computer abgleit. Vo dört cha si vo dr
Hardware usgläse und abgarbeitet wärde. Das Funktionsprinzip vo dr
Digitalcomputer het sech sit siine Ursprüng in dr Mitti vom 20. Johrhundert nit
wäsentlig veränderet, wenn au d Details vo dr Technologii erheblig verbesseret
worde si.

Analogcomputer funktioniere noch eme andere Brinzip. Bi ihne ersetze analogi
Bauelemänt (Versterker, Kondensatore) d Logikprogrammierig. Analogrächner si
früehner hüfiger zur Simulation vo Regelvorgäng iigsetzt worde (lueg:
Regligstechnik), si si hüte aber fast vollständig vo Digitalcomputer verdrängt
worde. In ere Übergangszuit het s au Hybridrächner ge, wo en analoge mit eme
digitale Computer kombiniert hai.

S Prinzip, wo hüt allgemein aagwändet wird und wo noch siiner Beschriibig dur e
John von Neumann vo 1946 as „Von-Neumann-Architektur“ bezeichnet wird, definiert
für e Computer fümf Hauptkomponänte:

In de hütige Computer si d ALU und d Stüüreiheit meistens zu eim Baustei
verschmulze, dr so genannte CPU (Central Processing Unit, zentrale Prozässor).

Dr Spiicher isch en Azahl vo durenummerierte „Zälle“; jedi von ene cha e chliins
Stück Information ufneh. Die Information wird as Binärzahl, also ere Abfolg vo
jo/nei-Informatione, in dr Spiicherzälle abgleit – me cha sich s besser
vorstelle as e Folg vo Nulle und Einser. Ei Charakteristikum vo dr „Von
Neumann-Architektur“ isch, ass die Binärzahl (bspw.: 01000001, was dr
Dezimalzahl 65 entspricht) entwäder e Deil vo de Date (also z. B. dr Buechstabe
„A“) oder e Befähl für d CPU („Gump zu …“) cha si.

Däm gegenüber stöhn in dr sog. Harvard-Architektur Date und Programm eigeni
(physikalisch drennti) Spiicherberiich zur Verfüegig, do drdur chönne
Date-Schriiboperatione keini Programm überschriibe.

In dr Von-Neumann-Architektur isch d Stüüreiheit drfür zueständig, zu wüsse, was
sich an weler Stell im Spiicher befindet. Me cha sich das so vorstelle, ass d
Stüüreiheit e „Zeiger“ uf e bestimmti Spiicherzälle het, wo dr neggst Befähl
drin stoht, wo si muess usfüehre. Si liist dä us em Spiicher us, erkennt zum
Bispil „65“, interpretiert das as „Sprung“. Denn goht si zur neggste
Spiicherzälle, wil si muess wüsse, wo ane si sött gumpe. Si liist au dä Wärt us
und interpretiert d Zahl as Nummere (so genannti Adrässe) von ere Spiicherzälle.
Denn setzt si dr Zeiger uf ebe die Spiicherzälle, für zum dört wider ihre neggst
Befähl uszläse; dr Sprung isch vollzoge. Wenn dr Befähl zum Bispil statt „Gump“
wurd „Liis Wärt“ heisse, denn wurd si nit dr Programmzeiger verändere, sondern
us dr Adresse, wo in dr Folg agee isch, eifach dr Inhalt usläse, und en denn
bispilswiis an d ALU wiiterleite.

D Ii-/Usgobeiheite (Input/Output) schliesslig si drfür zueständig, die initiale
Programm in d Spiicherzälle iizgee und em Benutzer d Ergäbniss vo dr Berächnig
azzeige.

D Von-Neumann-Architektur isch gwüssermasse die understi Ebeni vom
Funktionsprinzip vom ene Computer oberhalb vo de elektrophysikalische Vorgäng in
de Leiterbahne. Die erste Computer si au tatsächlig so programmiert worde, ass
me d Nummere vo Befähl und vo bestimmte Spiicherzälle so, wie s s Programm
erforderet, nochenander in die einzelne Spiicherzälle gschriibe het. Für zum dä
Ufwand zu reduziere, si Programmiersproche entwigglet worde. Die generiere d
Zahle innerhalb vo de Spiicherzälle, wo dr Computer letztlig as Programm
abarbeitet, automatisch us höchere Strukture use.

Spöter si bestimmti Prozedure, wo sech wieerhole, in so genannte Bibliotheke
zsämmegfasst worde, für zum nit jedes Mol s Rad neu z erfinde, z. B.: s
Interpretiere von ere druckte Tastaturtaste as Buechstabe „A“ und drmit as Zahl
„65“ (im ASCII-Code). Die Bibliotheke si in übergordneti Bibliotheke bündlet
worde, wo Underfunktione zu komplexe Operatione verchnüpfe (Bispil: d Azeig uf
em Bildschirm vom ene Buechstabe „A“, wo us 20 einzelne schwarze und 50 einzelne
wiisse Pünggt bestoht, nochdäm dr Benutzer d Taste „A“ druggt het).

In eme modärne Computer schaffe sehr vil vo dene Programmebene über- bzw.
underenander. Komplexeri Ufgobe wärde in Underufgobe zerleit, wo vo andere
Programmierer scho bearbeitet worde si, und die baue ihrersiits uf d Vorarbeit
vo wiitere Programmierer, wo si d Bibliotheke von ene bruuche. Uf dr underste
Ebeni findet sich aber immer dr so genannti Maschinecode – sälli Folg vo Zahle,
wo dr Computer au tatsächlig drmit gstüürt wird.

Währed früehner e CPU nume mit däm Maschinecode het chönne gstüürt wärde, si
jetzt au d CPUs programmierbar und drmit sälber chliini eigeständigi Computer.

D Computer hai sich im Vergliich zu andere Elektrogrät sehr schnäll entwickelet.
D Gschicht vo dr Entwicklig vom Computer goht zrugg bis in d Antike und isch
wäsentlig lenger as d Gschicht vo de modärne Computertechnologie und mechanische
rsp. elektrische Hilfsmittel (Rächemaschine oder Hardware). Si umfasst au d
Entwicklig vo Rächemethode, wo für eifachi Schriibgrät uf Papier und Dafele
entwigglet worde si. Im Folgende wird brobiert, e Überblick über die Entwigglige
z ge.

S Konzept vo de Zahle loot sech uf keini konkrete Wurzle zruggfüehre und het
sech wohrschiinlig mit de erste Notwändigkeite vo dr Kommunikation zwüsche
Individue entwigglet. Me findet in alle bekannte Sprache mindestens für d Zahle
eins und zwei entsprächendi Begriff. Au in dr Kommunikation vo vile Dierarte
(verschiideni Primate, Vögel wie d Amsle usw.) loot sech d Möglikeit vo dr
Underscheidig vo underschiidlige Mänge vo Gegeständ feststelle.

D Wiiterentwicklig vo dene eifache numerische System het wohrschiinlig zur
Entdeckig vo de erste mathematische Rächenoperatione wie dr Addition, dr
Subtraktion, dr Multiplikation und dr Division bzw. au de Quadratzahle und dr
Quadratwurzel gfüehrt. Die Operatione si formalisiert worde, d.h. in Formle
dargestellt worde, und eso überprüefbar worde. Dodrus hai sich denn
wiiterfüehrendi Betrachtige die von Euklid entwigglet, öbbe d Darstellig vom
grösste gmeinsame Deiler vom Euklid.

Im Middelalter isch s Arabische Zahlesystem noch Europa cho und het e grösseri
Systematisierig bi dr Arbet mit Zahle möglig gmacht. D Darstellig vo Zahle isch
eifacher und übersichtliger worde, Usdrück und Formle si uf Papier ufgschriibe
worde und d Tabellierig vo mathematische Funktione wie öbbe vo de Quadratwurzle
rsp. vom einfache Logarithmus und vo dr Trigonometrii het sich afo verbreite.
Zur Ziit vom Isaac Newton isch Papier e bedeutends Hilfsmiddel für Rächenufgobe
gsi und isch s bis in die hütig Ziit bliibe, wo Forscher wie dr Enrico Fermi
siitewiis Papier mit mathematische Berächnige gfüllt hai und dr Richard Feynman
jede mathematische Schritt vo Hand bis zur Lösig usgrechnet het, au wenn s zu
siiner Ziit scho programmierbari Rächner ge het.

S früehste Gerät, wo in rudimentäre Asätz mit eme hütige Computer cha vergliche
wärde, isch dr Abakus, e mechanischi Rächehilf, wo vermuetlig um 1100 vor dr
Ziitwändi im indochinesische Kulturruum erfunde worden isch. Dr Abakus isch bis
ins 17. Johrhundert bruucht und denn vo de erste Rächemaschine ersetzt worde. In
ermere Regione vo dr Wält wird dr Abakus immer no as Rächehilf verwändet. Eme
ähnlige Zwäck het au s Rächebrätt vom Pythagoras dient. Ebefalls zu de früehje
Rächemaschine ghört d Balkewoog, wo allerdings kei numerischen Asatz bietet,
sondern d Möglichkeit git zwei Gwicht z vergliiche.

Scho im 1. Johrhundert vor dr Ziitwändi isch mit em Computer vo Antikythera die
erst Rächemaschine erfunde worde. S Grät het vermuetlig für astronomischi
Berächnige dient und het mit eme Differentialgetriib funktioniert, ere Technik,
wo erst im 13. Johrhundert wiiderentdeckt worden isch.

Mit em Undergang vo dr Antike isch dr technisch Fortschritt zum ene Stillstand
cho und in de Ziite vo dr Völkerwanderig isch vil Wüsse verlore gange (so
bispilswiis au dr Computer vo Antikythera, wo erst 1902 wiiderentdeckt worden
isch). S Middelalter het dr technisch Fortschritt ufghalte. Doch sit dr Neuziit
het dr Motor vom technische Fortschritt wider agfange sich langsam z dreie mit
immer grösserer Beschleunigung.

1614 het dr John Napier siini Logarithmedafele veröffentligt und 1623 het dr
Wilhelm Schickard die ersti Vier-Spezies-Maschine baut, dr erst mechanisch
Rächner vo dr Neuziit, und isch so zum „Vater vo dr Computerära“ worde. Si
Konstruktion het uf em Zsämmespiil vo Zahnreder basiert, wo im Wäsentlige us em
Beriich vo dr Uhrmacherkunst cho si, so dass si Maschine dr Name „rächnendi Uhr“
übercho het. Praktisch agwändet het dr Johannes Kepler dä Apparat bi siine
astronomische Berächnige.

1642 het dr Blaise Pascal si Rächemaschine entwigglet, d Pascaline. 1668 het dr
Samuel Morland e Rächner baut, wo as erste nit dezimal addiert het, sondern uf s
änglische Gäldsystem abgstimmt gsi isch. 1673 het dr Gottfried Wilhelm Leibniz
si ersti Vier-Spezies-Maschine erfunde und 1703 s binäre Zahlesystem
(Dualsystem), wo spöter d Grundlag für d Digitalcomputer worden isch und vo dr
digitale Revolution wo dä usglöst het.

1805 het dr Joseph-Marie Jacquard Lochcharte entwicklet, für zum Webstüehl z
stüüre. 1820 het dr Charles Xavier Thomas de Colmar s „Arithmometer“ baut, dr
erst Rächner, wo in Massebroduktion härgstellt worden isch und so dr Computer
für Grossundernähme erschwinglig gmacht het. Dr Charles Babbage het vo 1820 bis
1822 d Differenzmaschine (engl. Difference Engine) entwicklet und 1833 die
Analytical Engine, het se aber us Geldmangel nit chönne baue. 1843 hai dr Edvard
und dr George Scheutz z Stockholm dr erst mechanisch Computer noch de Ideä vom
Babbage zsämmegstellt. Im gliiche Johr het d Ada Lovelace e Methode zur
Programmierig vo Computer noch em Babbage-System entwicklet und het s erste
Computerprogramm gschriibe. 1890 isch d US-Volkszelig mit Hilf vom
Lochchartesystem vom Herman Hollerith duregefüehrt worde. Im gliiche Johr het dr
Torres y Quevedo e Schachmaschine baut, wo mit König und Durm e König het chönne
matt setze, dr erst Spiilcomputer.

Mechanischi Rächner wie d Addierer, wo denn cho si, dr Comptometer, dr
Monroe-Kalkulator, d Curta und dr Addo-X si bis in d 1970er Johr bruucht worde.
Anders as dr Leibniz hai die meiste Rächner s Dezimalsystem bruucht, wo
technisch schwiiriger umzsetzen isch. Das het für d Rächner vom Charles Babbage
um 1800 gültet wie au für en ENIAC vo 1945, em erste elektronische
Universalrächner überhaupt.

Die meiste nit elektronische Computer si mechanisch gsi. Me het aber au
nitmechanischi Rächner baut, wie dr Wasserintegrator.

1935 het IBM d IBM 601 vorgstellt, e Lochchartemaschine, wo ei Multiplikation
pro Sekunde het chönne durefüehre. Öbbe 1500 Exemplar si drvo verchauft worde.
1937 het dr Konrad Zuse zwei Patänt agmäldet, wo scho alli Elemänt vo dr so
genannte Von-Neumann-Architektur beschriibe hai. Im gliiche Johr het dr John
Atanasoff zsämme mit em Doktorand Clifford Berry eine vo de erste Digitalrächner
baut, dr Atanasoff-Berry-Computer und dr Alan Turing het en Artikel
veröffentligt, wo d Turing-Maschine, en abstrakts Modäll zur Definition vom
Algorithmusbegriff, beschriibt.

1938 het dr Konrad Zuse d Zuse Z1 fertig gmacht, e frei programmierbare
mechanische Rächner, wo allerdings wäge Broblem mit dr Fertigungspräzision nie
voll funktionsdüchtig gsi isch. D Z1 het scho über d Gleitkommarechnig verfüegt.
Si isch im Chrieg zerstört und spöter noch Originalplän neu baut worde, d Deil
si uf modärne Fräs- und Dreihbänk gmacht worde. Dä Nochbau vo dr Z1, wo im
Dütsche Technikmuseum z Berlin stoht, isch mechanisch voll funktionsfähig und
het e Rächegschwindigkeit vo 1 Hz, das heist ei Rächenoperation pro Sekunde.
Ebefalls 1938 het dr Claude Shannon en Artikel veröffentligt, wie me symbolischi
Logik mit Relais cha implementiere. (Lit.: Shannon 1938)

Währed em Zweite Wältchrieg het dr Alan Turing die entscheidende Hiiwiis zur
Entschlüsslig vom ENIGMA-Code ge und het drfür e spezielle mechanische Rächner,
d Turing-Bombe, konstruiert. 1941 het dr Konrad Zuse die ersti funktionsdüchtigi
programmgstüürti, binäre Rächemaschine baut, wo us ere grosse Zahl vo
elektro-mechanische Relais bestande het, d Zuse Z3. Die isch turingmächtig gsi
und die ersti Maschine, wo – im Rahme vom verfüegbare Spiicherplatz – beliebigi
Algorithme automatisch het chönne usfüehre. Ufgrund vo dene Eigeschafte wird si
hüfig as dr erst funktionsfähig Computer vo dr Gschicht aagluegt. Die neggste
Digitalrächner si dr amerikanisch Atanasoff-Berry-Computer (Inbetriibnahm 1941)
und dr britisch Colossus (1941) gsi. Si hai spezielle Ufgobe dient und si nit
turingmächtig gsi. Au Maschine uf ere analoge Basis si zu dere Ziit entwigglet
worde.

Vom Johr 1943 stammt au die apokryphisch Ussag „I glaub, es git e wältwiite
Bedarf vo villicht fümf Computer“, wo men em IBM-Chef Thomas J. Watson nooch
sait. Im gliiche Johr het dr Tommy Flowers mit siim Team in Bletchley Park dr
erst „Colossus“ fertig baut. 1944 dr ASCC (Automatic Sequence Controlled
Computer, „Mark I“ vom Howard H. Aiken) barat gsi und s Team um e Reinold Weber
het en Entschlüssligsmaschine für s Verschlüssligsgrät M-209 vo dr US Armee
fertiggmacht.

S Ändi vom Zweite Wältchrieg het s möglig gmacht, ass d Europäer und d
Amerikaner sich gegesiitig über ihri Fortschritt hai chönne informiere. 1946
isch dr Electronic Numerical Integrator and Computer (ENIAC) under dr Leitig vom
John Eckert und vom John Mauchly entwicklet worde. Dr ENIAC isch dr erst
elektronischi digitali [[Universalrechner}Universalcomputer]]. 1947 het IBM dr
Selective Sequence Electronic Calculator (SSEC), e Hybridcomputer mit Röhre und
mechanische Relais baut und d Association for Computing Machinery (ACM) isch as
ersti wüsseschaftligi Gsellschaft für Informatik gründet worde. Im gliiche Johr
isch au dr Transistor erfunde worde, wo die modärni Technik ohni nüm cha uscho.
Dr William B. Shockley, dr John Bardeen und dr Walter Brattain, wo massgäblig an
dr Erfindig bedeiligt gsi si, hai 1956 dr Nobelbriis für Physik übercho. In die
spoote 1940er Johr fallt au dr Bau vom Electronic Discrete Variable Automatic
Computer (EDVAC), wo as erste d Von-Neumann-Architektur implementiert het.

1949 het dr Edmund C. Berkeley, dr Gründer vo dr ACM, mit em „Simon“ dr erst
digital, programmierbar Computer für e Heimgebruuch vorgstellt. Er het us
50 Relais bestande und isch as Bauplän verchauft worde, in den erste zäh Johr
über 400 Exemplar. Im gliiche Johr het dr Maurice Wilkes mit siim Team z
Cambridge dr Electronic Delay Storage Automatic Calculator (EDSAC) vorgstellt;
er het uf em John von Neumann siim EDVAC basiert und isch dr erst Rächner gsi,
wo vollständig über e Spiicher het chönne programmiert wärde. Ebefalls 1949 het
dr Steve Kolberg d Zuse Z4 fertig baut, wo drmit scho 1942 agfange worde isch
und wo 1944 im Wäsentlige scho existiert het, aber wägem Chrieg nit het chönne
fertiggstellt wärde. 1950 isch d Z4 vo dr Firma Zuse KG an d ETH Zürich
gliiferet und dört in Bedriib gnoh worde.

In de 1950er Johr het d Produktion vo kommerzielle (Serie-)Computer agfange.
Under dr Leitig vom Prof. Alwin Walther isch am Institut für Praktischi
Mathematik (IPM) vo dr TH Darmstadt ab 1951 der DERA (Darmstädter Elektronischer
Rechenautomat) baut worde. Remington Rand het 1951 ihren erste kommerzielle
Röhrerächner, dr UNIVersal Automatic Computer I (UNIVAC I) konstruiert, und 1955
het Bell Labs für d US Air Force mit em TRansistorized Airborne DIgital Computer
(TRADIC) dr erst Computer baut, wo komplett mit Transistore statt mit Röhre
usgrüstet gsi isch; im gliiche Johr het dr Heinz Zemanek mit dr Konstruktion vom
erste Transistorrächner, wo uf em europäischem Festland baut worden isch, em
Mailüfterl, agfange, und d DDR het mit dr „OPtik-REchen-MAschine“ (OPREMA) ihre
erste Computer baut. 1956 het IBM s erste Magnetblattesystem (Random Access
Method of Accounting and Control (RAMAC)) konstruiert. Ab 1958 isch dr
Electrologica X1 as volltransistorisierte Serierächner verchauft worde. No im
gliiche Johr het die Polnischi Akademii vo de Wüsseschafte in Zsämmenarbet mit
em Laboratorium für mathematischi Apparät under dr Leitig vom Romuald Marczynski
dr erst polnisch Digital Computer „XYZ“ vorgstellt. As siis Iisatzgebiet isch d
Nuklearforschig vorgseh gsi. 1959 het Siemens mit dr Liiferig vom Siemens 2002
agfange, em erste Seriecomputer, wo vollständig uf dr Basis vo Transistore
basiert isch.

1960 het IBM dr IBM 1401 baut, e transistorisierte Computer mit eme
Magnetbandsystem, und DECs (Digital Equipment Corporation) ihri erst
Minicomputer, d PDP-1 (Programmierbarer Datenprozessor). 1962 het d Telefunken
AG die erste TR 4 usgliiferet. 1964 het DEC dr Minicomputer PDP-8 für under
20.000 Dollar afo verchaufe.

1964 het IBM die ersti Computerarchitektur S/360 definiert, so dass Computer us
verschiidene Leistigsklasse dr gliich Code hai chönne usfüehre, und bi Texas
Instruments isch dr erst „integrierti Schaltkreis“ (IC) entwicklet worde. 1965
het s Moskauer Institut für Präzisionsmechanik und Computertechnologii under dr
Leitig vo siim Chefentwickler Sergej Lebedjew mit em BESM-6 dr erst exportfähig
Grosscomputer vo dr UdSSR vorgstellt. Dr BESM-6 isch vo 1967 aa mit eme
Bedriibssystem und eme Compiler usgeliiferet und bis 1987 baut worde. 1966 isch
denn au no mit em D4a e 33bit Dischcomputer vo dr TU Dresde erschiine.

1968 het Hewlett-Packard (HP) em HP-9100A in dr Science-Usgob vom 4. Oktober
1968 in ere Wärbig „personal computer“ gsait. 1968 isch d Nixdorf Computer AG
entstande und het zerst z Dütschland und in Europa, spöter au in Nordamerika, e
neue Computermärt erschlosse: die Mittleri Datetechnik bzw. die dezentrali
elektronischi Dateverarbeitig. Massehersteller wie IBM hai wiiterhi uf
Grosscomputer und zentralisierti Dateverarbeitig gsetzt. Für chliini und
mittleri Undernähme si die aber z düür gsi, und d Grosshersteller hai dr Märt vo
dr Mittlere Datetechnik nit chönne bediene. Nixdorf het sich in dere Märtnische
mit em Nixdorf 820, wo modular baut gsi isch, niiderglo und het Computer diräkt
zum Arbetsblatz brocht und es chliine und mittlere Bedriib möglig gmacht, sich
dr elektronische Dateverarbeitig z bediene zum ene Briis, wo si hai chönne
zahle. Im Dezämber 1968 hai dr Douglas C. Engelbart und dr William English vom
Stanford Research Institute (SRI) die ersti Computermuus vorgstellt. Wil s aber
no keini sinnvolle Iisatzmöglichkeite ge het (die grafisch Benutzeroberflächi
isch no nig erfinde gsi), het das kuum öbber intressiert.

Mit dr Erfindig vom Mikroprozässer, wo in Serie produziert worden isch, si d
Computer immer chliiner und leistigsfähiger. Aber s Potential vom Computer isch
de Lüt nonig klar gsi. So het no 1977 dr Ken Olson, dr Presidänt und Gründer vo
DEC gsait: „Es git kei Grund, für was öbber deheim wett e Computer ha.“

1971 het Intel dr erst Mikroprozässer, dr 4004, baut, wo seriemässig broduziert
worden isch. Er het us 2250 Transistore bestande. 1971 het Telefunken dr TR 440
an s Dütsche Rächezentrum z Darmstadt und an d Universitäte Bochum und Münche
usgliiferet. 1972 isch dr Illiac IV, e Supercomputer mit Array-Prozessore, in
Bedriib gnoh worde. 1973 isch mit em Xerox Alto dr erst Computer mit ere Muus,
ere graphische Benützeroberflächi (GUI) und ere iibaute Ethernet-Charte
erschiine; und die französischi Firma R2E het agfange mit dr Liiferig vom
Micral. 1974 het HP mit em HP-65 dr erst programmierbari Kalkulator vorgstellt
und Motorola het dr 6800-Prozässer und Intel dr 8080 Prozässer baut. 1975 het
MITS mit dr Liiferig vom Altair 8800 agfange.

1975 isch dr Maestro I (ursprünglig s Programm-Entwickligs-Terminal-System PET)
vo Softlab wältwiit die ersti Integrierti Entwiggligsumgäbig für Software worde.
Dr Maestro I isch 22.000-mol installiert worde uf dr ganze Wält, 6.000-mol in dr
Bundesrepublik Dütschland. Maestro I isch in de 70er und 80er Johren uf däm
Gebiet füehrend gsi.

1976 het Apple Computer dr Apple I vorgstellt und Zilog het dr Z80-Prozässer
entwigglet. Vo 1977 aa si dr Apple II, dr Commodore PET und dr Tandy TRS 80
verchauft worde, 1978 d VAX-11/780 vo DEC, e Maschine speziell für virtuelli
Spiicheradressierig. 1979 het Atari siinu Computermodäll 400 und 800 usebrocht.
S Revolutionäre bi dene isch gsi, ass mehreri Custom-Chips dr Hauptprozässer
entlastet hai.

D 1980er si d Blüeteziit vo de Heimcomputer gsi, zerscht mit
8-Bit-Mikroprozässer und eme Arbetsspiicher bis 64 kB (Commodore VC20, C64,
Sinclair ZX80/81, Sinclair ZX Spectrum, Schneider/Amstrad CPC 464/664, Atari
XL/XE-Reihe), spöter au leistigsfähigeri Modäll mit 16-Bit- oder
16/32-Bit-Mikroprozässer (z. B. Amiga 1000, Atari ST). Die Entwigglig isch vo
IBM in Gang gsetzt worde, wo 1981 dr IBM-PC (Personal Computer) vorgstellt het
und eso entscheidend die wiiteri Entwigglig bestimmthet.

1982 het Intel dr 80286-Prozässer und Sun Microsystems d Sun-1 Workstation
entwigglet. Noch em erste Büro-Computer mit Muus, dr Lisa, wo 1983 uf e Märt cho
isch, isch 1984 dr Apple Macintosh baut worde und het neuji Massstäb für
Benützerfründlichkeit gsetzt. D Sowjetunion het mit ihrem „Kronos 1“ konteret,
ere Bastelarbet vom Rächezentrum z Akademgorodok. Im Januar 1985 het Atari dr
ST-Computer uf dr Consumer Electronics Show (CES) z Las Vegas vorgstellt. Im
Juli het Commodore dr erst Amiga-Heimcomputer produziert. In Sibirie isch dr
„Kronos 2“ vorgstellt worde, wo as „Kronos 2.6“ währed vier Johr in Serii
produziert worden isch. 1986 het Intel dr 80386-Prozässer uf e Märt brocht, 1989
dr 80486. Au 1986 het Motorola dr 68030-Prozässer präsentiert. 1988 het NeXT mit
em Steve Jobs, em Mitgründer vo Apple, e Computer mit em gliiche Name
vorgstellt.

1991 het s AIM-Konsortium (Apple, IBM, Motorola) d PowerPC-Plattform
spezifiziert. 1992 het DEC die erste System mit em 64-Bit-Alpha-Prozässer
vorgstellt. 1993 het Intel dr Pentium-Prozässer fertig entwigglet, 1995 dr
Pentium Pro. 1994 het dr Leonard Adleman mit em TT-100 dr erst Prototyp für e
DNA-Computer vorgstellt, im Johr druf Be Incorporated d BeBox. 1999 het Intel dr
Supercomputer ASCI Red mit 9.472 Prozässer baut und AMD het mit em Athlon dr
Nochfolger vo dr K6-Prozässerfamilie vorgstellt.

Am Afang vom 21. Johrhundert bruucht me d Computer überall in brueflige wie in
private Beriich und si wärde allgemein akzeptiert. Währed d Leistigsfähigkeit in
klassische Aawändigsberiich wiiter gsteigeret wird, wärde digitali Computer
under anderem in d Telekommunikation und Bildbearbeitig integriert.

2001 het IBM dr Supercomputer ASCI White baut und 2002 isch dr NEC Earth
Simulator in Bedriib gnoh worde. 2003 het Apple dr PowerMac G5 afo liifere, dr
erst Computer mit 64-Bit-Prozässer für dr Massemärt. AMD het mit de Opteron und
em Athlon 64 nochzooge. 2005 hai AMD und Intel die erste Dual-Core-Prozässer
produziert, 2006 het Intel die erste Core 2 Quad-Prozässer uusebrocht. Sit em
Ändi vo 2008 git s vo Intel au d Intel Core i7-Reihje, wo aber leistigsmässig
kuum e Verbesserig gsi isch drotz dr düürere Plattform (Mainboard, DDR3-RAM,
CPU) im Vergliich mit dr Core 2 Quad-Reihje. Was d Multimedia (Enkodierung &c.)
aagoht, isch d Hyperthreading-Technologii, wo die gliichziitig Usfüehrig vo bis
zu 8 Threads möglig macht.

Im Bereich vo de Masseanwendige het sich en schtetige Miniaturisierigs-Trend
fortgsetzt. PC's und Notebooks sind ab ca. 2007 sukzessive durch Smartphones und
Tablets ersetzt resp. ergänzt worde.

Zuekümftigi Entwigglige bestöhn us dr möglige Nutzig vo biologische System
(Biocomputer), dr optische Signalverarbeitig und neue physikalische Modäll
(Quantecomputer). D Aasätz zur Entwigglig vo Expärtsystem und die Künstlig
Intelligänz sind in voller Entwicklig: Smart Home, computergschtüüreti
selbschtfahrendi Autos, 3D-Drucker zur Produktion vo dingliche Gegeschtänd, usw.
sölle üüsi Zuekunft beschtimme.



https://als.wikipedia.org/wiki/Bern

Bärn ([ˈpæ̞ːrn], amtlech Bern [bɛrn]?/i, französisch Berne [bɛʁn], talian Berna
[ˈbɛrna], rätoromanisch Berna [ˈbɛrnɐ]?/i, frankoprovenzalisch Bêrna
[ˈbɛːʁnɐ]?/i, heuvetisch: Brenodor; lueg "s Bärner Zinktäfeli") isch d
Bundesstadt vor Schwyz, d Houptstadt vom Kanton Bärn u ligt ar Aare.

Z Bärn isch dr Sitz vom Schwizer Parlamänt. Vili Geböide vor Bundesverwautig si
äbefaus z Bärn u s het o ä Uni.

Im Norde gränze d Quartier Breiterein u Lorraine a ds historische Zäntrum, im
Oschte dr Obschtbärg, d Schosshaude und im Süde ds Chiuchefäud, ds Murifäld u dr
Mattehof. Wyter usse im Weschte lige Bümpliz u Bethlehem.

Dr Breiterain, me seit o Breitsch, u dr Spitalacker bilde der Chärnteil vom
Nordquartier. Hüt wird dä Teil aus Breiterain bezeichnet, wo zwüschem
Spitalacker, Lorraine, Wyler und Wankdorf ligt. Ar Aare unger der Kornhuusbrügg
isch dr Autebärg bis hindere zum Bäregrabe. D Trennig zwüsche Breiterain und der
Lorraine/Wyler isch dr Nordring, wo vor Lorrainebrügg us chunnd. Dr Spitalacker
isch um di 1930 bout worde, nachdäm d Chornhuusbrügg isch errichtet worde. Denn
hets dr Breiterain, d Lorraine u z Wyler bereits ggäh.

Öppis tüpisches füre Breiterain isch ds Nüünitram, wo via Viktoriaplatz übere
Breitschplatz bis zum Guisanplatz fahrt. Dr Schuttklub vom Breitsch heisst FC
Breitenrain und si Schuttplatz isch bir Spitalackerschu, früecher isch dä Platz
der Platz vo de Bärner Young Boys gsii. Es git aber o no e zwöiti Mannschaft,
nämlech dr FC Wyler. Zwüsche dene gits en rächti Konkurränz, aber meh im
fridleche Sinn.

Im Breiterain hets di katholischi Mariakirche, und di zwo proteschtantische
Johanneskirche und Markuskirche. Es het im Wyler ou e schiitischi Moschee.

Bärn isch zum erschte Mal gnennt worde im Jahr 1191 aus Berna, 1218 burgum de
Berno. Mä hets so gnennt, wiu nach ere Legände dr Stadtgründer, dr Herzog
Berchtold V. vo Zähringe, beschlossä hegi, das s Tier wo mä aus erschts faaht,
söu dr Name gääh und mä het aus erschts ä Bäär gfangä und drum sigi o s
Wappetier ä Bär.

49,1 % vo de Iiwohner si evangelisch-reformiert, 24,5 % si römisch-katholisch
(Stang 2000).

Bi de Nationauraatswahle 2011 het s das Ergebnis gää: BDP 8,9 %, CVP 3,0 %, EVP
2,6 %, FDP 9,0 %. GLP 8,2 %, GP 19,5 %, SP 30,5 %, SVP 12,1 %, Suschtigi 6,2 %.

Bir Voukszeuuig 2000 hei vo de 128634 Iiwohner 81,2 % Dütsch aus Houptsprach
aagää, 3,6 % Französisch u 3,9 % Italienisch.

Z Bärn redt me Bärndütsch, e hochalemannische Dialäkt. Es git o bekannti
bärndütschi Musig, zum Byschpiu vo Züri West, Patent Ochsner oder vom Gölä. Woby
me dr Mani Matter nid darf vergässe, wo aus Bärner Troubadur schwyzwit berüemt
worde isch.

Z Bärn gits es Münschter, aber o der Zytglogge u dr Chäfigturm, der Bäregrabe, e
nöi renovierte Bahnhof und im Gägesatz zu Züri oder Basu si d Tram z Bärn rot.

Im Herbscht, immer am vierte Mäntig vom Novämber, isch der Zibelemärit, eis vo
de gröschte Vouchsfescht vor Schwyz.

Z Bärn hets d Waudou, ds Psychatrische Unispitau vo Bärn. Z Bärn gits o no d
Rythaue; u im Summer isch der Badeplousch ir Aare unübertroffe.



https://als.wikipedia.org/wiki/%C3%96sterreich

Eschtrych (amtli Republik Österreich) isch e mitteleuropäische Binnestaat mit
rund 8,5 Millionen Yywohner.

Eschtrych gränzt an Dytschland un Tschechien im Norde, Slowenien un Italien im
Side, d Slowakei un Ungarn im Oschten un d Schwyz un Liechtestaa im Weschte.

Geografisch yygränzt wird s Land vu dr Behmische Masse un dr Thaya im Norde, dr
Karawanken un em Steirische Higelland im Side, dr Pannonische Diefebeni im
Oschten un em Rhy un em Bodesee im Weschte. Iber 62 Brozänt vu dr Landfleichi
ghere zue dr Alpe.

Eschtrych isch e demokratische un federale Bundesstaat. Vum bolitische Sischtem
här isch s e semibresidiälli Republik. S Parlamänt bstoot us zwoo Chammere, em
Nationalroot, wo d Bevelkerig verdrätten isch un iber all Gsetz letschtändlig
entschaidet, un em Bundesroot, wo d Bundesländer verdritt, aber hinder em
Nationalroot zruggstoot. Entstanden isch d Republik Eschtrych noch em Erschte
Wältchrieg.

S Land het nyyn Bundesländer: Burgeland, Kärnte, Nidereschtrych, Obereschtrych,
Salzburg, Steiermark, Tirol, Vorarlberg un Wien. Wien isch au d
Bundeshauptstadt. Di maischte Bundesländer sin friener Chronländer vu dr
Monarchy gsi; numme Wien isch e spööteri Abtrännig vo Nidereschtrych und s
Burgeland isch es Räschtli vum alte Chenigryych Ungarn, wo wäge synere
dytschsprochige Bevelkerig nach em Erschte Wältchrieg a d Republik Eschtrych
chuu isch. Vil z sagen un mitzrede hän d Bundesländer un iri Landesparlamänt
nit, wyl die maischte Kompetänze bym Bund liige, aber iri Regierigsscheff, d
Landeshauptlytt, sin umso mächtigeri Äinzelfigure (me sait ene drum au
scherzhaft „Landesfirschte“).

Eschtrych isch Grindigsmitglid vu dr Organisation fir wirtschaftligi Zämmenarbet
un Entwicklig (OECD) un syter anne 1995 vu dr Europäischen Union.

Dr Name Eschtrych wird zum erschte Mol gnännt anne 996 as Ostarrichi. 1156 isch
Eschtrych im Hailige Remische Rych en aigeständig Herzogtum. Wu d Babenberger
anne 1246 uusgstorbe sin, het si s Huus Habsburg im Kampf um d Herrschaft z
Eschtrych duregsetzt. S Biet, wu mer Eschtrych nännt, het syterhär di ganz
Habsburgermonarchy un speter s 1804 konschtituiert Chaisertum Eschtrych un di
eschtrychisch Rychshelfti vu dr 1867 yygrichtete Doppelmonarchy Eschtrych-Ungarn
umfasst.

Di hitig Republik isch ab 1918 entstande, noch em fir Eschtrych-Ungarn verlorene
Erschte Wältchrieg, wu d Sigermächt d Verainigung vu Dytscheschtrych mit dr
Weimarer Republik verhinderet ghaa hän. Ab em sognännten „Aaschluss“ anne 1938,
em Wächsel vu dr Ständestaatsdiktatur in di nationalsozialistisch, isch
Eschtrych bis 1945 Dail vum Dytsche Rych gsii. Vu dr Siger vum Zweete Wältchrieg
isch Eschtrych wider as aigeständige Staat ufgrichtet wore, anne 1955 het
Eschtrych derno noch em Änd vu dr Bsatzig sy duurendi Neutralität verchindet un
isch dr Verainte Natione bydrätte. Anne 1995 isch Eschtrych Mitglid vu dr
Europäischen Union wore.

Di Dialäkte in Öschtrych ghöre zum Bairische, u das isch en oberdütschi
Dialäktgruppe gnau so wi ds Alemannische. Der Unterschid zwüsche de bairischen u
den alemannische Dialäkten isch, das ds Bairische di aute Lengine [i:, y:, u:]
zu [aɪ, ɔɪ, aʊ] het diftongiert, aber ds Alemannische nid, z. B. i Wörter wi
wyß, Müüs, Muus (abgseh vom Schwäbische). Die Diftongierig isch aus
nöihochdütschi Diftongierig bekannt u het z Öschtriich aagfange.

Im Bundesland Vorarlbärg rede si aber nid e bairische Dialäkt, sondern en
alemannische. Bis uf Innschbruck im Tirol und au im Vinschgau isch dr Dialäkt
alemannisch-bairisch gmischt (typischi Gutturaal). Di alemannische Dialäkte
ghöre teils zum hoch- und teils zum höchstalemannische Sprachruum, und d
Dialäkte im Hauptteu vom Land ghöre i dr Nordheufti zum mittelbairische u ir
Südheufti zum südbairische Sprachruum.

Im Aalut ungerscheide teil Öschtrycher nid zwüsche Fortis u Lenis, uf au Fäu z
Linz nid, ir Houptstadt vo Oberöschtrych, wo ne Doschnrechna e dechnische
Glumpad isch u ds Trama sech uf der Büni abspiut. Ds Glyche passiert ou i viunen
(bsunders nord-)alemannische Dialäkte.



https://als.wikipedia.org/wiki/Volksrepublik_China

D`Volksrepublik China (Rotchina) grenzt a 14 Staatä: d'Mongolei, Nordkorea,
Nepal, Kasachschtan, Russland, Kyrgyzschtan, Tadschikischtan, Indie, Pakischtan,
Afghanistan, Bhutan, Myanmar (ehemols Burma), Laos und Vietnam. Wenn mä Taiwan
däzuäzellt sinds sogar 15 Staatä. China hät ä Flächi vo 9.572.419 km². Schätzigä
vo 2005 zofolg hät Rotchina meh als 1.3 Milliardä Iwohnär. D'Hauptschdadt vo
China isch Peking (北京; pīnyīn: Běijīng). Ca. 800 Millionä Chinesä reded
Hochchinesisch.

As git zwai Staate, wo dr Name China in Aaspruch nääme. S'erschte China isch
d'Volksrepublik China (Rotchina oder Feschtlandschina, wo mer üblichärwis dämit
mainäd) und s'andere China isch d'Republik China, also d'Inslä Taiwan, wo dä
ältärä Lüüt bessär als "Formosa" bekannt sin. Undär dä Kaisärrich hend diä baidä
China ämol zämeghört. Doch wo noch äm Zwaitä Wältchriäg die japanische Bsetzer
usägworfä worre sin, hät's än Bürgärchriäg zwüschät dä Kommunischtä undär dä
Füärig vom "Buuräfuärär" Mao Zedong, mengmol au Mao Tse-tung gnännt, und dä
nationalistischä Kuomintang undär äm General Chiang Kai-Shek (蔣介石,
Pinyin-Umschrift: "Jiǎng Jièshí") geh. D'Kommunischtä sind us dem Chriäg als
Sigär uf äm Feschtland usägangä, allärdings hät sich d'Regiärig undär äm Chiang
Kai-Shek uf d'Inslä Taiwan (台灣; pīnyīn: Táiwān) zrugzüchä chönnä. Am 1. Oktobär
1949 hät dä Mao Zedong d'Volksrepublik China proklamiärt und hät ä
kommunischtische Schtaat ärrichtät. Dämit isch zwor d'Unabhängigkait vo China
widärhägestellt gsi, jedoch hät di teilwiis desaströsi Politik vom Mao Zedong
Dutzändi vo Millione vo Menschäläbä koschtät, wiä zum Bispiil im "grossä
Schprung noch vornä" odär dä sogenanntä "Kulturrevolution".



https://als.wikipedia.org/wiki/R%C3%A4toromanische_Sprache

S Rätoromanisch (au Bündnerromanisch oder eifach Romanisch; rm. rumantsch,
romontsch?/i oder rumauntsch) isch e romanischi Sprooch, wo im Kanton Graubünde,
em sognannte „Romanischbünde“ (rm. il Grischun romontsch), gschwätzt wird. Es
isch syt 1938 di vierti offizielli Nationalsprooch vo de Schwyz. In de Schwyzer
Volchzäälig vo 2000 isch es für 35'095 Mensche die Sprooch gsi, „wo si am
beschte hen chönne“. Insgsamt hen öbe 60'000 Lüt aagee, dass si in de Familie
oder im Alldaag Romanisch schwätze. Es isch demit mit öbe 0,5 % die Amtssprooch
vo de Schwyz, wo em wenigschte Sprecher het.

Im wytere Sinn meint mer mit Rätoromanisch au die romanische Sprooche, wo im
Nordoschte vo Italie gschwätzt werde (Furlanisch un Dolomiteladinisch), sich
aber dütlich vo de norditalienische Dialäkt unterscheide. Es isch hüt no
umstritte, ob die Sprooche e engi Verwandtschaft mit em Bündnerromanische hen
(Questione Ladina).

D Eigebezeichnig vo de Sprecher isch je nooch Dialäkt Romontsch (im
Surselvische), Rumauntsch (im Putèr) oder Rumantsch (im Vallader un Surmiran).
Für d Engadiner Idiom Putèr und Vallader gits au d Bezeichnig ladin. Im Dütsche
schwätzt mer allgemein vo „Romanisch“ oder „Rätoromanisch“. Au in de Schwyzer
Bundesverfassig schrybt mer vo „Rätoromanisch“. In de Sproochwüsseschaft werde
die Begriff au bruucht, aber mangmool meint mer mit Rätoromanisch au e
Sproochfamilie wo au no s Furlanisch un Dolomiteladinisch in Italie dezueghöre.
D Existenz vo dere Sproochfamilie isch zwar umstritte, einewäg wird vo
Linguischte viilmool de eidütig Begriff „Bündnerromanisch“ bruucht. Historisch
isch au d Bezeichnig „Churwelsch“ bruucht worde. In däm Artikel wird d Sprooch
eifach als Romanisch bezeichnet.

S Bündnerromanisch ghört zu de romanische Sprooche, wo uff d Umgangssprooch vum
römische Ryych, s Vulgärlatiin, zruggön. Es ghört in dere Sproochfamilie zue de
galloromanische Sprooche, wie z. B. au s Französisch, s Okzitanisch un di
norditalienische Dialäkt wie s Lombardisch. Es zeichnet sich innerhalb vo dere
Sproochfamilie dur syni Randlag uss, wo sich z. B. dur Archaisme zeigt, un dur
de Kontakt mit em Dütsche.

Zeige duet sich d Yyordnig als galloromanischi Sprooch zum Byspil dur d
Palatalisierig vo lat. u zue /y/: lat. muru ‚Muur‘ > Engadinisch mür (wie au
Französisch mur) bzw surselvisch mir. Wichtigschti Abgränzigsmerchmool zue de
Oberitalienische Mundarte sin:

Ob s Bündnerromanisch mit de nit-italienische romanische Sprooche vo Norditalie,
em Furlanisch un em Dolomiteladinisch, e gmeinsami Sproochgrupp bildet, isch in
de Sproochwüsseschaft bis hüt umstritte un wird als questione ladina bezeichnet.
So wird d Bezeichnig „Rätoromanisch“ mangmool au bruucht, zume die Sprooche
zämmezfasse. Ei Position isch, dass die Sprooche e genetischi Eiheit bilde, sich
also uss enere gmeinsame Sprooch entwigglet hen, wo deno mit de Ussbreitig vum
Dütsche un Italienische geographisch uffgspalte worde wär. De Befürwörter vo
dere Meinig sait mer „Ascolianer“, nooch em italienische Romanist Graziadio
Ascoli, wo die These 1873 uffgstellt het. Die zweiti Position meint, dass d
Gmeinsamkeite zwüsche dene Sprooche mit ihrer Randlag innerhalb vo de romanische
Sprooche z erkläre sin, wo dezue gfiert hät, dass sproochlichi Innovatione sich
dört nit duregsetzt hen. Di norditalienischi Dialäkt syge dergege für
sproochlichi Yflüss uss em Süde offener gsi. De Befürworter vo dere Meinig sait
mer „Battistianer“, nooch em Trentiner Dialektolog Carlo Battisti (1882–1977).
Brisant isch die Froog vorallem worde, wyl italienischi Nationalischte d
Position vo de Battistianer so verstande hen, dass s Bünderromanisch, Furlanisch
un Ladinisch kei eigeständigi Sprooche wäre, sundern Deil vo de italienische
Dialäkt. Des hen italienischi Irredentiste welle als Rächtfertigung nee,
Romanischbünde als Deil vo Italie z beaspruche. Einig isch mer sich über die
Froog bis hüt no nit. Uss ere soziolinguistische Perspektiv aber isch d Antwort
irrelevant, wyl d Sprecher vo denne Sprooche sich ganz klar nit als Sprecher vum
Italienische identifiziere, un e eiges Sproochbewusstsy hen.

Ursprüngli sin romanischi Mundarte im ganze hütige Kanton Graubünde (usser denne
Gegende, wo sich italienischi Dialäkt bildet hen) un wyt über d Kantonsgränze
usse verbreitet gsi. Scho im 8. Joorhundert het aber d Germanisierig vum
romanische Sproochbiet aagfange. Im 16. Joorhundert het sich deno e Sproochgränz
bildet, wo bis zum Aafang vum 19. Joorhundert stabil blibe isch.

De Jean-Jaques Furer bezeichnet die Gegende, wo um die Zit romanischsproochig
gsi sin, als „traditionells rätoromanischs Sproochbiet“ (TR). Dezue ghöre bi
synrer Definition alli Ortschafte, wo bi eine vo de vier erschte Volchszäälige
zwüsche 1860 un 1888, e romanischi Mehrheit gha hen. Usserdäm zäält er Fürstenau
dezue. Des sin dertemool 121 Gmeie gsi (die entspreche wäge Fusione 116 hütige
Gmeie). In de Gmeie Samnaun, Sils im Domleschg, Masein, un Urmein wo im 17.
Joorhundert no zum TR ghört hen, het d Germanisierig scho friener yygsetzt, un
1860 het es dört numme no e chlyni romanischi Minderheit gee. Die
sproochhistorischi Definition vum Furer findet sich in viile Publikatione, vum
Bundesamt für Statistik wird s romanischi Sproochbiet aber zum Byspil allei dur
d Mehrheitsverhältniss definiert. Die Entscheidig, was s Sproochbiet vum
Romanische isch, het debi durchuss au e politischi Dimension.

Im Joor 2000 hen no 66 Ortschafte e romanischi Mehrheit gha, un in 32 wytre isch
s Romanisch no für mindeschtens 20 % d Haupt- oder Umgangssprooch gsi. Insgsamt
isch s Romanisch nooch de Volchszäälig vo 2000 im TR für 24'016 Persone d
Sprooch gsi, wo si am beschte hen chönne; des sin 32,8 %. Im Verglyych hen im
Joor 1880 35'742 Lüt ihri Muettersprooch als Romanisch aagee, des sin 85,9 % vo
de Bevölcherig vum TR gsi. De Aadeil vo Romanischsprecher isch aber regional arg
verschide. So isch es im Inn un in de Surselva no für 73,7 % bzw 70,1 % d
Umgangssprooch, im Hinterrhy aber numme für 24,2 %. Innerhalb vo denne Bezirk
gits deno wiider groossi Unterschid.

Hüt sin praktisch alli Romanischsproochige zweisproochig; eisproochigi Romane,
wo es um 1900 no viili gee het, git es hüt fascht nümm, usser unter Chinder im
Vorschuelalter. D Ricarda Liver schrybt dezue:

Die sproochlichi Situation isch hüt e komplizierti, meefachi Diglossi, wyl es im
Romanische sälber scho e funktionali Verdeilig git zwüschem gsprochene
Ortsdialäkt, em gschribene Schriftidiom un inzwüsche zuesätzlich em Rumantsch
Grischun, un s Dütsch au in zwoo Varietäte, em Schwyzerdütsch un em Hochdütsch,
bherscht wird. Im Münstertal chunt no s Tiroler Bairisch als Zweitsprooch dezue.
Näbem Dütsch schwätze viili Romane deno wytri Fremdsprooche, wie Änglisch,
Italienisch oder Französisch, wo in de Schuel glehrt werde.

Usserhalb vum traditionelle romanische Sproochbiet, isch d Sprooch au in de
sognannte „romanische Diaspora“ im Rescht vo Graubünde un de Schwyz, verbreitet.
Die Gruppe, wo usserhalb vo Graubünde läbt, macht öbe en Drittel vo de Lüt uss,
wo s Romanisch als Umgangssprooch bruuche un öbe 20 % vo denne, wo Romanisch als
Hauptsprooch (= die wo si am beschte chönne) hen.

S Romanisch wird in fümf Dialäkt (viilmool au als „Idiom“ bezeichnet) yydeilt:
Surselvisch (rm. sursilvan?/i), Sutselvisch (rm. sutsilvan), Surmeirisch (rm.
surmiran), Oberengadinisch (rm. putèr) un Unterengadinisch (rm. vallader). Die
Idiom hen alli eigni Schriftsprooche entwigglet. Zuesätzlich isch 1982 di
gmeinsami Standardsprooch Rumantsch Grischun („Bündner Romanisch“) gschaffe
worde. E Verständigung zwüsche de Sprecher vo de Idiom isch nit immer sofort
mögli, bi de Idiom wie em Engadinische un Surselvische, wo wyt ussenanderlönn,
uff Anhieb meischt gar nit. Wäge däm schwätze viili Romane deno lieber
Schwyzerdütsch, mitenand, au wenn es prinzipiell lycht fällt, sich an e andres
Idiom z gwööne. Die Sprecher vo de verschidene Idiom identifiziere sich in de
Regel zerscht mit em Heimetort un de Dorfmundart, deno mit de Region un em
Idiom, un deno als Bündner oder Schwyzer. Usserhalb vo intellektuele Chreis isch
e gmeinsami romanischi Identität praktisch nit vorhande, was sich aber inzwüsche
bi de jüngre Generatione ändre duet.

Die Idiom bilde e Kontinuum, gönn also inenand über ohni scharfi Trennlinie. Am
vitalschte vo de fümf Idiom sin s Surselvisch un s Vallader, wääred s Putèr un s
Sutselvisch bsunders starch vum Ruggang vum Romanische betroffe sin. Im Biet vum
Vallader hen bi de Volchszäälig vo 2000 6'448 Lüt s Romanisch als Umgangssprooch
aagee (79,2 % vo de Bevölcherig vo dere Gegend), im Surselvische sin es 17'897
Lüt gsi (54,8 %), Putèr hen 5'497 Lüt gschwätzt (30 %) un im Biet vum
Sutselvische hen 1'111 Lüt (15,4 %) s Romanisch aagee. Dur des isch s
Dialektkontinuum inzwüsche dur s Dütschi zerrisse.

Gliidert werde die Idiom mangmool in s Surselvisch ganz im Weschte, un s
Engadinisch (rm. ladin) mit em Putèr un Vallader ganz im Oschte. Derzwüsche
bildet s Mittelbündnerisch (rm. Grischun central) mit em Sutselvische un em
Surmeirische e Übergangsbiet. Des isch d Yydeilig wo zum Byspil vum Dicziunari
rumantsch grischun vorgno wird. Je nooch däm het bsunders s Surmeirisch aber
mool mee Gmeinsamkeite mit em Surselvische, un mool mit em Engadinische.

Eine vo de Hauptunterschid isch, dass es im Engadinische di grundete Vordervokal
/y/ un /ø/ (in de Schrift ü un ö) git. In de andre Idiom sin die Vokal zue /i/
un /e/ entrundet worde: Engadinisch mür, surs. mir ‚Muur‘ un eng. ögl, sur. egl
‚Aug‘. Usserdäm chunt d Palatalisierig vo lat. /k/ un /g/ im Putèr un Vallader
am hüüfigschte vor. In de sunschtige Idiom chunt d Palatalisierig entweder numme
in betonte Silbe, oder gar nit vor. So zum Byspil Engadinisch chasa, surs. casa
‚Huus‘. Näbe dänne Merchmool unterscheide sich d Idiom dur wytri luutlichi,
morphologischi, un syntaktischi Unterschid.

S Romanische wird mit em latiinische Alphabet gschribe, un s Schriftbild isch in
de Regel sehr nooch aa de Ussprooch. D Orthographi isch debi e Mischig uss de
romanische un dütsche Schrybtradition, wo mer z. B. am Bruuch vo c statt k aber
defür au tsch erkennt. D Buechstabe k, y, w un x chömme numme in Lehnwörter vor.
D Schrybig unterscheidet sich je nooch Idiom lycht. So wird de Luut /c/ im
Surselvische mit tg gschribe, im Engadinische dergäge mit ch un im Rumantsch
Grischun chunt e Kompromisslösig vor.

Bi de Konsonante werde b, d, f, j, l, m, n, ng, p, q, t, tsch un z wie im
Dütsche ussgsproche (für di reschtliche Buechstabe, lueg in de Tabelle unte). D
Vokal werde in de Regel au wie im Dütsche ussgsproche: a = [a] ( clav (info)
‚Schlüssel‘), i = [i] ( ti (info) ‚du‘), ü = [y], ö = [ø], u = [u] ( tut (info)
‚alles‘), o je nooch Dialäkt = [o] oder [ɔ] ( comba (info) ‚Bai‘), e je nooch
Dialäkt un Wort [e] ( tegia (info) ‚Hütte‘) oder [ɛ] ( lev (info) ‚lyycht‘), é =
[e] ( pér (info) ‚Birn‘) un è = [ɛ] ( pèr (info) ‚Paar‘). D Betonig isch meischt
uff de vorletschte Silbe oder uff de letschte. In unbetonti Silbe werde d Vokal
meischt zumene Schwa.

D Diphthong werde in de Regel so ussgsproche, wie si gschribe werde, regional
git's aber starchi Abweichige. Im Surselvische het's zum Byspil d Diphthong ai (
grusaida (info) ‚Alperöösli‘), au ( paun (info) ‚Brot‘), ei ( treis (info)
‚drüü‘), eu ( glieud (info) ‚Lüt‘), ia ( siat (info) ‚sibe‘), ie ( caschiel
(info) ‚Chääs‘), iu ( vendiu (info) ‚verchauft‘), ua ( qual (info) ‚weller‘), ue
( quel (info) ‚de‘) un uo ( buob (info) ‚Bueb‘), un d Triphthong iau ( cumiau
(info) ‚Abschid‘), ieu ( jeu (info) ‚Ich‘), uei ( quei (info) ‚des‘) un uau (
uaul (info) ‚Wald‘).

De Luut /ŋ/ chunt numme im Surmeirische am Wortänd in Wörter wie paung ‚Brot‘
vor. D Ussprooch vum /r/ isch je nooch Dialäkt en Zungespitze-r oder en
Zäpfli-r. Luut, wo typisch für s Romanisch sin, sin d Affrikat [c] un [ɟ] (inere
enge Transkription [tɕ] un [dʑ]), wo für Dütschsproochigi viilmool mit [tʃ]
verweggslet werde. Es sin aber verschideni Luut, wie mer bi Wörter wie cametg
‚Blitz‘ vs. cametsch ‚schwiel‘ gseet. Di stimmlosi Plosiv /p t c k/ sin nit
behuucht un /b d ɟ g/ sin vollständig stimmhaft. Im Romanische git es e
Ussluutverhärtig, so dass di stimmhafte Plosiv un Frikativ am Änd vumene Wort
stimmlos wärde: grev ‚schwer‘ > [grɛf], bab ‚Vater‘ > [bap].

D Vokal /y/ un /ø/ (in de Schrift <ü> un <ö>) chömme numme im Engadinische vor.
In de übrige Dialäkt sin die Vokal zue /i/ un /e/ entrundet worde, un chömme
höggschtens in dütschi Lehnwörter vor. De Vokal /ʊ/ (z. B. cudisch ‚Buech‘) isch
im Surselvische änder marginal, un wird vo mangi Sproochwüsseschaftler nit als e
eiges Phonem aagluegt. D Betonig isch meischt uff de letschte, sunscht au uff de
vorletschte Silbe. In nit-betonti Silbe wärde d Vokal /a/, /ɛ/ un /e/ zumene
Schwa abgschwächt (z. B. in casa ‚Huus)‘, wo als [ə] oder [ɐ] ussgsproche wird.

Im Surselvische git's usserdäm d Diphthong [aɪ], [au], [ɛɪ], [ɛu], [iə], [ɪu],
[uɪ], [uɔ], [ɪa], [ɪu], [uɛ], [ua] un d Triphthong [ɪau], [ɪɛu], [uau] un [uɛi].
Die Diphthong unterscheide sich aber je nooch Dialäkt sehr starch. Bsunders
usstande dien die „verhärtete Diphthong“ im Surmeirische, wo de zweit Vokal
imene fallende Diphthong als [k] ussgsproche wird: strousch ‚chuum‘ > [ʃtrokʃ].

Substantiv werde im Romanische nit flektiert; di grammatischi Kategorie wird dur
d Wortstellig ussdruggt. Wie au sunscht die romanische Sprooche, het s
Bündnerromanisch zwei grammatischi Gschlechter (Genera), männlich un wyyblich.
Es git bstimmti (m. il bzw. igl vor Vokal; w. la) un nit-bestimmti Artikel (m.
in; w. ina). De Plural wird im Regelfall mit eme -s Suffix bildet. Bi männlichi
Substantiv git es defür aber mehreri Ussnaame, wo sich de Stammvokal verändre
duet:

D Adjektiv werde nooch Gschlächt un Zaal flektiert, wobi di wyybliche Forme
immer regelmässig sin, derwyyl sich bi de männliche zum Deil de Vokal verändre
duet: bien (sg.) – buns (pl.) ‚guet‘. Im Surselvische wird usserdäm zwüsche ere
attributive un prädikative Form vum Adjektiv unterschide, des aber numme im
Singular:

Im direkte Objekt unterscheidet sich di 1. un 2. Person Singular: mei un tei
bzw. mi un ti nooch de Präposition a: dai a mi tiu codisch ‚gib mer dyn Buech‘

D Reflexivi Pronome werde mit se- bildet, wo ursprüngli numme di dritti Person
gsi isch:

aber wyyblich: sia casa ‚syn/ihr Huus‘ – quella casa ei sia ‚des Huus isch
syns/ihrs‘

Bi de Demonstrativa unterscheidet mer im Surselvische drei Forme: quel, tschel
un lez: A quel fidel jeu, a tschel buc ‚däm vertrau i, sällem nit‘ un Ed il bab,
tgei vegn lez a dir? ‚un de Vater, was wird de säge?‘.

S Verbalsystem vum Surselvische gliidret sich in synthetischi Forme (em Präsens
un Imperfekt) un Verbalperiphrase (Perfekt, Plusquamperfekt, Futur, Passiv) mit
de Modi Indikativ, Konjunktiv, Konditional un Imperativ. Di wichtigschte Forme
sin:

Im Engadinische findet sich usserdäm e Form, wo e direkts Objekt mit de
Präposition a yygleitet wird: hest vis a Peider? ‚hesch de Peter gsee?‘. Die
Form isch sunscht au ussem Spanische bekannt.

E systematischi Beschrybig vum Romanische Wortschatz git es bis jetz nonit. Die
Arbete wo's git, bschäftige sich in de Regel mit ere historische Beschrybig, mit
vor-römischi Wörter, mit Archaisme oder mit Lehnwörter ussem Dütsche. Gsammlet
wird de Wortschatz im Dicziunari Rumantsch Grischun, wo de Wortschatz vo allene
Mundarte un ältri Sproochstufe dokumentiert. Des Wörterbuech wird syt 1938 vo de
Società Retorumantscha ussegee. Zurzit isch de 14. Band in Bearbeitig.

D Sprooch vo de Völcher, wo vor de Romanisierig z Graubünde gschwätzt worde sin,
het sich usser in Fluer- un Ortsname, au in e paar wenigi Wörter erhalte, wo in
de Regel mit de alpine Tier- un Pflanzewält, Geländemerchmool un Alpwirtschaft
zämmehänge. Dezue ghöre zum Byspil camutsch ‚Gemse‘, tschéss ‚Adler‘, urlaun
‚Schneehuen‘, grusaida ‚Alperöösli‘, panaglia ‚Stosschüübel‘, tegia ‚Hütte‘,
grep ‚Fels‘, grava ‚Gröllhalde‘, signun ‚Senn‘ oder tschigrun ‚Ziger‘.

Mit Archaisme sin Wörter ussem Latiinische gmeint, wo in de andre romanische
Sprooche nümm bruucht werde. Dezue ghört zum Byspil d Wörter baselgia ‚Chilch‘,
urar ‚bäte‘ oder scheiver ‚Fasnet‘, wo in keinere andre romanische Sprooch mee
erhalte sin. Im Surselvische isch s latiinische Verb INCIPARE als entscheiver
‚aafange‘ erhalte, wo mer sunscht numme no im Rumänische începe findet. Di andre
romanische Sprooche un au s Engadinisch hen e Verb, wo uff *CUMINITIARE
zruggoot: Engadinisch cumanzar, ital. cominciare, frz. commencer. E wytres
Byspil isch memia ‚z'viil‘ vo latiinisch *NIMIA, wo sunscht numme ussem
Altprovenzalische bekannt isch.

E wytres Merchmool, wo de Wortschatz vum Bündnerromanische vo de übrige
romanische Sprooche abhebt, isch de starchi Yyfluss vum Dütsche. Lueg dezue uff
de Abschnitt Sproochkontakt.

Im Wortschatz finde sich Wörter wo scho ganz frie uss em Dütsche entlehnt worde
sin. E Byspil defür isch s Wort glieud ‚Lüt‘, wo vo ahd. Liut chunt. E wytres
Byspil isch s Verb ‚schaffe‘, surselvisch scaffir, engadinisch s-chaffir, wo vo
germ. skafjan chunt. Im Surselvische finde sich als wytri Byspil malegiar
‚moole‘, schenghegiar ‚schenke‘ oder schazegiar ‚schätze‘. Bsunders im Sursilvan
sin Wörter wie schon, aber oder halt Deil vum Alldagswortschatz. Für viili
Germanisme finde sich au Ableitige devo. So gits näbem Wort buob ‚Bueb‘ un pur
‚Buur‘ au buoba ‚Maidli‘ un pura ‚Büürin‘, oder Verchlynerigsforme wie buobet,
puret oder puranchel. Ussem Adjektiv flissi ‚fliisig‘ isch flissiadad ‚Fliis‘
bildet worde. S Wort für „Buur“ isch im Vallader in de bairische Form paur
überno worde, im übrige Romanische aber in de alemannische Form als pur.

Usser im Wortschatz loot sich de dütsch Yfluss au in grammatischi Konstruktione
noochwyse, wo mangmool em Dütsche Muschter folge. So isch s Bündnerromanisch di
einzig romanischi Sprooch, wo d indirekti Rede mit Konjunktiv bildet. E Byspil
defür isch de Satz El di ch'el seigi malsauns ‚Er sait, dass er chrank syg‘ uff
Surselvisch. D Ricarda Liver vermuetet dass des en Yfluss uss em Dütsche isch.
Bsunders im Surselvische werde neui Verbe viilmool eifach ussem Dütsche
übersetzt (Lehnübersetzig). E Byspil defür isch s Verb mirar suenter, wo e
direkti Übersetzige vum Dütsche „noochluege“ isch oder far cun für „mitmache“.

De Yyfluss vum Romanische uff s Dütsche isch weniger erforscht. Näbe Ortsname im
ganze ehemoolige Rätoromanische Biet sin numme wenigi Wörter in s allgemeini
Alemannisch un Dütsch yygflosse. Dezue ghöre zum Byspil „Gletscher“ oder
„Murmeli“ (vo rm. murmunt) oder kulinarischi Bsunderheite wie Maluns oder
Capuns. De Grund, dass romanischi Lehnwörter im Dütsche sältener sin wie
umgcheert, lait wohl in de Grössi vum dütsche Sproochruum, wo so Wörter änder
wiider zruggdrängt het. Im Bündnerdütsch isch de Yyfluss stercher: im luutliche
wird mangmool vermuetet dass d Ussprooch vo Khind un bahe, statt Chind un bache,
uff s Romanisch zruggoot. Des isch aber umstritte, es isch au en Yyfluss vum
Seealemannisch mögli. Im Morphosyntaktische wird de Bruuch vo kho als Hilfsverb
in Sätz wie „leg di warm a, sunscht khunscht krank“, mangmool uff s Romanisch
zruggfiert. S glych gilt für s Fääle vunere Unterscheidig zwüsche Akkusativ un
Dativ in bstimmti Bündner Mundarte, oder d Satzstellig in Sätz wie „i tet froge
jemand wu waiss“. Usserdäm hen Wörter, wo im Dütsche sunscht e neutrals
Gschlächt hen, mangmool e männlichs Gschlächt: „der Brot“ oder „der Gäld“. Im
Wortschatz finde sich usserdäm Wörter wie „Schaffa“ (vo rm. scaffa
‚Chuchichänschterli‘), „Spus/Spüslig“ un „Spusa“ ‚Bräutigam un Bruut‘ oder
„Banitsch“ ‚Chare für de Mischt‘ un „Ponz“ ‚Gfäss uss Holz‘. In Gegende, wo s
Romanisch no gschwätzt wird oder ersch vor churzem verschwunde isch, finde sich
natürli mee Wörter.

Wyl bsunders syt em spööte 19. Joorhundert all mee neui Gegeständ un so au neui
Wörter uffcho sin, hen Sproochschützer welle neui romanischi Wörter bilde, demit
nit luuter dütschi Wörter überno werde. D Verbreitig vo so Neologisme in d
Alldaagssprooch isch aber nit immer erfolgrych. Derwyyl Wörter wie la viafer für
d Yysebaan bzw il tren statt friener il zug, il runal für de Skilift oder il
ballapei für de Fuessball sich yybürgeret hen, hen sich für viili andri Sache di
dütsche Wörter duregsetzt: la schlagbohrmaschina, il schalter, il hebel oder au
far il fahren für d „di praktischi Fahrpriefig mache“.

Die Germanisme werde vo viile Sproochschützer un Purischte viilmool als Bedrohig
vum Romanische wahrgno. Die Meinig het bis in d Zit noochem zweite Wältchrieg
vorgherscht; Sproochkontakt un Fremdwörter sin fascht numme negativ bewertet
worde, un als „Verschmutzig“ un „Korruption“ vum „reine“ Romanisch aagluegt
worde bzw als e „Chrankheit“ wo s Romanisch „infiziere“ dät. Andri dergege wyse
druff hi, dass so Phänomen völlig normal syge un e Sprooch wo kei „fremdi“
Element enthält e Illusion wär, un au als Berycherig vo de Sprooch aagluegt
werde chönnte. Zue Verträter vo derre Position ghöre zum Byspil de Bernard
Cathomas un de Iso Camartin. Bsunders für Autore uss de Surselva ghöre
Germanisme zum moderne Romanisch dezue. Im Buech Sez Ner vum Arno Camenisch, wo
vumene Sommer uff de Alp handlet, findet sich zum Byspil de Satz:

In däm Satz sin d Germanisme brüchic un zuamuatic normali Wörter in de
Alltagssprooch vo de Älpler.

S Bündnerromanisch goot uff s Latiin zrugg wo wääred de Römerzit vo Soldate,
Händler un Beamte in s Land brocht worde isch. Devor isch dört vorallem Keltisch
un Rätisch gsproche worde. S Rätisch isch aber schynts numme im Unterengadin
verbreitet gsi. Spure vo denne Sprooche finde sich vorallem in de Topographi
(Fluer- un Ortsname) un in ganz chlynem Raame au im Wortschatz (für Byspil, lueg
uff de Abschnitt Wortschaftz). Wyl mer über s Keltisch numme ganz wenig, un über
s Rätisch fascht gar nyt weiss, werde die Spure meischt eifach als „vorrömisch“
bezeichnet, un keinere gnaue Sprooch zuegordnet. En Grossdeil vo de Ortsnäme wie
zum Byspil Tschlin, Scuol, Savognin, Glion, Breil/Brigels, Brienz/Brinzauls,
Purtenza oder Trun stamme uss ere vorrömische Sprooch.

Erobret worde isch s hütigi Graubünde vo de Römer im Joor 15 v. Chr. Es isch nit
klar, wie schnäll s hütigi Graubünde deno romanisiert worde isch. Wääred mangi
Forscher meine, d Gegend syg schnäll romanisiert worde, meine andri, d
Romanisierig syg ersch im 4./5. Joorhundet abgschlosse gsi, wo romanisierti
Kelte ussem Norde vor de Germaneyfäll gflohe sin. Uff jede Fall isch im 5.–6.
Joorhundert, wo Rätie zum Rych vo de Oschtgote ghört het, di ganz Gegend
romanisiert gsi. Öbe im Joor 537 hen d Oschtgote d Provinz Raetia Prima aa d
Franke abträtte. Für zweihundert Joor isch s sognannti Churrätie deno vo
yyheimische Romane verwaltet worde. Wo aber de letscht Viktorid, de Bischof
Tello, um 765 gstorbe isch, het de Charl de Gross en germanische Groof als
Verwalter yygsetzt. Usserdäm isch 843 s Bischtum Chur vum Erzbischtum Mailand aa
s Erzbischtum Mainz übergange. Des het dezue gfiert dass sich Rätie kulturell
mee am Norde orientiert het, un vorallem dass d Oberschicht jetz vo
Dütschsproochige gstellt worde isch.

Dertemool het sich de romanisch Sproochruum no viil wyter in de Norde, in di
hütige Kantön Glarus un St. Galle, ussdännt. Im Nordweschte isch s Romanisch bis
zum Walesee gange, im Nordoschte bis uff Rüthi im St. Galler Rhytal, un im
Oschte sin Deil vo Vorarlberg romanischsproochig gsi (Arlbergromanisch).
Noochwyse cha mer des vorallem durch romanischi Orts- un Fluername, wo au nooch
de Germanisierig erhalte blibe sin. Unterrätie isch e zitlang zweisproochig gsi,
un im 12. Joorhundert ganz dütschsproochig worde. Ab em 15. Joorhundert isch s
St. Galler Rhytal un d Gegend um de Walesee ganz dütschsproochig. Ussglööst
worde isch des durch de sproochlichi Yfluss vo de dütschsproochige Oberschicht
un vo de Zuewandrer ussem Norde. De Sproochweggsel isch debi en langsame,
graduelle Prozess gsi; s Dütsch het sich vo eim regionale Zentrum zum näggschte
ussbreitet, un weniger zentrali Gegende übersprunge. D Ortschafte um die Zentre
ume sin lenger romanisch blibe, un in denne Kontaktzone het no lang e
Zweisproochigkeit gherscht. Usserdäm het sich s Dütsch je nooch
Bevölcherigsschicht verschide schnäll duregsetzt.

Ab öbe 1270 het usserdäm d Walserkolonisation aagfange. D Walser hen in Gegende
wo nit oder numme dünn bewohnt gsi sin, ihri Siidlige gründet, un so sin mehreri
dütschsproochigi Insle im romanische Chernland entstande. Eso sin zum Byspil ab
em 14. Joorhundert Davos, s Schanfigg un s Prättigau dütschsproochig worde. Vo
de ursprüngliche Siidlige het sich s Walserdütsch deno mangmool in romanischi
Biet ussbreitet, zum Byspil im Schams oder z Valendas. In einzelni Fäll sin
Walsersiidlige romanisiert worde, so zum Byspil im Oberhalbstein oder Medel un
Tujetsch im Oberland.

Bsunders langfrischtigi Folge het d Germanisierig vo Chur gha. Z Chur isch zwar
d Umgangssprooch no bis in s 15. Joorhundert Romanisch gsi, aber es isch scho
lang devor kei romanischs Kulturzentrum mee gsi. Wo d Stadt deno 1465 fascht
ganz abebrännt isch, sin viili dütschsproochigi Handwercher noochem Wiideruffbau
dört blybe, was d Mehrheitsverhältniss zugunschte vum Dütsche verändret het. In
ere Chronik vo 1571/1572 schrybt de Durich Chiampell, dass mer vor hundert Joor
z Chur no Romanisch gschwätzt het, wo aber syt däm rasch vum Dütsche verdrängt
worde wär. De Verluscht vo Chur für s Romanetum isch luut de Sylvia Osswald grad
zunere Zit cho, wo „durch die Verbreitung der Buchdruckkunst das damalige Churer
Stadt-Romanisch zur verbindlichen Schriftsprache hätte avancieren können“. Un so
hen sich statt däm im 16. Joorhundert verschidni regionali Schriftzentre bildet,
wo kei Eiheit bildet hen. De Jachen Curdin Arquint meint dergege: „Man spielt
bei diesem Gedankengang mit der wohl dem Geist der Romantik und des
Nationalismus zuzordnenden Vermutung, der romanische Dialekt der Hauptstadt
hätte den anderen gegenüber die Überhand gewonnen. Die Idee ist verführerisch,
doch bleibt die Frage, ob die stolzen Regionen nicht trotzdem ihre eigene
Schreibsprache hervorgebracht und gepflegt hätten. Der Polyzentrismus ist von
Anfang an unverkennbar und wirksam“.

Im 16. Joorhundert het sich deno e Sproochgränz bildet, wo bis zum Aafang vum
19. Joorhundert stabil blibe isch. Däm Sproochbiet sait mer „traditionells
rätoromanischs Sproochbiet“. Vum 16. bis 19. Joorhundert sin numme einzelni Biet
germanisiert worde. Dezue ghöre Sils im Domleschg, Masein, Urmein un Samnaun. Im
Fall vo Samnaun isch d Germanisierig vo Tirol uss gange, so dass Samnaun hüt de
einzig Ort in de Schwyz isch, wo e bairischi Mundart gschwätzt wird. De
Vinschgau z Südtirol isch im 17. Joorhundert vollständig zum Dütsche übergange,
wo s Romanisch vo de Gegereformation als „protestantischi Sprooch“ bekämpft
worde isch.

Bis in s 13. Joorhundert isch d Schriftsprooch z Graubünde numme Latiinisch gsi,
spööter au Dütsch. Schriftlichi Spure vum Romanische sin numme fragmentarisch
erhalte. So chunt in de sognannte „Würzburger Federprobe“, wo im 10. oder 11.
Joorhundert warschynts z St. Galle enstande isch, en vulgärlatiinische Satz vor,
wo möglicherwys e friei Form vum Romanische isch. De Satz luutet: Diderros ne
habe diege muscha. Als Übersetzige sin „Diderros het kei zää Mugge“ oder
„Didderos het devo zää Mugge“ vorgschlo worde. Warschynts isch demit gmeint dass
de Verfasser vo synrer Tätigkeit als Schryber kei grosse Gwinn het. E wytres
Züügniss isch e Übersetzig vo ere Predigt ussem 11. Joorhundert in eme Eisidler
Codex, wo 14 Zyle lang isch. Schliessli isch ussem Joor 1389 e Züügeussag über d
Weiderächt vum Chloschter Müstair erhalte. In däm latiinische Teggscht isch d
Züügeussag uff Engadinerisch uffgschribe: Introekk in sum la vall de
Favergatscha et introekk eintt la vall da Vafergatscha; la e vcinn faitt una
puntt chun dis punt alta e chun dis eintt feder Vinayr. Übersetzig: „bis
zoberscht in d Vall Favergatscha un bis ine in d Val Favergatscha. Dört wird e
Brugg baut wo mer punt alta sait, un dört wo mer eintt feder Vinayr dezue sait“.

E rycheri romanischi Schrifttradition fängt deno im 16. Joorhundert im Engadin
aa. S erschti Werch isch s Epos Chianzun dalla guerra dagl Chiaste da Müs, wo
1527 enstande isch. De Verfasser isch de Gian Travers vo Zuoz im Oberengadin. In
däm Epos beschrybt de Travers de sognannte 1. Müsserchrieg zwüsche de Bündner un
eme Gfolgsmaa vum Herzog vo Mailand, de Misserfolg vo ere Bündner Gsandschaft
zum Herzog vo Mailand, wonner sälber dezueghört het, un ihri Gfangeschaft dur de
Herrn vo Musso bis zue ihrer Freilassig nooch eme halbe Joor. Es isch warschynts
enstande, wyl de Gsandschaft in Spotlieder vorgworfe worde isch, si wäre aa
ihrer Gfangeschaft wäge Unvorsichtigkeit sälber schuld gsi.

Näbem Chianzun da Müs sin vum Travers au mehreri romanischi Übersetzige vo Drame
mit biblischem Inhalt überliefret. Ussem 16. Joorhundert sin ussem Engadin
mehreri romanischi Theaterstügg bekannt, wo meischt en religiöse Inhalt hen. Es
sin aber au Theaterstugg mit weltlichem Inhalt bekannt, wo zum Byspil d
Histoargia dauart la mur dalg chiaualyr Valentin et Eaglantina. Vo eme Deil devo
isch de Teggscht erhalte, vo andri numme de Titel.

Wytri engadinischi Schrifte ussem 16. Joorhundert stamme vum Jurischt Giachem
Bifrun vo Samedan im Oberengadin. Im Joor 1560 het er syni Bibelübersetzig L'g
Nuof Sainc Testamaint da nos Signer Jesu Christ drugge lo. Scho 1552 het er en
Katechismus un so öbis wie e Fibel verfasst gha. Um öbe di glychi Zit het de
Durich Chiampel e Buech mit romanische Chilchelieder verfasst, de Cudesch da
Psalms, wo 1562 erschiene isch.

Die Werch sin sproochlig sehr ussgfeilt un zeige en umfangryche romanische
Wortschatz vo de Verfasser. Näbe de humanistische Bildig im Latiinische,
Italienische un Dütsche, meint d Ricarda Liver, dass au e romanischi
vorliterarischi Sproochtradition zue däm bytrage het. Andersch syg es nit z
erkläre, dass d Schriftsprooch im Engadin so schnäll het chönne enstoo. So isch
bekannt dass zum Byspil d Gerichtsverhandlige in de Volchssprooche gfiert worde
sin, d Protokoll aber uff Latiinisch ghalte worde sin. Es het also warschynts e
mündlichi Tradition vo romanische Rächts- un Chilcheterminus gee, wo aber
schriftlich nit erhalte isch. Im Vorwort vo ihrene Wercher thematisiere d Autore
viilmool d Neuheit vo ere romanische Schriftlichkeit. Si setze sich mit em
Vorurteil usenand, dass mer di romanischi Sprooch gar nit chönnt schrybe, wyl si
defür nit gschaffe syg.

Im Rhytal fängt d Schrifttradition vum Surselvische un Sutselvische im 17.
Joorhundert aa. D Schriftlichkeit het wie im Engadin meischt en religiöse
Hintergrund, wo vo de geischtige Ussenandersetzige zwüsche de Reformation un de
Gägereformation prägt isch. So isch au di surselvisch Schriftsprooch vo Aafang
aa in e protestantischi mit em Schriftzentrum Ilanz, un e katholischi Varietät
mit em Chloschter Disentis als Zentrum, gspalte gsi. S erschti druggti Werch
isch de Curt mussameint dels principals punctgs della Christianevla Religiun, e
Katechismus wo im Joor 1601 erschiene isch. De Verfasser isch de Reformiert
Daniel Bonifaci, wo im Sutselvische Dialäkt gschribe het. Scho in de zweite
Ufflag vo 1615 het er sich aber em Surselvische aagnööcheret. 1611 isch z Basel
Ilg Vêr Sulaz da pievel giuvan uff Surselvisch erschiene. Es isch e Sammlig vo
religiöse Unterweisige. Verfasser isch en Engadiner, de Reformiert Steffan
Gabriel. En katholische Katechismus, de Curt Mussament isch bal druf, im Joor
1615 erschiene. Verfasser isch de Italiener Gion Antoni Calvenzano gsi. Di
erschti Übersetzig vum neue Teschtament uff Surselvisch isch deno im Joor 1648
erschiene, in ere Version vum Sohn vum Steffan Gabriel, em Luci Gabriel. Di
erschti kompleti Bibelübersetzig uff Surselvisch, d Bibla da Cuera, isch deno
1717–1719 erschiine.

Für di näggscht Joorhundert het es z Graubünde also vier romanischi
Schriftsprooche gee: e katholischi Varietät vum Surselvische mit Disentis als
Schriftzentrum, s protestantisch Surselvisch vo Ilanz, Putèr im Oberengadin un
Vallader im Unterengadin. Die beide Surselvische Varietäte sin bis in s 19.
Joorhundert au als Churwelsch bezeichnet worde, die engadinische als Ladin un
beidi sin zum Deil als verschidene Sprooche aagluegt worde. Z Mittelbünde isch
zum Deil au Surselvisch gschribe worde, in de Regel aber numme Dütsch. Im
Surmeir het sich am Aafang vum 18. Joorhundert mit em Katechismus vo 1703 e
Schriftsprooch aafange bilde. Die Schrybwyys isch aber vum Surselvische
beyflusst gsi. Ersch 1896/97 sin vum Gion Candreia orthographischi Norme
gschaffe worde, wo bis 1938 d Grundlag vo de Schuelbiecher gsi sin. 1939 isch
die Schrybig deno vum Mena Grisch un em Giachen Battaglia no emool reformiert
worde. 1970 isch schliessli en Wörterbuech uff Surmeirisch erschiene

E sutselvischi Schriftsprooch het sich dergege ersch wiider im 20. Joorhundert
aafange entwiggle. 1916 het mer aagfange de Dialäkt vum Schamsertal z
verschrifte, un 1944 isch vum Italiener Giuseppe Gangale e gmeinsami
Schriftsprooch für s Sutselvisch gschaffe worde, wo alli sutselvischi Dialäkt
beruggsichtigt het. Derwyyl sin die beide Varietäte vum Surselvische nooch un
nooch bis 1927 vereinigt worde.

Graubünde het im Joor 1803 e Bevölcherig vo öbe 73'000 Ywohner gha. Vo denne hen
öbe 36'600 Romanisch gschwätz, wo usserdäm gschlosse in de romanische Täler
gläbt hen, un wo viilmool au numme Romanisch gschwätzt hen. Noochdäm d
Sproochgränz syt em 16. Joorhundert relativ stabil blibe isch, het am Aafang vum
19. Joorhundert d Germanisierig wiider aagfange. Gründ für de Ruggang vum
Romanische ab 1800 gits mehreri. Ei wichtige Faktor isch de Bytritt vo Graubünde
zur Eidgnosseschaft im Joor 1803 gsi. Dur de Bytritt zur Schwyz sin d Romane in
sterchere Kontakt mit em Rescht vo de Schwyz groote, wo s Dütsch notwändig defür
gsi isch. Usserdäm isch di hööcheri Verwaltig vo de drei Bünd immer
dütschsproochig gsi, im Gägesatz zur Lokalverwaltig, wo in de Regel in de
Lokalsprooch gsi isch. Wyl d Zentralverwaltig immer stercher worde isch, isch s
Dütschi all mee in de Alldag vo de Romane vordrunge. E wytre Faktor isch d
Usswandrig vo Romane ussem romanischsproochige Biet, un spööter d Zuewandrig vo
Dütschsproochige, gsi. Un schliessli hen wirtschaftlichi Verändrige dezue
gfiert, dass di romanischsproochige Buuredörfer, wo devor zum grööschte Deil
Sälbschtversorger gsi sin, all mee in sterchere Usstuusch mit de
dütschsproochige Noochberschaft groote sin. Glychzitig isch des dur di
verchehrstechnisch Erschliessig vum Kanton erlyychert worde.

D Bevölcherig het wäge däm sogar besseri Möglichkeite gforderet, Dütsch z lehre.
Bi de Yfierig vo de Schuelpflicht ab 1846 hen viili Gmeie, bsunders z
Mittelbünde, deno grad Dütsch als Unterrichtssprooch ygfiert. E Byspil isch
Ilanz, wo im Joor 1833 d Schuelsprooch Dütsch worde isch, glychwool dass
dertemool z Ilanz no vorallem Romanisch gschwätzt worde isch. Im Schamsertal het
öber wo in de Schuel Romanisch gschwätzt het, bis zur Joorhundertwendi sogar e
Busse übercho.

Es het sogar Stimme gee, wo e Ussterbe vum Romanische begriesst hen, bsunders
unter de Liberale. Die Lüt hen s Romanisch als Hinderniss für d ökonomischi un
geischtige Entwigglig vo de Romane aagluegt. So schrybt de Pfarrer Heinrich
Bansi uss Ardez im Joor 1797 dass „Am meisten steht der sittlichen und
ökonomischen Verbesserung dieser Gegenden die Sprache des Volkes, das Ladin
entgegen...Die deutsche Sprache lässt sich gewiss leicht ins Engadin einführen,
sobald man das Volk nur einmal von den daraus entspringenden grossen Vortheilen
überzeugt hätte.“. Es het aber au Lüt gee, wo en ökonomische Wärt im Romanische
gsänne hen, bsunders wyl d Romane es lychter hätte, andri romanischi Sprooche z
lehre. Im Joor 1807 het zum Byspil de Pfarrer Mattli Conrad uss Andeer d Vor- un
Noochdeil vum Romanische uffzäält. Als Hauptargumänt s Romanisch z pflege, meint
er:

Luut em Mathias Kundert isch die Antwort e Zeiche, was d Yystellig vo viilene
Dütschbündner zum Romanisch gsi isch. Im Joor 1868 schrybt de G.A Bühler, dass
de Wohlstand vo de romanische Täler druff zruggzfiere syg, dass s Romanisch de
Handel mit em Süde ermögliche dät. Luut de Renata Coray isch des aber eini vo de
wenige überlieferte Üsserig uss dere Zit, wo em Romanische au e wirtschaftlichi
Bedütig zuegstoot.

Im spööte 19. Joorhundert isch Graubünde usserdäm vercheerstechnisch besser
erschlosse worde, was zumene sterchere Kontakt mit de dütschsproochige Regione
gfiert het. Schliessli het s Uffcho vum Tourismus d Kenntniss vum Dütsche in
viili Gegende zunere wirtschaftliche Notwändigkeit gmacht. So isch de Ruggang
vum Romanische au dört am sterchschte, wo de Tourismus am friehschte ygsetzt
het. Glychzitig isch d Landwirtschaft, e Domäne wo s Romanische traditionell
verankert gsi isch, weniger wichtig worde. Die Faktore hen dezue gfiert, dass z
Romanischbünde d Mehrsproochigkeit e Deil vum Sproochalldag worde isch, was in
viile Gegende deno zum Verschwinde vum Romanisch gfiert het. Au d Sprecher vo
verschidni romanischi Idiom hen im 19. Joorhundert schynts viilmool Dütsch
mitenand gschwätzt. Als Uffruef gäge die Praxis isch s Motto „Tanter Romanschs
be Romansch!“ (unter Romane, numme Romanisch!) entstande, wo uff de Peider
Lansel zruggoot.

De Mathias Kundert meint, dass es zwar nie ke geziilts Konzept zur Germanisierig
vo Romanischbünde gee het, dass sich aber bsunders dütschsproochigi Chreis
„durchaus eine Germanisierung des ganzen Kantons wünschten. Sie hüteten sich
jedoch in der Regel, diesbezüglich drastische Massnahmen zu ergreifen.“.
Bsunders im Biet vum Sutselvische am Hinterrhy, hen au di meischte Romane sälber
de Pfleg vum Romanische kei Wärt bygmesse, un es als Hinderniss für de Erwerb
vum Dütsche gsee.

Ab de Mitti vum 19. Joorhundert het aber au e Ruggbesinnig uff d romanischi
Sprooch yygsetzt, wo mer mangmool „Rätoromanischi Renaissance“ dezue sait. Des
het sich zum eine in ere kulturelle Aktitivät bemerchbar gmacht, zum andre au
mit de Gründig vo Verein, wo sich de Schutz vum Romanische zum Ziil gmacht hen.
Im Joor 1863 isch en erschte Versuech für en gsamtbünderische Verein gmacht
worde, wo deno 1885 mit de Gründig vo de Società Retorumantscha erfolgrych gsi
isch. 1919 isch deno als Dachverein für mehreri regionali Organisatione d Lia
Rumantscha gründet worde. Au im Schuelwäse isch d Roll vum Romanische verbessret
worde. In de 1830er un 1840er sin di erschte Schuelbiecher uff Romanisch
erschiene. Am Aafang sin des no Übersetzige vo de dütsche Ussgabe gsi, am Änd
vum 19. Joorhundert sin aber erfolgrych Lehrbiecher gforderet worde, wo d
yheimischi Kultur beruggsichtige. Im Joor 1860 isch s Romanisch als Fach am
Lehrerseminar ygfiert worde. Usserdäm het d Bündner Verfassig vo 1880 s
Romanisch als glychberächtigti Sprooch annerkannt.

In Gegende wo s Romanisch en bsunders schwere Stand gha het, het d Lia
Rumantscha ab de 1940er de Versuech unterno s Romanisch mit Chindergärte z
rette. In de Scoletas sin d Chinder mehreri Stunde am Daag unterbrocht gsi un
hen sich sölle s Romanisch als Umgangssprooch aaeigne. Des Konzept het en gwüsse
Erfolg chönne erziile: vo de 10 Gmeie am Domleschg un Heinzeberg wo e Scoleta
yygrichtet worde isch, hen d Chinder in vier datsächli aagfange Romanisch
mitenand z schwätze; in vier wytere hen si wenigschtens e weng Romanisch glehrt.
Allerdings isch de Zweck vo de Scoletas zur Sproocherhaltig bi viilene Eltre uff
Glychgültigkeit gstosse. Zwar sin d Scoletas sehr beliebt gsi, aber schynts in
de Regel numme, wyl d Chinder dört für e paar Stund versorgt gsi sin, dass demit
s Romanisch chönnt erhalte werde isch de Eltre viilmool glychgültig gsi. Näbe de
Glychgültigkeit vo de Eltre, isch de grööscht Schwachpunkt gsi dass d Chinder
nooch de Scoleta praktisch kei Romanischunterricht gha hen. Zwar hen viili Gmeie
ab de 1930er wiider e paar Stunde Romanisch aa de Primarschuele yygfiert, niene
sin es aber mee wie drei Stund in de Wuch gsi, was nit glängt het zumme d
Romanischkenntniss vo de Schieler z pflege. Schlussändli isch d Erhaltig vum
Romanische dur d Scoletas gschyteret, un in de 1960er sin au di letschte
gschlosse worde. Numme z Präz het es no bis 1979 e Scoleta gee.

De Ruggang vum Romanische zeigt sich au in Zaale. Debi muess mer aber au
beruggsichtige, dass die Gegende vo Graubünde, wo s Romanisch traditionell
gschwätzt wird, insgsamt e langsamers Bevölcherigswaggstum gha hen, wie de
Rescht vum Kanton. De Ruggang in Prozänt isch also numme zum Deil mit de
Germanisierig vo de Romane z erkläre.

Regional isch de Ruggang arg verschide abgloffe, un bsunders z Mittelbünde un im
Oberengadin stercher gsi. 1880 het s ganzi romanischi Biet no geographisch
zämmeghange, ab dere Zit het sich aber die „mittelbünderischi Sproochbrugg“
aafange ufflööse. Vo Thusis uss, wo scho im 16./17. Joorhundert dütschsproochig
worde isch, isch bis zum Änd vum 19. Joorhundert de innere Heinzeberg un Cazis
germanisiert worde. Um d Joorhundertwendi sin au Rothebrunne, Rodels, Almens un
Pratval mehrheitlich dütschsproochig worde, so dass s Bündnerromanisch jetz
geographisch gspalte gsi isch. In de 1920er un 1930er sin au de Rescht vo de
Talgmeie am Domleschg dütschsproochig worde, so dass die Spaltig entgültig
bsiiglet worde isch.

De Mathias Kundert fiert mehreri Gründ uff, worum s Romanisch in gwüssi Gegende
vo Mittelbünde so starch verdrängt worde isch, derwyyl es in andri Gegende bis
hüt als Umgangssprooch überläbt het. Ei wichtigi Grund isch de soziale
Stellewärt, wo em Romanische bygmesse worde isch. Am Domleschg un Heinzeberg
isch d Elite scho syt Joorhunderte dütschsproochig gsi, so dass Dütsch mit
Macht, Bildig un Wohlstand in Verbindig brocht worde isch, au wenn di meischte
Lüt es nit sälber gschwätzt hen. In andri Gegende wie im Oberland un im Engadin
isch dergege au d Elite romanischsproochig gsi. De Kundert meint dezue „Die
Muttersprache war dort also nicht nur die Sprache, die man mit Kindern und Kühen
redete, sondern zugleich jene des Landammans, des Pfarrers und des Lehrers.“. En
wytre Grund isch gsi, dass d Primarschuel in de Surselva un im Engadin, scho
lang devor yygfiert worde isch, wie dass es für di eifache Bevölcherig en Nutze
gha hät, Dütsch z lehre. Wo de Dütschunterricht no schliessli yygfiert worde
isch, isch s Romanisch als Schuel- un Bildigssprooch scho fescht verwurzlet gsi.
Am Hinterrhy dergege isch de Dütschunterricht vo Aafang aa en zentrale Deil vo
de Schuel gsi, un bis 1900 isch de gsamti Unterricht uff Dütsch umgstellt worde.
Bis in d 1930er isch s Romanisch aa de Schuele deilwys sogar ussdrüggli verbote
gsi, un ersch vo 1934 bis in d 1960er sin wiider einzelni Stunde Romanisch
yygfiert worde.

De niidrige Stellewärt vum Romanische am Hinterrhy het au dezue gfiert, dass für
Zuezogeni kei Aapassigsdrugg bstande het. So het es viilmool scho glängt, wenn
ei dütschsproochigi Familie in s Dorf zoge isch, oder ei Frau aaghürote het,
dass d Yheimische zum Dütsche gweggslet hen. Viilmool het für Zuezogeni au gar
ke Mögligkeit bstande, Romanisch z lehre, wyl vo ihne erwartet worde isch,
Dütsch z schwätze, oder ene numme uff Dütsch gantwortet worde isch. Romanisch
hen die Chinder uss gmischte Familie vorallem no uff de Stroos glehrt, un wo mer
aagfange het au dört Dütsch z schwätze, het für di meischte Chinder überhaupt ke
Mögligkeit mee bstande, no Romanisch z lehre. Im Engadin wo de Zuezug viil
grösser gsi isch, isch de Effekt weniger starch yyträte, so dass sich s
Romanisch dörte viil besser als Umgangssprooch ghalte het.

Vo viilene isch de Ruggang vum Sutselvische z Mittelbünde uff s Fääle vunere
eigne Schriftsprooch zruggfiert worde. An de meischte Schuele vo Mittelbünde
isch scho syt Joorzehnte kei Romanisch mee unterrichtet gsi worde, un s
Surselvisch, wo em Sutselvische am nöggschte gstande isch, isch de meischte
inzwüsche fremd gsi, so dass mer lieber bim Dütsche als Schriftsprooch blibe
isch. Wyl sich vo de beide Varietäte vum Surselvische bis 1924 di katholischi
Varietät vo Disentis duregsetzt het, isch di sproochlichi Distanz no grösser
worde. Im Joor 1944 het deno de Italiener Giuseppe Gangale e gmeinsami
Schriftsprooch für s Sutselvisch gschaffe, wo möglichscht uff de Gmeinsamkeite
vo de Dialäkt vum Schams, Heinzeberg un em Domleschg uffbaut het un in de Joor
druff au akzeptiert worde isch.

Insgsamt meint de Kundert, dass numme d Kombination uss geographischer Nöchi zum
Dütsche, ringi Wärtschätzig vum Romanische vo de Sprächer sälber (wo zum Byspil
zur rasche Yyfierig vo de dütsche Schuel gfiert het), grööseri Mobilität un
Zuewandrig s Romanisch hen chönne so rasch verschwinde loo. Im Oberengadin zum
Byspil, wo Faktore wie Mobilität un Zuewandrig no stercher uffträte sin, hen d
Romane e engeri Bindig un Wärtschätzig vo ihrer Sprooch gha, so dass de Ruggang
dört viil langsamer abgloffe isch.

D sproochlichi Situation vum Romanische isch rächt guet erforscht. Statistisch
isch d Aazaal vo Sprecher dur d Volchszäälige belait, wo di aktuellst ussem Joor
2000 stammt. In de Volchszäälige isch detailiert noochem Sproochbruuch gfroogt
worde. Als Ergänzig git es au Zaale wo vo de SRG bzw vo de Radio e Televisiun
Rumantscha in Umfrooge unter ihrene Hörer erhobe worde sin. Die Statistike sin
vum Jean-Jacques Furer detailiert zämmegfasst worde, un 2005 im Artikel Die
aktuelle Lage des Romanischen veröffentlicht worde. Zuesätzlich zue denne Zaale
het d Regula Cathomas de Sproochbruuch au in einzelni Ortschafte mit Interviews
un Froogeböge erhobe. Die Untersuechig zum Sproochalldaag isch 2008 unter em
Titel Sprachgebrauch im Alltag: Die Verwendung des Rätoromanischen in
verschiedenen Domänen veröffentlicht worde.

Bi de Volchszäälig vo 1980 hen in de gsamte Schwyz 51'128 Lüt s Romanisch als
Muettersprooch aagee. Syt de Volchszäälig vo 1990 wird nümmi nooch de
Muettersprooch gfroogt, sundern nooch de „Sprooch wo am beschte bherscht wird“.
Usserdäm isch nooch de Familiesprooch, de Bruefs- un de Schuelsprooch gfroogt
worde. Als beschbherschti Sprooch isch es 1990 vo 39'632 Lüt aagee worde, was
zum Deil mit de neue Froogestellig erklärt wird. 2000 het sich de Ruggang mit
35'095 aber klar fortgsetzt. Als Familiesprooch isch s Romanisch (1990: 55'707
Antworte; 2000: 49'134) stercher. Als Bruefs- (1990: 17'753; 2000: 20'327) un
Schuelsprooch (1990: 5'331; 2000: 6'411) het es sogar zueglait. Insgsamt hen
2000 60'561 Lüt aagee, dass si s Romanisch irgetwie bruuche. Des sin 0,83 % vo
de Schwyzer Bevölcherig. In de Schwyz stoot s Romanisch als beschtbherschti
Sprooch mit 0,74 % aa 10. Stell nooch em Düütsche, Französische, Italienische,
un de nit-nationale Sprooche Serbokroatisch, Albanisch, Portugiesisch, Spanisch,
Änglisch un Türkisch.

Im gsamte Kanton Graubünde isch es di beschtbherschti Sprooch vo öbe 1/6 (1990:
29'679; 2000: 27'038). Als Familiesprooch isch es 1990 vo 36'722 Lüt (21,7 %) un
2000 vo 33'707 (19,46 %) aagee worde. Beruefssprooch isch es 1990 vo 13'178 Lüt
(16,27 %) un 2000 vo 15'715 Lüt (17,26 %) gsi. Schuelssprooch isch es 1990 vo
4'731 (22,46 %) un 2000 vo 5'940 (23,33 %) gsi. Insgsamt isch es 2000 z
Graubünde vo 40'168 (21,4 7%) in mindeschtens einere vo denne Kategorie aagee
worde, im Verglych zue 41'067 (23,62 %) im Joor 1990.

Bsunders relevant isch d Situation im traditionelle rätoromanische Sproochbiet
(TR), wo de Jean-Jaques Furer alli Ortschafte dezuezäält, wo bi eine vo de vier
erschte Volchszäälige zwüsche 1860 un 1888, e romanischi Mehrheit gha hen +
Fürstenau. Des sin ursprüngli 120 Gmeie gsi, wo in 66 s Romanisch hüt no d
Mehrheitssprooch isch. Vo de Insgsamt 60'561 Lüt wo 2000 Romanisch aagee hen,
hen 33'991 im TR gläbt (56,1 %), 6'177 (10,2 %) im übrige Graubünde un im Rescht
vo de Schwyz 20'393 (33,7 %).

D Verdeilig isch regional arg verschide; in gwüssi Gegende isch s Romanisch no d
Sprooch vo fascht de gsamte Bevölcherig, in andri isch es numme no dur
romanischi Zuzügler uss andri Gegende überhaupt presänt. In de Surselva betrait
de Aadeil vum Romanische als Umgangssprooch 78,5 % (66 % als beschtbherschti
Sprooch), de chlynscht Aadeil als Umgangssprooch findet mer z Ilanz mit 51,4 %
(29,9 % als beschtbherschti Sprooch), wääred es in chlynri Ortschafte mangmool
bis zue 100 % als Umgangssprooch bruuche. In de Cadi un de Lumnezia gönn sogar
78,1 % bzw 82 % s Romanisch als beschtbherschti Sprooch aa, wääred es in de
Gruob numme 49,6 % sin. Im Imbode dergäge het es als Umgangssprooch numme no en
Aadeil vo 22 %, un sogar numme 9,9 % als beschtbherschti Sprooch. Als
Umgangssprooch erreicht es z Trin no 41,3 %, z. B. z Bonaduz numme no 11,8 %..
Im Biet vum Sutselvische am Hinterrhy isch es in viili Gegende ganz verschwunde.
Im Schamsertal isch es no am wyteschte verbreitet, mit 35,8 % als
Umgangssprooch, un 20,1 % als beschtbherschti Sprooch. Am Schamserberg het es
sogar no e Mehrheit, mit 53,8 % als beschtbherschti un 76,1 % als
Umgangssprooch. Im Surmeirische isch es im Oberhalbstein no wyt verbreitet, im
Albulatal dergege arg zruggdrängt. De chylnscht Aadeil het Obervaz mit 18,9 %
als Umgangssprooch, de höggscht het Salouf mit 86,3 %.

Im Oberengadin mit em Idiom Putèr isch es no für 30,8 % d Umgangssprooch un für
13 % d Sprooch wo si am beschte chönne. Di einzig Gmei mit ere romanische
Mehrheit isch S-chanf mit 67,9 % als Umgangssprooch un 51,8 % als
beschtbherschti Sprooch. In mangi Gmeie isch es zwar numme no für e chlyni
Minderheit d Sprooch, wo si am beschte chönne, aber einewäg no d Umgangssprooch
für viili. E Byspil defür isch Samedan mit numme als 16,7 % als beschtbherschti
Sprooch, aber 42,2 % als Umgangssprooch.

Im Unterengadin het s Romanisch fascht überall no e Mehrheit mit insgsamt 60,4 %
als beschtbherschti Sprooch, un 77,4 % als Umgangssprooch. Einzigi Ussnaam isch
Scuol mit 49,4 % als beschtbherschti, aber 70,3 % als Umgangssprooch. Als
Umgangssprooch het es in de meischte Ortschafte no über 80 %. Z Tarasp isch es
au als Umgangssprooch in de Minderheit (46,6 %), wo uff e dütschsproochigs
Internat im Ort zruggoot, wo aber kei gsellschaftlichi Bezug zum Ort het. Im
Münstertal isch de romanisch Aadeil no grösser; 86,4 % hen Romanisch als
Umgangssprooch, un 74,1 % als beschtbherschti Sprooch.

Als Ergänzig zur Volchszäälig het dr SRG/RTR im Joor 2003 Umfrooge bi synene
Hörer duregfiert. In dere Umfroog hen 42 % vo de Bevölcherig vum dütsch- un
romanischsproochige Deil vo Graubünde aagee dass si Romanisch verstöön, 35 % hen
aagee dass si es chönnte schwätze, 24 % hen es als ihri Muettersprooch
bezeichnet, 21 % als d Familiesprooch un für 15 % isch es d Sprooch gsi wo si am
beschte hen chönne schwätze. Wemmer numme Romanischbünde beruggsichtigt no
verstönn es 71 %, 64 % chönne es schwätze, für 47 % isch es d Muettersprooch,
für 42 % d Familiesprooch un für 32 % die Sprooch wo si am beschte chönne. S
Romanisch isch in dere Umfroog also wyter verbreitet, wie mer bi de Zaale vo de
Volchszäälig chönnt meine.

De Jean-Jacques Furer meint uffgrund vo all denne Date, dass sich s Sproochbiet
vum Romanische wyter ufflööse duet, e Prozess wo aber je nooch Region verschide
fortgschritte isch. Glychzitig betont er dass s Romanisch einewäg no e lebändigi
Sprooch isch, was in denne Gegende, wo es no starch verträte isch, offesichtlig
isch. Es isch ebefalls sicher, dass s Romanisch no für mehreri Generatione wird
wytergee werde, au wenn di näggschte Generatione mee un mee au im Dütsche
verwurzlet werde sy. Insgsamt meint er aber, dass de Strumpfprozess vum
Romanische sich fortsetze wird, wenn sich aa de Situation vo de Romane nyt
äänderet. Als bsunders wichtig gseet er debi de romanische Schuelunterricht.
Glychzitig wäre aber no gnue Sprecher vorhande, dass d Möglichkeit bestoot, dass
s Romanisch in gwüssi Gegende langfrischtig überläbt.

Die Informatione, wo folge, stamme uss enere Untersuechig vo de Regula Cathomas
(im Buech Das Funktionieren der Dreisprachigkeit im Kanton Graubünden). In ihrer
Untersuechig zum Sproochalldaag het d Regula Cathomas verschideni Ortschafte
untersuecht. Des sin drüü Ort mit starcher Presänz vum Romanische (Lumbrein,
Ramosch un Müstair), drüü Ort mit mittlerer bis schwacher Presänz (Laax, Samedan
un Sils) un zwee Ort mit geringer Presänz (Surava un Andeer).

In de Ort mit starcher Presänz schwätze es zwüsche 87 % (Müstair) un 93 %
(Ramosch) jede Daag. Am Mittagsdisch wird vo 68 % (Müstair) bis 72 % (Lumbrein &
Ramosch) numme Romanisch gschwätzt, 14 % (Lumbrein) bis 19 % (Ramosch) schwätze
Romanisch un Dütsch, un numme Dütsch schwätze z Lumbrein 14 %, z Ramosch 6 % un
s Müstair niemer. Mit Dütsch isch meischt Schwyzerdütsch gmeint, z Müstair wird
in viile gmischtsproochige Familie aber au Tiroler Dialäkt gschwätzt. In de
Zaale zur Paarsprooch un de Sprooch zwüsche Eltre un Chinder isch d Verdeilig
äänlig. Unter de Jugendliche isch d Sprooch zwüsche Gschwischter bi 87 % vo de
Befroogte numme Romanisch gsi; bi 13 % Romanisch un Dütsch. Im Fründeschreis
schwätze 57 % numme Romanisch un 32 % Romanisch un Dütsch. Di sproochlichi
Aapassig vo Zuezogene verlauft je nooch Ort unterschidli: z Ramosch un Müstair
hen 7 vo 9 Zuezogeni mindeschtens e gueti aktivi Kompetenz erreicht, z Lumbrein
dergege niemer. Passiv, also als verstandeni Sprooch, hen es dergege alli
Zuezogeni erworbe. Au wenn in denne Ortschafte d Zuezogeni bereit sin, Romanisch
z lehre, hen si viilmool nit gnue Kontakt mit de Sprooch, z. B. wyl sich d
Romane sproochlig aapasse. Z Müstair gälte Südtiroler/Inne als erfolgrycheri
Romanischlerner wie Dütschschwyzer. In denne Ortschafte wird uff Zuezogeni
viilmool vo zwoo Syte Drugg ussgiebt, Romanisch z lehre: vo romanischsproochige
Familieaaghörige oder de Chinder, un vo de örtliche Gmeinschaft, wyl sich s
gsellschaftlichi un politischi Läbe uff Romanisch abspiilt. Vo de Yyheimische
wird de Zuezogene meischt e gwüssi Zit zuegstande, wo mer sich ene sproochlig
aapasst, nooch dere Zit cha mer ohni Romanischkenntniss in de Regel nit am
gsellschaftliche Läbe teilnee. Uff d Froog nooch de Wichtigkeit vo
Sproochkenntniss, gsänne zwüsche 58 % (Lumbrein) un 81 % (Ramosch) vo de
Befroogte Romanischkenntniss als sehr wichtig aa, Standarddütsch wird vo 69 %
(Lumbrein) bis 81 % (Müstair) als sehr wichtig aagluegt, un Schwyzerdütsch vo
51 % (Ramosch un Müstair) bis 62 % (Lumbrein). Usserdäm bezeichne 85 % vo de
Befroogte s Romanisch als die Sprooch, wo si am liebschte schwätze.

In de erschte Bundesverfassig vo 1848 un de Revision vo 1872 wird s Romanisch
nit erwäänt. De Grund isch warschynts gsi, das au d Bündner Kantonalverwaltig
dertemool numme Dütsch bruucht het, das sich au d Romane sälber nit für e
Anerkennig ygsetzt hen un uss praktische Spargründ. Allerdings het de Bund 1872
e Übersetzig vo de Verfassig uff Ladin un Surselvisch finanziert, mit de
Aamerkig das die Übersetzige kei amtliche Charakter hen. Im Joor 1938 isch s
Romanisch deno per Volchsabstimmig als Nationalsprooch (aber nit als
Amtssprooch) in d Verfassig uffgno worde. De Entschluss het au mit em Blick uff
d Bedrohig dur Dütschland un Italie als Deil vo de geischtige Landesverteidig
stattgfunde; mit de Anerkennig vum Romanische het mer de spezielle Charakter vo
de Schwyz als mehrsproochigs Land un als Willensnation welle zeige. Usserdäm het
es zue dere Zit Bestrebige vo italienische Nationalischte gee, s Bünderromanisch
zumene italienische Dialäkt z erkläre, un so en Aaspruch uff Graubünde
durezsetze. Mit de Anerkennig als Nationalsprooch het mer des welle offiziel
entkräfte. Di romanischi Sproochbewegig isch mit däm vorerscht z friide gsi, es
isch de Lia Rumantscha vorallem um d Anerkennig vum „Heimeträcht“ vum Romanische
in de Schwyz gange, un nit um e Verwändig als Amtssprooch dur de Bund.

De Status als National-, aber nit Amtssprooch het aber au gwüssi Noochdeil gha.
So hen z. B. Zivilstand- oder Grundbiecher numme dürfe uff Dütsch, Französisch
oder Italienisch sy. Vo de Lia Rumantscha isch des so formuliert worde das „die
Rätoromanen...nicht einmal geboren werden oder sterben konnten, ohne auf eine
fremde Sprache zurückzugreifen“. No 1984 isch em Kanton Graubünde vum
Bundesgericht verbote worde, Yträg in syn Handelsregischter uff Rätoromanisch z
mache. Bi de Yfierig vo neue 10- un 20- Frankenote im Joor 1956 isch s Romanisch
no nit druff gsi. Ersch syt de 6. Serie vo 1976/77 wird s Romanisch uff de
Banknote beruggsichtigt.

Mit däm Status isch es also prinzipiel mögli, mit de Bundesbehörde uff Romanisch
z kommuniziere. Glychfalls wird imene andre Artikel feschtglait, dass „Erlasse
des Bundes von besonderer Tragweite“ au uff Romanisch veröffentlicht werde.
Usserdäm isch es z. B. als Gerichtssprooch zuelässig, bzw d Parteie münn d
Übersetzigschoschte nit sälber träge.

Im Schwyzer Militär het mer ab 1988 en Versuech gstartet, vier
romanischsproochigi Kompanie z bilde. Wyl s Militärdepartment aber nit gnue
romanischi Unteroffizier un Offizier het chönne finde, het mer ab 1992 wiider
druff verzichtet. Syt 1995 isch s Romanisch kei offizielli Militärsprooch mee.

Im traditionelle romanische Sproochbiet vo Graubünde isch s Romanisch syt em 16.
Joorhundert in viile Gmeie d Amtssprooch gsi. D Amtssprooch vo de drei Bünd isch
aber bis 1794 allei Dütsch gsi. In däm Joor het d Standesversammlig d
Glychberächtig vo Dütsch, Italienisch, Surselvisch un Ladin erklärt. In de
Verfassige vo 1803, 1814 un 1854 wird aber kei Regelig zur Amtssprooch troffe.
In de Verfassig vo 1880 heisst es deno: „Die drei Sprachen des Kanton sind als
‹Landesprachen› gewährleistet“, wobi niene erwäänt wird was die drei Sprooche
sin. In de neui Kantonsverfassig vo 2004 sin Dütsch, Rätoromanisch un
Italienisch deno als „glychwertigi Landes- und Amtssprooche vum Kanton“
feschtglait. De Kanton het als romanischi Standardsprooche s Surselvisch un
Ladin (Vallader) bruucht. 1997 isch no s Rumantsch Grischun dezuecho, wo syt
2001 di beide andre Idiom ganz abglööst het. Im 2006 hät de Kantoon es
Sproochegsetz usegloo, wo drin definiert wird, wie de Kanton und d Gmeie mit de
drei Sprooche sölen umgoo.

Konkret chönne zum Byspil d Abstimmigsunterlage in jedere Sprooch aagfordret
werde, alli drei Sprooche sin vor Gericht anerkannt, jeds Mitgliid vum Grosse
Root derf d Sprooch frei wääle oder jede Bündner het s Rächt, sich au uff
Romanisch aa d Kantonalverwaltig z wände. Syt 1991 gilt e Übersetzigspflicht für
offizielli Teggscht vum Grosse Root, vo de Regierig, de Kantonsverwaltig un für
Aaschrifte aa öffentlichi Gebäud vum Kanton. In de Praxis spiilt s Romanisch
aber e untergeordneti Roll. So derf s Romanisch zum Byspil numme de als
Gerichtssprooch verwändet werde, wenn alli wo am Verfaare beteiligt sin, au
Romanisch verstönn. In de Theori müsst e Romanischsproochige aber au dört
Romanisch dürfe schwätze. D Arbetssprooch vum Grosse Root isch ebefalls fascht
numme Dütsch, un luut em Dagmar Richter isch es no bis in d 1980er als e
Provokation aagsänne worde, wenn en Abgeordneter im Root Romanisch gschwätzt
het. De Gion Lechmann meint dezue „Der Rätoromane darf nicht zulassen, dass eine
kantonale Behörde ... unter Berufung auf seine guten Kenntnisse der deutschen
Sprache mit ihm deutsch verkehrt. Die Bescheidenheit wäre hier fehl am Platz,
denn es geht nicht um eine Gefälligkeit, sondern um seine Einstellung zur
Existenz der Sprachgemeinschaft...Letzten Endes ist jeder Rätoromane für den
Zustand seiner Sprache mitverantwortlich.“.

Im Joor 2003 isch s Romanisch in 56 Gmeie di einzigi Amtssprooch gsi, un in 19
isch d Verwaltig offiziell zweisproochig gsi. In de Realität isch es au in denne
Gmeie, wo offiziell numme romanischsproochig sin, jederzit mögli uff Dütsch mit
de Verwaltig z kommuniziere bzw es isch gar nit mögli, d Verwaltig numme uff
Romanisch z halte. Dezue meint de Jean-Jacques Furer: „In diesem Sinne gibt es
keine einsprachig romanischen Gemeinden, sondern höchstens Gemeinden, wo das
Romanische den Vorrang hat und auch mehr als das Deutsche gebraucht wird.“.

Grundsätzlig unterscheidet mer zwüsche de romanische Schuel, de zweisproochige
Schuel un de dütsche Schuel mit Romanisch als Fach. Di romanisch Schuel gseet s
Romanisch als Unterrichtssprooch in de erschte 3–6 Schueljoor vo de 9 Joor vo de
obligatorische Schuelzit, un s Dütsch als Schuelsprooch in de letschte 3–6
Schueljoor vor. Die datsächlichi Stundezaal uff Romanisch isch je nooch Ort sehr
verschide (zwüsche de Hälfti un 4/5 vo de gsamte Schuelzit) un hängt devo ab,
wie viili romanischsproochigi Lehrchräft vorhande sin. Wäge däm wird de
Schueltyp viilmool au als „sogenannte romanische Schule“ bezeichnet. De
Schueltyp gits in 82 Gmeie. In drei Gmeie (Samedan, Pontresina un Chur) wird e
zweisproochigi Schuel gfiert. Syt 1983 isch s Romanisch au Maturitätsfach im
Kanton Graubünde.

35 Gmeie im traditionell romanische Sprochbiet hen Dütsch als einzigi
Unterrichtssprooch. Vo denne hen im Joor 2001 16 s Romanisch als Fach aabotte;
in 17 wird überhaupt ke Romanisch in de Schuel glehrt.

Syt Oktober 2006 isch e neus Sproochgsetzt in Chraft, wo zur Förderig un Erhalt
vum Romanische un Italienische bytrage söll. Syt däm gilt jedi Gmei, wo
mindeschtens 40 % romanisch- bzw italienischsproochig isch, als eisproochig.
Gmeie mit mindeschtens 20 % gälte als mehrsproochig un e Gmei mit 10 % muess d
Minderheitssprooch als Schuelfach aabiete. Einewäg cha e Gmei e andri Regelig
träffe, wenn 2/3 vo de Stimmbürger vo de Gmei zuestimme.

Usserhalb vo Romanischbünde fiert au no Chur syt em Schueljoor 2000/2001 e
zweisproochig dütsch-romanischi Schuel. Uff de Hochschuelebeni bietet d
Universität Fryburg/Schwyz Bachelor- un Masterstudiegäng für rätoromanischi
Sprooch- un Literaturwüsseschaft aa. De Lehrstuel für Rätoromanisch z Fryburg
git's syt 1991. Z Züri hen d Universität Züri un ETH syt 1985 gmeinsam en
Viertel-Lehrstuel für Rätoromanisch.

De erschti Entwurf für e gmeinsami Schriftsprooch isch s Romonsch fusionau vum
Gion Antoni Bühler ussem Joor 1867. Usser ihm sälber isch de Entwurf aber vo
praktisch niemerm gschribe worde. En zweite Versuech e eiheitlichi
Schriftsprooch z schaffe, het im Joor 1958 de Leza Uffer unterno. Syn Entwurf
isch als Interrumantsch bekannt worde, un het uffeme modifizierte Surmeirisch
basiert. Au de Entwurf het aber praktisch kei Akzeptanz gfunde. D Renata Coray
gseet mehreri Parallele zwüschem Romonsch fusionau un em Interrumantsch. So wäre
z. B. beed Sprooche vo „Einzelkämpfer“ entworfe worde, wo sich starch an eim
bstimmte Idiom orientiert hätte un wo di einzige Lüt gsi wäre wo die
Sproochentwurf aktiv verwändet hätte. Usserdäm hätte beidi e starch puristischi
Yystellig gha, un hen welle d Sprooch vo Yyflüss uss andri Sprooche „reinige“.

Di romanischi Sproochbewegig het sich derwyyl mee uff de Schutz vo de regionale
Idiom, un bsunders uff de Ussbau vo de Schriftidiom Surselvisch un Ladin,
konzentriert. Statt enere eiheitlichi Schriftsprooch sin sogar neui
Schriftsprooche für s Sutselvisch un s Surmeirisch gschaffe worde. Glychzitig
isch e langsami Aanöcherig vo de verschidne Idiom propagiert worde, wo mer
avischinaziun dezue gsait het.

Ab de 1970er sin deno wiider Stimme luut worde, wo ei Schriftsprooch für alli
Romane für notwändig ghalte hen. Im Januar 1982 het de Sekretär vo d Lia
Rumanschta deno e Projäkt zur Erarbeitig vunere Eiheitssprooch lanciert. Im
April 1982 isch deno vum Zürcher Romanistikprofessor Heinrich Schmid en Entwurf
gmacht worde, wo Rumantsch Grischun („Bündner Romanisch“) gnännt worde isch. De
Aasatz vum Schmid isch gsi, e Sprooch z schaffe, wo für möglichst viili Romane
möglichst wenig Abweichige vum eigne Dialäkt bedütet. Mer isch also nooch em
Mehrheitsprinzip gange, mer het die Form gno, wo in de Mehrzaal vo de
Schriftidiom vorcho isch.

D Lia Rumantscha het deno aagfange s Rumantsch Grischun in de Öffentlichkeit
vorzstelle. Es isch betont worde, dass die Sprooch kei Konkuränz zu de
Schriftidiom sött sy, un dass mer si vorallem in Domäne wott yfiere, wo bis jetz
s Dütsch verwändet worde isch. Demit sin z. B. Formular, Plakat, Werbig u. ä.
gmeint gsi. Privati Unternämme hen e grosses Intress zeigt, wääred uss de
Bevölcherig wenig Meinige luut worde sin. Wääred de Kanton sich no zrugghalte
het, het de Bund 1986 feschtgsetzt, dass Übersetzige vum Bund immer uff
Rumantsch Grischun gmacht werde.

Ab 1984 isch aber au d Kritik am Vorgoo vo de Lia Rumantscha luuter worde.
Kritisiert worde isch, dass d Idiom uff Choschte vum Rumantsch Grischun
vernoochlässigt würde, un dass mer debi wär es in Domäne vo de Schriftidiom
yzfiere. 1988 isch e Umfroog unter 948 romanische „Kulturträger“ gmacht worde.
Di sofortigi Yfierig vum Rumantsch Grischun als Plakat- un Uffschriftesprooch
hen 77,9 % befürwortet, als Verwaltigssprooch hen sich 58,3 % für e sofortigi,
un 19,6 % für e spööteri Yfierig ussgsproche. Als Sprooch in de Schuel, im
Radio, em Fernseh un in de Literatur hen sich di Befroogte dergäge für e
langsami, oder überhaupt kei Yfierig vum Rumantsch Grischun ussgsproche.

Ab 1988 hen sich deno au wichtigi Persönligkeite kritisch zum Vorgoo bi de
Yfierig vum Rumantsch Grischun güüsseret. De Donat Cadruvi, wo zue dere Zit
Regierigspresidänt vo Graubünde gsi isch, het kritisiert dass d Lia Rumantscha d
Sprooch zwangswys wötti yfiere. Im glyche Joor het sich de Theo Candinas zum
erschte Mool güüseret. In de Gasetta Romontscha het er e öffentlichi Diskussion
gforderet, un s Rumantsch Grischun als Pescht un Todesstoss, un d Yfierig als
„romanischi Kristallnacht“ bezeichnet het. D Renata Coray bezeichnet des als de
Beginn vunere „jahrelange heftige und vergiftete Debatte zwischen Gegnern und
Befürwortern von RG[..],deren Höhepunkte in weiteren Nazi-Vergleichen,
Manifesten und Gegenmanifesten sowie in einer dem Bundesrat überreichten
Petition gegen RG liegen.“. Im April 1989 het de Theo Candinas d Schrift
Rubadurs Garmadis veröffentlicht, wonner in de Form vumene Traum d Befürworter
vum Rumantsch Grischun mit Nazischerge vergliche het, wo e romanischs Dorf
überfalle, un Ahneschändig, Kulturzerstörig un Biecherverbrennige betrybe. D
Befürworter vum Rumantsch Grischun wiiderrum hen d Gegner z. B. „als kleine
Gruppe „stockkonservativer“, engstirniger Surselver und CVP-Politiker“
dargstellt. Usserdäm sin d Froogeböge vo de Volchszäälig vo 1990 in de Surselva
uff Wiiderstand gstosse. D Froogeböge sin dertemool zum erschte Mool uff
Rumantsch Grischun, statt uff Surselvisch oder Vallader, verdeilt worde. E Deil
Gmeie hen deno sogar statt de romanische, dütschi Formular aagforderet.

In de Beschrybig vum Rumantsch Grischun hen Metaphre e grossi Roll gspiilt.
Bsunders d Metapher vum „Retortenbaby“ oder „Retortensprache“ isch beliebt gsi.
Nooch dere Argumentation isch s Rumantsch Grischun e künschtlichi Schöpfig, wo
kei Seele un kei Härz hät, im Gägesatz zue de Idiom, wo natürlich gwaggse wäre.
D Befürworter hen dergege argumentiert, dass au di traditionelle Schriftidiom
emool künschtlich entstande wäre, dass s Rumantsch Grischun no Zit zum waggse un
ryyfe brüücht, un es d Uffgab vo de Romane wär, däm „Embryo“ un „Neugeborene“
Schutz z gee un em e Seele yzhuuche. De Ursicin Derungs bezeichnet s Rumantsch
Grischun 1989 sogar als e „lungatg virginal“, als e „jungfräulichi Sprooch“, wo
mer jetz verfiere un zue „ina femna flurenta“, enere „Frau im Bluescht“ mache
miesst.

Mitte 1992 het d Bündner Regierig deno aakündigt, e wüsseschaftlichi
Untersuechig zur Meinig vo de romanische Bevölcherig durezfiere, wo deno d
Grundlag vum wytere Vorgo sött sy. Mit dere Entscheidig het sich d Debatte
wiider berueigt. D Ergebniss vo dere Untersuechig isch deno im Dezämber 1995
vorgstellt worde. Vo de Lüt wo befroogt worde sin, hen sich 66 % für e
eiheitlichi Schriftsprooch ussgsproche. Vo denne 66 % hen sich zwee Drittel
(44 % vo allene Befroogte) für s Rumantsch Grischun, 11 % für s Surmeirisch un
11 % für e anders Idiom ussgsproche. Die relativ hochi Zuestimmig isch
überraschend cho. Uff de Basis vo dere Umfroog het d Regierig vum Kanton deno am
2. Juli 1996 en Regierigsbeschluss gfasst, wo vorgsänne het, dass s Rumantsch
Grischun bruucht werde sött wenn alli Romane aagsproche werde. Wenn sich de
Kanton aa einzelni Regione oder Gmeie wändet, chönnte wyter d Idiom bruucht
werde. In de Schuele hät s Rumantsch Grischun d Idiom nit sölle ersetze, un
numme passiv glehrt werde. Vo beide Syte isch de Kompromiss insgsamt akzeptiert
worde. Am 17. Dezämber 1996 isch s Rumantsch Grischun deno e Amtssprooch vo
Graubünde worde, un s Sursilvan un Ladin sin numme no in Ussnaamefäll vorgsänne
gsi.

1999 isch deno vunere Arbetsgrupp vum Kanton e Konzept erarbeitet worde, wo als
„Konzept Haltiner“ bekannt isch. Es het vorgsänne, dass d Idiom d Grundlag vum
Romanische in de Schuel sötte blybe, un deno in de Mittel- un Oberstuf passivi
Kenntniss vum Rumantsch Grischun vermittlet werde sötte. Des Konzept isch d
Grundlag vumene Regierigsbschluss vo 1999 un wiider 2000 gsi.

D Regierig vo Graubünde het s Rumantsch Grischun als Amtssprooch vum Kanton
welle feschtige. Ei Hinderniss isch de Artikel 23 vo de Kantonsverfassig gsi, wo
explizit s Sursilvan un s Ladin als d Sprooche vo Abstimmigsunterlage
feschtglait het. De Artikel het miesse mit ere Volchsabstimmig gänderet werde.
Die Änderig isch vo de Regierig so begründet worde, dass mer demit de Status vum
Romanische im Kanton chönnti sterche un s Sutselvisch un Surmeirisch chönnti mee
beruggsichtige.

Die Abstimmig het am 10. Juni 2001 schliessli stattgfunde, un isch mit 65 %
aagno worde. S Abstimmigsverhalte vo de Romane wird unterschidli interpretiert.
D Befürworter hen argumentiert, dass vo de 5 Sproochregione numme d Surselva un
numme 4 vo de 13 romanische Chreis d Vorlag aabglännt hätte. Als Gägenargument
wird vo de Renata Coray un em Matthias Grünert aagfiert, dass wemmer numme die
Gmeie beruggsichtigt, wo bi de Volchszäälig vo 2000 mindeschtens 30 %
Romanischsproochig gsi sin, d Vorlag mit 51 % ‚Nei‘-Stimme nit aagno worde wär.
Bi Gmeie mit mindeschtens 50 % Romane styygt de Aadeil vo ‚Nei‘-Stimme uff
54,1 %, un wenn numme d Hauptsprooch beruggsichtigt wird sogar uff 57,1 %. De
Matthias Gründert interpretiert des so, dass „die in den rätoromanischen
Kerngebieten lebenden Rätoromanisch Sprechenden...durch die übrige Bevölkerung
majorisiert wurden“. Nooch de Abstimmig het d Regierig ab em 1. Juli 2001 s
Rumantsch Grischun für d Abstimmigsunterlage un für s Rächtsbuech feschtgsetzt.
Dass glychzitig aakündigt worde isch, mit de romanische Gmeie numme no uff
Rumantsch Grischun z kommuniziere, isch vo de Gegner als Bruch vo Verspreche
aagsänne worde.

S Konzept Haltiner vo 1999 isch vorerscht d Grundlag vo de kantonale
Sproochpolitik blybe. D Lia Rumantscha het dergege uff e stercheri Verwändig vum
Rumantsch Grischun in de Schuele drängt. Im Oktober 2002 het si e
Grundsatzprogram verabschiedet, wo d Yyfierig ab de 1. Klass vo de Primarschuel
gforderet worde isch. S Rumantsch Grischun isch als einzigi un warschynts au
letschti Chance zur Sterchig vum Romanische bezeichnet worde.

De Entscheid isch uff enorme Wiiderstand gstosse, bsunders im Engadin, wo d
Lehrerschaft über 4'300 Unterschrifte dergege gsammlet het. De Grossi Root het
die Petition im Februar 2004 zur Kenntniss gno, un d Regierig isch uffgforderet
worde e Konzept z entwiggle. De Lehrmittelentscheid het aber nit sölle zruggno
werde. Luut de Renata Coray sin fascht alli Gegner für s Rumantsch Grischun als
Amtssprooch un als passivi Schuelsprooch gsi. Si sin aber gäge e Verdrängig vo
de Schriftidiom dur s Rumantsch Grischun gsi, wo d Basis vum Romanische syge.

Im Juni 2004 isch e zweiti Petition aa de Grossroot grichtet worde, wo vo öbe
180 Persönligkeite unterzeichnet worde isch. Dezue hen au viili romanischi
Intelektuelle un Kulturträger ghört, un viili wo ursprüngli Befürworter vum
Rumantsch Grischun gsi sin. Es isch gforderet worde, s Konzept Haltiner wiider
uffzgryyfe, un de Lehrmittelentscheid zruggznee, demit nit in d Kulturautonomi
vo de Gmeie yygriffe wird. D Petitionär hen gfürchtet, dass de Entscheid dezue
fiert, dass statt em Rumantsch Grischun, vo de Gmeie Dütsch als Schuelsprooch
yygfiert wird, un hen druff hygwyyse dass di romanischi Kultur dur d Idiom
wytergee wird, un nit dur e gmeinsami romanischi Schriftsprooch wyl es kei
gmeinsami romanischi Identität gäb. S Rumantsch Grischun dät wäge däm s
Romanisch schweche statt sterche. De Grosse Root het es aber abgläänt, de
Entscheid no emool z diskutiere.

Im Dezämber 2004 isch schliessli en Regierigsbschluss zur Yyfierig vum Rumantsch
Grischun als Schuelsprooch gfasst worde. Er gseet drei Etappe vor: „Rumantsch
Grischun passiv“, „Rumantsch Grischun aktiv“ un „pädagogische Weiterbetreunung“.
D Yyfierig söll in drei Variante erfolge: „Pionier“, „Standard“ un
„Konsolidierung“. D Gmeie chönne also sälber feschtsetze, wenn si die Variante
yyfiere. De Entscheid, dass ab 2005 d Lehrmittel numme no uff Rumantsch Grischun
ussegee werde, isch nit gäänderet worde. Bsunders d Engadiner Lehrerschaft isch
empört gsi, dass ihri Meinig vo de Regierig ignoriert worde wär. D Lehrer uss
Mittelbünde sin dergege z friide gsi, un in de Surselva sin wenig Reaktione luut
worde, was je nooch Position als Zuestimmig oder Resignation gwertet wird.

Zwüsche de Schueljoor 2007/2008 un 2009/2010 hen ingsamt 40 sognannti
„Pioniergemeinden“ s Rumantsch Grischun als Schuelsprooch in de 1. Klass
yygfiert. Die 40 Gmeie finde sich vorallem im Münstertal, z Mittelbünde un in de
Gegend um Ilanz. In 41 Gmeinde im Engadin un im grööschte Deil vo de Surselva
wird dergege wyterhin im Idiom unterrichtet. Was mit denne Gmeie passiert, wo s
Rumantsch Grischun überhaupt nit yyfiere wenn, isch nit klar. Rächtlich isch es
nit mögli, si dezue z zwinge, wyl d Waal vo de Schuelsprooch z Graubünde e
Kompetenz vo de Gmeie isch.

D Romane hen im Mittelalter e rychi mündlichi Überlieferig gha, wo aber usser
z. B. vum Lied Canzun da Sontga Margriata, praktisch nit erhalte isch.
Verschriftet worde isch s Romanisch ab em 16. Joorhundert, wo vorallem religiösi
Werch entstande sin (für mee Informatione, lueg uff de Abschnitt „Entwigglig vo
de bünderromanische Schriftsprooche“). E rycheri nit-religiösi Literatur isch
deno ab de Mitti vum 19. Joorhundert entstande, wo mit de Ruggbesinning uff s
Romanisch wääred de „romanischi Renaissance“ zämmehanget. D Literatur uss dere
Zit bestoot zumene grosse Deil uss Gedicht un Erzäälige, wo di romanischi
Muettersprooch preise un lobe, un wo Theme uss de ländliche Kultur vum Romanisch
bhandle. Au e hüüfigs Thema isch de Uffenthalt im Ussland vo de „Randulins“.
Dernäbe sin au viili Übersetzige in s Romanisch gmacht worde. Wichtigi
Oberländer Dichter uss dere Zit sin zum Byspil de Théodore de Castelberg
(1748–1818), de Placidus a Spescha (1752–1833) oder de Gion Antoni Huonder
(1824–1867). De bekanntescht Dichter aber isch de Surselver Giachen Caspar Muoth
(1844–1906) uss Brigels, wo als de sproochgwandescht romanischi Dichter
überhaupt gilt. Syni Gedicht un Ballade handle viilmool vum Romanische sälber,
wie syn bekanntescht Werch „Al pievel romontsch“ (em romanische Volch):

E andri wichtigi Persönligkeit vo de romanische Renaissance isch de Caspar
Decurtins (1855–1916) uss Trun, wo volchstümlichi Sage, Ballade, Lieder un mee
gsammlet het. Wytri sin de Giachen Michel Nay (1860–1920), au vo Trun, wo in
syne Roman s büürlichi Läbe beschrybe het, de Alfons Tuor (1871–1904) un de Gian
Fontana (1897–1935) vo Flims vo für syni Roman bekannt worde isch. Unter de
Oberländer Autore isch schliessli no de Maurus Carnot (1865–1935) vo Samnaun, wo
zwar sälber de romanisch Dialäkt vo sym Heimetort nümmi gschwätzt het, aber z
Disentis Romanisch als Fremdsprooch glehrt het. Er het Drame, Lyrik un Erzäälige
mit Bezug zum ländliche Läbe verfasst. Usserdäm de Flurin Camathias vo Laax, wo
viili Übersetzige gmacht het, un usserdäm mehreri Drame, Gedicht un Epe verfasst
het.

Im Engadin sin de Gian Battista Tschander uss Samedan un de Conradin de Flug
(1787–1874) di erschte moderne Lyriker. Zue de Epoche vo de Romantik ghöre im
Engadin bsunders de Siméon Caratsch (1826–1891) un de Gian Fadri Caderas
(1830–1891), wo zum Deil au gmeinsam Werch verfasst hen, wie zum Byspil d
Komödie Ils duos poets. Bsunders bekannti Lyriker un Liederdichter sin de Andrea
Bezzola (1840–1897) uss Zernez wo s „Engadiner Nationallied“ Ma bella Val, mi'
Engiadina verfasst het oder de Gudench Barblan (1860–1916) vo Vnà, Verfasser vum
Lied a la lingua materna

D Clementina Gilli (1858–1942) vo Zuoz het mehreri grossi Werch vo de
europäische Schriftsteller übersetzt, un unter em Pseudonym Clio au eigni Poesi
verfasst. Wytri Engadiner Persönligkeite uss de romanischi Renaissance sin de
Schimun Vonmoos (1868–1940) wo übersetzt het, un Gedicht un Erzäälige verfasst
het, de Gian Gianett Cloetta (1874–1965) vo Bergün oder de Eduard Bezzola
(1875–1948) wo Drame, Komödie un Lieder übersetzt oder sälber verfasst het. De
bekanntescht Engadiner Dichter aber isch de Peider Lansel (1863–1943). Er het
sich 1906 als vermögende Maa zur Rue gsetzt un sich ganz de Dichtig gwidmet.
Bekannt worde isch er nit numme in synrer Heimet sundern au international.
Sälber het er öbe 200 Gedicht gschribe wo in Sammelwerch 1907 (Primulas), 1912
(La cullana d'ambras) un 1929 in sym Hauptwerch Il vegl chalamêr erschiene sin.
Näbe sym eigne Werch het er au Anthologie vo romanischi Dichter veröffentlicht,
wie zum Byspil La musa ladina (1910) un La musa rumantscha (postum 1950). Churz
vor sym Dod 1943 het er als erschte Rätoromane de Grosse Schillerprys erhalte.

Noochem zweite Wältchrieg isch au d Veränderig vo de traditionelle romanische
Umwält un d Moderne e wichtigs Thema worde. De Unterengadiner Andri Peer
(1921–1985) gilt als eine vo de bedüütenschte moderne romanische Schriftsteller,
wo di romanischi Literatur mit Yyflüss uss andri literarischi Strömmige ergänzt
het. Mit sym neue Stil isch er debi am Aafang bi viilene uff Abläänig gstosse,
un ersch spööter ganz anerkannt worde. En wytre isch de Cla Biert (1920–1981) vo
Scuol, wo für syni humoristischi Erzäälige beriemt worde isch. Als Lyriker isch
de Flurin Darms (1918–) vo Flond bekannt, un als Verfasser vo Erzäälige bsunders
de Gion Battesta Sialm (1897–1977) un de Guglielm Gadola (1902–1961), beed vo
Disentis. Ihri Erzäälige sin viilmool humoristisch un bhandle ländlichi Theme.
Einer vo de bekannteschte zitgnössische Roman-Schriftsteller isch de Toni Halter
(1914–1986) ussem Lugnez, wo in syne Roman historischi oder büürlichi Theme
bhandlet het. Au dur Roman un Churzgschichte bekannt isch de Gion Deplazes
(1918–) vo Sumvitg. De Jon Semadeni (1910–) vo Vnà isch dur syni Theaterstügg un
Sketsch bekannt worde, un het usserdäm au no Prosa verfasst. Au für ihri
Theaterstügg bekannt sin de Men Gaudenz, de Tista Murk (1915–1992) vo Müstair un
de Carli Fry (1897–1956) vo Disentis.

In jüngster Zyt isch de Arno Camenisch (1978–) vo Tavanasa mit sym
Dütsch-Romanische Buech Sez Ner (2009), überregional bekannt worde.

Bi de Chinder- un Jugendliteratur finde sich näbe viili Übersetzige au
Orginalwerch wie d Biecher vo de Selina Chönz, em Clo Duri Bezzola (Kindels dal
malom), em Göri Klainguti (Linard Lum), em Linard Bardill (Il guaffen gelg), em
G. Netzer (Martin steiler, Annina, La princessa loscha), em Theo Candinas (La
fuigia dil Stoffel) oder de Claudia Cadruvi (Capuns ed il stgazi dals Franzos).
S Chinderbuech Uorsin vo de Selina Chönz isch als Schellenursli bis über d
Gränze vo de Schwyz bekannt worde.

Organisiert sin di romanischi Schriftsteller in de Uniun per la Litteratura
Rumantscha, wo syt 1990 jeds Joor die Dis da Litteratura veraastaltet. De
Grossdeil vo de Schriftsteller schrybe bis hüt in de Idiom. S Rumantsch Grischun
wird all mee au ygsetzt, so zum Byspil in de Übersetzige vo Chinderbiecher dur d
Lia Rumantscha.

In de Musik hen Chöre im romanische Sproochbiet e langi Tradition. Näbe
traditionelli Gsäng un Lieder wird s Romanisch au in moderni Musikgenre wie de
Popmusik un em Hip-Hop ygsetzt, wo zum Deil überregional bekannt sin. Im Joor
1989 isch d Schwyz zum Byspil mitem romanische Lied Viver senza tei bim Grand
Prix verträte gsi. Syt 2004 isch d Hip-Hop-Gruppe Liricas Analas mit ihrene
romanische Teggscht au usserhalb vo Graubünde bekannt worde.

E wichtige Stellig wird vo de Radio e Televisiun Rumantscha ygno, wo Radio un
Fernsehsendige uff Romanisch usstraale duet. S Radio Rumantsch sändet 24 Stunde
e Program, wo Informationssändige un Musikprogramm dezueghöre. D Mitarbeiter
verwände in de Sändige ihr eiges Idiom, was für zum gägesytige Verständiss vo de
Idiom unterenand bytrait

D Televisiun Rumantscha sändet regelmässig uff SRF 1, un wird uff Dütsch
untertitelt. So wird vo Mentig bis Frytig d Informationssändig Telesguard
ussgstraalt. Am Samschtig bzw Sunntig wird au s Chinderprogram Minisguard un d
Magazinsändig Cuntrasts ussgstraalt. Usserdäm werde in unregelmässige Abständ d
Sändige Controvers un Pled sin via un wytri Sändige produziert.

D romanischi Presselandschaft isch langi Zit regional uffgspalte gsi. In de
Surselva isch Gasetta Romontscha erschiene, im Engadin Fögl Ladin, de Sutselva
Casa Paterna/La Punt un im Surmeir La Pagina da Surmeir. Syt 1997 sin die Zitige
bis uff La Pagina da Surmeir, in di überregionali Tageszitig La Quotidiana
integriert, wo zue de Südoschtschwyz Mediegruppe ghört. In La Quotidiana wird in
allene Idiom un uff Rumantsch Grischun publiziert. Usserdäm erschyne in de
Engadiner Post zwoo Syte uff Romanisch.

D Fabel vum Fuggs un em Rabe vum Jean de La Fontaine in allene Idiom un em
Rumantsch Grischun.



https://als.wikipedia.org/wiki/London

London isch d Hauptstadt und s wirtschaftlichi und kullturelli Zäntrum vu
Grossbritanniä. D Schdat hät öppe 7.5 Mio. Iwohnär, dä Balligsruum sogar übär 12
Millionä. Dä Hauptfluss, wo dur d Schdat flüsst, isch d Themse.

Im Jahr 61 n. Chrischtus händ d Römär s Militärlagär Londinium gründät, wo sich
bald zu dä bedütänschtä Handälschdat vu Brittaniä entwicklä hetti söllä. Am
Afang vum 12. Jahrhundärt isch London ändgültig d Hauptschdat vum Land gsi. I dä
Mitti vum 17. Jahrhundärt händ det bereits 500'000 Lüt gläbt. 1666 hät äs
Grossfür in London gwüätät, bi dem viär Foiftäl vu dicht anänandärdrängtä
Holzhüsär Opfär vu dä Flammä wordä sind. Nach dem värherrändä Brand hät mär us
dä lehmigä Ablagärigä i dä Flussniidärig vu dä Themse Backstäi gformt und hät
mit dem Matärial d Schdat widär ufbout.

Dä Sitz vu dä bäidä Chammärä vum brittischä Parlamänt erschtreckät sich übär ä
Längi vu 275 m am linggä Ufär vu dä Themsä. Das gwaltig Bouwerk, wo vu 1840 bis
1852 im neugotischä Schtil errichtät wordä isch, hät meh als tuusig Rüüm. Am
rächtä Rand vum Gebäudekomplex ragt dä Clock Tower mit dä 13 t schwerä Gloggä
Big Ben i d Höchi. D Westminster Abbey, wo d Chrönige schdattfindä, isch grad
näbedra.

D Innäschdat, wo am linggä, nördlichä Ufär vu dä Themse liit, hät zwee Chärn: D
City of Westminster und di äigäntlich City of London, wo s wirschaftlichi Härz
vu London, ja vu ganz Grossbrittaniä schlat. Im Finanzzäntrum drängät sich d
Gebeude vu dä Börsä, dä Bank vu Ängland, dä Versichärigä und vu andärä grossä
Untärnähmä uf ängschtäm Ruum zämmä. Än dunklä Azug us finschtäm änglischäm
Tuech, däzuä dä Schirm und – früener – d Melonä gälted als unentbehrlichi
Accesoires-Outfit vu mänä Gschäftsma in dä Londoner City. D St. Pauls Cathedral
– d Kupplä vu derä Chilä ragt 111 m i d Höchi – isch diä imposantischti Chilä vu
ganz London. D Tower Bridge mit dä zwee Zwillingstürm, wo 1894 uufggangä isch,
dä Kent-Gartä, dä Gartä vu Ängland und dä Picadilly Circus – äinä vu dä
läbhaftischtä Plätz vu London – muäs mä au gseh ha. Wäränd d City of London
fascht gschlossä zuäbout isch, sind i dä City of Westminster grossi Pärk i di
beboutä Areal igschtreut. Diä Pärk prägät s Bild vu ärä Wältschdat im Grüänä.
Kulturell isch London ebä so sehänswert.



https://als.wikipedia.org/wiki/Bruttoinlandsprodukt

S Bruttoinlandbrodukt (Abgkürzt BIP; änglisch Gross Domestic Product, GDP), git
dr Gsamtwärt vo alle Güeter aa, d. h. vo alle Waare und Dienstläistige, wo
innerhalb vom ene Joor innerhalb vo de Landesgränze von ere Volkswirtschaft
häärgstellt worde si minus alli Vorläistige. Es wärde also nume alli finaale
Güeter, also Güeter uf dr Stuefe vo dr Ändverwändig, as Wirtschaftsläistig
erfasst. Güeter, wo nit diräkt witerverwändet sondern glaageret wärden, wärde as
Vorrootsveränderig berücksichtigt.

Im Underschiid zum Bruttonazionaaliikomme wärde bi dr Berächnig vom BIP nume d
Läistige vo Inländer erfasst noch em sogenannte Inlandbrinzip. S
Bruttonazionaaliikomme hingege richtet sich noch em Inländerbrinzip. Bi däm
wärde au d Läistige vo Bürger berücksichtigt, wo im Usland lääbe. Wemm mä vom
BIP d Abschriibige abziet, bechunnt mä s Nettoinlandbrodukt (NIP).

S BIP isch e Määss für die wirtschaftligi Läistig von ere Volkswirtschaft im ene
bestimmte Zitruum. D Veränderigsroote vom reale BIP dient as Mässgröössi für s
Wirtschaftswaggsdum vo de Volkswirtschafte und isch die wichdigsti Gröössi vo dr
volkswirtschaftlige Gsamträchnig.

S Bruttoinlandbrodukt cha sich uf Staate und au uf anderi administrativi oder
geografischi Äihäite bezieh. Mänggisch brucht mä denn d Begriff
Bruttoregionalbrodukt, Gross Provincial Product, Bruttowältbrodukt und äänligi.



https://als.wikipedia.org/wiki/Syrien

Syrie (amtlig Arabische Republik Syrien, arabisch الجمهورية العربية السورية  / 
al-Dschumhūriyya al-ʿArabiyya as-Sūriyya) isch ä Schdaat in Vorderasie und Deil
vom Maschrek. Syrie gränzt im Süde an Israel und Jordanie, im Weschte an Libanon
und s Mittelmeer, im Norde an d Türkei und im Oschte an Irak. Mit rund 185.000
Quadratkilometer isch Syrie ungefähr halb so gross wie Dütschland.

Der Name Syrie chunnt us em Griechische, wo dr alt Name Assur übernoh het (Lueg
drzue au die antike Provinze Syria Coele, Syria und Syria Palaestina). Die
traditionelli arabischi Bezeichnig vom Gebiet isch bis in d Neuziit Bilad
asch-Scham und nit Syrie gsi.

Syrie isch bis 1918, wo s Osmanische Riich ufglöst worden isch, vo de Osmane
regiert worde. Es isch denn aber nid unabhängig worde, sondern Frankriich het s
as Völkerbundsmandat verwaltet. 1946 isch die Arabischi Republik Syrie usgrüeft
worde. 1958 het es mit Ägypte die Vereinigti Arabischi Republik bildet, wo 1961
noch eme Putsch vo syrische Offizier usenanderbrochen isch. 1963 isch d
Baath-Bardei an d Macht cho. 1967 het Syrie am Chrieg gege Israel mitgmacht und
d Golanhöchene verlore, wo sithär vo Israel bsetzt si. Sit 1970 het dr Hafiz al
Assad d Baath-Bardei beherrscht. Im Jom Kippurchrieg 1973 het Syrie am Aafang
militärischi Erfolg gha, isch aber schnäll wider vo dr israelische Armee
zruggdrängt worde. 1979 het dr Assad aagfange, die muslimischi Brüederschaft, e
radikali islamistischi Organisation, afo bekämpfe. 1982 het die im Norde vom
Land en Ufstand aazettlet, wo bluetig underdruckt worden isch.

Am 10. Juni 2000 isch dr Hafiz al Assad gstorbe und si Sohn, dr Baschir al
Assad, het d Macht übernoh. Am Aafang vo siiner Regierigszit het er Reforme
iigfüehrt, aber s Regime het scho churz druf wider aagfange, Oppositionelli
festzneh. Ussepolitisch isch s syrische Regime Iran noogstande und het sich im
Libanon iigmischt, dört die islamistischi Hisbulla understützt und isch au
beschuldigt worde, am Mord vom libanesische Füehrer Rafiq Hariri schuld z sii.
Wägen em internationale Druck, wo s denn gee het, het Syrie schliesslig alli
siini Druppe us em Libanon abzooge. Am 6. September 2007 het die israelischi
Luftwaffe e Bombenaagriff gege gheimi Aalage im Oste vo Syrie undernoh, wo von
ere vermuetet wird, ass es en Atomaalag gsi sig, wo d Syrer mit nordkoreanischer
Hilf ufbaut hai. Syrie striitet das alles ab. Im Mai 2008 hai Israel und Syrie
under dr Egide vo dr Türkei mit Friidensverhandlige aagfange. Die si aber
abbroche worde, wo am Ändi vom Johr Israel im Gazastreife interveniert het.

Syrie isch sit 1987 in 14 Gouvernements (muhafazat, singular: muhafazah)
unterteilt, wo noch em jewilige Hauptort gnennt sin:



https://als.wikipedia.org/wiki/Italienische_Sprache

Idaliänisch isch e Sproch wo weltwit vo ca. 70 Millione Lüt gschwätzt wird. S
ghört zu de Romanische Sproche und dört zu de Undergruppe vo de Ostromanische
Sproche. Merchmol vo säller Sprochgruppe isch, dass si kei Plural-s hät.
Idaliänisch isch (under de wichtigste romanische Sproche) im Latyn am nöchste.

Idaliänisch isch vor allem z Südeuropa verbreitet. S isch Amtssproch vo Idalie,
de Schwiz, San Marino, Slowenie, de Vatikanstadt und Istria (Kroatie).
Idaliänischi Minderheite git s aber uff de ganze Wält:

Di erschte bekannte Tekscht uff Idaliänisch, wo vom Vulgärlatyn underschyde
werre chönne, sin zwüsche 960 und 963 verfasst worre. E Formalisierig hät im 14.
Johrhundert durch de Dante Alighieri stattgfunde. Sini Schriftsproch, e Mischig
uss de südlige und de toskanische Dialäkt, isch züe de Gmeinsproch worre; mer
heißt de Dante hütt no de Yfiehrer vo de idaliänische Standardsproch. Im
Underschyd zum Latyn hät's weniger Suffix ge; d Satzreihefolg hät an Bedütig
gwunne. Allgemein isch s gsprochene Latyn und spöter Idaliänisch grammatikalisch
eifacher wie s Latyn uss de Literatur.

Im 12. und 13. Johrhundert hät mer agfange, e neui Schriftsproch z entwickle, wo
uff de toskanische Dialäkt basiert hät; d Grammatik vom Latyn hät sich sällemols
nämlig gändert und verkompliziert. Si hät sich als Literatursproch vo vyle
Autore (Dante, Ariosto, Boccaccio usw), au uss de Renaissance, duregsetzt.

Im Idaliänische wird im Normalfall di zweitletschti Silbe betont. Wenn nit, no
wird säll durch e Akzänt azeigt. Allerdings wird d Akzentsetzig nit konsequänt
(wie z.B. im Spanische, Katalanische oder Portugysische) gmacht, sondern numme
in de letschte Silbe un in eisilbige Wörter mit zwei Vokäl, wu de letscht devuu
betont isch; anderi Silbe were numme dänn mit eme Akzänt markiert, wenn di
genaui Ussproch vüreghobe were soll. Gsetzt wird in de Regel de Gravis (`):

De Akut dient uff em <o> in wenige Wörter dezüe, di gschlosseni Ussproch [o] z
verdütlige, wu s Wort vu'me-ne andere Wort mit de Ussproch [ɔ] unterscheidet;
d'Verwändig isch allerdings fräiwillig. Uff em <i> un em <u> setze mänki au de
Akut, wiil sälli beide Vokäl allewiil gschlosse sin.

Wenn e <i> zwüsche me <c> oder <g> und einem vo de Vokal <a, o, u> stoht, no
spricht mer's nit us. Es dient in dem Fall dezüe, d'Ussproch vom <c / g> als
[tʃ / dʒ] z erhalte, wyl sälli beide Konsonante diräkt vor me <a, o, u> als [k
usgsproche werre.

Wenn e [e, i] uff e <c> oder <g> folgt, no setzt mer zwüschem Konsonant und em
Vokal e <h>. Dodemit blibt d'Ussproch [k] erhalte, wyl <c, g> diräkt vor me <e,
i> als [tʃ / dʒ] usgsproche werre.

Mer underscheidet nord-, mittel- und südidaliänischi Dialäkt. Si ghöre zue dr
"italisch-weschtliche" Gruppe vo dr romanische Sproche. S Sardisch un s Korsisch
dergege ghöre zue dr "südliche Gruppe".

Di mittel- un süditalienische Dialäkt ghöre zue D Dialäktgränze lyge uff re
Linie zwüsche La Spezia und Rimini beziehigswis Rom und Ancona. E baar
idaliänischi Dialäkt (Sizilianisch, Venezianisch und anderi) hän au e eigeni
literarischi Tradition, drum werre si z.D. au als eigeständigi Sproche
bezeichnet. S Sizilianisch hät au in Lutbildig und Wortschatz sini Eigeheite.

Stellig vo dr Italienische Sproche un Dialekt innerhalb vo dr Romanische Sproche

 S dütschsprochig Wikiquote hät Zitat zum Thema „Italienische Sprichwörter“ D
Wikipedia uff Idaliänisch S Wiktionary uff Idaliänisch — e freis Wörterbüech
Wikinews uff Idaliänisch — Aktuälli Nochrichte Wikisource uff Idaliänisch —
Quälletekscht Wikibooks uff Idaliänisch — Lern- und Lehrmaterialie Wikiquote uff
Idaliänisch — Zitate

Wikiversity uff Idaliänisch — Kursmaterialie, Forschigsprojäkt und
wüsseschaftlige Usdusch



https://als.wikipedia.org/wiki/Geografische_Lage

Mit de geografische Koordinate (geografischi Breiti und geografischi Längi) laat
sich d Laag vomene Punkt uf dr Erde beschriibe. D Erde wird debii in 360
Längegrad und 180 Breitegrad uufteilt.

S Gradnetz vo dr Erde isch es dänkts Koordinatesyschtem uf dr Erdoberflächi mit
sich rechtwinklig schniidende Länge- und Breitechreise; es dient zur
geografische Ortsbeschtimmig. D Breitegrad werded debii vom Äquator uus zellt, d
Pole lieged bi 90° Nord bzw. Süd, d Längegrad werded vomene willkürliche
Nullmeridian nach Oschte und Weschte zellt bis 180°. D Festlegig vo de Winkel
schtimmt nöd mit em in Mathematik und Physik übliche Chugelkoordinatesyschtem
überii.

Bis Aafang vom 20. Jahrhundert sind i verschiedene Länder verschiedeni
Nullmeridiane gebrüüchlich gsii (biischpiilswiis Ferro und Paris), hützutaag
wird dr Meridian vo Greenwich (Schternwarte in London) international verwendet.

Bi dr gnaue Ortsbeschtimmig muess beachtet werde, dass geographischi Koordinate
underschiedlichi Bezugsyschtem haa chönnd. Das am hüüfigschte gnutzti
Bezugsyschtem isch s WGS84. Je nach Zweck werded au anderi Referenzellipsoide, e
Chugle oder ds Geoid verwendet.

Will d Chartografe in früehere Jahrhunderte di viile regionale Abwiichige vo dr
Erdoberflächi vom ideale Ellipsoid dur das uusgliche händ, dass si im
betreffende Gebiet s Koordinatensyschtem „verschobe“ händ, sind Dutzendi vo
geodätische Syschtem entschtande (Bezugssyschtem für Charte). Mit dr Entwicklig
vo dr Satellitenavigation hät es weltwiit einheitlichs Syschtem müesse gschaffe
werde (lueg bi WGS84).

In Land- oder Seecharte, wo fascht immer uf früehere Syschteme beruehed, chönnt
e Aagaab imene falsche Bezugssyschtem (öppe s Iiträge vonere GPS-Position) en
Fehler vo etliche Hundert Meter verursache, wenn s Referenzellipsoid (au
Chartedatum, Bezugssyschtem) vo dr Aagaab nöd s gliiche isch wie das vo dr
Charte. Wert chönnd natürlich vo eim Syschtem zumene andere umgrechnet werde.

Gnaueri Positionsaagaabe sind i dr Luftfahrt und Nautik erforderlich. Deet wird
di geografischi Breiti und Längi uf Bogeminute gnau aageeh, z. B. Zugschpitze
Lat = 47° 25' N, Lon = 10° 59' E oder Oscht.

Im Vermessigswese sind cm-Gnauigkeite gfragt - drum langet d Aagaab vo
Bogesekunde nöd, wil ei Bogesekunde (1") öppe 31 m (Breiteaagaab) bzw. 20 m
(Längeaagaab in Europa) entschpricht. In Düütschland isch bisher d Lage vo de
Festpünkt uf Millimeter gnau als Gauß-Krüger-Koordinate, bezoge uf s
Bessel-Ellipsoid, beziehigswiis im Gebiet vo dr früehere DDR ab de 1950-er
Jahre, bezoge uf s Krassowski-Ellipsoid, aageeh. Sit de 1990-er Jahren erfolgt
in Düütschland e Umschtellig uf UTM-Koordinate im ETRS89-Syschtem, bezoge uf s
GRS80-Ellipsoid.

Di natürliche Koordinate (astronomischi Breiti φ und astronomischi Längi λ)
chönnd dur astronomischi Ortsbeschtimmig ermittlet werde. Si beziehnd sich uf di
tatsächlichi Lotrichtig am Messpunkt. Di Ellipsoidische Koordinate (B, L - au
geodätischi Koordinate gnännt) beziehnd sich aber uf d Normalerichtig vom
verwendete Referenzellipsoid. D Differenz vo Lotrichtig und Ellipsoidnormale
isch üblicherwiis chliiner als 10" und wird als Lotabwiichig bezeichnet. I dr
Regle verlaufed weder Lotrichtig no Ellipsoidnormale dur de Erdmittelpunkt.

Bi gringe Gnauigkeitsaaschprüche z.B. bi Chartedarschtellige i sehr chliine
Massschtäbe wird dr Erdkörper zur Vereifachig dur e Chugle aagnäheret. I dem
Fall entschpreched geographischi Breiti und Längi a sphärische Koordinate. Nur
dänn isch d Breiti vo de Winkel im Erdmittelpunkt zwüsched em Äquator und em
gsuechte Punkt.



https://als.wikipedia.org/wiki/New_York_City

New York City [nuːˈjɔːɹk] (offiziell The City of New York) isch e Weltstadt an
dr Ostküste vo de USA. Si het acht Millione Iiwohner und isch die grösst Stadt
im Land. Ihre Spitzname isch Big Apple (Dr Gross Öpfel). Uf ihrem Sigel schribt
sich d'Stadt mit ihrem latinische Namme Civitas Novi Eboraci: SIGILLVM CIVITATIS
NOVI EBORACI - noch em römische Namme vu York in Ängland. Für zum se vom
Bundesstaat New York z underscheide, sägen ere d Amerikaner New York City, was
as NYC abkürzt wird.

Si isch in fünf Boroughs (Stadtbezirk) ideilt: Manhattan, Bronx, Brooklyn,
Queens un Staten Island. D Metropolregion New York het 18 Millione Iiwohner und
isch ein vo de bedütendste Wirtschaftsrüüm, Handelsplätz und Kulturzentre vo dr
Wält. Vili nationali und internationali Konzärn und Organisatione hai ihre
Hauptsitz in dr Stadt, drunder die Vereinte Natione.

1524 isch dr Giovanni da Verrazano in dr Gegend vom hütige New York glandet und
1609 dr Henry Hudson. Vo 1610 aa hai holländischi Chauflüt Fäll vo de Indianer
wo dört gläbt hai, afo chaufe und hai e Handelsstation iigrichtet. Am 27. März
1614 het die neu gründeti Compagnie van Nieuwnederlant (Neuniederland-Kompanii)
vo de Generalstaate e Monopol für e Handel in däm Gebiet übercho.

1626 het dr Peter Minuit de Iigeborene, wohrschiinlig eme Zwiig vo de
Lenni-Lenape-Indianer, wo dr Insle „Manna-hatta“ gsait hai, Manhattan für
60 Gulde abkauft. D Siidlig het dr Name Nieuw Amsterdam übercho und isch d
Hauptstadt vo dr Kolonii Nieuw Nederland worde. In dr Siidlig hai bald
chaotischi Verhältnis gherrscht und under de korrupte Gouverneur het d
Kriminalität enorm zuegnoh.

1647 het sich die Niiderländischi Westindie-Kompanii entschlosse für Ornig z
sorge. Si het dr Petrus Stuyvesant zum Gouverneur ernennt und in siiner
Amtsziit, wo 17 Johr duurt het, si s erste Chrankehuus, s erste Gfängnis und die
ersti Schuel baut worde. Zum Schutz vor Überfäll het er 1652 im Norde vo dr
Stadt quer über d Insle e Mure lo baue, wo spöter dr Stross, wo dört verloffe
isch, ihre Name ge het: Wall Street. Am 2. Februar 1653 het Nieuw Amsterdam s
Stadträcht übercho.

Währed em Zweite Änglisch-Niiderländische Seechrieg (1665–1667) het sich d Stadt
am 27. August 1664 ohni Kampf ere Flotte vo dr Royal Navy under em Richard
Nicolls erge. D Ängländer hai d Stadt und d Kolonii Newe York dauft noch em
Befählshaber James, Herzog vo York, em Brueder vom Charles II. vo Ängland, wo
spöter sälber König worden isch. 1667 hai d Holländer alli Asprüch uf d Kolonii
im Friide vo Breda ufge, und drfür si ne d Rächt an Suriname versproche worde.
Im Dritte Änglisch-Niiderländische Chrieg hai d Holländer 1673 d Kolonii für e
churzi Ziit wider eroberet, bevor si s Land ändgültig im Friide vo Westminster
am 19. Februar 1674 hai müesse ufge.

Im 18. Johrhundert isch New York an dr Unabhängigkeitsbewegig bedeiligt gsi.
1776 isch d Stadt für churzi Ziit s Hauptquartier vom George Washington gsi,
isch denn aber vo de Brite bsetzt worde. Die hai d Stadt erst 1783 verlo,
nochdäm die europäische Staate und au Grossbritannie die amerikanischi
Unabhängigkeit anerkennt hai. Im gliiche Johr het es Füür grossi Deil vo New
York zerstört. 1785 het en anderi Brandkatastrophe no meh vo dr Stadt
verwüestet.

Vo 1788 bis 1790 isch New York d Hauptstadt vo de USA gsi. Dr George Washington
isch do 1789 as erst Präsident vereidigt worde. Noch em Chrieg si d Ziite
wirtschaftlig schwiirig gsi, aber Wärtpapiirhändler hai am 17. Mai 1792 d New
York Stock Exchange gründet. 1797 isch Albany anstatt vo New York d Hauptstadt
vom Bundesstaat New York worde und isch s bis hüte bliibe.

Am Afang vom 19. Johrhundert isch d Stadt schnäller als je gwachse. 1811 hai d
Stadtplaner beschlosse, die ganzi Insle Manhattan, wodenn nume im Süde bebaut
gsi isch, mit eme rasterförmige Strossenetz z überzieh. Die einzig Usnahme war
isch dr Broadway gsi, wo sich nit rächtwinklig mit de andere Strosse gschnitte
het.

E Wändepunkt in dr Gschicht vo dr Stadt isch s gsi, wo dr Eriekanal 1825 fertig
worden isch. Dä het New York mit de Grosse Seä und so mit em Mittlere Weste
verbunde. Über Nacht isch d Stadt zum grösste Warenumschlagsplatz an dr
amerikanische Ostküste worde.

Gliichziitig het sich s Stadtbild veränderet. Bis denn hai die so genannte
„brownstone houses“, Hüüser us Bachstei, wo meistens zwei- bis vier Stöck hoch
gsi si, vorgherrscht. Drotz dr Erwiiterig isch dr Wohnigsruum knapp worde, und
me het mehrstöckigi Apartmenthüüser afo baue. Me cha die hüte no unter anderem
in der Upper West Side am Broadway Egge 70. bis 74. Stross gseh. Si si luxuriös
usgstattet gsi und hai mänggisch zentrali Dinnerrüüm gha, wo sich d Bewohner au
zu gsellschaftlige Aläss drofe hai. Für zum s Verdraue in dr neu Standort z
sterke, hai d Stadtplaner bewusst beiidruckendi Institutione in de neue
Stadtrüüm agsiidlet. Vo dene ghöre hüte viili zu de Wohrzeiche vo New York. E
Bispil für das isch s monumentale Bankgebäud Broadway Ecke 73. Stross oder d
Carnegie Hall am Egge vo 57. Stross und dr 7. Avenue.

In dr Mitti vom 19. Johrhundert het me e grosse Stadtpark afo blane, dr so
genannt Central Park. D Bauarbeite hai 1858 agfange und dr Park isch 1866
grösstedeils fertig gsi. In dr zweite Helfti vom 19. Johrhundert isch dr Strom
vo de Iiwanderer immer meh gwachse. Ire, Italiener, Dütschi si cho und hai uf e
bessers Läbe ghofft, doch die meiste hai vili Johr in Eländsquartier (Slums) wie
Five Points und der Bowery müesse läbe. Soziali Konflikt si hüfig gwaltdätig gsi
wie d Draft Riots, wo d Stadt in s grösste Chaos in ihrer Gschicht gstürzt hai.

Wäge em starke Wachstum het me müesse d Verwaltig ändere. 1898 hai sich die fünf
Stadtbezirk Manhattan, Brooklyn, Richmond (hüte Staten Island), Queens und Bronx
zu Greater New York zsämmegschlosse. D Bronx het deilwiis scho vo 1874 zum
Stadtgebiet vo New York ghört. Brooklyn isch scho vor em Zsämmeschluss eini vo
de grösste Stedt im Land gsi. Bis hüte hai die einzelne Stadtdeil in der
Verwaltig und au im Sälbstverständnis vo ihre Bewohner e gwüssi Eigeständigkeit.
So isch zum Bispil Little Italy d Bezeichnig für e Stadtdeil, wo vor allem vo
italiänisch-stämmige Amerikaner bewohnt wird.

Am Afang vom 20. Johrhundert isch d Stadt zum e Zäntrum vo dr Industrii und vom
Handel worde und die erste Wolkechratzer si entstanden, zum Bispil s Woolworth
Building, s Empire State Building und s Chrysler Building, wo Wohrzeiche vo dr
Stadt worde si. In de „wilde Zwanziger“ isch New York in e Börseruusch gfalle,
wo am 24. Oktober 1929, am Schwarze Donnstig, e plötzligs Ändi gfunde het. D
Wirtschaftskrise het New York hert droffe und die unfähigi, korrupti
Stadtregierig vom Bürgermeister Jimmy Walker isch vollkomme überforderet und d
Stadt überschuldet gsi.

D Arbetslosequote isch uf über 25 % agstiige. D Mensche ihri Arbet und ihri
Wohnige verlore. D Wändi isch cho mit de Hilfs- und Bauprogramm vom
Bürgermeister Fiorello LaGuardia, wo 1933 gwehlt worden isch.

Noch em Zweite Wältchrieg isch s noch ere churze optimistische Phase schnäll
bärgab gange. D Mittelschicht isch in d Vorort züglet und d Industrii isch
abgwanderet. Wie vili anderi Stedt in de USA het au New York in de 1960er Johr
under Rassenunruehe glitte. In de 1970er Johr isch d Kriminalität stark gwachse,
und 1975 het d Stadt ihre Bankrott müesse erkläre. 1977 isch s zum ene
25-stündige Stromusfall cho, und im Dunkle het s Plünderige und Brandstiftige
ge. Dä Stromusfall het s allne dütlig gmacht, in was für eme schlächte Zuestand
d Stadt gsi isch.[1]. Dr Edward I. Koch het währed siiner Amtsziit as
Bürgermeister (1978–1989) s städtische Budget saniert. Im Wirtschaftsufschwung
vo de 1980er Johr het d Wall Street wider e füehrendi Rolle in dr Finanzwält
ignoh. In de 1990er Johr isch under em populäre Bürgermeister Rudolph Giuliani d
Kriminalitätsrote drastisch gfalle. Er het das uf si Nulltoleranzstrategii
zruggfuehrt, wo au chliini Verletzige vom Gsetz bestroft worde si, aber in
andere amerikanische Stedt, wo nit eso strikt gsi si, si d Verbräche au
zruggange. Z New York isch d Zahl vo de Verbräche zwüsche 1990 und 2007 um 77%
zruggange. Wäge dr verbesserete Sicherheit und dr wirtschaftlige Erholig isch s
wider modärn worde, in dr Stadt z läbe. Eso isch elei in de 1990er Johr d
Bevölkerig vo 7,3 Millione uf 8 Millione agwachse.

Am 11. September 2001 isch s World Trade Center (WTC) in Terroraschleg zerstört
worde. An dr Stell vom WTC soll e Gedänkstätt und dr Freedom Tower – noch
Vorlage vom amerikanisch-polnische Architekt Daniel Libeskind – baut wärde.

S Defizit vo dr Stadt isch meh as siibe Milliarde Dollar gsi. Ändi 2002 si meh
Touriste noch New York cho as in de Johr vor de Terroraschleg.

Dr Parteitag vo der Republikanische Partei het im Madison Square Garden z New
York stattgfunde. D Entscheidig in Bezug uf s Dänkmol für d Opfer vo de
Terroraschleg im Johr 2001 isch gfalle, und dr Entwurf „Reflecting Absence“ (D
Spiegelig vo dr Abwäseheit) vo de Architekte Michael Arad und Max Bond und em
Landschaftsplaner Peter Walkers isch agnoh worde.



https://als.wikipedia.org/wiki/Luxemburg

Luxeburi, lux. Lëtzebuerg, dt. Luxemburg, frz. Luxembourg, ésch e Ländele én
Weschteuropa. ’S grenzt ém Norde un Weschte àn Belgie (mét e eije Provinz
Luxemburg), ém Oschte àn Ditschland un im Süde àn Frànkrich. Mét Belgie un
d’Néderlande bildt’s d Beneluxstaate. Mét dene zwei Länd’r v’rbindt’s e làngi,
z. T. staatlich einheitlichi, g’meinsàmi G’schicht. Luxeburi ass Member vun der
UEBL, der Europäescher Unioun, der OECD an der NATO.

D’Hoiptstàdt het de namligi Nàmme wie’s Lànd: Luxemburg , frieh’r Lützelburg
(analog: Lutzelbourg, F.). De Nàmme vum Lànd stàmmt vun de Herrsch’rfàmeli un
där vun d’Stàdt od’r viilmeh vun e klein Buri, de Lucilinburhuc (Lützelburg), wo
sich de Nàmme vun de Hoiptstàdt drüss entwicklet het, un de Stàmmsitz vun de
feudale Dynaschtie gsin ésch. Luxeburi ésch e Grossherzogtum – ’s einzigi, wie
àls e Staat exischtiirt én de Walt – un het sich àls selles durch d’G’schicht
d’Unabhängigkeit als a Nàtionalstaat erhalte. In mànchi Bereiche lehnt’s si
àww’r àn de „gross Brüed’r“, ’s Künnijrich Belgie àn – vor d’Infiehrung vum Euro
zuem Bispiil monetär.

Luxeburi het mét Belgie 148 km Grenz, mét Ditschlànd (Grenzgänge 138 km) geht’s
àn de Bundesländ’r Rheinland-Pfalz un Saarland. Un mét Frànkrich – ’s
Noochberdépartement ésch de Moselle - ésch de Grenzgänge 73 km. Luxeburi ésch
mét sin’r Flächi vun 2.586 km² de zweitkleinscht Staat (nooch Malta) vun de EU,
mumme 14 km² greess’r als’s Saarland, ’s kleinscht vun de Flächeländ’r vun
Ditschlànd.

Ab em 1. Johrhundert v. e. Chr. häng d’Kelte s hüttig Großherzogtum Luxeburg
bsidelt, in de Johrhundert denoch sin d’Römer zù de Herrscher vum Gebiet wore.
Ab em 3. Johrhundert hänn di germanische Iifäll aagfange un ab em 5. Johrhundert
sin d'Römer de Franke gwiche.

Am Palmsunndig vum Johr 963 hät de Ardenner Graf Siegfried mit em Chloster St.
Maximin z Trier Länderäie um Feelen umme gege de Bockfälse, wu e Kaställ mit em
Namme Lucilinburhuc gstande-n-isch, duscht. Rund um sälle Fälse ume hät sich
d’Stadt Luxeburg entwickelt un d'Grofschaft under em Huus Luxeburg isch
entstande.

Luxeburg isch bis 1354 e Grofschaft gsì un bis 1815 e Herzogtum. 1437 isch s
Huus Luxeburg usgstorbe un s Herzogtum isch e Deil vum Burgund wore, churz druff
vu de Burgundische Niderland. Sälli sin 1477 an d’Habsburger gange, vu 1556 aa
hänn si zù de Spanische Niderland zellt. Noch de Konfessionschrieg, im Johr
1581, hänn sich sälli deilt un Luxeburg isch e Deil vu de Südlige Spanische
Niderland wore. Wiil Frankriich die Landstrich hät wölle bsitze, isch es immer
widder zum Chrieg chuu, bis 1659 infolg vum Verdrag vu de Pyrenäe Deil vum
südlige Herzogtum Luxeburg an Frankriich gange sin. 1684 hät de Louis XIV.
d’Festig Luxeburg erobert un bis 1659 hät s ganz Herzogtum zù Frankriich ghört.
Zämme mit em Räst vu de Spanische Niderland isch es 1714, noch em Spanische
Erbfolgechrieg, an d’Habsburger gange un Luxeburg isch e Deil vu de
Östriichische Niderland gsì. Sälli Züeghörigkeit isch erscht mit de Eroberig
durch di Französische Revolutionsdruppe im Johr 1795 z Änd gange; deno isch
Luxeburg als Département des Forêts e Deil vu Frankriich wore.

Am Wiener Kongräss isch s bishärig Herzogtum Luxeburg 1815 zum uuabhängige
Großherzogtum erchlärt wore un es hät Deil vu sinem Gebiet an Breuße mieße
abdrätte; de holländisch Chönig Wilhelm I. isch in Personalunion zum Großherzog
vu Luxeburg wore. 1839, nüün Johr noch de Gründig vu Belgie, isch de Verdrag vu
London gschlosse wore un de östlig Deil vum Großherzogtum isch di gliichnamigi
Brovinz vu Belgie wore. In de Zit denoch isch draa gschafft worre, z Luxeburg e
eigeständige Staat uff d’Bei z stelle.

1867 isch z London widder e Verdrag übber Luxeburg gschlosse wore. Er hät e
Chrieg zwüsche Frankriich un Breuße solle verhindere un Luxeburg sällewääg als
für immer uuabhängig erchlärt. Wu s holländisch Herrscherhuus Oranien-Nassau
1890 kei Nochchomme für de luxeburgisch Dron gha un s Großherzogtum hät mit
Nassau-Weilburg e eiges Herrscherhuus griegt.

Drotz de ewige Neutralitet hät s Dütsch Riich im Erschte un Zweite Wältchrieg
bsetzt. 1918 isch es für uuabhängig erchlärt wore. 1940 hänn’s di
nationalsozialisdische Dütsche widder bsetzt un Luxeburg isch vu-n-ene genau wie
s Elsass als e Deil vum Riich bhandelt wore; mer hät d’Luxeburg zerscht mit
güetem Züerede, deno mit Terror versüecht devuu z übberzüüge, dass si heim ins
Reich ghöre dete. Numme e chleine Deil vu de Iiwohner, wu wäge sine gäle
Uniforme au Gielemännercher (gäli Männlì) gnännt worre-n-isch, hät mit de Nazi
zämmegschafft. Vu 1942 ab sin d’Luxeburger in d'Wehrmacht iizoge wore. Während
de Ardenneoffensiive in de letschte beide Chriegsjohr hät de Norde vum Land
schwäri Zerstörige mieße erliide.

Noch em Chrieg hät Luxeburg sini Neutralitet uffge. Es isch Mitglider vu-n-ere
Reihe vu internationale Organisatione wore, drunder d’NATO, di Westeuropäischi
Union un d’EGKS (Europäischi Gmeinschaft für Chohle un Stahl), eine vu de
Vorläufer vu de Europäische Union. 1952 isch d’Hauptstadt zum Sitz vu de EGKS
wore. De Biidritt zù de Europäische Wirtschaftsgmeinschaft (EWG) isch am Aafang
vu-n-ere diefe wirtschaftlige Entwicklig un ere Iiwanderigswälle gstande;
Luxeburg wird viilmool als Sinnbild vu de Offeheit gegenübber em Usland
aaglüegt.

Luxeburg hät dräi Amtssproche: Luxeburgisch, Dütsch un Französisch. S
Luxeburgisch isch e moselfränkische Dialäkt.

D’Bevölcherigszahl isch im Januar 2013 übber 537.039 Iiwohner gläge. 45 Brozänt
vu de Iiwohner sin Usländer, devuu rund 80.000 Portugiise, 28.500 Franzose,
19.400 Italiäner, 16.700 Belgier, 12.000 Dütschi, 5.300 Briite un 3.900
Holländer. 19.500 chömme us andere EU-Länder, 30.200 sin zù andere Staate
züeghörig.



https://als.wikipedia.org/wiki/Lena_Meyer-Landrut

D Lena Meyer-Landrut (* 23. Mai 1991 z Hannover) isch e dytschi Sängeri, wu
unter em Chinschtlernamme Lena ufdritt. Si het mit em Lied Satellite.am 29. Mai
2010 z Oslo dr Eurovision Song Contest gwunne. Bekannt wore isch si as
Deilnämmeri un Gwinneri vum dytsche Vorentscheid Unser Star für Oslo.

D Lena Meyer-Landrut isch vum Vater syre Syte här e Änkelchind vum dytsche
Diplomat Andreas Meyer-Landrut. Si isch as Einzelchind ufgwagse bi dr Mueter im
hannoversche Stadtbezirk Misburg-Anderten. Ihre Vater Ladislas Meyer-Landrut het
dr Familie verloo, wu d Lena zwei Johr alt gsi isch. Si isch uf di Integriert
Gsamtschuel Roderbruch Hannover gange. Scho im Alter vu fimf Johr het si
aagfange mit Danze. No Ballett un Jazz Dance het sich d Meyer-Landrut em Show
Dance zuegwändet, wu us Elemänt us em Hip-Hop, em Jazz- un em Uusdruckdanz
bstoht. Derzue het si Gfalle am Gsang gfunde. Anne 2007 het si mit eme
Schuelfrynd s Musikduo „Stenorette 2080“ bildet, wu si noch em Diktierrät gnäntn
hän, wu si ihri ersche beider sälber gschribene Lieder gnännt gha hän. As
musikalischi Vorbilder nännt si unter anderem Clueso, Adele, Kate Nash, Vanessa
Carlton un di dytsch Popgruppe Wir sind Helden.

Iber s Privatläbe vu dr Meyer-Landrut weiß mer wenig. Uf Froge zue däm Thema in
Interviews git, ähnlig wie ihre Entdecker, dr Stefan Raab, sälte Antwort.

An ihre Ufenthalt z Taizé im Summer 2008 mahnt e Taizéchryz, wu si als as
Halschette drait.

D Meyer-Landrut het 2009 vor ihre Gsangskarriere in dr Färnsehserie K11 –
Kommissare im Einsatz, Helfen Sie mir! un Richter Alexander Hold as Komparsi
mitgwirkt.

Im Spotjohr 2009 het si sich beworbe fir d Castingshow Unser Star für Oslo, dr
dytsche Vorentscheid zum Eurovision Song Contest 2010, wu vu dr ARD un ProSieben
uusgrichtet woren isch, un het s vu iber 4500 Kandidate as eini vu 20 gschafft
zuen eme Ufdritt bi dr beide erschte Färnsehshows. Wu si no ihre Motivation
gfrogt woren isch, het si gsait:

Noch em erschte Ufdritt mit em Song My Same vu dr britische Soul- un Jazzsängeri
Adele het di dertemol 18-jährig Schueleri, wu dervor no nie brofässionälle
Gsangsunterricht gha het, großes Lob vu dr Jurore um dr Veraastalter Stefan Raab
iberchuu. D Orginalfassig vum Song het sich– glyych wie s speter vun ere gsunge
New Shoes vum Paolo Nutini – erscht no ihrem Castingshow-Ufdritt in dr dytsche
Singlecharts blatziert. Auch in dr Kate Nash ihre Foundations, Neopolitan Dreams
vu dr Lisa Mitchell un em Jason Mraz syy Mr. Curiosity sin no dr Interpretation
vu dr Lena Meyer-Landruts in dr Färnsehshow in di dytsche Singlecharts
retuurchuu. D Kate Nash, wu d Lena zwee titel vun ere interpretiert het, isch in
eme Interview iberrascht gsi iber d Songuuswahl, wu fir e Castingshow uugwehnlig
gsi isch („It was really weird, when someone showed me.“), un het dr Lena ihre
Foundations-Interpretation „seli sieß“ gnännt.

Scho vor em Final het d Meyer-Landrut as Favoriti gulte un isch in
Online-Abstimmige dytli vorne gläge. Si het dr Vorentscheid gwunne geg di
glychtaltrig Schueleri Jennifer Braun vu Eltville mit em Lied Satellite, wu
extra fir dr Wettbewärb gschribe woren isch. Si isch no dr Wyn Hoop 1960 di zwot
dytsch Verdrätteri vu Hannover gsi.

Love Me isch vu dr Meyer-Landrut sälber textet un vum Stefan Raab fir si
kumpeniert wore. Dergege sin d Titel Bee un Satellite scho dervor us 300
Kumpositione fir d Finalshow uusgwehlt un dert vu dr Mitkunkeränti vu dr
Meyer-Landrut, dr Jennifer Braun, glychfalls interpretiert wore.

Ei Dag noch em Siig bi Unser Star für Oslo isch d Lena Meyer-Landrut mit dr
Finalsong Satellite, Bee un Love Me as erschti dytschi Sängeri uf dr erschte
drej Blätz vu große Download-Portal wie iTunes un Musicload gläge. Glyyzytig het
si mit dr Singles e Verchaufsrekord ufgstellt. As erschti Interpreti syt dr
Yyfierig vu dr dytsche Charts 1959 het si sofort drej Titel in dr Top fimf vu dr
dytsche Single-Charts chenne blatziere.

Unter em Bihniname „Lena“ het d Meyer-Landrut am 7. Mai 2010 ihre Debütalbum My
Cassette Player vereffentligt . S isch diräkt uf Blatz eis vu dr dytsche Charts
yygstige.

As Verdrätteri vu eim vu dr vier Sponsore isch d Lena Meyer-Landrut diräkt fir s
Final vum Eurovision Song Contest 2010 qualifiziert gsi. Iber e Wildcard, wu
Dytschland zueglost woren isch, het dr NDR bis 25 Deilnämmerländer dr Startblatz
22 uusgwehlt. D Lena isch in eme ermellose schwarze Minichleid, ere schwarze
Strumpfhose un schwarze Schue ufdrätte mit vier Backgroundsängerne, wu glych
aazoge gsi sin. Si het mit 246 Pinkt dytli gwunne vor dr Band maNga us dr Türkei
(170 Pinkt).

Abstimme hän alli 39 Länder chenne, wu an dr Halbfinal un em Final mitgnacht
hän. S isch dr zwet siig fir Dytschland gsi no dr Nicole anne 1982.

Mit 14,69 Millione Färnsehzueschauer un eme Märtaadeil vu 49,1 % z Dytschland
het d Iberdragig in dr ARD s hegscht Zueschauerinträssi an emeEurovision Song
Contest gfunde syt dr Yyfierig vum Privatfärnseh. Im Verlauf vu dr
Pinktbekanntgab isch dr d Zueschauerzahl bis uf 20,45 Millione aagstige.

Scho zwee Däg noch em Final isch dr Siigertitel uf Blatz 1 vu dr norwegische
Charts yygstige. Uf Blatz 1 vu dr Charts isch d Lena mit "Satellite" au in dr
Schwyz, z Schwede, z Dänemark, z Finnland un z Georgie gschafft. Derzue het s
hochi Blatzierige au z Eschtryych (2), z Irland (2), z Dänemark (2), in dr
Niderlande (5), z Ungarn (5), z Flandern (4) un in dr Wallonii (6) gee.

D BBC het s Lied „Satellite“ „dr erscht zytgnessisch Pophit, wu dr Eurovision
Song Contest fiiribrocht het in Johrzehnt“ gnännt.

Am 6. Augschte 2010 isch in dr Meyer-Landrut ihri viert Single Touch A New Day
erschine, wu vum Stefan Raab gschribe un produziert woren isch.

Im Oktober 2010 isch dr belgisch 3D-Animationsfilm Sammys Abenteuer – Die Suche
nach der geheimen Passage in d Kino chuu, wu d Meyer-Landrut an dr Syte vum
Matthias Schweighöfer mitgmacht het un em Schildchrottemaidli Shelly d dytsch
Stimm glehnt het. D Synchronarbete hän im Juni 2010 z Berlin stattgfunde un sin
zwee Däg gange.

Im Novämber 2010 het d Adam Opel AG näb dr Meyer-Landrut as Werbedregeri au s
Sondermodäll Corsa Satellite bresäntiert, wu an ihre Hit aaglähnt isch.

D Lena Meyer-Landrut isch bim Eurovision Song Contest 2011 z Düsseldorf nomol
aadrätte. As dytschi Verdrätteri isch si diräkt fir s Final am 14. Mai 2011
qualifiziert gsi. In dr dytsche Vorentscheidig Unser Song für Deutschland hän d
Färnsehzueschauer s Lied fir dr ESC gwehlt. Doderby het d Sängeri in zwoo
Halbfinalshow, wu am 31. Jänner un 7. Februar bi ProSieben live iberdrait wore
sin, beidi Mol sechs Lieder vordrait, wu drej dervu in s Final vu dr
Voruusscheidig chuu sin. In däre am 18. Februar vu Das Erste iberdraite
Livesändig hän sich d Zueschauer fir s Lied Taken by a Stranger entschide, wu vu
dr kalifornische Komponischte Gus Seyffert un Nicole Morier zämme mit dr
norwegische Sängeri Monica Birkenes gschribe woren isch. Uf s Meyer-Landruts
zweitem Studioalbum Good News, wu am 8. Februar 2011 vereffetligt woren sich,
het s alli Byydreg vu dr dytsche Vorentscheidig. Wie s Meyer-Landruts Debütalbum
het s au Good News an dr Spitz vu dr dytsche Albumcharts gschafft un isch no
eire Wuche uf Goldstatus chuu.

Am 14. Mai 2011 het d Lena Meyer-Landrut z Düsseldorf zum zweite Mol fir
Dytschland gsunge go ihre Titel verdeidige. Si isch mit ihrem Lied Taken by a
stranger uf dr 10. Blatz chuu.



https://als.wikipedia.org/wiki/Internet

S Internet (vo ängl.: interconnected networks: „Netzwärk wo underenander
verbunde si“) isch e wältwiits Netzwärk, wo us vile Computernetzwärk bestoht, wo
mitenander verbunde si, und wo me drüber Date cha usdusche. Es macht d Nutzig vo
Internetdienst wie E-Mail, Telnet, Usenet, Dateiüberdragig, WWW und in dr letzte
Zit immer meh au Telefonii, Radio und Färnsehe möglig. Im Prinzip cha jede
Computer wältwiit mit jedem andere Computer verbunde wärde. Dr Datenusduusch
zwüsche de einzelne Internet-Computer bassiert über Internetprotokoll, wo
technisch normiert si. D Technik vom Internet wird vo dr RFCs vo dr Internet
Engineering Task Force (IETF) beschriibe. Umgangssproochlig wird „Internet“
hüfig synonym zum World Wide Web bruucht, wil säll eine vo de populärste
Internetdienst isch, und wäsentlig zum Wachsdum und dr Popularität vom Medium
bidrait het. Im Gegesatz drzue cha me anderi Mediedienst, wie Telefonii,
Färnsehe und Radio erst chürzlig über s Internet erreiche und si hai parallel
zum Internet no ihri ursprüngligi Verbreitigstechnik.

S Internet het sich us em ARPANET entwigglet, wo 1969 vom amerikanische
Verdäidigungsministerium iigfüert worde isch und Universidääte und
Forschigsiirichdige vernetzt het. 1973/74 isch s Brotokoll TCP entwigglet worde,
zum verschiidenartigi Netz mitenander z verbinde. Im Lauf vo dr Zit isch das zum
Brotokoll TCP/IP erwiteret worde und vo 1983 aa uf alle Hosts aktiv gsi. Es isch
as Internet Brotokoll bekannt gsi und vo doo het sich mee und mee dr Naame
Internet dduregsetzt. Dr Tim Berners-Lee het um s Joor 1989 am CERN d Grundlage
vom World Wide Web. Am 6. August 1991 het er das Brojekt vom ene
Hüperteggst-Dienst über Usenet veröffentligt und uf dr ganze Wält verfüegbar
gmacht.



https://als.wikipedia.org/wiki/Ganges

De Ganges (skt. गंगा oder गङ्गा, Gaṅga f.) isch ann vo de wichtigte Flüss vo
Indie und Bangladesch und ghört zu de sibe hailigste Flüss vom Hinduismus. Sini
Quele liget im Himalaya und er flüsst in Bengalische Golf. Sini Längi bitrait
2511 Kilometer.

De Ganges entspringt im mittlere Himalaya. De obersti Lauf bis zum Zämefluss vom
Alaknanda werd aber Bhagirathi gnennt. Im Bergland flüsst er geg Südweste und
verloot den de Himalaya bi Haridwar, wo aini vo de sibe hailige Stätte am Ganges
isch. Denn flüsst de Ganges imene grosse Boge südwärts und denn ostwärts. Z
Bengale wendet er sich geg Süüde und bildet denn z Bangladesch zäme mit de Ärm
vom Brahmaputra und em Meghna ais vo de grösste Flussdelta weltwiit, wo in Golf
vo Bengale mündet.

Am Fluss liget meriri wichtigi Städt. Am Zämefluss mit de Yamuna lit Allahabad
und witer flussabwärts Varanasi, eini vo de hailigste Städt vo Indie. Im
indische Staat Bihar lit Patna und am ene Siitearm am Westrand vom Gangesdelta
lit Kalkutta (Kolkata).

Im Hinduismus isch d Ganga e Göttin und zält zu de hailigste Flüss, nebet de
Yamuna und de Sarasvati, wo hüt nüme lokalisiert werde cha. D Ganga entspring im
Himmel und stürzt imene Wasserfall uf d Erde. De Shiva fangt si uf sim Chopf
uuf, well sus d Erde vo de Wucht vom Wasserfall zertrümmered wör. Dargstellt
werd d Ganga as e jungi Frau ufemene Gangesdelfin oder ufeme Makara, emene
krokodilartige mythische Wese.

Am Fluss liged meriri religiösi Stätte, wo i de Regle em Shiva ghailigt sind, do
d Ganga as Nebefrau vom Shiva gelt. Zu de bikannte Orte ghöret im Himalaya
Rishikesh und underhalb devo Haridwar. Allahabad het sini Bidütig well do d
Yamuna, und noch ainige Traditione au die nödsichtbari Sarasvati, zämeflüüset.
Em bikanntiste isch Varanasi, bikannt för sini grosse Liicheverbrennigsplätz.
Wer i de Ganga badet, werd vo Sünde und schlechtem Karma grainigt.



https://als.wikipedia.org/wiki/Els%C3%A4ssisch

Elsassisch – od’r làng Elsässerditsch – heisse de Dialäkt, wo mer im Elsass
redt. Im greeschte Teil vom Elsass redt me nideralemannischs
Oberrhiinalemannisch, einzig s Sunngau im Side ghert zum Höchalemannische.
Nordeschtlich (Gegend vun Wisseburi/Wäjssebua) wird Sidfränkisch geredt, z
Niderlauterbach und z Winge Pfälzisch, nordweschtlich (Krummes Elsàss) wird
Lothringer Plàtt (Saar-Rhinfränkisch) geredt. Elsassisch, bzw. Ditsch vun Elsass
un Moselle, ésch offiziell e Regionalsproch vun Frànkrich – un’s ésch nooch
Okzitànisch de àm meischte gesproche vun àlli regionàli Sproche vun Frànkrich

A Studie vu 2012 zeigt àss 43% vu dr elsässische Bevelkerig noch Elsassisch
kààt.

D deutsche Sproch hot mer im Elsass vum 13. bis zu em 17. Johrhundert gsproche.
Mit de Französische Revolution isch d französische Sproch favorisiert worre. Im
Johr 1833 isch Französisch zum Unterrichtsfach und im Johr 1850 zur
Unterrrichtssproch in de Grundschule worre. Im Johr 1870 hot es obere Birgertum
nur no uf französisch parliert.

Zitter 1870/1871 hàt's drèi Kriaga zwìscha Frànkrìch un Ditschlànd gaa. S
ditschsprochiga Teil vum Elsàss un vu Lothrìnga hàt mehrmols sina Nàtionàlität
müeßa wachsla. Im Johr 1870/71 isch Deutsch zur Amts- und Unterrrichtssproch
deklariert worre. Im Johr 1918 isch widder es Französische zur Amt- und
Unterrichtssproch worre und im zweita Waltkriag widder d deutsche Sproch. Ànna
1945 – àm And vum Zweita Waltkriag un vu sina grüüsiga Folga – sìn dia Regiona
wìder frànzeesch worra. Ìn dara Zitt sìn Ditschlànd un d ditscha Kültür sehr
schlacht ààgsah gsìì. D elsassischa Sproch ìsch vu dara Hàss ààgsteckt worra un
vììl Elsasser han sa nìmm so vììl trauia reda, bsunderscht ìn dr Äffentligkeit,
vor fremda Litt.

Ìm Frànkrìch gìltet d Stàndàrdsproch àls „Sproch vu dr Republik“. Dernawa sìn d
regionàla Dialekta nìt so güet ààgsah, mehr wia àltmeedischa oder büürischa
Sprocha, wo ma ìn da Kìnder ehnder nìmm witterscht sott lehra. S frànzeescha
Wort „patois“ ìn sìch teent pejorativ. D àndra regionàla Sprocha vum Frànkrìch
sìn aui ìn'ma latza Züestànd, obwohl àss sa jetz ìn teil Regiona wìder
unterrìchta wara (zum Beispeil ìn dr Bretagne, ìn dr Provence, ìm Bàskalànd…).

Sogàr bi da Litt wo noch Elsassisch reda, wìrd s Frànzeescha ìmmer mehr d
Hàuiptsproch. D frànzeescha Syntax un dr frànzeesch Wortschàtz kämma mankmol
üssa wia Fahler ìm Elsassisch Reda (zum Beispiel : latz Genus, Verwachslung
zwìscha Akkusativ un Dativ, code-switching). Mìt em beschta Wìlla, hàt ma
mankmol Miahj fer s Elsassischa retta.

Aui ìm Elsàss han Kìnschtler dr elsassisch Dialekt wälla unterstìtza, fer àss s
tràditionnella Erbgüet nìt verlora geht, un sogàr uf'ra sehr moderna un
làwandiga Àrt. Under àndra han dr Roger Siffer, dr Conrad Winter, dr Duo „La
Manivelle“ (d Liselotte Hamm un dr Jean-Marie Hummel) ìn dara Bewegung mìtgmàcht
un sìn sehr bekànnt worra.

S Verein „ABCM Zweisprachigkeit“ oder dr „Festival BILINGO“, zum Beispiel,
unterstìtza d Zweisprochigkeit ìm Elsàss: Frànzeesch un Hoochditsch oder
Elsassisch. Effektiv düet àwer meischtens Hoochditsch vu dara Unterstìtzung
profitiara, mehr às Elsassisch, wial's eifàcher ìsch, ìn dr Schüel a
Stàndàrdsproch z'unterrìchta.

D „Région Alsace“ düet d elsassischa Kültür un dr elsassisch Dialekt dur s OLCA
unterstìtza. Dàs elsassischa Sprochàmt brìngt finànziella Hìlf ìn dana wo ebbis
fer d regionàla Kültür unternamma. S OLCA màcht aui dr Dialekt ìm Àlltàg z'lawa:
zweisprochiga Stroßatàfla, Biacher, Software... Jedes Johr zitter 2002 gìtt's E
Friehjohr fer unseri Sproch, a Ràhma fer elsassischa kültürella Ereignissa,
Faschter, Theàterstìckla...

S elsassischa Volkstheàter ìsch ìm Ìwerlawa vum elsassischa Dialekt ìmmer
wìchtig gsìì (sogàr ìn dr ditscha Zitt). Dàto ìsch's a Meegligkeit fer ìmmer
noch güet Elsassisch z'heera un z'lehra, bsunderscht fer d Kìnder. Teil
Theàtertruppa gann Unterrìchta fer d Mìtglìeder wo kè Elsassisch känna. Àlso
lehra sa nìt numma a Text wo sa küüm verstehn, sa düen wìrklig d Sproch lehra.

Jeda Mundàrt nìmmt Wärter vu àndra Sprocha àà. S Elsassischa, wia s Àlemànnischa
ìn teil Gegend, hàt zum Beispiel s Frànzeescha Wort „Velo“ ààgnumma, oder s
jiddischa Wort „Kàff“ („Dorf“, uf Hebràisch „כְּפַר“). Ìm Elsàss gìtt's àwer
bsunderscht vìel frànzeescha Wärter, wo ìn Ditschlànd oder ìn dr Schwitz nìt
bekànnt sìn.

Drum haw ich gedenkt, ich prowier’s emol andersch un schrieb nit fers Ohr — sell
könnt ich joo doch nit — ich schrieb liewer fers Auj, ich schrieb esoo, daß’r’s
licht lese könne, wiel d’Wörter ihrem Üssehn nooch de ditsche Wörter gliche. ‘s
word’s schun e jeder vun Ejch uff sieni Fasson üsspreche. Wenn Ejch nur’s Lese
licht fallt, des isch mir d’ Hauptsach. Ob mien Versuch gerote‑n‑isch, des müen
Ihr entscheide.

Züe vìel verschìedena Schrìftàrta, fer Laser wo dr Dialekt nìmm so gweehnt sìn:
ìn dara Schwìerigkeit han teil a Leesung wälla fìnda. S Wärterbüech vum André
Nisslé ìsch ìn dam Sìnn gschrìewa worra. Schliaßlig ìsch àwer d Orthal-Methoda,
wo dr Edgar Zeidler entwìckelt hàt, àls Stàndàrd vu dr OLCA, s elsassischa
Sprochàmt, ààgnumma worra.



https://als.wikipedia.org/wiki/Mexiko

Mexiko (Spanisch: México /ˈmɛː.xɪ.kɔ/, Nahuatl: Mexihco /mɛː.ʃɪʔ.kɔ/), amtlech
Vereinigti Mexikanischi Staate, span. Estados Unidos Mexicanos, isch e
Bundesrepublik in Nordamerika mit 31 Bundesstaate und em Houptstadtdistrikt
Mexiko-Stadt. Im Norde gränzt Mexiko a di Vereinigte Staate vo Amerika (USA); im
Süde u Weschte a Pazifisch Ozean; im Südoschte a Guatemala, Belize u ds
Karibische Meer; im Oschte a Golf vo Mexiko. Mit ere Gsamtflächi vo fasch zwöi
Millione Quadratkilometer isch Mexiko ds füftgröschte Land ufem Amerikanische
Doppelkontinänt, u wältwyt ligt Mexiko a vierzähter Stell. Über alli Länder gseh
ligt Mexiko mit ere Bevölkerigszahl vo öppe 110 Millione Mönsche uf Platz elf.

Ds Land isch nach der Houptstadt vo de Azteke, Mexico-Tenochtitlan (jitz
Mexiko-Stadt), benennt. Für d Härkunft vo dr Bezeichnig Mexico (mē/ʃ/ĭ'co) gits
verschideni, aber unbefridigendi Erklärige. Eini drvo seit dr Teil mē stammi vo
mĕtl, wo für d Agavepflanze (o: Maguey) steit. Dr Teil xĭ söll vo xīctli (Nabel)
abgleitet sy u zäme mit em im Nahuatl hüffigen Ortssuffix co beziehigswys ko d
Bezeichnig Dr Platz, wo dr Nabel (dr Mittelpunkt) vom Maguey ligt ergä. Di
Ableitig isch unmüglech, wüll i de erschte beide Fäll d Vokallängi, wo im
Nahuatl e Bedütigsunterschid usmacht, verschiden isch. En anderi Variante leitet
der Ortsname, regelmässig bbildet, vo dr i de Quelle guet beleite
Volksbezeichnig mē/ʃ/ĭ'tin (Plural) ab. D Etymologi vo dere Bezeichnig isch aber
wie bi änleche Namen undurchsichtig.

Alli di Wörter u vili witeri geografischi Näme basiere i ihrer latinische
Schrybwys uf der (kastilische) Transkription vo de Spanier, de erschte Europäer,
wo dört sy gsi. Si schrybe der /ʃ/-Lut vo der Nahuatl-Sprach wi dennzumal bi
ihnen üblech us x. Sithär het sech d'Ussprach vom Spanische allerdings gwandlet
u ds alten x wird /x// usgsproche - glych wie j und g (vor e, i) wo früecher /ʒ/
tönt hei. Hüt wärde all die Wörter mit j oder g gschibe (Don Quixote wird zum
Bispiel zu Don Quijote) u der x tönt ähnlech wie ds ch im Dütsche. Näme sy aber
nume teilwys a di neue Zueordnig vo Buechstabe u Lute aapasst worde, wi me das o
i anderne Sprache het chönne beobachte. Trotzdäm fingt me i spanische Texte o
d'Schrybwys Méjico anstatt México. In Mexiko sälber leit me allerdings sehr Wärt
uf d'Schrybig mit x, wüll me so d'Loslösig vo der Kolonialherrschaft cha
understryche. Di chüniglech-spanischi Akademie (Real Academia Española) wo für
d'Feschtlegig vo der spanische Orthografie zueständig isch, lat beidi Schribwyse
zue. Dernäbe wird dr x teilwys us /ʃ/ oder /s/ usgsproche, zum Byspil bi „Xola“
u „Xochimilco“ (gsproche wi „Schola“ u „Sotschimilko“).

Dr gröscht Teil vo Mexiko (88 %) ghört zum nordamerikanische Kontinänt, dr
südlech Teil zellt aber scho zur zentralamerikanische Landbrügg. Ds Land isch
mit ere Flächi vo 1.972.540 km² fasch füfzg Mal so gross wi d Schwyz. Vo dere
Flächi sy 49.176 km² Wasser, also es Gebiet grösser als di ganzi Schwyz. Über
5.000 km² sy unbewohnti Insle. Mexiko ligt punkto Flächi wältwyt uf em 14.
Platz. Ds Land isch über 3.000 km läng u 200 km bis 2'000 km breit. Im
Nordweschte isch d'Halbinsle Niederkalifornie mit ere Längi vo 1.200 km, im
Oschte gränzt isch dr Golf vo Mexiko und a d'Halbinsle Yucatan, wo sech Mexiko
mit Guatemala u Belize teilt.

Im Norde gränzt Mexiko a d USA mit ere Gränzlängi vo 3.326 km und im Südoscht a
Guatemala mit 962 km u Belize mit 250 km. Es het usserdäm 12.540 km
Meeresküschte, dervo 8.200 km Küschtelinie am Pazifik u 3.200 km am Atlantik. Ds
Hoheitsgebiet u d Nutzigsrächt vo Mexiko göh bis 200 Seemeile (370 km) vor
Küschten ewäg. D Landesgränze isch insgesamt 4.538 km läng. Ds Land geit über
drü Zytzone. Dr höchscht Punkt vo Mexiko isch mit 5.747 Meter dr Vulkan
Citlaltépetl ar Gränze zwüsche de Bundesstaate Puebla u Veradruz u dr tiefscht
Punkt mit 10 Meter unger em Meeresspiegu Mexicali, d Houptstadt vom Bundesstaat
Baja California.

Mexiko isch es klimatisch fassetterychs Land mit subtropischem u alpinem, aber o
mit Wüeschteklima. Es ligt im Übergangsberych vo de summerfüechte üssere Trope
im Südoschte vom Land über die ganzjährig trochene Subtrope ume Wändekreis bis
zum Winterrägeklima vo Kalifornie ganz im Weschte in Baja California.

Dr gröscht Teil vo Mexiko beschteit us emene Hochlandblock, wo a markante
Bruchlinie im Oschte und Weschte useschteit. D Randgebirge sy sehr
ungerschidlech gschtaltet: D Sierra Madre Oriental im Oschte setzt sech us
parallel strychende Faltezüg u steil ufragende Schichtrippe vo dr Jura- u
Chrydeformation zäme. U d Sierra Madre Occidental im Weschte bout sech us flach
ligende vulkanische Dechine vom Tertiär uuf. Beidi erschyne vo de hügelige
Küschtetiefländer uus us höchi Gebirgsmure.

Ds Hochland isch i wyti Becki gglideret, wo ar Gränze zu den USA bis uf 1.200 m
über Meer chöme. A d Sierra Madre Occidental schliesst sich südlich d Cordillera
Neovolcánica aa, wo us vulkanische Ablagerige us dr Zyt vom Pliozän bis zum
Quartär besteit. Si isch nid nume dür Risevulkän, sondern o dür ne Vilzahl vo
vulkanische Cheglen u Kratern pprägt u bildet der Südrand vom Hochlandblock, wo
in ere Bruchstuefezone rund 1.000 m tief zur Senki vom Río Balsas abbricht. Im
Süde befindet sech d Sierra Madre del Sur weschtlech vor Sierra Madre de
Chiapas. Nordöschtlich isch d Halbinsle Yucatán vorgglageret, vo dere dr gröscht
Teil zu Mexiko ghört. Si besteit us ere Chalchsteitafele, wo sit em Tertiär us
em Meer isch useghobe worde.

Di höchschte Vulkän vom Land sy dr Citlaltépetl (är heisst o Pico de Orizaba),
mit 5.610 m glychzytig dr höchscht Bärg in Mexiko, dr no aktivi Popocatépetl mit
5.452 m u dr Iztaccíhuatl mit 5.286 m.

D Bevölkerig setzt sech zämen us 60 % Meschtize, 30 % indigene Völker (nach
anderen Aagabe 13 % bzw. 7 %), unger anderem Maya und Nahua, Nachkomme vo de
Azteke, und ca. 9 % Europäischstämmige (meischtens Spanier). Di übrige eis
Prozänt sy angeri Bevölkerigsgruppe (gröschteteils us Afrika).

Nach dr Volkszählig vo 2005 rede 5,8 % vo dr Bevölkerig indigeni Sprache.
Weniger als eis Prozänt rede ke Spanisch. Di meischt ggredte Sprache sy Nahuatl
(öppe 1,6 Millione) u Mayathan (öppe 900.000). Sit 2003 sy 62 indigeni Sprachen
in Mexiko als sog. Nationalsprache anerkennt.

D Mehrheit vo de schwarze Mexikaner het sech i de letschte 200 Jahr ir
Meschtizebevölkerig ufglöst. Im Bundesstaat Veracruz u ar Weschtküschte fingt me
aber no es paar vone. Ds einzige Kreol, wo uf mexikanischem Bode gredt wird ist
ds Gullah. Rede tües di Aaghörige vo de schwarze Seminolen ir chlyne Gmeind
Nacimiento de los Negros (ir Nöchi vo Muzquiz, Coahuila).

87 % vo de Mexikaner sy Katholike. Dernäbe gits e wachsendi protestantischi
Minderheit (7,5 %). Wyteri 2 % zelle sech zu anderne chrischtleche
Gloubensrichtige. 3,5 % säge sy ghöri kere Religionsgemeinschaft aa u nume grad
0,36 % sy vo anderne Religione (Stand 2000). D Religion het i gewüsse Schichte
vor mexikanische Gesellschaft e grossi Bedütig, vol allem unger der ländleche
Bevölkerig u vil weniger für d Ywohner vo de Grossstedt.

I de Jahr 1517 u 1518 erreiche di erschte spanische Expeditione unger em
Francisco Hernández de Córdova u em Juan de Grijalva d Halbinsle Yucatán. Di neu
„entdeckte“ Hochkulture u di rychleche Guldgägeschtänd mache d tierra firme, ds
Feschtland, für d Spanier intressant. I de Jahr 1519 bis 1521 schaffts dr Hernán
Cortés, ds so genannte Azteke-Rych mit Hilf vo zahlrychen indigene Verbündete z
stürze. Ds hütige Mexiko wird zum Vizekönigrych Neuspanie.

Im Jahr 1810 het Mexiko d Unabhängigkeit vo Spanie erklärt. Das het e lange
Chrieg zur Folg gha u schliesslich zur tatsächlechen Unabhängigkeit gfüehrt. Ds
erschte Staatsoberhoupt isch dr Agustín de Iturbide gsi, wo ds Land ab 1822 als
Kaiser regiert het. Gly drufabe isch ds mexikanische Rych düre Verchouf vo
grosse Gebiet u dür d Invasion vo de USA geschrumpft.

I de 1860er Jahr isch ds Land bsetzt gsy dür Frankrych, wo i dere Zyt dr Kaiser
Maximilian I. (Habsburg) ygsetzt het. Dr Präsidänt Benito Juárez, wo mit
Ungerstützig vo de USA d Franzose us em Land vertribe het, het der Maximilian
hiigrichtet u so ändgültig d Ära vom mexikanische Kaiserrych beändet.

Di lang durendi Diktatur vom Porfirio Díaz het 1910 zur Mexikanische Revolution
gfüehrt u 1911 zu sym Rücktritt. Di revolutionäre Chräft hei zwar d Armee
gschlage, hei sech aber ungerenang zerstritte u so ds Land zwänzg Jahr Lang i
ständiger Unrue ghalte. Nähär het dr Partido Revolucionario Institucional
(Partei vo der Institutionalisierte Revolution, PRI) ds Land bis zum Ändi vom
zwänzigschte Jahrhundert kontrolliert.

Mexiko isch ds einzige Land vo 17 Mitglider vom Völkerbundrat gsi, wo am 19.
März 1938 lut gäge Aschluss vo Öschtrych a Dütschland proteschtiert het u dermit
wältwyt früe Flagge gäge de Nationalsozialismus zeigt het. Mexiko het greit, was
d Folge füre Wältfide chöi sy, we me d Pflichte us dr Völkerbundssatzig u usem
internationale Rächt nid yhaltet. Us Anekennig für di Tat heisst hüt in Wien e
Strassenabschnitt Mexikoplatz.



https://als.wikipedia.org/wiki/Irland

Irland (amtlechi dütschi Name, irisch Éire [ˈeːrʲə], engl. Ireland), oft au
Republik Irland (irisch Poblacht na hÉireann, engl. Republic of Ireland) isch en
Inselstaat uf de Insle Irland. Er grenzt im Norde a Nordirland, wo zum
Vereinigte Königriich vo Großbritannie und Nordirland ghört, und isch im Oschte
vo de Irische See und im Weschte un Süde vom Atlantik umgä. Irland isch Mitgliid
vo de Europäische Union. De Grossteil vo de Bevölkerig isch katholisch.

Irland, früener s "Armehus" vo de damalige EG, isch im Jahr 2005 eis vo de
riichste Länder weltwit. Jahrelang hets es starchs Wachstum gäh. S
inflationsbereinigte Pro-Chopf-Iikomme z Irland isch in de EU uf em zweite Platz
noch Luxemburg gsi, was aber nid ganz dr Wirkligkäit entsproche het, sondern
wäge finanzielle Drick z hooch isch. Irland isch weg sinere guete
wirtschaftliche Entwicklig au keltische Tiger gnennt worde. Weg em gsetzlich
festgleite Mindeschtlohn isch s monatliche Iikomme bi Vollzitagstellte bi
mindischtens 1'183 Euro glääge. De Stüürsatz für Unternähme isch gsenkt worde uf
numme 12,5 %.



https://als.wikipedia.org/wiki/Griechenland

Griecheland (griechisch früener/formell Ελλάς Hellás, hütt/umgangssprochlig
Ελλάδα, Elláda; amtligi Vollform: Ελληνική Δημοκρατία Hellenischi Republik) isch
e Staat z Europa uff em Balkan. Hauptstadt un gröschti Stadt isch Athen.

Griecheland litt an de südöstlige Grenze vo Europa. S Staatsgebiet erstreckt
sich vom 20. bis 28. östlige Breitegrad, vom 35. bis zum 42. nördlige Längegrad,
litt in de Zitzone MEZ+1 und grenzt an Albanie (282 km), d Türkei (206 km), die
ehemolig jugoslawisch Republik Mazedonie (246 km) und Bulgarie (494 km). S ghöre
über 9.841 Insle dezüe, vo denne sin aber numme 114 bewohnt. Züe de wichtigste
Insle ghöre zum Bispyl Kriti, Rodos, Kérkyra und Kefallonia.

Zwei Drittel vo de Flächi vo Griecheland cha mer als gebirgigs oder hügeligs
Land bezeichne. Höchste Berg isch de Olymp (Makedonie) mit 2'917 Meter.
Griecheland hät 4000 Kilometer Küstelängi; mit de Insle zämme sin s etwa 15'000
km. De längst Fluss isch de Aliakmon mit 297 Kilometer.

Griecheland isch scho vor 4000 Johr besydelt gsi. Sällemols sin d Hellene dört
gsi und hän d Umgebig vom Atlantik bis zum Kaukasus erforscht. Im
Mittelmeerruum, z Nordafrika und z Chleiasie hän d Grieche vyli neui Sydlige
gründet; um s 5. Johrhundert v.Chr. umme hät s Stadtstaate ge, de gröscht devo
isch Athen gsi. In d Gschicht ygange isch de Sieg über d Perser uss säller Zit.
Nit lang denoch hän si de Großdeil vo de dörtmols bekannte Wält erobert.

146 v.Chr. isch Griecheland an d Römer gfalle. 330 n.Chr. hät de Kaiser
Konstantin d Hauptstadt uff Konstantinopel verlegt. Di Griechischi Sproch hät
Yfluss uff d Christe gnoh.

1453 isch Griecheland an d Türke gfalle. Erscht vierhundert Johr druff hän d
Grieche agfange, für ihri Unabhängigkeit z kämpfe. 1821 hän si dodemit agfange;
1828 hät e chleine Deil vom ehemolige Griecheland d Unabhängigkeit kriegt. 1915
ischs z Völkermord an de Pontosgrieche im Osmanisch Riich chuu. De letscht Deil
vo Griecheland, d Dodekanes-Insle, hän d Türke noch em Zweite Wältchrieg zruckge
mieße.

Im Zweite Wältchrieg hät Griecheland zwar s Königriich Idalie besygt, isch aber
vo de Dütsche bsetzt worre. Uff de Wältchrieg isch e Bürgerkrieg gfolgt. Sit de
Abschaffig vo de Monarchy (1975) hät Griecheland e Parlamänt.

Zämme mit de portugysische ghört die griechischi Wirtschaft züe de schwächste vo
de EU. De Yfluss vo de Landwirtschaft prägt di griechischi Wirtschaft. S wird
vor allem Tabak abaut, aber au Weize, Orange, Olive und Baumwulle. Zudem wird
sit Afang 80er Erdöl gwunne. In de Industry sin Metall, Nahrigsmittel und
chemischi Produkt di wichtigste Branche. De Dienschtleistigssektor macht näbe
denne beide Sektore aber de gröscht Deil (2/3) vom BIP us. D Branche Tourismus
bringt Griecheland vyli Ynahme; s chömme pro Johr ca. 12 Millione Touriste.

Vo de 4,94 Millione Erwerbstätige schaffe 3,2 Prozänt im Berych Landwirtschaft,
20,6 im Industry- und 76,3 Prozänt im Dienschtleistigssektor. 8,4 Prozent vo de
Bevölcherig sin arbetslos, s Bruttoinlandprodukt isch (2007) 326,4 Milliarde
US-Dollar hoch gsi.



https://als.wikipedia.org/wiki/Alemannen

D Alemanne oder Alamanne (latiin. Alamannī; ahd. Alaman) sin e antiki un
friemittelalterligi Stammesgruppe us em germanische Kulturchreis gsi.

Alemannischi Bevelkerigsgruppe cha mer dur archäologischi Quälle idäntifiziere,
wie Begräbnissitte, un au dur historischi (schriftligi) Zyygnis. Noch dr
Velkerwanderig hän si vor allem ihri Sidligs- un Herrschaftsbiete, d Alemannia,
vor allem im hitige Sidweschtdytschland, im Elsass, im öschterrichischa
Vorarlberg, im Förschtatum Liachtaschtaa un in dr Schwyz gha, wu si vilmol zämme
mit galloremische un rätische Bevelkerigsgruppe gläbt hän.

Zwische em 6. un 9. Johrhundert isch d Alemannia bolitisch un kulturäll im
Oschtfrankerryych ufgange.

För en uusfüerlicheri Bihandlig lueg: Alemanne (Name). Diä Volksmasse sin vu dr
antike Gschichtsschriiber Alamanni gnännt wore, des latiinisch Lehnwort üs em
Germanische kennt "alli Manne" beditte - gmeint isch do, noch em Bruno Boesch,
"Mänsche oder Männer alli zämme". Des isch hit e verbreiteti Dittig, wil scho de
griechisch Historiker Agathias im 6. Johrhundert de Name als "zsammegspielts und
vermischts Volk" ibersetzt hot. E anderi Dittig vu ala- isch "Voll-", "Ganz-",
also "Vollmänsche" oder "Ganzmänsche" (Wolfgang Haubrich).

Wie d Sälbschtbezeichnig vu dr Alemanne gsi isch (und obs iberhaupt one ggäe
hot) isch uusicher. De reemische Dichter Ausonius nennt i me Gedicht si Sklavin
Bissula vu de Donauquelle e Suebin. Dees kännt e Indiz defir si, das de Name
Suebe bi de Alemanne vorhande war Beleg?. Des isch aber bis is 5. Johrhundert s
onzig Aazeiche defir. No im 5. Johrhundert wered d Alemanne und d Suebe a de
mittlere Donau, allewil als verschidene Stämm ufgfiehrt. Im Johr 470 solled se
Verbindete gsi si. Zu dere Zit sind d Suebe i de Kämpf mit de Gote schwer
gschlage wore, und 477 wered se s letst Mool as oegeständige Stamm gnennt. Etz
wered aber grad us em dritte Viertel vum 5. Johrhundert bi de Alemanne all emool
Funde gmacht, wo vu de mittlere Donau stamme kännted. Historiker und Archäologe
nemmed drum aa, das zwische 470 und 480 Donausuebe sich de Alemanne aagschlosse
hond und de alte Name vu de Suebe ibernumme hond. Erst sit em Aafang vum 6.
Johrhundert wird denn de Name Suebe als Synonym zu Alemanne verwendet.

Vu dem Name uus isch i vil Nochbersprooche, zerscht uf Franzeesisch, de Name uf
ganz Ditschland iberggange (frz. Allemagne = Ditschland). Im frie Mittelaalter
hot de Name Suebe (ahd. Suâpa, > Schwoobe) de Alemannename ganz verdrängt,
Alamanne (ahd. Alaman) isch numme e Wort vu dr Sproch vu dr Gebildete gsii. Erst
i de Romantik im 19. Johrhundert hot de Johann Peter Hebel anne 1803 de Begriff
im Titel un im Vorwort zu sinene "Allemannische Gedichte" wider bekannt gmacht
un het do drmit e Art Grundstei fir e neij alemannisch Bewusstsii glegt.

Vor allem Archäologe z Dütschland bezeichne d Alemanne vum 1. Johrdoisert n.
Chr. as Alamanne mit a. Des lehnt sich a dr antik latinisch Begriff aa.
Historiker und Schwiizer Wisseschaftler benutze durchwegs eher d Form Alemanne.
Im 17. un 18. Johrhundert isch dr Begriff Alamanne zimli in Vergässeheit grote
gsii. D Wortform mit e goht uf dr Johann Peter Hebel zurück Beleg?.

Frier isch me devu uusggange, das d Alemanne sich im Vorfeld vom Limes scho vor
250 zsammegschlosse hond und dänn d remische Grenzaalaage, de Limes,
durchbroche, d Reemer vertribe und s Land bsetzt hond. D Forschung i de letste
Johrzehnt isch zu andere Ergebnis gkumme. Zum Johr 213 sind große germanische
Iberfäll uf s reemisch Land im hitige Bade-Wirtteberg, de Decumates agri
iberliiferet. Später hot me die Alamanni gnennt, aber zu dere Zit giits der Name
schints no noit. Me hot vor em Limes z Mainfranke, um Wirzburg rum, tatsächlich
archäologische Spure vu elbgermanische Iiwanderer gfunde, wo sich zwische de
iigsessene Germane niderglo hond und vu dert uus uf Plinderunge i s reemisch
Riich zoge sind Beleg?. D Germane hond dert vor allem Metall (Edelmetall, aber
au Bronze und Iise as Rohmatreal) graubt. Si hond aber au Mensche graubt. En
guete Iidruck vu dene Ziite giit en Altoor wo me 1992 z Augschburg gfunde hot.
Do stoht druf, das reemische Soldate und Birgermiliz en Trupp vu germanische
Juthunge uf em Ruckwäeg vu Italie ufghaalte, dene d Beite abgnumme und Gfangene
befreit häb. D Juthunge wered später en Toel vu de Alemanne.

Um 260 rum hond d Reemer no de Limes z Obergermanie ufggäe. Grund wared sicher
au d germanische Iberfäll und de wirtschaftlich Nidergang vu de Provinz, aber au
en Birgerkrieg im reemische Riich. Me hot oefach nimme gnue Soldate ghet zum die
Gränz bsetze Beleg?. De Rhii isch d nei Gränze wore.

Ab em Johr 289 nenned d Reemer d Germane wisawii vum Oberrhii Alemanne. Woher
die Lit gkumme sind, saged d reemische Historiker it. D archäologische Fund
zoeged, das es sich hauptsächlich um Elbgermane handlet, also us em Gebiit
zwische Elbe un Oder. Die Stämm dert hond wohl greestetoels zu de Suebe ghert. D
Suebe sin e germanische Stammesverband, wu noch em Tacitus d Semnone dr
Haüptstamm drvu sin. S giit aber au Fund, wo meh us em Norde kummed, oder us de
hitige Tschechei. Drum nimmt me aa, das au kleinere andere Gruppe sich mit de
Elbgermane im hitige Bade-Wirtteberg niderglo hond. S siht also ganz so us, wi
wenn di iigwandrete Lit erst im frier reemische Land Alemanne gnennt wore sind.

D galloromanisch Bevelkerig (romanisiärti Kelte) vum Dekumatland isch zum Deil
vorhär scho abgwanderet, erst mit dr remische Besatzig abzoge oder in dr
Alamanne ufgange. Im Südschwarzwald hot me offesichtlich no bis is frie
Mittelalter romanisch gschwätzt, wel vil Flurnäme ditlich romanische Ursprung
hond.

Bis i s 4. Johrhundert hän d Alamanne viil Griäg mit dr Remer ka, meischtens
verursacht durch alamannischi Eroberigs- oder Raübzig in Galliä. Zitewiss hets
Handel un Üsdüsch mit Galliä gää un aü, ass Alamanne in remischi Seldnerdiänscht
iidrätte sin. Vor allem a de neie Gränze hond sich Alemanne als vorgschobene
Grenzverteidiger aawerbe lo, z.B. d Brisigavi. Iber d Zueständ im 4. Johrhundert
wisse mer vor allem dur de reemisch Historiker Ammianus Marcellinus. S giit zu
dere Zit demnoo e ganze Roie onzelne Gau-Kenigriich: d Briisgauer (Brisigavi), d
Linzgauer (Lentienses), d Bukinobante und Raetobarii. Au d Juthunge wered etz
als en Toel vu de Alemanne bezeichnet. De Ammianus nennt luter reguli, "Kenigle"
wo jeweils iren Gau beherrsched. Die tond sich mol zsamme gege d Reemer, mol it.
I de zwote Hälft vum 4. Johrhundert hond Alemanne mit de Burgunder, wo domols am
Main gsesse sind, um Salzquelle gkämpft. S hot demnoo kon Kenig vu allene
Alemanne ggäe, sondern d Alemanne hond sich i vil verschidene Toelstämm
untertoelt.

Um d Mitte vum 5. Johrhundert hot sich bi de ganze Westgermane e wichtige
Änderung im Grabbruuch durgsetzt: Au d Alemanne fanged etz große Fridheef aa, wo
d Toote it verbrennt wered, sondern west-estlich usgrichtet i Roihe nebednand
glegt wered. Des isch deshalb so wichtig, wel die Roiegreberfelder e grooße
Quell fir archäologische Fund und s Lebe vu de Leit sind. Ab dere Zit wisse mer
archäologisch vil meh iber d Alamanne, irne Sachkultur, Handwerk, Krankete und
Sozialstruktur. Dur d Biigabe i de Greber hot me au festgstellt, das im 5.
Johrhundert wider neie elbgermanische Zuewanderer, v.a. us em Behmische
dezuekumme sind.

Noch em fränkische Herrschergschlächt Merowinger heisst me s 6. und 7.
Johrhundert d Merowingerzit. Vu 537 Beleg? bis 746 isch Alemannia e Herzogtum im
Frankeriich gsi. Dr Karl Martell het d Macht vo de Herzög sehr beschränggt und
si Nochfolger, dr Karlmann, het ihre Ufstand noch em Dod vom Karl Martell
zsämmegschlage und bim Bluetgricht z Cannstatt e Deil vo de alemannische Adlige
lo hirichte. Er het Alemannia in zwei deilt und d Franke Warin und Ruthard
iigsetzt as Verwalter.

Scho im 5. hän d Alamanne aagfange zum id dr Schwiz siidle, im 6. un 7. hän se
unter dr fränkische Herrschaft aü s Alpevorland vu dr Schwiz un bayrisch Schwabe
bsiidlet. In mänke Gebiit vu dr Alpe, wu hit alemannisch sin, sin romanischi
Beverlkerigsräscht sitze bliibe un erscht im Mittelalter alemannisiärt wore.

Anne 915 isch s Herzogtum Schwaben entstande. Zu däm Herzogtum Schwaben hän aü s
Elsass, Südbade, dr Zürichgau, dr Thurgau un Rätiä drzue ghert. Großi
schwebischi Herrschergschlächter sin d Zähringer, d Staufer un d Habsburger
gsii. Mit em Untergang vum staufische Kenigtum 1268 isch aü s Herzogtum Schwabe
untergange.



https://als.wikipedia.org/wiki/William_Shakespeare

Dr William Shakespeare (dauft am 26. Apriljul. 1564; † 23. Apriljul./3. Maigreg.
1616) isch en änglische Dichder und Dramatiker gsi. Vo vilne wird er as dr
grösst Stückschriiber, wo je gläbt het, agluegt.

Dr Ben Jonson, en andere änglische Dichder und Dramatiker, wo in sällere Ziit
gläbt het, het von em gsait, ass dr Shakespeare „nit vo eim Ziitalter, sondern
für alli Ziite siig“ und wenn me gseht, wie hüfig siini Stück, won er für e
chliini Londoner Theaterkompanii gschriibe het, immer no gläse und ufgfüehrt
wärde, muess me säge, ass er rächt gha het.

Laud-em Thaddäus Troll hot dr Schwob Christoph Martin Wieland als Erschtr 22
Theadrstick vom Shakespeare ens Deitsche ibrsetzt, ond em Sebdembr 1761 ischt
zom erschda Mol a Stick vo-nem em deitscha Schbrochroom ufgefiirt worra: The
Tempest, ondrem deitscha Titl Der Sturm, ond zwar em obrschwäbischa Biberach an
der Riss. Noh weitre drei Drama hend d Leit en dera Stadt zom erschda Mol em
Wieland seira Ibrsetzong haira kenna: Dr Macbeth am 26. Novembr 1771, As You
Like It ondrem deitscha Titl Wie es euch gefällt am 24. Februar 1775 ond
schliaßlich noh Love’s Labour’s Lost ondrem deitscha Titl Verlorene Liebesmüh’ .
Des ischt em Johr 1782 gwäa; dr gnau Dag woiß mr nem-me.



https://als.wikipedia.org/wiki/Tschechien

Tschechie (amtlech Česká republika, Tschechischi Republik, Česko, Tschechie)
isch es Land in Mitteleuropa. D Nachbarländer sind Pole im Norde, Dütschland im
Weschte, Öschterriich im Süde und d Slowakei im Oschte.

D Houptstadt isch Prag (Praha) und hät öppe 1,5 Millione Iiwohner. Anderi
wichtigi Schtädt sind Brünn, Ostrava, Pilse und Olmütz.

Bis 1993 hät Tschechie politisch zämä mit dä Slowakei zur Tschechoslowakei
ghört. Siit äm 1. Mai 2004 isch s Land Mitgliid vo dä EU.

D Landschaft vu Tschechie hät verschideni Gsichter. Im westlige Deil, em
hisdorische Tschechie, isch s Tschechisch Becke mit de Flüss Elbe un Moldau
(Vltava uff Tschechisch). D Ebeni wird vum Erzgebirg, de Sudete un em
Šumava-Gebirg umrandet. In de Sudete, an de Gränze zu Pole, isch au de höchst
Punkt vum Land, de Schneekoppe (Sněžka), wu 1602 Meter übber em Meer litt.
Östlig vum Becke litt di Böhmisch-Mährischi Höchi, de Höchezug, wu's vum
Mährische Becke drännt.

S Chliima vu Tschechie isch kontinental mit ozeanische Iiflüss. S Johresmittel
litt bi 8 Grad, im Februar sin d'Temperature im Durchschnitt bi 0,5, im Juuni bi
18,6 un im Juuli bi 20 Grad. D Niderschlagsmängi vu Prag isch 508 Milimeter.

Tschechie isch in 14 Regione glidert, wu uff Tschechisch kraje heiße (Eizahl:
kraj). Eini devuu isch d Hauptstadt Prag, wu vu de mittelböhmische Region
umschlosse wird. E Ebeni übber säller Iideilig, wu sit em 1. Jänner 2000 bstoht,
stoht d Iideilig in di dräi hisdorische Regione Mähre, Böhme un
Tschechisch-Schlesie.

Tschechie isch in de Steizit viil weniger bewohnt gsi die di wermere Gebiet
südlig devuu, einewäg gitt's vor allem z Mähre Spure vu mänschliger Bsidlig, wu
di eltiste devuu us de Altsteizit chömme. Im 2. Johrdausend v. Chr. isch
Tschechie unter de Iifluss vu de Latène-Kultuur chuu. Im 2. Johrhundert vor
unserer Ziträchnig hänn Kelte do gläbbt. Vum keltische Stamm mit em Namme Boier
chunnt wohrschints au de Namme Böhme. D Kelte sin im 1. Johrhundert v. Chr. wäge
de Iifäll vu de Germane usgwandert, an ihri Stell sin westgermanischi Stämm
drätte, wu um 80 v. Chr. im hüttige Tschechie aachuu sin.

S Römisch Riich isch bis zu de Donau gange, si hänn z Tschechie also kei
bsundere Iifluss gha. In de Zit vu de Völcherwanderig hänn sich witeri
germanischi Stämm (z. B. Vandale un Ostgote) aagsidelt. Slawischi Völcher hänn
sich im 5. Johrhundert aafange aasidle, di gröschti Wälle isch abber erscht im
6. Johrhundert chuu. S erscht bekannt Riich isch unter em Samo entstande, noch
sinem Dod im Johr 658 isch es abber zerfalle.

Gege Änd vum 8. Johrhundert isch s Gebiet unter fränkischi Herrschaft chuu.
Dörtmols isch s Chönigriich Großmähre entstande, wu im Oste vum hüttige
Tschechie gläge isch. Zur gliiche Zit hät sich s Christetum unter de Bevölcherig
usbreitet.

Um 880 isch s Fürschtetum Tschechie entstande, wu e Vasall vum Fränkische Riich
gsi isch. Großmähre isch mit de Aachumft vu de Magyare z Europa zerfalle.

929 isch de Wenzel I. us em Huus vu de Přemyslide Fürscht vu Tschechie wore.
Unter ihm hät sich s Christetum no witer verbreitet. Im Johr 1030 hänn
d'Tscheche Mähre annektiert, de Fürscht Vratislav II. hät im 1085 sogar de
Tiitel als Chönig griegt. Sini Nochfolger hänn degege widder numme de Tiitel
„Fürscht“ griegt. Im Johr 1198 hät de Ottokar I. de Chönigstiitel griegt un hät
en au chönne vererbe. Sini Zit isch vu-n-ere schnälle Entwicklig prägt, unter
sinem Suhn, em Ottokar II., isch au Östriich unter tschechische Iifluss chuu. De
Ottokar II. hät au de Tiitel vum Chaiser vum Heilige Römische Riich vu dütscher
Nation wölle erlange, isch abber 1278 vum Rudolf vu Habsburg in de Schlacht bi
Dürnkrut un Jedenspeigen bsigt wore. Im 13. Johrhundert sin viili Dütschi uff
Tschechie iigwandert, wu in de Entwicklig vu de Stedt e wichtigi Rolle gspilt
hänn. Wu d'Přemyslide-Linie 1306 usgstorbe-n-isch, hät s Huus Luxeburg ihr Platz
iignuu.

Noch em Zerfall vu de östriichisch-ungarische Monarchii im Erschte Wältchrieg
isch 1918 d'Republiik Tschechoslowakei entstande. Si hät sich us Böhme, Mähre,
Schlesie, de Slowakei un Transkarpatie zämmegsetzt, wudurch s Land au vu viile
Dütsche, Ungare, Pole un Russiine bewohnt gsi isch. Sälli hänn niene e Autonomii
züegsproche griegt un hänn sällewäg Bsträbige gha, d'Tschechoslowakei
usenandzdriibe. De Adolf Hitler hät die Umständ usgnutzt un mit de Unterstützig
vum Konrad Heinlein vu de Sudetedütsche Partäi 1938 im Vertrag vu Münche s
Sudeteland in sini Gwalt brocht. Pole hät die Regione an sii Gebiet aagschlosse,
wu vu Pole bewohnt gsi sin, während Ungarn im Erschte Wiener Schidsspruch e Deil
vu de Slowakei un Transkarpatie griegt hät.

Im März 1939 hät sich d'Slowakei vu Tschechie drännt un sich fräiwillig im
Hitler aagschlosse. S tschechisch Gebiet isch vu Dütschland bsetzt un als
Protektorat Böhme un Mähre e Deil vum Dritte Riich wore, wu sini Regierig denne
vu de Nazi unterstellt gsi isch. Am 15. März 1939 hät sich Transkarpatie für
uuabhängig erchlärt un isch no am gliiche Dag vu Ungarn bsetzt un am nechste Dag
annektiert wore. Im Verlauf vum Zweite Wältchrieg sin insgsamt 390.000
Tschechoslowake ums Läbe chuu, devuu 83.000 Jude. Viili vu sälle Lüt sin in
Konzentrations- odder Arbetslager odder ins Gfängnis chuu. Di bekanntesti
Handlig vum tschechoslowakische Uffstand gege di Dütsche isch de Mord am
Reinhard Heydrich, em Riichsprotektor vu Böhme un Mähre, wu am 27. Mai 1942
begange wore isch. Di dütschi Bsetzig hät abber erscht mit derre durch di
sowjetische un amerikanische Alliierte e Änd gha.

D'Tschechoslowakei hät Mieh gha, d'Kluft zwüsche de beide Völcher z übberwinde.
Durch d'Verbundeheit gegenübber de Sowjetunion hät di kommunisdischi Partäi
schnäll an Bliebtheit gwunne un isch 1946 mit ere Mehrheit vu 38 Prozänt gwehlt
wore. Im Johr 1948 hänn d'Kommuniste im Februarumsturz abber d'Kontrolle z Prag
elei übbernuu un hänn e rein kommunisdischi Regierig gründet (si sälber hänn des
als Revolution, ihri Gegner abber als Machtübbernahm bezeichnet).

In de folgende vier Johrzehnt isch d'Tschechoslowakei e kommunisdischs Land
blibe. D'Wareproduktion isch verstaatligt un d'Planwirtschaft iigfiehrt wore.
D'Wirtschaft isch in de 50er- un 60er-Johr schnäll gwachse, e bitz weniger in de
70er-Johr, bis si in de 80er-Johr uff Problem gstoße isch. D'Bolitiik isch
erscht in de 1960er-Johr widder tolerant wore; de Prager Friehlig unter de
Fiehrig vum Alexander Dubček hätt fast e Regierig mit mehrere Partäie erreicht,
d'Bewegig hät abber mit em Verdrag vu Warschau un em Iimarsch vu de Druppe e Änd
gha. In de Folgezit isch d'Bolitiik widder vu Unterdruckig prägt gsi.

Infolg vu de Samtigi Revolution vum Novämber 1989 isch d'Tschechoslowakei widder
zur Demokratii wore. Am 1. Januar 1993 hänn sich Tschechie un d'Slowakei fridlig
drännt, wiil d'Interässe usenandgange sin. In beide Länder sin wirtschaftligi
Reforme duuregfiehrt wore; Tschechie hät sich vor allem dank Investitione vu
Dütschland entwickelt un Prag isch hütt eins vu de wichtigste Zäntre vum
Finanzmarkt vu Mitteleuropa.

Sit 1991 isch Tschechie (zerscht als Deil vu de Tschechoslowakei) e Deil vu de
Visegrád-Gruppe (Pole, Tschechie, Ungarn, Slowakei), sit 1995 vu de OECD. Es hät
sich 1999 de NATO un 2004 de EU aagschlosse.

Wie s übrig Mittel- un Westeuropa erläbbt Tschechie sit em Fall vum Kommunismus
e Ruckgang vu de Geburtezahl. Säll goht uff d'Veränderige in de Bolitiik uff de
eine Site un uff de andere Site uff d'Uusicherheite zruck, wu mit em Übbergang
vu-n-ere verstaatligte züe-n-ere privatisierte Wirtschaft verbunde sin. E Frau
hät 2006 im Schnitt 1,21 Chinder gha.

Noch ere Volchszellig vu 2001 bekänne sich 59 Prozänt vu de Tscheche zu keiner
Religion, 26,8 Prozänt sin katholisch, 2,5 Prozänt proteschtantisch, 0,2 Prozänt
sin orthodox (vum Räst hänn 8,8 Prozänt d'Frog nit beantwortet).

Z Tschechie gits Industrie, Landwirtschaft und Tourismus. D Škoda-Auto-Wärk
ghöred zu de gröschte Betriib vom Land und bilded en wesentliche Teil vom
tschechische Export. I de Landwirtschaft spilt under anderem d Hopfeprodukzion
als Grundlag vo de tschechische Braukultur e wichtigi Rolle. Prag elai hät
mehreri Brauereie, aber bekannter sind d Brauereie z Budweis und z Pilse. En
Huufe Tourischte loked d Landschafte und Städt a; z.B. Prag, Brünn, Olmütz,
Pilse, Budweis, Pardubitz und d Kurort Mariebad oder Karlsbad.



https://als.wikipedia.org/wiki/Schamlippe

D Schamlippe (lat. Labium pudendum, vo labium „Lippe“ und pudendum „Scham“) si
bi de Süüger Däil vo de üssere wiiblige Gschlächtsorgan, wo as Gsamthäit as
Vulva bezäichnet wärde.

Bim Mensch und de andere Primaate chömme si in zwäi Bäärli vor und mä
underschäidet d Labia majora pudendi (groossi Schamlippe) und d Labia minora
pudendi (chliini Schamlippe). Bi de andere Süüger git s nume äi Bäärli
Schamlippe (Labia pudendi oder Labia vulvae), wo de chliine Schamlippe bi de
Primaate entspräche.

Die groosse Schamlippe (lat. Labia majora pudendi) gönge vom Venushügel (Mons
Pubis) bis zum Damm. Si decke d Klitoris, d Harnröhreöffnig und dr Schäideiigang
und schütze die esoo. In de groosse Schamlippe git s Bolster us Fettgwäb und d
Hut ussedraa isch pigmentierti Fälderhut. Im natüürlige Zuestand waggse bi
erwaggsene Fraue uf eme Däil von ene Schamhoor. Bäidi groossi Schamlippe bilde d
Schamspalte (Rima pudendi), d Stell wo si oobe zämmechömme wird as Commissura
labiorum anterior bezäichnet, wo si hinde und unde zämmechömme as Commissura
labiorum posterior.

Bi de Süüger wo nit Primaate si und wo nume äi Bäärli vo Schamlippe hai,
entspräche d Labia pudendi (Syn. Labia vulvae) de chliine Schamlippe vom Mensch
und si bilde dr oberi und underi Schamwinkel (Commissura labiorum dorsalis und
ventralis) und d Schamspalte.

Die chliine Schamlippe (Labia minora pudendi) si uf bäide Site vom
Schäidevorhoof und gönge bis zur Klitoris (Kitzler). Si si dünni, fettfreiji
Hutfalte us meerschichtigem Plattenepithel, wo an dr Ussesite stark pigmentiert
si. D Innesite si wenig pigmentiert, umverhornt und enthalte Dalgdrüese. Die
chliine Schamlippe häi vorne je zwäi Falte, und die bäide vordere Falte
veräinige sich zur Klitorisvorhut (Präputium clitoridis). Die bäide hindere
Falte gönge as Kitzlerzügel (Frenulum clitoridis) bis zur Klitoris.

Bi de mäiste Süüger isch d Vorhut vo dr Klitoris mit deeren iirer Äichle (Glans
clitoridis) verwaggse, bi Ross und Hünd het s um s Präputium clitoridis e
Grüebli (Fossa clitoridis), wo d Klirorisäichle din lit.

Normalerwiis verdecke bi de mäiste Fraue die üssere Schamlippe die innere. Mä
cha die also nume gsee, wenn d Bäi offe si oder die üssere Schamlippe gspräizt
wärde. Es git in Bezuug uf iiri Gröössi und Usbräägig e gwüssi Varianz, und bim
e Däil vo de Fraue cha mä die innere Schamlippe au bin ere gwöönlige
Körperhaltig gsee. Die statistischi Verdäilig isch allerdings stark
rächtsschief, das häisst, ass bi de mäiste Fraue die innere Schamlippe ehnder
weenig usbrägt si. Dr Sexualforscher Robert L. Dickinson het 2981 Fraue
undersuecht und het Lengene vo null bis säggs Santimeter gfunde. Bi de mäiste
Fraue (87,7 %) si si weeniger as zwäi Santimeter lang gsi.

D Pigmentierig vo de innere Schamlippe isch im Allgemäine dünkler als die vo dr
Hut drumume. In ere chliine Studie isch das bi 41 vo 50 undersuechte Fraue eso
gsi.

Wenn die innere Schamlippe seer usbrägt si, reedet mä von ere Hüpertrofii vo de
Labia minora. D Gröössi vo de Schamlippe, vo wo a mä von ere Hüpertrofii reedet,
isch in dr Litratur je noch Autor verschiide. Es git soonigi, wo s Kriterium
drfür e Lengi vo 4 cm isch. Anderi näme für das s Verheltnis zwüsche de innere
und de üssere Schamlippe: wenn die innere Schamlippe uuseluege, handli s sich um
e Hüpertrofii, wenn d Lengi gröösser isch as 3 cm sig s e starki Hüpertrofii.
Bin ere Hüpertrofii betrachdet mä en Operazioon as medizinisch grächtfertigt,
aber e Notwändikäit drfür git s nume, wenn die betroffeni Frau sich nid guet
füült drwäge oder iigschränkt isch.

In vilen Kulturkräis isch s verbräitet ass d Fraue iiri Schamhoor loos wärde und
sit e baar Joor isch das au im westlige Kultuurkräis normaal,bsunders bi jüngere
Fraue. Piirsings im Beriich vo de Schamlippe si sältener, aber au die wie anderi
Piirsings wärde immer beliebter.

Mä verzellt vo de Fraue vo de Khoikhoi, ass si ungwöönlig groossi inneri
Schamlippe gha häige, wo dütlig zwüsche de üssere Schamlippe uusegluegt haige.
In dr ethnologische Litratur vom spoote 19. bezieigswiis früeje 20. Joorhundert
isch das au abwärtend as „Hottetotteschurz“ bezäichnet worde. D Neutralitet vo
de Kwelle isch frooglig, wil e Hufe Studie us sällere Zit vo rassistische
Vorurdäil brägt si und mä cha nid usschliesse, ass Brüüch, wo s daatsächlig gee
het, überdriibe oder verzert worde si.

In e baar afrikanische Länder braktiziert mä bis in d Gegewart e Deenig vo de
Schamlippe. Vom Aafang vo dr dr Pubertät aa ziet und deent mä die innere
Schamlippe die ganzi Zit, so dass si grösser wärde und em gsellschaftlige
Schöönhäitsideal entspräche. Mänggisch bruch mä drzue no Pflanzenextrakt, zum
Bischbil vo dr Koloquinte oder dr Bidens pilosa. Die Vergröösserig vo de
Schamlippe isch im Allgemäine uf bestimmti Ethnie in ere Region beschränkt.



https://als.wikipedia.org/wiki/Fasnachtsverbrennung

D Fasnetsverbrennig isch s Uustriibe un s End vo de Fasnet mit m Verbrenne vom
Böögg.

Am End vo de Fasnet, am Zieschdig vor em Aschermittwoch wird d Fasnet uustriebe.
Dodezue wird de Böögg baut un verbrennt. De Böögg isch e Schtrohpuppe. Si würd
mit eme Kiddl un ere Hoose azooge. Ä Gsicht würd m au gmacht mit Auge un ere
Gälrüebnase. Wenn er fertig isch, un wenn s dunkl isch, würd de Böög über de
Schtroß oder am zentrale Platz vom Ort am e Droht oder em Galge ufghängt. Denn
würd er mit Benzin übergosse un azündet. Oft gönn denn Knaller un Leuchtrakete
hoch, wo im Böögg verschteckt sin. Dno explodiert de Böögg un d Fasnet isch
begrabe. Meng mol, wiä in Bad Säckinge, goht no n Menschezug in wisse Linne un
Zipfelmütze bis um Mitternacht durch d Schtroße, wo si mit Trommle di letschti
Überrrescht vo de Fasnet vrtriebe.

D Fasnetsverbrennig wiä obe bschriebe würd gmacht in Laufeburg, Bad Säckinge,
Winterthurer Fasnacht, Solothurn, Wigoltinge, Tägerwiile, Chrüzlinge un an viele
andre Ort. Z Konschdanz werde d Münschterhexe verbrennt.

De Böögg sich s Symbol für d personifizierti Fasnet. Böögg sin in de ganze
dütschsprochige Schwiz bekannt als vermummti Persone, wo sich im Mittelalter a
de Fasnet uf de Schtroße bettelnd umetriebe hön. Z Basel würd scho im Johr 1417
berichdet, dass als Böögg verkleiditi Lüt a de Fasnet ehrbari Iwohner in ihre
Wohnunge überfalle hön. De Böögg vom Sächsilütte z Züri hät mit em Fasnets-Böögg
nüd zdue.

Bis hüt isch unklar, wo s Wort Böögg herkunnt. S isch ähnlich mit m englische
bogy, bogle oder boggle, wo alli Schreckgschpenscht meine un uff s walisischi
bwg (säg: bug) „Geischt“ oder bwgwl (säg: bugul) „Schrecke“ zruckgführt würd,
was abr alles hökscht unklar isch.



https://als.wikipedia.org/wiki/Ejakulation

En Ejakulazion (laddiinisch eiaculari „uusesprütze“) isch e füsiologische
Vorgang, wo bim Orgasmus e Flüssikäit usgstoosse wird. Dr Begriff wird vor allem
für dr Sprutz vom Maa brucht, wo, wenn er chunnt, Sperma us dr Harnröhre
uusesprützt. Im wiitere Sinn isch en Ejakulazion au e Sprutz vo Seminalplasma
ohni Spermie und nöjerdings brucht mä s Wort au für s Uusesprütze vo
Drüeseflüssikäit währed em Orgasmus vo dr Frau, wobii mä denn von ere wiiblige
Ejakulazion reedet.

D Ejakulazion wird vo sexuelle Räiz usglööst, im Allgemäine bim
Gschlächtsverchehr oder bim Masturbiere. En unwillkürligi Reflexchetti foot aa,
wo rhythmischi Kontrakzione vo dr Muskulatur vom Soomeläiter, vo dr
Soomeblootere, vo de Schwellkörper und vom Beckiboode s Sperma in Stööss us em
Penis uusesprütze. Dr Ejakulazion vo Sperma im Schloof säit mä au Polluzion.

D Ejakulazion wird vom Sexualzentrum im Zwüschehirni usglööst. Däm sini
Närvenimpuls erreege die sympathische Närvezälle im Ländedäil vom Ruggemark, wo
s Ejakulazionszentrum isch, wo über e Nervus hypogastricus und Plexus pelvinus d
Kontrakzione vo de Genitalgäng und de Organ, wo drzueghöre wie zum Bischbil dr
Soomeläiter, d Soomeblootere und d Prostata, uslööse. D Kontrakzione vom
Näbehoodegang (Ductus epididymidis), vom Soomeläiter (Ductus deferens), vo dr
Soomeblootere (Vesicula seminalis), vo dr Vorsteherdrüese (Prostata), vo dr
Harnröhre (Urethra) und vo dr Beckiboodemuskulatuur si eso koordiniert, ass si s
Sperma in Schüüb vorwärtsstoosse. Gliichzitig wird über α-Rezeptore d Muskulatur
vom Blooterehals aagregt, und eso d Blootere verschlosse. Mit däm wird
verhinderet, ass Sperma in d Blootere zruggfliesst und ass Urin in d
Soomeflüssikäit chunnt.

Vo dr Puberdeet aa, wenn d Hode aafange, Soome z broduziere (Spermarche),
sprütze bim Mensch bin ere Ejakulazion öbbe 2 bis 6 ml Sperma (Ejakulat) uuse,
wobii d Gschwindikäit vo Maa zu Maa, aber au vo Sprutz zu Sprutz sehr
underschiidlig isch.

D Mängi vom Ejakulat hängt drvo ab, wie stark dr Maa eregt isch, und vo dr Zit,
wo sit dr letschte Ejakulazion vergangen isch. Zum Bischbil isch dr Sprutz vom
ene Maa vil grösser, wenn er mehreri Dääg lang käi Ejakulazion gha het. Dr Zit,
won e Maa brucht, für zum baraat z wärde für e nöji Ejakulazion, säit mä d
Refraktärperiode.

Bi dr Ejaculatio praecox chunnt dr Sprutz, noch dr individuelle Empfindig, z
früe, und das gseht mä as e Form vo dr Potänzstöörig. Im Extremfall cha das scho
bim e Schmutz bassiere, oder wenn dr Penis kuum vom Sexualpartner aaglängt wird
oder grad noch dr Penetrazion. Das chaa as schweeri Belaschdig empfunde wärden,
wo Iischränkige im Sexualläbe zur Folg cha haa.

As retrogradi Ejakulazion bezäichnet mä en Ejakulazionsstörig, wenn d
Soomeflüssikeit ruggwärts in d Blootere usgstoosse wird.

Spermatorrhoe het eine, wo d Soomeflüssikeit abfliesst ohni Lustgfüül, zum
Bischbil bim Schisse oder Brunze. Das cha s gee z. B. bin ere Insuffizienz vom
Sprützkanal, das isch dr letscht Abschnitt vom Soomeläiter,

Wenn eine oder beidi Sprützkanäl nid frei si, cha das zum ene chliine
Ejakulatvolume, zu Schmärze in dr Beckigegend oder zum ene drochene Orgasmus
füehre.

Wenn s wäge verschidnige Chrankheite, dr Amputazion vo de Hode (Kastrazion),
psychische Broblem oder as Näbewirkig vo mängge Medikamänt käi Soomenerguss git,
bezäichnet mä das as Anejakulazion.

Wenn dr Maa elter wird, wird d Koordinazion vo de Kontrakzione vom Näbehodegang,
vom Soomeläiter, vo dr Blööslidrüese, dr Vorsteherdrüese, dr Harnröhre und dr
Beckiboodemuskulatuur schlächter. Das het e Hufe Gründ, e wichdigi Rolle spiilt
d Beckiboodemuskulatuur, wenn si z wenig dreniert isch (e „Bierbuuch“ chan e
Indiz für das si). Dä Koordinazionsverlust cha sich au entwiggle, wenn Erekzione
immer no mööglig si.

Bi dr Ejaculatio retarda isch d Ejakulazion verzöögeret. Gründ drfür chönne
psychischi oder neurologischi Broblem si.



https://als.wikipedia.org/wiki/Liste_unabh%C3%A4ngiger_Staaten

Da sind alli 191 Mitglieder va der UNO (Stand: Juni 2004) sowie der Schtaat der
Vatikanstadt (192.). Als 193. Staat wärdund die Cookinseln erkannt, die uner
anderem va Dytschland als souveräner Staat erkannt wärdund und dene ou
diplomatische Beziehunge git. Taiwan wird international zwar nur va relativ
wenige Staate erkannt, das ligt aber meischt am politische Druck va der
Volksrepublik China. Taiwan wird darum als 194. Staat gwertet.

Bahamas - Bahrain - Bangladesch - Barbados - (Belarus, lueg Wiissrussland) -
(Belau, lueg Palau) - Belgie - Belize - Benin - Bhutan - Bolivie - Bosnie und
Herzegowina - Botswana - Brasilie - Brunei - Bulgarie - Burkina Faso -
(Birma/Burma, lueg Myanmar) - Burundi

Chile - (Republik China, lueg Taiwan) - Volksrepublik China - Cookinsle - Costa
Rica - Côte d'Ivoire (Elfebeiküschte)

Gabun - Gambia - Georgie - Ghana - Grenada - Griecheland - Grossbritannie und
Nordirland - Guatemala - Guinea - Guinea-Bissau - Guyana

Indie - Indonesie - Irak - Iran - Republik Irland (Eire) - Island - Israel -
Italie

Kambodscha - Kamerun - Kanada - Kap Verde - Kasachstan - Katar - Kenia -
Kirgisistan - Kiribati - Kolumbie - Komore - Demokratischi Republik Kongo
(frühner Zaire) - Republik Kongo - (Korea, lueg Nordkorea und Südkorea) -
Kroatie - Kuba - Kuwait

Laos - Lesotho - Lettland - Libanon - Liberia - Libye - Liechdeschdei - Litaue -
Luxemburg

Madagaskar - Malawi - Malaysia - Maledive - Mali - Malta - Marokko -
Marshallinsle - Mauretanie - Mauritius - Mazedonie - Mexiko - Mikronesie -
Moldawien - Monaco - Mongolei - Montenegro - Mosambik - Myanmar (frühner
Birma/Burma)

Namibia - Nauru - Nepal - Neuseeland - Nicaragua - Holland - Niger - Nigeria -
(Niue) - Nordkorea (Demokratischi Volksrepublik Korea) - (Nordzypern, lueg
Türkischi Republik Nordzypere) - Norwäge

Pakistan - Palau - (Paleschtina, lueg Paleschtinensischi Autonomiigebiet) -
Panama - Papua-Neuguinea - Paraguay - Peru - Philippine - Pole - Portugal -
(Puntland, lueg Somalia)

(Sahara bzw. Westsahara) - Salomone - Sambia - Samoa (frühner Weschtsamoa) - San
Marino - São Tomé und Príncipe - Saudi-Arabie - Schwede - Schwiiz - Senegal -
Serbie - Seychelle - Sierra Leone - Singapur - Simbabwe - Slowakei - Slowenie -
Somalia - (Somaliland, lueg Somalia) - Schbanie - Sri Lanka - St. Kitts und
Nevis - St. Lucia - St. Vincent und d Grenadine - Südafrika - Sudan - Südkorea
(Republik Korea) - Südsudan - Suriname - Swasiland - Syrie

Tadschikistan - Taiwan (Republik China) - Tansania - Thailand - Timor-Leste
(Oschttimor) - Togo - Tonga - Trinidad und Tobago - Tschad - Tschechie - Tunesie
- Türkei - (Türkischi Republik Nordzypere) - Turkmenistan - Tuvalu

Uganda - Ukraine - Ungarn - (USA, lueg Vereinigti Staate vo Amerika) - Uruguay -
Usbekistan

Vanuatu - Vatikanstadt - Venezuela - Vereinigti Arabischi Emirat - Vereinigts
Königriich - Vereinigti Staate - Vietnam

(Zaire lueg Demokratischi Republik Kongo) - Zentralafrikanischi Republik -
Zypere



https://als.wikipedia.org/wiki/Euro

De Euro isch e internationali Währig und im Moment in 24 Länder (achtzäh dervo
Mitglyder vo de EU) s gültige Zahligsmittel. Zum abchürze wird s Zeiche € oder
au d Abchürzig EUR bbruucht. S Wort „Euro“ leitet sich vom Wort „Europa“ ab.

Am 31. Dezämber 1998 sin d Wechselchürs zwüschem Euro und de andere europäische
Währige festglegt worde. Dodemit isch de Euro zur gsetzliche Büechigswährig
worde. Am 1. Januar 2002 isch in 12 EU-Länder (Belgie, Dütschland, Finnland,
Frankrych, Griecheland, Holland, Irland, Italie, Luxeburg,Östrych, Portugal un
Spanie) ygfiehrt worde. Z Dütschland hät mer bis am 28. Februar 2002 in Mark
oder Euro zahle könne. Sit em 1. März im selbe Johr isch de Umtusch nur no uff
de Landeszentralbanke möglich.

Am 1. Jänner 2007 isch de Euro au z Slowenie, am 1. Jänner 2008 z Malta un z
Zypre, am 1. Jänner 2009 in dr Slowakei, am 1. Jänner 2011 z Eschtland, am 1.
Jänner 2014 z Lettland un zum 1. Jänner 2015 z Litaue iigführt worde.

Wel s zwische Franggryych ùn Monaco zwische Italie ùn San Marino bzw. der
Vatikanstadt ùn zwische Spanie ùn Andorra Wäärigsunione gee hed, isch dr Èiro au
in dääne Länder yygfierd woore. Derzue isch Montenegro chùù, wù scho vor dr
Ùùabhängigkaid di dydsch D-Mark as Wäärig yygfierd ghaa hed. Au s Kosovo hed d
D-Mark as Wäärig gha ùn hed doodermid der Èiro iiberchùù.

D Euro-Geldschyn sehn in allne Euro-Länder glych uß. Es git Schyne zu 500, 200,
100, 50, 20, 10 und 5 Euro und Münze zu 2 und 1 Euro, 50, 20, 10, 5, 2 und 1
Cent. In Gschäfte werde si ab 200 Euro (deilwis au scho ab 100 Euro uss
Sicherheitsgründ nit agnoh.

D Schyn zeige verschydeni Motiv zu de Theme Zitalter und Baustyl in Europa. Es
sin nirgends reali Bauwerke abbildet, d Stilmerkmale vo de einzelne Epoche in e
tüpischi Abbildig ybrocht worde: Klassik uff em 5€-Schyn, Romantik uff em
10€-Schyn, Gotik uff em 20€-Schyn, Renaissance uff em 50€-Schyn, Barock und
Rokoko uff em 100€-Schyn, Yse- und Glasarchitektur uff em 200€-Schyn und moderni
Architektur uff em Fünfhunderter.



https://als.wikipedia.org/wiki/Elsass

'S Elsàss ésch e Làndschàft ém Oschte vun Frànkrich, én de Verwàltungsregion
Grand Est. Si ligt àn de Weschtsite vum (mittlere un süedlich) Owerrhin-Tal un
ésch àlso s Landel zwésche Rhin un Vogese. S Elsàss geht vun de nàtionali
ditsch-frànzeeschi Grenz én d'r Mitt vum Fluss àn de heechschti Grate vun
d'Vogese – mét e pààr Stickele Lànd uff'm Oschtufer, wo in elsàssischi Gmeinde
gheere. Numme ém „Krumme Elsàss“ (frz.: Alsace Bossue) ém Norde vun Zàwere geht
s ewwer de Vogese néwwer bis ins Saar­tàl. Ém Süde steest s àn d' Schwiz, ém
Norde ésch de Lauter de Grenz z'r Pfalz. De Nochbere én Frànkrich sin Lothringe
un d Frejgràfschàft Burgund. Mét ('m mittlere un süedlich) Bade zsàmme bildt s
àlso de (oweri) Owerrhin-Region zwésche Basel un Karlsrüeh, Schwàrzwald un
Vogese.

Vu 1973 bis àm And vu 2015 ésch s Elsáss e eigne Region (Région Alsace) gsin. Si
ésch de kleinscht vun de Regione vun de France métropolitaine (europäisch
Frànkrich) gsin mét numme zwéi Départements (normalerwiss sins frien'r 3 bés 4
Départements in e Region gsi) un e Superficie/Flächi vun 8.280 km². De zwéi
Departements sin de Bas-Rhin (Unt'relsàss) – Departementszahl 67, Prefektür
Strosburi – un de Haut-Rhin (Oww'relsàss) – 68, Prefektür Còlmer.

'S Elsàss ésch de frànzeesch Ànteil vun de alemànnisch Land'r, s gheert zue
Frànkrich – mét Unterbrechunge – zitter'm 17. Johrhundert (Westfälische Fride
1648, Strosburi 1681) mét Üssnàhm vun Milhüse, wo bis 1798 Teil vun de Schwizer
Eidgenosseschàft gsin ésch. S gheert àlso nit zue de jüngschti Teile vun
Frànkrich wie Savoye od'r öi noch Corsica – öi wenn s erscht 1945 (un dovor
1919) s letscht mol wéd'r àn Frànkrich àngschlosse ésch wore. Vun 1871 bis 1919
het s Elsàss zuem Ditsche Rich ghert un zwésche 1941 un 1944 hàn d'Nazis de
Region àls e Teil vum „Südwest-Gau“ vum Dritt Rich bhàndelt.

D' Nàmme kummt vum frieàlthochditsche ali-sâzzo „daa wo am andere Rhin-Ufer
sitzt“ oder vun ali-land-sâzzo „daa wo im fremde Land sitzt“. Di erscht Ditig
waar üs d'r Sicht vun de Lit vun de rachte Rhin-Site, di zweit (wohrschinlicher)
daat d Lit meine, wo noo d'r Néderlàà vun de Àlemànne gage d' Frànke én d'r
Schlacht vun Zülpich 496 uf d'r lingge Rhin-Site àngsidlet wore sin.

Mét'm (lothringisch) Departement Moselle zsàmme bild't s Elsàss de „ditsch Teil“
vun Frànkrich – de Teil wo historisch immer vum Ditschlànd „z'rüeck“ ésch
v'rlàngt wore – „Elsass-Lothringen“. De Moselle ésch awwer numme s nördlichi vun
de vier Departementi én de Region Lorraine. Nàtional neitraler gsaat sin s
Elsàss un de Moselle de ditschsproochig (frz.: germanophone) Teil vun Frànkrich
– se gehn de gànz ditsch-frànzeeschi Granz làng vun Basel bis Luxeburi. Làngi
Zit sin so selli Gebiete de Grund fr nàtionali Konfrontatione un Kriej gsin.
Hitzedaas sin se in de Konsequenz öi bsundersch europäisch odr europhil – fascht
e europäisch Modell vun Granzregione, awwer glichzitig öi e nàtional sehr
symbolisch Teil vum Frànkrich „une et indivisible“. Ditschlànd drgeje hàlt si
politisch hitzedaas ziemli komplett rüss – e Pris fr de ditsch-frànzeesch
Frindschàft.

'S Elsàss ésch e Bispiil vun dene Regione, wie nit licht én nàtionali Kategorie
passe. S ésch àn d'üsserschti süedweschtli Üssdehnung vun de germanisch
Bsiedelung z'r Zit vun de gross Migratione (frz. „Invasion des Barbares“) gsin –
ém oweri Teil vun de reemisch-germànisch Begenung ém Ow'rrhintàl. Un àn de Grenz
mét d'r romànisch Walt. So ésch s bsundersch exponéert gsin f'r Inflüess vun do
(wie öi de weschtlich Ditsch-Schwiz od'r Luxeburi) – àww'r öi f'r de Üssdehnung
vum frànzeesch Künnijrich.

D'Fàrwe vum Elsàss sin „Rot un Wiss“. `S hitige Wappe symboliséert de zwei
Departementi un siiht historisch'r üss als s ésch. De Région Alsace b'nutzt àls
Logo e finfstrahlig Stern, mét-e (àbgetrennt!) goldi Strahl rachts – fer de
Oschte, s Elsàss. Üss de Zit vun de ditsch Federaliséerung (1911) gibt s e Hymne
vun de Region (Elsass-Lothringe): s „Elsässische Fahnenlied“, diss ésch àww'r
nit numme hit nimm offiziell, s ésch öi nit sehr bekànnt ém Elsàss. Véel
popülär'r ésch s Vollikslied „De Hans ém Schnookeloch“, wovun vili sàje ass s de
Chàrakt'r vun d'Elsass'r gued bschriibt. E anders Liedele ésch „S Elsàss, unser
Ländel“ – mànchi Elsass'r identifizéere sich un ihri Heimet dodemit.

'S elsassisch Symboltiir, fàscht e Wappevöjel, ésch de Storich (Wisstorich –
Ciconia ciconia). Wie én de meischte ditschsproochigi Lend'r v'rzehle d'Elsass'r
ihri Kénd'r, ass'r de Bubbele bringt. Ém iwwrigi Frànkrich wurd gsàjt, m'r find
se ém Kohl. E ànders wichtigs Tiir ésch de Schnack – wil m'r oft sàjt, de
Elsass'r sitzt in si'm Schnackehüs. Uff Anglisch ésch Alsatian e àndri
B'zeichnung f'r de Ditsch Schäferhund (German Shepherd).

Geböje un Orte, wie f'r s Elsàss e stàrik Symbolwart han, sin (z.B.): s
Strosburj'r Ménscht'r, d'r Odilieberi, Mürbach (s Kloscht'r), d'Hohkünnijsburi,
de Dompeter, de Gros Chêne (Dicki Eich) ém Höienöir Forscht un de Heidemüre uf'm
Mäennelstein un'm Tännchel.

D Vogése ém Wèste stèlle e Klimagrànze dar; wènn wie màistens d Luftmasse vu
Wèste kumme, légt s Èlsass ém Ràgeschatte. Én der héchere Lage ghàie bis zu 2000
mm Niderschlàg bro Johr, màistens én Form vu Schnée. Zwar lége an der Col de la
Schlucht ém Johr an 130 Dàg Schnée und sàller ka bis zu 2 Méter hoch sé, s
Èlsass ésch awer wàge de blètzlige Dàuwàtter bi de Wéntersportler nét eso bliebt
wie zum Bispil der Schwarzwald. D méttlere Tèmperatur légt ém Jànner bi 0 und ém
Juillet bi 19 Grad. Zwésche Mèrz un Mài kènne vu Sidfrankrich Luftmasse durch d
Burgunder Pforte éns Èlsass kumme und es wérkt wàge de Mandle-, Abrikose- und
Kastaniebaim fast méditèrran.

'S Elsàss ésch tràditionell bis uff e pààr Derfer àn de Grenze ditschsprochig
gsin. Én Frànkrich (un mét de Grenzv'rschiibunge) sin d'Lit meh un meh
zweisprochi wore. De Elsàss'r heisse ihri Regionalsprooch Elsasserditsch
(Alsacien) od'r Elsässisch. De Regionalsprooch bsteht üss'm lokal Dialekt – ém
greescht Teil vum Elsàss redd m'r alemànnischi, ém Norde sidfrankischi oder
rhinfränkischi (pfälzisch) un ém Krumme Elsàss saar-rhinfränkischi Mundàrte – un
àls Schriftsprooch Hochditsch. Offiziell Amts- – un z'meischt öi Schuelsprooch –
ésch àww'r numme Frànzeesch. So geht de Zweisprochikeit hit meh un meh z'rüeck.

D'Schpezialitäte üs'm Elsàss sind hoipsachlich d'Brauerej (wie Kronenbourg,
Fischer (Eijeschàft von Heineken), Schutzenberger, Meteor), sin Rabgebiet, sini
„franzéésch Qualität un' diitsche Portionen“ Gastronomie: (Keüjlhopf, Sürkrüt,
Bäckhoffe, Lappküeche uzw)!

E pààr Date: (E detailliirti Version vun de Gschicht ésch em Àrtikel Gschicht
vum Elsàss)

Ém èrschte Sèktor sén s Wiboigebiet, der Aboi vu Hopfe, Tabak, Mais und
d'Bierbraierei wéchtig. D Wàlder wère oi landwértschaftlig gnutzt. Ém Norde
(Merkwiller-Pechelbronn) un ém Side ésch oi Bènzin gwunne wore un der Gwénn vu
Kaliumcarbonat (bis 2004) hat s sognànnt „bassin potassique“
(Kaliumcarbonat-Bècke) bràgt.

Mét de Tekschtilindustri, wu ganzi Dàler bschàftigt, awer én der Méttle vum 20.
Johrhundert nochglo hat un jètz vor allem noch durch Industribrache bràsànt
ésch, de Dransportunternàmme (Peugeot, Citroën, Lohr, De Dietrich, Bugatti), em
Fèrnmàldewàse un der Mèchanik ésch der zwàit Sèktor ém Èlsass verwurzelt. Dank
siner Lag am Rhi hat s ém Èlsass zwài große Hàfe, nàmlig én Stroßburg un én
Milhüse; sé sén zwài wéchtige logistésche Stitzpunkt. Milhüse mét de Tekschtil-,
Automobil- und chemésche Industri wérd oi s „Manchester vu Frankrich“ gnànnt, es
briicht awer héte dréngend e Umstèllung zum Wèttbewèrbsfàhig bliwe.

Zu de wéchtigste Branche ém drétte Sèktor ghére d Biotèchnologi, wu én Stroßburg
vor allem mét der Association Alsace Biovalley und der IRCAD bràsànt ésch. Oi d
pharmazeutésche Industri ésch konzentriert séch um Stroßburg. Mét der PSA én
Saushàim un Montbéliard ésch oi d Automobilindustri verdràtte. Én Zàwere ésch d
PFT Extrusion, e Kunschtstofftèchnik-Undernàmme, asàssig. Zudèm gét s vil Banke
un Versécherunge (Crédit Mutuel, Crédit Industriel d'Alsace-Lorraine, Comptoir
national d'escompte de Mulhouse).



https://als.wikipedia.org/wiki/Die_S-I-Gleichung

D IS-Gliichig oder IS-Hypothese isch en ökonomischi Hypothese vom John Maynard
Keynes, wo poschtuliert, dass in ere marktwirtschftliche Volkswirtschaft immer
es gsamtwirtschaftlichs Gliichgwicht zwischem Geldbetrag vom Schpare (im Sinn vo
laufende Schpariilage) und em Geldbetrag vom Inveschtiere (ebefalls laufend)
beschtaht. Und das unbhängig von dr konjunkturelle Situation, wo sich die
Volkswirtschaft im Ziitpunkt X befindet, also auch bii allfälliger
Unterbeschäftigung.

Die wisseschaftliche Anhänger vom Keynes händ z.B. entgegegsetzt, Volksiikomme
und Bruttoinlandsprodukt siige ceteris paribus gliich, was sich auch in Form vo
Konsum + Schpare = Konsum + Inveschtiere uusdrücke lassi. Woruus folge würdi:
Schpare = Inveschtiere.

De Schtriit um d Richtigkeit vo dere These isch sehr schwer uufzlöse, will en
Volkswirtschaft mit ihrne Kreisläuf als Ganzes es enorm komplexes Konschtrukt
isch, wo en empirisch schlüssigi Analyse fascht verunmöglicht - me isch immer
uuf Modell-Annahme angwiise.



https://als.wikipedia.org/wiki/Chlorophyll

Unter Chlorophyll (vu altgriechisch χλωρός chlōrós „hällgrien, frisch“ un φύλλον
phýllon „Blatt“) oder Blattgrien verstoht mer d Klass vu natyrlige Farbstoff, wu
vu Organisme bildet wäre, wu Photosynthes bedrybe. Vor allem Pflanze cheme ihri
grien Farb iber dur Chlorophyllmolekil.

Pflanze, Algen un Cyanobakterie hän verschideni Chlorophylltype, Bakterie, wu
Photosynthes mache, hän verschideni Type vu Bacteriochlorophyll.

Chlorophyll sin Chelat-Kompläx, wu us eme derivatisierte Porphyrin-Ring un Mg2+
as Zäntralion bstehn . Im Unterschid zum Porphyrin het s im Grundgrischt vu dr
Chlorophyll e wytere, fimfte Ring am Ring III (Nummerierig no Fischer). Je no
Art vum Chlorophyll sin an dr Grundkerper verschideni Sytechette aaghänkt. Zem
Byschpel isch s Chlorophyll a mit Phytol vereschteret (vgl. Tabäll).
Chlorophyllid sin Chlorophyll ohni Sytechette.

Strukturäll sin d Chlorophyll mit dr Häme verwandt, wu as Bstanddail vum
Bluetfarbstoff (Hämoglobin), vum Myoglobin un vu dr Cytochrom ufdrätte, wu as
Zäntralion aber nit Magnesium, derfir Yyse hän. Chlorophyll sin guet leslig in
Ethanol un Aceton, un au in ähnlige Lesigsmittel. Lauft d Photosynthes bi
Läbewäsen ab, wu Suurstoff freisetze (oxygeni Phototrophi), sait mer allgmain
Chlorophyll. Anoxygeni Phototrophi erzygen aber kai Suurstoff as
Reaktionsprodukt bi dr Photosynthes, bi däne Organisme nännt mer s Chlorophyll
Bakteriochlorophyll.

Di absolut Konfigurazio vum Chlorophyll isch anne 1967 vum Ian Fleming ufgchlert
woret.

a: Kai Doppelbindig zwische C7 un C8 (farbig markiert im Bild) b: Bi Bchl c, d
un e handlet s sich um e Gmisch vu Isomere, wu dr Räscht R3 oder R4 unterschidli
substituiert isch.



https://als.wikipedia.org/wiki/Brasilien

Brasilie (portugiisisch Brasil, [bɾaˈziu̯] Uussproch?/i) isch isch vu dr Flechi
un dr Bevelkerig här dr fimftgreescht Staat uf dr Ärd. Är isch dr greescht un
bevelkerigsryychscht Staat z Sidamerika un nimmt mit sine 8.514.215 km² Flechi
47 % vum Kontinent yy.

Dr Name Brasilie goht uf dr portugiesisch Name pau-brasil vum Brasilholz-Baum
(Caesalpinia echinata) zrugg, wu ne wichtig Uusfuerprodukt in dr Zyt vu dr
frieje Kolonisation us dr Wälder vu dr Atantikkischte gsii isch. Brasa bedytet
im Portugiesisch „Gluet“ un „gliejigi Chohle“; s Adjektiv brasil („gluetartig“)
bezieht sich uf d Farb vum Holz, wu noch em Aahaue rot ychtet un z Europa zum
Färbe vu Stoff bruucht woren isch. Hite isch die Baumart vum Uusstäärbe bedroht.

D Landschaft vu Brasilien isch bregt vu uusdehnte Rägewälder vum
Amazonas-Diefland im Norden un Hochebene, Biel un Gebirg im Side. Derwylscht
landwirtschaftli Basis vum Land im Side un in dr Savannebiet vum Mittelweschte
(Cerrado) lyt, läbt e Großdail vu dr Bevelkerig in dr Nechi vu dr
Atlantikkischte, wu s au alli Großstedt het.

Brasilie het zeh Nochberstaate. Mit Uusnahm vu Chile un Ecuador gränzt s an alli
sidamerikanische Staate (vu Nordoschten uus gege dr Uhrzaigersinn): an
Französisch-Guayana mit 730 km, Suriname mit 593 km, Guyana mit 1298 km,
Venezuela mit 1819 km, Kolumbie mit 1645 km, Peru mit 2995 km, Bolivie mit
3400 km, Paraguay mit 1290 km, Argentinie mit 1132 km un Uruguay mit 985 km. D
gsamt Gränzlängi lyt bi 15.887 km un isch dodermit no dr sällene vu dr
Volksrepublik China un vu Russland di drittlengscht Landgränze vu dr Wält.

Dr kontinäntal Dail vu Brasilie lyt in zwoo Zytzone, e Dail vorglagereti Insle
ghere zuen ere dritte.

Dr hegscht Gipfel isch dr 2994 m hoch Pico da Neblina, wu im glychnamige
Nationalpark in dr Nechi vu dr Gränz zue Venezuela un Guayana lyt. Dr
zweethegscht Bärg isch dr Pico 31 de Março (2973 m), dr dritthegscht dr Pico da
Bandeira (2891 m). Am beriemteschte sin aber dr 710 m hoch Corcovado mit dr 30 m
hoch Chrischtus-Statue un dr 395 m hoch Zuckerhuet bi Rio de Janeiro

Dr wichtigscht Fluss isch dr Amazonas, sy Wasserfierig vu 209.000 m³/s macht en
zum mit Abstand wasserrychschte Fuss vu dr Ärd, greßer wie di sibe
negschtchainere Fiss vu dr Wät zämme. Dr lengschte Fießwäg vu sym Flusssyschtem
misst 6448 km; do wird er nume no iberdroffe vum dytli wasserermere Nil. Di
wichtigschte Näbefliss, dr Rio Madeira un dr Rio Negro, sin scho vergychbar mit
dr greschte Strem vu andere Kontinänt. DErne cheme dr Rio Icá un dr Rio Tapajós.

Dr Side vu Brasilie ghert bis uf e schmale Kischtestraife zum Yyzugsbiet vu dr
Fliss Uruguay (1790 km) un Paraná (3998 km). Dr Paraná isch fascht uf dr ganze
Lengi ufgstaut; z Itaipú lyt s zwaitgrescht Wasserchraftwärch vu dr Wält. Ain vu
syne Näbefliss het em Land Paraguay dr Name gee; en andere isch dur d
Iguazú-Wasserfell bekannt.

D Lagoa dos Patos bi Porto Alegre isch mit iber 10.000 km² di greescht Lagune vu
Brasilie un di zwootgreescht z Sidamerika. Derno chunt di nit emo hab eso groß
Laguna Merín im Side vu dr Stadt Rio Grande.

Zum Staatsbiet vu Brasilie ghere au ne baar Insle im Atlantik, z. B. d
Sankt-Peter-un-Sankt-Pauls-Felse, wu rund 800 km vor dr Kischte lige un wu s
nume ne Lychtdurm druf het, un di ehmolig Sträflingskolony Fernando de Noronha,
wu nit wyt ewäg lyt vu sällere Felsgruppe. Boodi ligen uf em mittelatlantische
Rugge. E vulkanische Ursprung hän d Insle Trindade un Martim Vaz, wu zum
Bundesstaat Espírito Santo ghere. S oval Rocas-Atoll goht iber e baar Kilometer
un isch wäg dr ussergwehnlige Dier- un Bflanzewält in d Lischt vum Wältnaturerb
ufgnuu wore.

Di grescht brasilianisch Insle isch Marajó zwische dr Mindig vum Amazonas un em
Rio Pará, wu zum Minigsbiet vum Rio Tocantins ghert. Si isch mit ere Flechi vu
rund 48.000 km² greßer wie d Schwyz. Wel aber großi Dail in dr Rägezyt
iberschwämmt sin, isch d Insle nume an e baar Ort bsidlet. Wel dr Nordstade vu
Marajó ne Meereskischte isch, giltet d Ilha do Bananal im Rio Araguaia mit ere
Flechi vu 20.000 km² as greschti Flussinsle vu dr Wält. Si lyt in eme
Nationalpark im Bundesstaat Tocantins un isch greßer wie zem Byschpel Jamaika.

S Klima Brasilie, wu zwische 5° nerdliger un 34° sidliger Braiti lyt, isch in dr
Hauptsach tropisch mit gringe johreszytlige Schwankige vu dr Tämperature. Numen
im subtropische Side herrscht e gmäßigter Klima. Bsundersch im Amazonasbecki git
s e Hufe Niderschleg, s het aber au relativ druckeni Landstrich mit dailwys
lange Deerine, vor allem im Nordoschte vum Land. In dr hechere Lage im Side
schneit s au ab un zue. Im Side git s an dr Gränz zue Bolivien un Paraguay en
uusdehnt Fychtbiet, s Pantanal.

No vor Kolumbie, Mexiko un Indonesien isch Brasilie s arterychscht Land vu dr
Ärd. Entdeckt wore sin bishär unter anderem rund 55.000 Blietebflanzen-, iber
3000 Sießwasserfisch-, 921 Amphibie-, 749 Reptilie- un 51 Primaten-Arte. Wel d
Waldflechi allmee verchlaineret wird, isch e hoche Aadail vu däne Dierarte in
sym Bstand gefehrdet.

Dr immergrien tropisch Rägewald vum Amazonasbiet isch di grescht Waldflechi uf
dr Ärd, wu zämmehangt. Bishär sin dert iber 2.500 Baumarten entdeckt wore.
Fascht alli vu däne bis zue 60 m hoche Baim findet mer im vu Iberschwämmige
verschonte Eté-Wald vu dr Terra firme, wu 98 % vum Amazonasbiet umfasst. In däm
Biet wachsen u. a. dr Gummibaum (caucho), verschideni Farb- un Edelhelzer (z. B.
Palisander), Fruchtbaim (z. B. Paranussbaum) un Hailbflanze. Uffellig sin di
eppe 1.000 verschidene Farn- un Orchideenarte. Näbe dr Terra firme git s d
Várzea, wu bi Hochwasser iberschwämmt isch. Dert wachse Jupati- un Miriti-Palme.
S Igapó-Biet isch dergege ständig iberschwämmt. As typischi Bflanze in diedäm
Biet giltet d Açaí-Palme. Uf em Amazonas, aber vor allem uf syne Näbefliss,
wachse Seerose mit bis zue 30 bis 40 cm große Bliete. An dr Kischte vu Amazonie
lang (mit Uusnahm vu dr aigetlige Amazonasmindig) finde si uusdehnti
Mangrovewälder, wu aber mit sechs Mangrovebaum-Arte verhältnismeßig artenarm
sin.

Bsunders bekannt sin im gsamten Amazonasbiet vor allem Babegeie, Tukan un
Kolibri. S sin extrem vyl Insekten- un Schmetterlingsarte bekannt. Greßeri
Walddier sin dr Tapir, s Pekari, dr Jaguar un dr Puma. Dernäbe bevelkere
chlaineri Wildchatze, Affe, Fuuldier, Girteldier un Omaisebäre dr Rägewald. An
dr Staden un Flachgwässer läbe Anakonda, Kaiman un Wassersei (di greschte
Chnagdier vu dr Wält) un anderi Suuger wie Risenotter, Flussdelfin un Seechie im
diefere Wasser. Au ne Hufe Fischarte (rund 1.500) hän im Amazonas ihri Haimet.
Dodrunter ain vu dr greschte bekannte Sießwasserfisch, dr Pirarucú wird 2 m lang
un wigt rund 100 kg. Ussergwehlnli sin au dr Zitterool, wu 800-Volt-Stromschleg
uusdailt, un d Piranha.

Dr usserscht Nordoschte vu Brasilie, wu firjer au us Rägewald bstanden isch,
wird mittlerwyli fascht uusschließli fir Zuckerrohr-Plantasche un dr Aaböu vu
Böuwulle brucht. Verainzelt findet mer no Mangroven un Palmehain.

Di typisch Vegetation vum semiaride Bärg- un Hochland im Zäntrum (Cerrado) un im
Nordoschte vum Land (Sertão) isch d Savanne, vu Baum- un Grassavanne, no
Nordoschte zues mit Hurschtsavanne mit ainzelne Laubbaim. Typischi Bewohner vu
däne Druckezone sin dr Groß Omaisebär, dr Mähnewolf, dr Pampashirsch, dr Nandu
un verschideni Girteldier. Dr Emas-Nationalpark, wu s au großi Raubchatze wie
Jaguar un Puma, isch Wältnaturerb.

Im Pantanal het s no ne greßeri Dier- un Bflanzevylfalt. Karakteristisch sin
näne zahlryche Vogelarte Flachlandtapir, Sumpfhirsch, Wassersöu un Kaiman. D
Sumpfregion im Mittelweschte vum Land stoht sibe Monet im Johr unter Wasser.
Hecher glägeni Biet vu dr Region sin in dr Hauptsach Savanne. Wie au im Cerrado
un sogar im Amazonasbiet mache sich dert Waide brait fir Rinder breit.

In dr kischtenoche Gebirg vum Side un Sidoschte lige d Biet, wu am dichteschte
bsidlet sin. Statt em urspringlige atlantische Rägewald, Läbesraum fir Affen un
zahlrychi anderi Dierarte, dominiere hite Kaffeeplantasche. Di urspringli
Vegetation git snume no in e baar Nationalpark.

Derwylscht dr atlantisch Kischterägewald scho zue rund 93 % zerstert isch un d
Räscht seli fragmäntiert sin, isch dr tropisch Rägewald vum Amazonasbiet ais vu
dr greschte no verblibene Urwaldbiet vu dr Wält. Bis zue dr Aachumft vu dr
Europäer isch er vu dr indigene Urbevelkerig extensiv gnutzt wore. Di maischte
vu dr modärne Landnutzigsänderige hän dr Wärlder riisigi Schäde zuegfiegt, vor
allem d Ryti fir neji landwirtschaftligi Flechine, d plantaschenartig Land- un
Forschtwirtschaft, aber au Infrastrukturprojäkt wie Stroße, Minen un
Großstaudämm. Nit nume dr Flechineverbruuch dur d Projäkt sälber wirke sich uus,
d Stroße derfir mache d Biet au verfiegbar fir legale un illegale Holzyyschlag.

No dr FAO sin anne 2010 no 60,1 % vu dr Landesflechi mit Urwald deckt gsi, im
Verglych zue 66,9 % anne 1990 (ohni ufgforschteti Flechine). Im Zytruum
2000–2005 isch dr Urwaldverluscht bi 32.000 km² im Johr gläge. Vu dr Gsamtflechi
vu dr Wälder sin in dr letschte zwanzg Johr alljohr rund 0,5 % verlore gange.

Vu 2004 (ca. 27.000 km² alljohr) bis 2012 sin d Rote rugglaifig gsii. Anne 2005
sin s no offiziällen Aagabe 18.793 km² gsii, 2006 14.039 km². Noch em dytsche
BMZ isch d Entwaldigsrot 2012 bi rund 4.570 km² oder 0,09 % vu dr gsamte
Rägewaldflechi vu Brasilie gläge. Vu Augschte 2012 bis Juli 2013 het d Ryti aber
wider uf 5.800 km² zuegnuu.

Dää Rugggang vum Primärwaldverluscht fiert di brasilianisch Regierig uf d
Dursetzig vu ihre Umwältstandard zrugg, Umwältschitzer sään ender d Sterki vum
Real, dr brasilainische Wehrig, un Sojaprys, wu in dr letschte Johr aabegange
sin, as Grind. Zum Probläm vu dr Zersterig vu dr Rägewälder het im Jänner 2008 e
Notfallkabinett vu dr Regierig iber Maßnahme berote. D Beherde zum Schutz vum
Rägewald hän z kämpfe mit Gäld- un Personalmangel un au mit Korruption. Numen im
Ramme vu Schutzbiet isch dr Amazonaswald relativ sicher. Anne 2002 het s wältwyt
grescht Schutzbiet (Tumucumaque) vun eme tropische Rägewald im Norde vu Brasilie
chenne grindet wäre.

Mitti 2008 het Brasilie ne Fond zum Schutz vum Amazonas-Rägewald in s Läbe
gruefen un zum erschte Mol d Zämmehang zwische däm Schutz un dr globale Ufwermig
akzäptiert. D Regierig blant bis anne 2021 Inväschtitione vu mehrere Millione
Euro, go ne noohaltigi wirtschaftligi Grundlag fir d Amazonasbevelkerig z
schaffe statt dr Ryti vum Rägewald. S Land lähnt aber e Yyflusnahm vum Uusland
in sy Amazonas-Bolitik ab.

Brasilie het si däne Umwältabchuu aagschlosse: Ramsar-Konvention (1971),
Washingtoner Arteschutzabchuu CITES (1973), Biodiversitäts-Konvention (1992),
Basler Konvention (1989), Montreal-Protokoll, Kyoto-Protokoll (1997).

Noch ere Erhebig vum Instituto Brasileiro de Geografia e Estatística (IBGE) anne
2005 sääne si rund 49,9 % vu dr Brasilianer sälber as Wyssi, 43,2 % as Mischling
(pardo), 6,3 % as Schwarzi, 0,7 % as Geeli oder Indigeni. Dr grescht Dail vu dr
afrobrasilianische Bevelkerig läbt im Nordoschte.

Noch em Zensus vu anne 2010 bekänne si 64,6 % vu dr Bevelkerig zue dr
remisch-katholische Chilche. Dää Aadail goht syt Johre allmee zruck: anne 1960
isch er no bi 91 % gläge, 1985 bi 83 % un 2000 nume no bi 73,6 %. Dail vum
brasilianische Katholizismus zaige starki Yyfliss vu afrobrasilianische
Traditione.

22,2 % vu dr Bevelkerig sin Proteschtante. Die Konfession isch syt em
19. Johrhundert mit dytsche Yywandere in s Land chuu. Im 20. Johrhundert hän
aber vor allem nordamerikanischi Missionschilche Erfolg ghaa, syt uugfehr 1960
het s e starki Zuenahm vu proteschtantische Freichilche gee. Hite git s
35.000 Freichilche z Brasilie. 2,0 % sin Aahänger vum Spiritismus, 0,3 % hän si
zue afro-brasilianische Religione wie Candomblé un Umbanda bekännt.

Derzue git s fascht 1.400.000 Zyge vu Jehova, rund 225.000 Mormone,
245.000 Buddhischte, zmaischt Noochuu vu japanische Yywanderer, 107.000 Jude,
iber 35.000 Muslim, zmaischt Noochuu vu syrisch-libanesische Yywanderer, un iber
5.500 Hindu. 8,0 % hän erklert, ass si kaire Religion aaghere.

Di eltschte Spurre vu mänschligem Läbe sin in dr Caverna da Pedra Pintada im
Bundesstaat Piauí gfunde wore. Di eltschte datierte Fund stammen us dr Zyt um
11.700 BP. Um 7580 BP isch dert Keramik brucht wore (Paituna-Phase). Au d
Itaparica-Phase zellt zue dr eltschte Kulture, am Abrigo do Sol in Mato Grosso
do Sul sin ähnli alti Spuren us dr Zyt zwische 11.500 un 6.000 BP
(Dourado-Tradition) gfunde wore. Skelettfund belegen, ass d Kischtebiet vum
hitige Brasilien um 8.000 v. Chr. bewohnt gsii sin. D Nutzig vu Nussbaim losst
si bis 8500 v. Chr. z Amazonie zruggverfolge, ächti Landwirtschaft het zwische
6000 und 2700 v. Chr. yygsetzt – do isch no Vyl nit klar. Vylmol isch dur Brand
s Wachstum vu bstimmte Pflanze, wu Nahrig gliferet hän, gferderet wore, wie zem
Byschpel Palme, e Prozäss, wu speteschtens im 4. oder 3. vorchrischtlige
Johrdöusert noowysbar isch. Derzue sin d Bewirtschaftig vu Gärte chuu un ass
allmee Gruppe sässhaft wore sin. Im 2. Johrhundert n. Chr. mueß d Bodenutzig arg
intensiv gsii syy, dodruf wyst d sognännt Amazonian Dark Earth hii.

Di frieje Bewohner hän dur s Setze vu bstimmte Pflanzenarten un dur
Bodeverbesserig s Ekosischtem vum Amazonasbecki grundlegend veränderet. Au ihri
Sidlig– wie zem Byschpel uf dr riisige Flussinsle Marajó – sin greßer sgii wie
lang aagnuu. E Huffe Gruppe hän sognännti Mound böue, wu an dr Kischte vu
Brasilie sambaquis gnännt wäre, wänn si us Muschle böue sin. Vylmol sin s
Grabbiel gsii, anderi en Art zeremoniälli Zäntren oder Residänze. Dr
Mound-Kompläx vu Ibibate im bolivianischen Amazonie umfasst 11 ha, uf Marajo sin
ellai 40 Mound gfunde wore.

In dr Provinz Mato Grosso sin e Huffe blanti Ort fgunde wore, wu Fischzucht un
Landwirtschaft bis in d Zyt um 1500 bedribe woren isch. Di bis zue 60 ha große
Stedt sin dur e Stroßenetz mitenander verbunde gsii – drotz ass in dr maischte
Biet s Kanu s Furtbewegigsmittel gsii isch –, s sin Dämm un chintligi Weier
gfunde wore. Wie an vyl Stelle vu Amerika sin d Mänschen am Xingu wahrschyns
Opfer vu Epidemie wore, vor allem vu dr Schwarze Blootere.

Scho anne 1494 hän Portugal un Spanie d Ufdailig vu Sidamerika im Verdrag vu
Tordesillas bschlosse. Do isch din unter dr Vermittlig vum Papscht Alexander VI.
e Drännig vu dr Inträssessphäre feschtgschribe wore. Doderdur isch di ganz
Weschtkischte spanischi Kolony wore, un di (zue däm Zytpunkt no allgmain
uubekannte) Kischtenabschnitt vum hitige Brasilie portugiesischi. Am 22. April
1500 isch dr portugiesisch Seefahrer Pedro Alvares Cabral bim hitige Porto
Seguro (im Side vum Bundesstaat Bahia) glandet un het s Land fir di
portugiesisch Chrone in Bsitz gnuu. D Zyt vu 1500 bis 1530 isch bregt gsii vum
Duschhandel nmit dr Yyhaimische. Wel d Franzosen aber gege dr Verdrag vu
Tordesillas sälber au mit dr Indio Duschgschäft fir Rotholz aagfange hän, het di
portugiesisch Chrone bschlosse, europäischi Sidler uf Brasilie z schicke.

Anne 1549 isch s hitig wurde Salvador da Bahia (São Salvador da Bahía de Todos
os Santos) zue dr Hauptstadt ernännt wore. Ab 1530 sin Indio us em Landesinneren
an d Kischte brocht wore, wu as Sklaven uf dr Zuckerrohrplantasche im Nordoschte
hän mieße schaffe. Wäg dr herte Arbet, dr Verfolgig un dr Aafelligkait fir
europäischi Chrankete, sin e Huffe vun ene gstorbe. D Kolonialherre hän derno
versuecht, di verloregangen Arbetchraft dur Sklaven us Afrika z ersetze. Bis
anne 1580 hän d Portugiese s ganz Land faktisch unter ihri Kontroll brocht.

Anne 1629 hän si d Niderländer in dr Nechi vum htige Recife nidergloo un 1637
unter dr Fierig vum Johann Moritz vu Nassau-Siegen die Aaböubiet eroberet, wu
derno nomol churz ufbliet sin. Bis 1654 isch dr Nordoschte, v.a. s Biet um
Pernambuco, unter niderländischer Kontroll gstande. In dr Schlacht vu Guararapes
sin di niderländische Druppe im nämlige Johr gschlaa un wider verdribe wore.

Rychi Barockstedt hän si im 17. Johrhundert entwicklet, wu
Bandeirantes-Expeditione s Hinterland uugchundschafte hän un näben andere
Bodeschetz au Gold un Diamant entdeckt hän. Im nämlige Johrhundert hän
entflocheni Sklaven aifachi Sidlige ufböue, sognännti Quilombo. Wu in dr
Quilombo Ufständ gege d Unterdruckig vu dr Schwarzen uusbroche sin, het mer bis
1699 alli Sidlige wider zerstert. Anne 1763 isch Rio de Janeiro d Hauptstadt
wore, wel si s wirtschaftli Zäntrum vum in Side verlageret het. 25 Johr speter
het dr Offizier un Zahndokter Tiradentes en Ufstand aagfeiert, wu aber
nidergschlaa woren isch. Anne 1792 isch dr hitig Nationalheld vu Brasilie
hiigrichtet wore. Glychzytig het e Konflikt mit Spanien aagfange, wel d
Bandeirantes-Expeditione d Weschtgränze vu Brasilie gege d Veryybarige verschobe
hän.

Anne 1807 sin franzesischi Druppe vum Napoleon Bonaparte z Portugal yygfalle.
Dodruf isch dr portugiesisch Chenig João VI. unter britischem Schutz uf Brasilie
gflichtet, zerscht uf Bahia, speter uf Rio de Janeiro, un het dr bis dert strikt
verbotten Uuslandshandel erlaubt. Mit dr Ibersidlig vum Chenig un em gsamt
Hofstaat het Brasilie dr Status vun eme glychbrächtige Mitglid vum Mueterland
iberchuu, un d Hauptstadt Rio de Janeiro isch faktisch s Zäntrum vum domolige
portugiesische Wältrych mit Uusnahm vum franzesisch bsetzte Portugal gsii. Uf em
Wiener Kongress 1815 isch Brasilie mit Portugal glychgstellt gsii.

Noch em Abzug vu dr franzesische Druppe vu Portugal het dr Chenig João VI. 1821
gege sy Wille wider uf Portugal mieße retuurchehre go sy Droonaaspruch z
sichere. Är het d Herrschaft iber Brasilie sym Suhn Pedro iberloo. Dr Pedro I.
het am 7. Septämber 1822 z São Paulo d Unabhängigkait vu Brasilie vu Portugal
verchindet un het si am 22. Septämber zum erschte brasilianische Chaiser gmacht.
Anne 1828, no drei Chriegsjohr gegen Argentinie, het si d Provinz Uruguay glest
un d Unabhängigkait vu Brasilie verchindet. Drei Johr speter isch s zum e
Militerufstand chuu, wäge däm het dr Chaiser Pedro I. abdankt un d Herrschaft uf
sy fimfjehrige suhn Pedro II. iberdrait. Är sälber isch retuur gangen uf
Portugal un het dert as portugiesische Chenig Pedro IV. s Erb vu sym Vater
aadrätte.

E Zuesatzpunkt vu dr 1822 gschaffene Verfassig het no am Dag vu dr Abdankig vum
Pedro I. e baar Reforme megli gmacht. Zem Byschpel nisch d Yysetzig vu aim
ainzige Regänt bschlosse wore. In dr Farrape-Revolution 1835 het si d Provinz
Rio Grande do Sul as Republik Piratini abgspalte, isch aber noch eme zehjehrige
Chrieg mit dr Regierigsdruppe wider in s Chaiserrych yyglideret wore. In dr
Regäntezyt het s no ne Raie vu wytere Ufständ im Norden un Nordoschte gee, wu
relativ schnäll nidergschlaa wore sin un vor elm e Huffen Arme s Läbe gchoschtet
hän.

Mit dr Grindig vu dr erschte Kolony São Leopoldo z Rio Grande do Sul het anne
1824 di dytsch Yywanderig uf Brasilien aagfange.

Anne 1840, also no vor syre Volljehrigkait, isch dr Pedro II. zum Chaiser
gchrent wore. Anne 1864 het Paraguay Brasilie dr Chrieg erklert. No fimf Johr
hän Brasilien, Uruguay un Argentinie d Druppe vu Paraguay im bluetigschte Chrieg
vu dr latynamerikanische Gschicht bsigt. Drotz ass d Chriegsjohr em Land
zuegsetzt ghaa hän, het Brasilie wäg em Kautschukboom e gueti wirschaftligi
Entwicklig erläbt. Brasilie het s Monopol uf Kautschuk ghaa un het wäge däm mit
em Export vu sällem gueti Yynahme ghaa.

D Sklaverei isch anne 1888 vu dr Chronprinzässi Isabella, ere Dochter vum Pedro
II., mit em „Guldine Gsetz“ (Lei Áurea) offiziäll abgschafft wore. Drotz ass d
Sklaverei scho syter anne 1853 gächtet woren isch, het s Verbot zue Ufständ vu
Großgrundbsitzer un dr Armee gfiert. S Militer het si derno an d Macht butscht.
Dr Chaiserr isch derno am 15. Novämber 1889 in s Exil uf Paris gange un het dr
Wäg frei gmacht fir di erscht Republik.

Di erscht brasilianisch Republik mit ere federative Verfassig isch am 24.
Februar 1891 vum Marschall Manuel Deodoro da Fonseca as Verainigti Staate vu
Brasilie (República dos Estados Unidos do Brasil) uusgrieft wore. In dr Zyt
derno het si ne oligarchisch Sischtem etabliert. Dr Wohlstand isch gsicheret
gsii dur di groß Kaffee-Noofrog un d Wirtschaft het si uf dä Zwyg kunzäntriert.
In dr Erscht Wältchrieg isch Brasilien offiziäll uf dr Syte vu dr Alliierte gege
Dytschland yydrätte, het aber nit aktiv mitgmacht. In dr Chriegsjohr isch d
Noofrog no Kaffee stark zruckgange. In dr 1920er Johr hän großi Dail vu dr
Bevelkerig en Änd vu dr Oligarchy gforderet.

Wu anne 1930 d Kaffeebryys nomol yybroche sin, het dr Getúlio Vargas, dr „Vater
vu dr Arme“, ne Ufstand aagfiert un isch eso Bresidänt wore. In dr erschte Monet
vu syre Regierigszyt isch d Wirtschaft vu Brasilie dytli gwachse. Anne 1937 isch
d Herrschaft vum Vargas as „Diktator, wu s guet maint“ feschtgschribe wore, 1942
het er uf Druck vu dr USA dr Chrieg gege d Achsemächt erklert. Är het e 25.000
Mann stark Kontingänt (Força Expedicionária Brasileira) uf Italie gschickt, wu
unter anderem in dr Schlacht um Monte Cassino yygsetzt woren isch. Noch em Änd
vum Zweete Wältchrieg isch dr Vargas vu dr Armee abgsetzt wore.

Scho fimf Johr speter isch er vum Volk wider zum Bresidänt gwehlt wore. Wel si d
USA gege di sozialistisch Bolitik vu Brasilie gstellt hän un derno di Rächte un
d Armee em Vargas sy Ruckdritt gforderet hän, het er si anne 1954 umbrocht. Em
Vargas sy Noofolger Juscelino Kubitschek het mit Hilf vu dr Partido Trabalhista
Brasileiro (PTB) fir neji, uusländischi Inveschtore gsorgt, wu di di
brasilianisch Wirtschaft in dr spote 1950er Johr aadribe hän. Anne 1960 isch
derno dr Jânio da Silva Quadros zum Bresidänt gwehlt wore. No sym Amtsaadritt
1961 het er versuecht, d Abhängigkait vu dr USA z lesen un dr defizitär
Staatshuushalt z konsolidiere. No nume wenig Monet im Amt isch er wider
zruckdrätte, sy Noofolger isch dr Vize-Bresidänt João Goulart wore, churz nodäm
di nei Hauptstadt Brasília no drei Johr Böuzyt yygweit woren isch. Au dr Goulart
isch in dr Bevelkerig nit unumstritte gsii, sy Amtszyt isch bregt sii vun ere
galoppierende Inflation un ere Polarisierig zwisch em linken un em rächte Lager.

Dr Wahlsiig vum Tancredo Neves gege dr João Figueiredo 1985 het s Änd vu dr
21-jehrige brasilianische Militerdiktatur markiert. Dr Tancredo Neves isch 1985
unter bis hite nit gchlerte Umständ no vir sym Amstaadritt gstorbe, statt ihm
isch dr José Sarney Bresidänt wore, wu bi dr Wahl as Vizebresidänt aagchindet
woren isch. Im nämlige Johr ischs Wahlrächt fir Analphabeten yygfiert wore. Anne
1988 isch e neji Verfassig verabschidet wore, wu d Sozialuusgabe din hecher
aagsetzt wore sin, wu s aber kai Landreform un kai Schutz vu dr indigene
Bevelkerig din ghaa het. D Inflation isch in däne Johr bi bis zue 1000 % gläge.
Am 26. April 1991 isch Mercosur (portugiesisch Mercosul) grindet wore, e
gmainsame Binnemärt vu Brasilie zämme mit Argentinie, Paraguay un Uruguay mit
iber 230 Millionen Yywohner.

Anne 1988 isch dr Gwerkschafter un Umweltschitzer Chico Mendes umbrocht wore, ai
Johr speter isch en erschte Umwältschutzplan bschlosse wore. Im Johr 1992 het dr
UN-Umwältgipfel z Rio de Janeiro stattgfunde.

Mit dr unter em Fernando Henrique Cardoso bschlossene Wehrigsreform 1994 un dr
neie Wehrig Plano Real het d Hyperinflation vorerscht chenne aaghalte wäre. Go
dr Huushalt saniere het s Barlemänt d Privatisierig vu Staatsmonopol bschlosse,
ainewäg isch d Staatsverschuldig unter em Cardosos vu 28,1 % uf 55,5 % vum
Bruttoinlandsprodukt aagstige.

Vu 2003 bis 2011 isch dr Luiz Inácio Lula da Silva vu dr Arbaiterbartei Partido
dos Trabalhadores (PT) Bresidänt vu Brasilie gsii. Är het er Verringerig vu dr
Staatsverschuldig priorisiert, aber au soziali Programm wie „Null Hunger“ (Fome
Zero) un Bolsa Família umgsetzt. Anne 2004 het Brasilie zem erschte Mol in syre
Gschicht UN-Fridesdruppen aagfiert, s Militär het 1.470 Soldaten uf Haiti
gschickt.

Anne 2011 isch d Dilma Rousseff as erschti Frau Bresidänti vu Brasilie wore. Im
Juni 2013 sin alndeswyti Brotescht gege d Uusdragig vu dr
Fueßballwaltmaischterschaft 2014, Korruption un soziali Missständ uusbroche.

Brasilien isch in 26 Bundesstaaten un ai Bundesdistrikt (Distrito Federal do
Brasil) glideret, wu statistisch zue fimf Regione zämmegfasst sin. D Staate hän
anne 2010 insgsamt 5565 Gmaine umfasst.



https://als.wikipedia.org/wiki/Berlin

Berlin isch d Hauptstadt fa Dütschland und gliichzittig a eigenes Bundesland. D
Stadt hätt ca. 3,5 Mio Iwohner un isch d gröschti Stadt in Dütschland.

Berlin isch fa 1949 bis 1990 in zwoa Helftana, nämli in Oschtberlin und
Weschtberlin toalat gsi, und durch die bekannte Berliner Muur fa 1961 bis 1989
treanat gsi. D Muure isch noch dr Wiidervereinigung vo dr Stadt fast vollkomme
abbroche worde.

Nach de Widdervereinigung vu Berlin isch de Sitz vum Stadtstaat im Berliner
Roothuus ("rotes Roothuus" wegge sinner rote Backsteifassade) bim
Alexanderplatz. Dett arbeitet de Regierende Birgermoschter vu Berlin, d
Senatskanzlei und kummt de Root vu de Birgermoschter zusamme. Dett werret d
Staatgäscht empfange und könnet au d Birger und Tourischte neiluege.

Berlin hott seit November 2008 nur no zwei Flughäffe mit so enum 20 Millione
Passagier: Tegel (TXL) und Schönefeld (SXF). Bis 2011 soll de Flughaffe
Schönefeld vergrößert und denn de Flughaffe Tegel in dr Schtadt gschlosse werre.

De Flughaffe Berlin Brandenburg in Schönefeld isch im Südoschte vu Berlin kurz
nach de Berliner Schtadtgrenz und scho im Land Brandenburg. Es soll de Flughaffe
fir Berlin, Brandeburg und Pole werre. Es soll en Nachtflugverbot vu Mitternacht
bis fünf Uhr gelte. De Bau vum Großflughaffe Berlin Brandenburg isch im März
2006 vom Bundesverwaltungsgericht in Leipzig unter bschtimmte Bdingige zueglasse
worre. Mit em Bau isch End 2006/Bginn 2007 aagfange worre. Im November 2011 soll
mit em Flughaffebtrieb aafange werre. D' Gesellschafter hond d Baukoschte uff
ungfähr 2,5 bis 4 Milliarde Euro gschätzt. Im Aafang soll de Flughaffe ungfähr
22 Millione Passagiere abfertige könne. Als Verkehrsanbindunge gitts S-Bahn,
Flughaffe-Express vum Hauptbahnhof und d Autobahn A 113. De offizielle Nam fir
de Flughaffe isch Flughafen Berlin Brandenburg Willy Brandt.

Im Gbiet vu de Innestadt, wo vum Ring vu de S-Bahn umschlosse isch, derf mer
seit em Januar 2010 nur no mit Autos fahre, wo e grüene Plakette zugteilt kriegt
hond.

In de Waldbühn hinterm Olympiastadion losset d Berliner Philharmoniker jeds Johr
im Juni zum Saisonschluss en bschwingtes Konzert im Freie höre. Weil es so e
bsundere Stimmung isch, wird es live im Fernsähe ibbertragge.

Im Verlauf vun de Bundesschtroß 1 isch die Mitte vun de Glienicker Brücke vun
Wescht-Berlin nach Potsdam hischtorisch bsonders interessant. Dett sind im
"Kalte Krieg" die gschnappte Schpione vun der jeweilige Gegenseite ausgetauscht
worre. Die Grenze dett war zur DDR-Zeit für Flüchtlinge wegge der scharfe
Bwachung vun der Brücke und em Gwässer nitt zu überwinde.

De Kurfürstendamm im Weschte isch a Promenierschtroß mit guete Gschäfte und
Lokale. Als bsunderes Luxuskaufhaus mit kaum zu fassendem Aangebot isch des
KaDeWe (Kaufhaus des Westens) am Wittenbergplatz z' nenne. Es nennt sich de
gröschte Departmentstore uffm europäische Kontinent mit 60 000 qm.

Zwische Oscht und Wescht isch de Potsdamer Platz mit enner große Einkaufspassage
und em große überdachte Centrum (dees nach Sony bnannt isch).

Denn isch au die Schtroß Unter den Linden als Flaniermeile neu blebt, die führt
zum Brandeburger Tor.

Seit der Wiedervereinigung isch im Oschte vill baut worre, bsunders die
Friedrichschtroß mit ihre Quartiere und neuere Gschäfte und dr
quartierverbindende Passage im Untergschoss.

De Gendarmenmarkt im Oschte isch en architektonisch bsunders glungenes Ensemble
mit em Deutsche Dom, wo e Usstellung ibber d demokratische Gschichte vu
Deutschland bherbergt isch, und em Französische Dom, wo e Usstellig zum Aandenke
an d Hugenotte drinne isch, und mit em Konzerthaus.

S Nikolaiviertel um d Nikolaikirch isch nach de Bombardierung im Zweite
Weltkrieg als en Prestigeobjekt vu de DDR im Muschter vu Alt-Berlin wieder
ufbaut worre. Ville Alt-Berliner Kneipe gebbet s Gfühl vu vegangene Zite.

D Zitadelle Spandau isch e guet erhaltene Feschtungsanlaag us de Hochrenaissance
mit em Juliusturm, wo 1874 bis 1919 de Staatsschatz uffbewahrt worre isch und wo
de Rudolf Hess nach er Verurteilung durch es Nürnberger Kriegsgericht im
Militärgefängnis gesesse hot.

Ins Olympiastadion (frieher Reichssportfeld) sollt mer sich emol neisetze,
wennes konne Schpiel gitt: und denn einfach emol die Gdanke frei schweife losse.
Denn isch es au guet amol rund num zu gange, um d Größe zu begreife. Durch d
Modernisierung, Uffstockung, Bestuhlung und es blaue Oval am Bodde isch de
friehere Charakter vum Muschelkalkbau arg verfremdet worre. Uff de Seit isch es
Olympiabad, wo etzet als Schwimmbad genutzt wird. Uff de andere Seit isch uffm
Pflaschter d friehere Olympiaglock uffstellt, wo bim Sprenge vum zerstörte
Glocketurm uff de Bodde falle isch und etzt Riss hot.

Majestätisch isch des Ensemble vum Schloss Charlottenburg im Weschte mit sinnem
Garte.

Als neuere Gsamtleischtung ka mer dees Regierungsviertel um de Bundestag
(früher: Reichtag) sähe.

D Hackesche Höfe sind e Aanlag us de Jugendstilzeit vu Gebäude us glasierte
Backstein. Nach inne goht mer vu de Rosenthaler Stroß, passiert acht mitenander
verbundene Höf (Hinterhöf) und kummt annere ganz andere Stroß wieder usser. In
denne Höf gibt vill Umtrieb, Gschäftle und Restaurants.

Zur Schtadtarchitektur ghört inner gwisse Weis au de große Park Tiergarten und
die Schtroß des 17. Juni mit ihrem Kreisverkehr um d Siegesäule.

De Botanische Garte im Stadtteil Dahlem isch e echte griene Oase im
Stadtgwimmel, wo mer vum Trubel abschalte kaa.

D Pfaueninsel in de Havel kaa mer ibber e Fähre erreiche. Es gitt dett
tatsächlich frei laufende Pfaue, e Schlössle, und d griene Anlagge sind vum
Peter Joseph Lenné.

Im Izugsgebiet vu Berlin, im Südweschte, liggt in Potsdam es berühmte Schloss
Sanssouci, wo früher de alte Fritz (Friedrich de Große) im Summer sich
uffgehalte hot, mit sinnem Grab, de Wiigärte, de Windmühl und em Park.

Uff de rund ein Quadratkilometer große Museumsinsel sind fünf berühmte Musee: es
Bodemuseum, Pergamonmuseum, es Neue Museum, es Alte Museum und d Alte
Nationalgalerie. Alle Musee mitenand ligget uff ener Insel in Berlin-Mitte, wo
vu de Spree umflosse wird. Selle majestätische Gesamtheit isch 1999 vu de UNESCO
zum Weltkulturerbe ernannt worre. D Musee vu d Museumsinsel ghöret zu de finf
wichigschte Musee vu de Welt. Die andere vu de „Big Five“ sind de Louvre in
Paris, es British Museum in London, d Eremitage in St. Petersburg und es
Metropolitan Museum in New York.

Im Pergamonmuseum uff de Museumsinsel kaa mer nur schtaune, wemmer de große,
guet erhaltene Altar vun Pergamon und des blaue Ischtar-Tor zu Gsicht kriegt. Es
Ischtar-Tor hot zu de finf Weltwundere vu de Antike ghört und stammt us de
Stadtmauere vu Babylon. Dehinter sieht mer e Prozessionsstroß us Babylon. Es
römische Markttor vu Milet vu 120 n. Chr. isch au uffgstellt. Ibber 1.300 Münze
us der Antike und em Römische Reich in der Zeit zwische em 6./7. Johrhundert v.
Chr. bis 300 n. Chr. sind im Pergamonmuseum aazluege.

S Bodemuseum mit sinne zwei bsundere Kuppele isch scho ellein als Bauwerk
sehenswert. D Münzsammlung hot 740000 Objekte: Münze, Scheine und Gwichte us de
ganze Welt seit mer's Geld erfunde hot. D Skulpturesammlung hot Werke vu ville
europäische Bildhauer us em religiöse Bereich. Vu de Ballustrade in der Halle
vum Haupteingang erkennt mer die schlossartige Ausmaße vum Bode-Museum.

Es Neue Museum isch nach de Zerstörung im Zweite Weltkrieg wieder uffgbaut und
2009 eröffnet worre. E bsunderes Ausstellungsstick isch d Büschte vu de Königin
Nofretete us de Bildhauerwerkstatt vum Thutmosis am Nil usm 14. Johrhundert vor
Christus, wo durch ihr zeitlos schönes Ussähe d Bsuecher in Bann schlägt. Des
isch d Ehefrau vum Pharao Echnaton und 1912 bei Usgrabunge in Ägypte gfunde und
nach Deutschland bracht worre. Ägypte hätt se am liebschte wieder zruck. De
dreitausend Johr alte „Berliner Goldhut“ sieht aus wie en Zauberhuet, isch 75 cm
hoch, us Goldfolie und bschreibt Sonne- und Mondzykle uff sinner Außenseite.

S Alte Museum isch durch d bsundre Lage am Kupfergraben und am Luschtgarte, mit
sinner Säulefront und sinner große Granitschal scho imponierend. Inne sind alte
Skulpture und Vase z bwundere.

In de Alte Nationalgalerie sind brühmte Gmälde, beischpielsweis vu de Maler
Caspar David Friedrich („Der Mönch am Meer“ vu 1808-1810), Menzel, Beckmann,
Liebermann, Manet, Monet und Renoir und Schkulpture vu Rodin usgstellt.

Es Jüdische Museum isch vum Architekt Daniel Libeskind entworfe worre, luegt so
uus wie en Blitz in Stein. Es hot im Johr 2001 uffgmacht. Ibbers Johr kummert so
um die 750.000 Bsuecher und schauet sich d deutsch-jüdische Gschichte aa. Vu
denne kummet zwei Drittel usm Usland.

Im Georg Kolbe Museum in de Sensburger Allee im Westend sind anmutige
Schkulpture vum Bildhauer Georg Kolbe wie Tänzerinne und Athlete, aber au
Sonderusstellige zu Schkulpture usm 20. Johrhundert usgstellt.

Es Brücke-Museum liggt bsunders schön in Dahlem und hot d Sammlung vu Gemälde vu
de Brücke-Maler. Die nutzet leuchtende Farbe und stellet d Mensche natürlich
dor.

In de Liebermann-Villa am Großen Wannsee hoot de Maler Liebermann im Summer in
Ruhe gelebt und in sinnem Atelier im obere Stock die beriehmte Gartebilder
gemolt.

Scho in de zweite Hälft vum 13. Johrhundert und im 14. Johrhundert isch d alte
Berliner Stadtmauer um Berlin und Cölln baut worre. Selle isch im 18.
Johrhundert abgrisse worre. En kleine Rescht us Feld- und Backstein gitts au
heut no in de Waisenstroß.

Es Grab vum Heinrich von Kleist liegt am Kleine Wannsee, unterhalb vu de
Bismarckstroß (Wannsee), wo er mit de Henriette Vogel am 21. November 1811
Selbschtmord bgange hot.

Vum Grunewaldturm oberhalb vun der Havel hott mer a gwaltige Sicht nach Weschte
über d Gwässer vun Berlin (Havel, Wannsee) und nach Oschte übber vill Wälder und
Parks ind Schtadt nei. Leider kaa mer de Turm wegge de Baufälligkeit vun de
Treppe seit 2007 nimme bschteige, d Renovierung isch ungwiss.

Vum Funkturm am Messeglände ka mer uff d Avus, d S-Bahn und uff Weschtberlin
luege.

Vun de Aussichtsplattform vum Reichstag ka mer guet s Bundeskanzleramt und d
Charité sehe und sozusagge uff der Naas vun de Abgeordnete rumtanze.

Vum Panoramapunkt am Potsdamer Platz im Quartier Daimler ka mer aus 100 m Höhe
zum Brandeburger Tor, Reichstag, Haulocaust Memorial, Gendarmenmarkt und
Tiergarte num schaue. Do gitts Berlin uff onnen Blick.

Vum Fernsehturm am Alexanderplatz hot mer a guete Rundumsicht, schpeziell nach
em Oschte.



https://als.wikipedia.org/wiki/Afrika

Afrika isch en Kontinent südli vo Ôürópa. Mit na Fläche vo 30,3 Mio. km² - guat
22 % vo da ganza Landfläche vo da Erde – isch Afrika eppa drümol so groß wia
Europa. Noch Asie und Amerika isch’s da drittgröschte Kontinänt. Eppa 906 Mio.
Lüt läbend in Afrika (Stand Mitte 2005), des sind eppa 14 % vo da Mänscha uf da
Wält. An grooßa Têêl vo da Lüüt körande zom negrída Mentschaschlag. Wêgat dem
hêêßtma Afrika o da schwarz Kontinent. Afrika wurd vun de Anthropologe un
Paläontologe als de Ursprung vun de Menschheit àng´sehn. De älteschti Funde vun
menschlich Knoche sin uss Oschtafrika Gebiit vum "Grossa Graba", in Kenya un
Tansania. Afrika hot uf allna Sita Wassa: im Norda isch’s Mittelmeer, im Weschta
da Atlantik, im Oschta da Indischi Ozean und s‘Rote Meer un gànz im Nordoschte
de Suezkanal. Z Affrika isch as a stogg hêêßr wia bi üs. Nu ganz süd und ganz
ost giits subtropische zoonana.

Danäbs gits no s‘Atlas Gebirge mit m‘Toubkal (4.165 m) in Marokko, da Mount Meru
(4.562,13 m), an Inselberg in Tansania, und da Kamerunberg (4.095 m), an
Inselberg in Kamerun.

Da längschte Strom in Afrika, und gliichzittig oana vo da längschta da Wält,
isch da Nil (6.671 km). Danoch kut da Kongo (4.374 km), wo da wassarichschte
Fluß vo Afrika isch, da Niger (4.184 km) und da Sambesi (2.736 km).

Die göschta Seea in Afrika sind da Viktoriasee (68.870 km²), wo noch m‘Kaspischa
Meer und m‘Obara See da drittgröschte See vo da Wält isch, da Tanganjikasee
(32.893 km²) und da Malawisee (29.600 km²). Dia letschta zwoa sind o mit 1.470 m
(da zwoattiafschte See vo da Wält) und 706 m dia zwoa tiafschta Seea vo Afrika.

S‘Viktoria-Reservoir isch vo da Fläche (68.870 km²) und vom Voluma her (204,8
Milliarden m³) da gröschte Schtausee vo da Wält. Dia andara großa Stauseea bzw.
Wasserspicher vo Afrika sind da Volta-Stausee (8.482 km²; 153 Mrd. m³), da
Kariba-Stausee (5.580 km²; 180,6 Mrd. m³) und da Nassersee (Arabisch بحيرة ناص
Buhairat Nāssir), (5.250 km²).

Dia gröschte Schtadt z‘Afrika isch Kairo in Ägypte mit knapp 15,6 Millione
Iwohna, donoch kut Lagos in Nigeria mit ca. 11.2 Millione Iwohna und Kinshasa in
dr Demokratische Republik Kongo (ehem. Zaire) mit ca. 8.1 Millione Iwohna (alli
Agabe fer d'Agglomeration)

Bevor d’Araber im 7. Johrhundat noch Nordafrika ku sind, hond d’Berber döt schon
sit meh wia tausend Johr gsiedlt khet. Sit se damols vor da Araba gfloha sin,
läbend se in da bergiga Gegenda vom Maghreb, und hond isch zum Toal mit eana
vamischt und so isch a oagene maghrebinische Kultur entschtanda, wo andasch isch
wia da Rescht vo da arabischa Wält.

D‘Sahara isch vo da Tuareg, am Nomadenvolk bewohnt; im Süda davu läbend a paar
Tausend vaschiedene schwarzafrikanische Völker. In Weschtafrika gits vor allem
Mande- und Voltaic-Völker, Hausa und Yoruba leben im öschtlicha Westafrika,
Wolof und Fulbe im weschtlicha Toal. In Zentral- und Oschtafrika kennt ma dia
Bantu, a Gruppa, wo sich eigentlich us vielna Völk a zämsetzt. D‘Khoisan-Völker
körend zu da Völka, wo am längschta schon z’Afrika asässig sind.

Im Zug vo da Kolonialisierig igwandat und döt blieba sind d‘Buren in Südafrika,
und moderne Migrationa hot Libanesen noch Wescht- und Inder und Chinesen noch
Oschtafrika brocht.



https://als.wikipedia.org/wiki/World_Wide_Web

S World Wide Web [ˌwɜːldˌwaɪdˈwɛb] (churz Web, WWW oder dütsch: Wältwiits Netz,
au 's Netz) isch e Hypertext-System, wo über s Internet cha abgrüeft wärde. Me
het s am 6. August 1991 wältwiit freigee zur allgemeine Benutzig.

Für zum s World Wide Web z bruuche, benützt me e Webbrowser wo uf em eigene
Computer installiert isch, und wo d Date vom Webserver holt und zum Bispil uf em
Bildschirm aazeigt. Dr Benützer cha de Hyperlink im Dokumänt folge, wo uf anderi
Dokumänt verwiise, öb si jetzt uf em gliiche Webserver oder uf eme andere
gspiicheret si. Dodrduur bechunnt me e wältwiits Netz us Websiite. Em Aklicke vo
de Hyperlink sait me hüfig Internetsurfe.

S WWW wird im allgemeine Sproochgebruuch hüfig mit em Internet gliichgsetzt, au
wenn s jünger isch und nume eini vo de möglige Nutzige vom Internet isch (so wie
s Internet siinersiits nume eine vo verschiidnige möglige Serververbünd isch).
Es git durchus Internet-Dienst, wo nit in s WWW integriert si (am bekanntiste
isch d E-Mail, aber z. B. au IRC und Telnet). D Webbrowser hai zu däm
Duurenander biidrait, wil si nit nume s eigentlige HTTP-Protokoll chönne
bruuche, sondern au no anderi Dienst wie Mail und FTP zuegänglig mache.



https://als.wikipedia.org/wiki/Schw%C3%A4bisch

Schwäbisch isch â Grupp von Dialägd wo mer em Zendrom, em Oschdâ vo
Badâ-Wirdâberg ond em Regierongsbezirk Schwabe vo Boerâ schwätzt – ond se ghöred
zu de Alemannische Dialekt.

S’Schwäbische isch â nôrdeschdliche Ausbrägong vom Alemannischâ em weidârâ Senn.
Ouserhalb vom alemannischâ Schbrôchraom saed mr em Gebied, wo schwäbisch
gschwätzt wird, zmoescht „Schwaben“, säll isch abr oegedlich falsch. D oenzige
Gegend wo mr heitzudag „Schwaben“ (odr „Schwôbâ“) hoeßd, isch dr
Regierongsbezirk Schwabe vom Bundesland Boerâ ond des historische Herzogtum
Schwaben hät s ganze alemannische Schbroch- und Siâdlungsgebiat umfasst ghet. D
richtige Bezoechnong firr d Gegend, wo schwäbisch gschwätzt wird, isch em
„Schwäbischa“ odr au em „Schwôbâland“. S mittlera und eschdlicha Bade-Wirdâberg
ond en Bayern da Regierongsbezirk Schwabe bildet also s Schwäbische.

D’Abgrenzung zo de andere Dialekt isch it immer ganz eifach zom fasse, weil
d’Iibergangsgebiat maischt kairer politischä oder naduurraemlichâ Grenz
entsprechet. A Ausnahm isch dä eschdliche Iibergang zum Bairischä, weller zimle
guat dä Oschdgrenz vom Regiirongsbezirk Schwabe entschpricht. Im Siida und
Siadweschtä vom schwäbische Sprochgebiat orientiiret sich d’Leyt oft a dä
friahner bolitischa Grenz zwischem Großherzogtum Bade ond äm Kenigroech
Wirdâberg, ob se iiren Dialekt Schwäbisch oder Bodeseealemannisch (am Bodesee)
oder au Badisch (zom Schwarzwald na) nennet. Des entspricht aber zom Beyspiil
nitt der Aidailung uff dr Kart rechts, wo d’siadliche Dail vo Oberwschwabe asä
niideralemannisch aegordnet send.

D'schwäbische Dialägd onderschaeded sich zom Doel arg. Zu de bsonders
endressande Doeldialägd vom Schwäbischâ ghert’s Älbler Schwäbisch, wo fo denne
Leid gschwätzt wird, wo fo dr Schwäbischâ Alb ra kommet. Des Älbler Schwäbisch
wird oft fo de Leit, wo dene er abgflachdâ Dialägd rond om Schduagrd
(„Honoratiorâschwäbisch“) schwätzed, kaum verschtandâ. Ond en Schduagrd selbschd
schwätzed vor ällem d’jonge Leid faschd bloß no hochdeitsch, od’r was se
zomendescht glaubed, dass hochdeidsch sei. (S’ geit dozua au sella Witz, zur
Verdeitlichong: Said a Schduagrdere zu ihrm Buaba: „Bua, mr said ed gsagt, mr
sagd gsaid…“)

Dr Friedrich E. Vogt (gugg onder Literatur) onderschaeded wie dr Karl
Bohnâberger ond dr Haag â schwäbische Dreigliederong:

D ald Grenz zwischa Weschdschwäbisch ond Middlschwäbisch laofd vo Norda nåch
Sida ogfär vo Ludwigsburg ibor Bebleng, Dibeng, Gammerdenga, Meßkirch bis nåch
Pfulladorf.

D ald Grenz zwischa Middlschwäbisch ond Oschdschwäbisch isch schwär zom ãgäa,
weil ed älle Isoglossâ zsẽma falled. Boerisch-Schwåba ghaerd drzua ond zwoe
wirddabärgische Gẽgeda, wo jedes wie a Keil-Spitz uff Ulm zuaguggd: D Gẽged om
Haedâhaem, Ååla ond d Gẽged om Bibrach rom. Ao andore Laudonga hend a weschd-,
middl- odor oschdschwäbischa Ausbrägong, gugg z.B. ondor Diphthong.

S Schwäbische hôt a baar Kennzôechâ, wo fir s Niideralemannische im Nôrde
tibbisch send (also firs Oberrhaealemannische ond ebâ s Schwäbische):

Andere Kennzôechâ send tibbisch firs Schwäbische, aber doch send se ned ällâweil
in jederâ Gegend verbrôeded: Â starke Neigung zur Diphdongierong; dr Vogt zähld
uf u.a.:

Mr heert efters von Leid ouserhalb vom Schwôbâland, dr Schwôb a sich sei
maulfaul. Säll isch aber ed wôar. Em Schwäbischâ geids aber so â Ard
Dadâkombressio, mid derâ â Schwôb mit wenich Werder viel sagâ kaa. Mr saet nô
ousdricklich blos no, was ed durch dâ Zsammahang scho glar isch. Wenn sich zom
Beischpiel zwôe schwäbische Baurâ morgends zuafällich uffem gleichâ Wäg dreffâd,
ond ôener drvo saet ôefach „ao“, nô wär säller Sadz – je nach Jôhreszeid – uf
hochdeitsch iebersedzd: „Guten morgen, gehen Sie auch auf's Feld zum (säen,
Ernten, Pflügen, Eggen – je nach Jôhreszeid)?“.

S' geid em Schwäbischâ â ganz bekannde Gschicht vonemâ Wengerder, der mid saem
Dengâ en dr Wengert nufgôôd, ond ondâ am Schdäffele â Felghaoâ schdandâ sied wo
schaends äbbr vergessâ hôd. Em Vorbeilaofâ saed'r saem Bua blos: „Em Ra“. Des
hoesd: „Wemmr heid ôbâd wiedr hoemgangâd ond s'Schdäffâle ra kommâd nemmâd mr
sälle Felghaoâ mid, mir kennâd so äbbes nemlich guad brauchâ“.

S'Schwäbische hôd nadirlich schao â baar Onderschaedongskennzoechâ gegânieber de
weschdliche ond siedliche alemannische Dialegd, abr sälle schdarge Drennong, wo
heid ao no ällâmôl zwischâ „Alemannisch“ ond „Schwäbisch“ gmachd wird, hod en dr
Haobdsach hischdorisch-polidische Ursachâ, ond koene schbrôchwissâschafdliche.
So duâd mr ao heid no „Schwäbisch“ mit „Wirdâberg“ ond „Alemannisch“ mit „Badâ“
gleichsetzâ, ao wenn d'Schbrôchgrenza a bissle anderschd verlaofâd. Wemmr vo
Schduâgârd ge Siedâ zuâ gôhd, merkt mr ganz deidlich, dass en de weschdlich
glägene alemannische (em engerâ Sinn) Dialegd, ond de eschdlich drvo glägene
schwäbische Dialegd beschdemmde Oegâardâ sich baraläl vo Nordâ noch Siedâ
ousbraeded. Säll gild fir Wordgrenzâ, abr ao zom Beischbiel fir Diphtongierong
ond Entrundung. Drom schdreidâd sich ao d'Schbrôchexperdâ, wie mr etz gnao
Schwäbisch vom Alemannisch em engerâ Senn abgrenzâ kennd.

Oen Vorschlag zom Onderschaedâ isch d'gwäâ / gsi – Grenz, abr s'hod au Gegendâ,
wo mr gsai oder vileichd sogar gsi saed, wo d Leid sich sälbr abr oedeidich als
Schwôbâ bezoechnâd. Ouserdem isch sälle Grenz (Isoglossâ) zwischa gwäâ ond gsai
gared so karagderischdisch, des hoeßd, entlang vo derâ Grenz verlaofed koene
andere uffälliche Word- oder Loudgrenzâ.

Ân andrâ Vorschlag isch, d' sognannde "neihochdeidsche Diphthongierong"
härznemmâ, des hoeßt, dass mr em Alemannischâ em engerâ Senn bschdemmde Loud, wo
em Hochdeidschâ zuâ zwoeloud (Diphthong) verschobâ worâ sen, ed als zwoelout
ousschbrichd, sondern als oen oenzichâ Vokal (Monophthong). Em Schwäbischâ isch
des anderschd, dô hôd mr em sächzehndâ Jôrhonderd von de nerdlichere Dialekt
sälle Diphthongierong iebernommâ:

S'üü onds uu sen em Schwäbischâ also wie en de nerdlichere Oberdeidsche Dialegd
ouserhalb vom Alemannischâ zuâ zwoelout verschobâ worâ, wenn ao abgschwächd (ou
isch ân schwächerâ Zwoelout wie au, ond ei isch â „entrundede“ Form vo eu. Des
isch s'Merkmôl wo am heifichschdâ zur Drennong zwischâ Schwäbisch on Alemannisch
im engerâ Senn brauchd wird. Onder Diphthong isch säll älles nomôl gnau erklärt.
Abr wie mit de andere Onderschaedongsmerkmôl hods ao dô Leid, wo ihr oegene
Schbrôch als Schwäbisch bzoechnâd, wo abr e'er sälle hochalemannische
„Uusschprôch“ schwätzâd.

Â driddes Kennzoechâ kedd sae, dass mr em Nordweschtschwäbischâ dr Ousloud -ig
woech machd, sogar no efters wie en dr Schdandardschbrôch, wo säller Ousloud ao
scho wôecher wie en andra alemannischâ Dialekt brauchd wird. Nadirlich hôds en
de oenzelne Dialegd fir a baar vo de folgende Beischbielwerder schbezielle Forma
(z. B. dääd mr im Schwäbischâ ond ao en viele andere alemannische Dialegd e’er
„reacht“ sagâ, anschdadd „richdich“), abr dôhannâ gôhds etz om d'Ousschbrôch:

Allerdengs isch ao dees ed oedeidich, weil en manche hochalemannische Gegendâ
säller Lout oefach abgschniddâ wird (würkli, döitli ...).

A Beischbiel: Wenn em Friâjôhr dr Ma morgends ousem Hous gôhd, saed er sôenerâ
Frao: „I gao heid ge Wenderrôefâ ra dao.“

Wenn er drnô em Gschäfd bei sôene Kollegâ ischd, saed er: „I gang heid ge
Winderraefâ ronder doa.“

Driffd'r uf dr Schdrôß en oobekanndâ ond will em sagâ, was'r vorhôd, nô saed'r:
„I geh heud Winderraefâ ronder machâ.“

Driffd'r abr ôen, wo er wôeß dass'r kôe Schwäbisch verschdôhd, nô saed'r: „Ich
gehe heute Winterreifen herunter machen“, also Hochdeidsch mid schwäbischem
Sadzbou.

Dr Friedrich E. Vogt (guck onder Lidderadur) onderschaeded als Schbrôchebânâ
onder anderem:

Andere Ardâ vo „Schwäbisch“ sen s „Salonschwäbisch“ in dr Dialäkddichtung, wo an
Houfâ Werder ond Formâ ous em Hochdeidschâ verdlehnd wärâd, à la „Auf de
schwäbsche Eisebahnâ wollt amôl a Bäuerle fahrâ …“ – dr Vogt monierd dô „wollt“
– s unalemannisch Präteritum. Drôm miasts oegedlich hoeßâ: „Uf de schwäbische
Eisâbahnâ hôd amôl â Beierle faarâ wellâ.“

Vogt: „wia s drhoim war – es gibt keine erste Vergangenheit im Schwäbischen! Es
kann nur heißen: Wia s drhoim gwä isch.“ Dr Sprôchadlas von Boerisch-Schwôbâ, wo
anno … erhobâ wôrâ isch, hôd sôene Gwährspersonâ dr Satz „als ich noch ein
kleiner Bub war …“ ibersedzâ lao. Im greaschdâ Dôel vom Ondersuechungsgebiit sen
d Leid von dr Vorlag abgwichâ on hend ibersedzd: gwäe/gwesd/gwese be (Band 6/I,
Kart 165).

An därâ Schdell hedd mr miaßâ dr hochdeidsche Relativsatz ufzealâ – aber dr Vogt
isch ned paranoid gnuag gwää, dass er sich 1977 hedd kennâ vorschdellâ, dass
amôl schwäbische Schrifdschdeller ufdräddâ däded wo schreibâd: „Luit, die den
ehnder abgflachta Dialekt um Stuagart rum sprechat“ (Quälle: D Diskussion zu
därâ Seide). Ao dr Akkusativ „den“ in dem Satz muâß mr mit Frogezôechâ versäâ.

Relativsätz ous âmâ Gedicht vom Vogt: I suach nòch dene Nama, wo dò send
nei'gsteckt gwä. I schlurk halt en dui Stehbierhalle nomm (wo dòmòls no net baut
isch gwä)

Dr Keeberle (Georg Köberlein) vo dr Rockgruppe Grachmusikoff môend wenigschdens:



https://als.wikipedia.org/wiki/Norwegen

S Land lytt im Weschte vor Skandinavische Halbinsle und het e Flächi vo ca.
386.000 km² und ca. 5 Mio. Iwohner. Amtssprach isch Norwegisch, und zwar i de
beede Variante Bokmål und Nynorsk. Im Norde läbe no es paar tuusig Saami oder
Lappe.

D Houptstadt isch Oslo. Bekannti Stedt sind ou Bergen (e Handelsstadt im
Weschte), Trondheim (mit sym Dom), Lillehammer (won emal d Olympia stattgfunde
hät) und Narvik (lytt am Polarkreis).

Norweege het Grenze mit Schwede, Finnland un Russland. E Nochber – iber s Meer –
isch au Dänemark.

Di norwägisch Verfassig, wo hüt na mee oder weniger gültig isch, datiert
ursprünglich vom 17. Mai 1814 und isch scho doozmaal ganz modäärn gsy: De Chünig
het i Gsetzessache syt doo ekeis absoluts Vetorächt und s Parlament (Storting)
chan en überstimme; au der Adel isch scho doo abgschaffet worde. De 17. Mai isch
drum de Nationalfyrtig vo Norwäge. Vorbild für die Verfassig isch di
demokratisch französisch Konstitution vom spaate 18. Jahrhundert gsy.

Weschtskandinavie isch um 900 ume vom Harald Schönhaar (Haraldr Hårfagre) zu eim
einzige Chünigrych ggeint worde. Vo Norwäge us sind i dere Zyt – de Wikingerzyt
– Island, d Färöer und Südgrönland bisidlet worde, und au d Orkney- und d
Shetlandinsel händ zytewys zu Norwäge ghört. De Name vom Land, altnordisch
«Norvegr» (us «Norðvegr»), meint «Nordwäg, Wäg i Richtig Norde». Us dere Zyt
stamed d Stabchile, hüt es Symbol vo Norwäge.

1380 aber isch Norwäge an dänische Chüng cho und isch für vili Jahrhundert
zunere Provinz abegsunke. Im früene 19. Jahrhundert hät sich das gänderet: Wil
Dänemark de Napoleon understützt gha hät, häts 1814 Norwäge (ohni Färöer, Island
und Grönland) müese a Schwede abgää. D Norwäger händ zwar churz probiert,
sälbständig z sy, und händ sich i dere Zyt die Verfassig ggää, wos hüt na händ
(lueg obe). S Land hät dänn aber glych müese de schwedisch Chüng anerchänne, s
isch aber en autonome Staat bblibe.



https://als.wikipedia.org/wiki/Joachim_L%C3%B6w

Dr Joachim „Jogi“ Löw (* 3. Februar 1960 z Schännau) isch sit em 1. Auguscht
2006 dr Trainer vu dr dytsche Fuessballnationalmannschaft. As Trainer het er
untert anderem d Fuessball-Weltmeisterschaft 2014 gwunne.

Dr Löw het nooch sinere middlere Riifi am Gymnasium in sinem Heimetort e
Usbildig zum Grosshandelschaufmann gmacht. Er wohnt z Wittnau im Hexedal bi
Friburg im Brisgau, isch verhirotet (Ehefrau Daniela) un het keini Chinder.

As Fuessballspiler isch er nooch dr Jugend bi zwei Schännauer Verein un dr
Eitracht Friburg as Profi fir dr SC Friburg, dr VfB Stuegert, Eitracht
Frankfurt, dr Charlsrueher SC, dr FC Schaffhuse, dr FC Winterthur und dr FC
Frauefeld aktiv gsi. In 52 Bundesligaspil het er sibe Dor gschosse, dezue sin
252 Isätz un 81 Dor in dr 2. Bundesliga chuu; usserdem het er vier Isätz in dr
U21-Nationalmannschaft gha.

As Trainer het er dr FC Winterthur, dr FC Frauenfeld, dr VfB Stuttgart (14.
August 1996 bis 30. Juni 1998), Fenerbahçe Istanbul (1. Juli 1998 bis 29. Mai
1999), dr Charlsrueher SC (25. Oktober 1999 bis 19. April 2000), Adanaspor in dr
Türkei (20. Dezember 2000 bis 4. März 2001), dr FC Tirol Innsbruck (10. Oktober
2001 bis 18. Juni 2002) un zledscht Austria Wien (4. Juni 2003 bis 24. März
2004) gleitet.

Sini gröschte sportliche Erfolg as Vereinstrainer sin dr Gwinn vum DFB-Pokal
anno 1997 und s Erreiche vum Finale vum Europapokal vu dr Pokalsiger anno 1998
gsi (beides mit em VfB Stuegert) un di östriichisch Meisterschaft anno 2002 (mit
em FC Tirol Innsbruck).

Nooch dr EM 2004 un em Rucktritt vum Rudi Völler het dr Löw näbenem Jürgen
Klinsmann un em Oliver Bierhoff s'Füehrigstrio vu dr dytsche Nationalelf
komplettiert, wo er bi dr Fuessballweltmeisterschaft 2006 dr dritt Platz
erreicht het mit ere.

Am 12. Juli 2006 isch dr Joachim Löw in ere Pressekonferenz vum DFB als nöie un
demit insgsamt 10. Trainer vu dr dytsche Fuessballnationalmannschaft vorgstellt
worre. Säller Platz isch frei worre, noochdem dr Jürgen Klinsmann sich defür
entschide het, sin Vertrag bis zum 31. Juli 2006 nimmi z'verlängere. Dr Löw het
zuenächscht e Vertrag iber zwei Johr erhalde.

Nooch dr gwunnene Qualifikation zue dr Europameischterschaft 2008 in dr Schwiiz
un Öschterrich het die dytsch Mannschaft nooch ere durchwaxene Vorrunde am 19.
Juni z'Basel s'Virtelfinalspiil gege Portugal gwunne. Dr Löw isch fier säll
Spiil vu dr UEFA in e Reporterkabine hoch iberem Stadion verbannt worre.

Mit em 3:2-Siig iber d'Türkei im St.-Jakob-Stadion ebefalls z'Basel am 25. Juni
2008 het im Joachim Löw si Mannschaft s'Finale z'Wien erreicht.

Bi dr Fuessball-WM 2010 z'Südafrika het die vum Löw betreut ditsch
Nationalmannschaft dr dritt Platz erreicht un demit s'Duell um dr bescht Trainer
ussem Wiisedal klar fier sich entschide. Die jüngscht ditsch Mannschaft, wo je
an e WM gschickt worre isch, het sich debi durch e attraktive, offensive
Fuessball uszeichnet un sowohl durch ihri Spilart wie au d'Herchumft vu dr
Spiler alli Clichés iber Ditschland iber dr Huffe gworfe.

Im Vorfeld vu dr WM het es Querele um d'Vertragsverlängerig gä un noch ere
Niderlage ime Teschtspil gege Argentinie im März isch au e Diskussion mit Kritik
an dr Nicht-Nominierig vu erfahrene Spiler in die ditsch Nationalmannschaft in
dr Presse ufchu. Bsunders heftig kritisiert worre isch, dass dr Löw dr
Bundesliga-Torschützekönig vu dr abgloffene Spilzit, dr Kevin Kuranyi, nit fier
d'WM nominiert het. Die Hamburger Illustrierti "DER SPIEGEL" het im Löw
vorgworfe, numme uf jungi Josager z'setze un keini Kritiker z'dulde. Mitte Juli
hän dr Löw un si Trainerstab ihr Vertrag mit em DFB um zwei Johr bis 2012
verlängeret.

In dr Qualifikation zue dr WM 2014 isch di dütsch Mannschaft unter em Löw uf
nüün Siig un ei Remis chuu. D Gruppephase vu dr WM z Brasilie hän si mit Siig
über Portugal un d USA un eme Remis gege Ghana as Gruppesiiger abgschlosse. Über
s Achtelfinale gege Algerie, wu in dr Verlängerig mit 2:1 besigt wore isch, isch
em Löw si Mannschaft ins Viertelfinale gege Frankrich chuu, wu si mit 1:0 gwunne
het. S Halbfinale gege Brasilie het di dütsch Mannschaft mit 7:1 gwunne un isch
schließli noch eme 1:0 no Verlängerig im Finale gege Argentinie Weltmeister
wore.

Bi de Europameischterschaft 2016 isch Dütschland in de Gruppephase uf d Ukraine,
Pole un Nordirland droffe. Mit zwee Siig un eim Unentschide gege Pole isch
Dütschland ins Achtefinale iizoge. Noch em Siig gege d Slowakei un em Siig gege
Italie im Vierteilfinale het d MAnschaft s Halbfilane gege Frankrich verlore.



https://als.wikipedia.org/wiki/Facebook

Facebook isch e Websyte zum Bilde un Unterhalte vu soziale Netzwärch, wu vu dr
Firma Facebook Inc. mit Sitz im kalifornische Palo Alto bedribe wird. Di
greschte Aadeilseigner sin 2012 no dr Schwyzer Handelszeitung dr Mark Zuckerberg
(28,2 %), Accel Partners (10 %), dr Dustin Moskovitz (7,6 %), Mail.ru Group
(5,4 %), dr Eduardo Saverin (4 %), dr Sean Parker (4 %), dr Peter Thiel (2,5 %),
d Sheryl Sandberg (1,8 %), Microsoft (1,5 %) un Greylock Partners gsii. Im
dritte Quartal 2015 het d Plattform no eigene Aagabe wältwyt 1,5 Milliarde
aktivi Nutzer gha.

Im alemannische Ruum sin verschidni scherzhafti Wörter für Facebook uffcho. Die
Begriff sin meischt Lehnübersetzige vum änglische face ‚Gsicht‘ un book ‚Buech‘.
So het's im „Züri-Slängikon“ d Yyträg „s Fratzebuech“ un „s Gsichtsbuech“. In de
Basler Zytig isch im Februar 2011 en Artikel zur Sproochsituation im Elsass
erschiene, mit em Titel „Sogar auf dem Fràtz Büech lebt das Elsässisch“. Und en
pänsionierte Idiotikon-Mitarbeiter het di scherzhaft Ibersetzig „Faxebuech“
uffbroocht.

Dr Mark Zuckerberg het Facebook zämme mit dr Studänte Eduardo Saverin, Dustin
Moskovitz un Chris Hughes im Februar 2004 an der Harvard University entwicklet,
ursringli nume fir di dertige Studänte. Speter isch d Websyte fir Studänte in dr
Vereinigte Staate frejgee wore. Wyteri Expansionsschritte hän d Aamäldmegligkeit
au uf High Schools uusdehnt un uf Firmemitarbeiter. Im Septämber 2006 hän si au
Studänte an uusländische Hochschuele chenne aamälde, speter isch d Websyte fir
alli Nutzer frejgee wore. Im Friejohr 2008 isch d Websyte au in dr Sproche
Dytsch, Spanisch un Franzesisch aabote wore, ab em zweite Quartal 2008 sin
wyteri Sproche derzue chuu, hite wäre 84 Lokalisierige aabote.



https://als.wikipedia.org/wiki/Vagina

D Vagina (mlat. vāgīna „Scheide“, griech. κόλπος kólpos „Mueterschoss“) isch e
schluuchförmigs primärs Gschlächtsorgan vo wiiblige Süüger zwüschen em
Muetermund und Scheidevorhof, wo bim Gschlächtsverchehr dr Penis ufnimmt und au
as Geburtskanal dient.

Au wenn der Begriff Vagina vor allem bi Süüger bruucht wird, verwändet men en au
bi der Beschriibig vo analoge Organ bi andere Diergruppe. So findet mä
bispilswiis au bi de Insekte e Vagina. Die chunnt as einzelni Struktur am achte
Hinderliibsegmänt vor und isch mit Chitin uskleidet. Si nimmt bi der Begattig dr
Aedeagus (s Analogon vom Penis bi de Insekte) vom Männli uf.

D Vagina isch e dehnbare, muskuläre Schluuch, wo bim Mensch 8 bis 10 cm lang
isch. Bi ursprünglige Süüger wie de Kloakedier (Monotremata) und de Beutelsüüger
(Metatheria) isch d Vagina paarig, wil bi ihne der Ändabschnitt vom paarige
Müller-Gang, wo bim Embryo drus d Vagina entstoht, nit verschmilzt. Bi de
Kloakedier ändet si mit em Änddarm in ere gmeinsame Körperöffnig, der Kloake.

Uf dr Siite vo der Gebärmueter stoht d Portio vaginalis vom Gebärmueterhals wien
e Zapfe in d Vagina use. Dodrdur entstoht e grössers, hinders (dorsals) und e
vorders (ventrals) Scheidegwölb (Fornix vaginae). Bin e baar Süügedier, wie öbbe
de Säu, het s kei Portio und eso au kei Scheidegwölb. Der Zuegang zum
Gebärmueterhals isch bim Mensch noch vorne abgknickt. Bi laiehafte Versuech e
Schwangerschaft abzbräche, wo d Instrumänt dr Verlaufsrichdig vo der Scheide
nooch iigfüehrt wärde, chömme die dorum in s hindere Scheidegwölb und durstosse
däm si Dach. Dodrbi cha der Buuchfällsack verrisse wärde und e Peritonitis
entstoh. Mit der Scheidenöffnig (Ostium vaginae oder Introitus vaginae) mündet d
Vagina in dr Scheidevorhof (Vestibulum vaginae).

D Hinderwand (Dorsalwand) vo der Vagina isch dur Bindgwäb (Septum rectovaginale)
mit em Rektum, d Wand gegenüber mit dr Blootere und dr Harnröhre verbunde.

D Vagina wird bi Jungfraue von ere chliine Membran, em "Jumpferehütli" (Hymen),
deilwiis verschlosse. Es befindet sich am Übergang vo der Scheide in dr
Scheidevorhof. Au wenn s Hymen intakt isch, git s normalerwiis en Öffnig, so
dass s Menstruationsbluet und anderi Sekret chönne abfliesse.

In dr Hut vo der Vagina het s keini Drüese. Si isch e mehrschichtigs,
unverhornts Plattenepithel. Si Höchi und Ufbau si vom Alter und vom Hormonstatus
abhängig. S Epithel wird im Lauf vom Sexualzyklus ständig umbaut. Die Prozäss
wärde dur Hormon, Östrogen und Progesteron, gstüürt. Zur Undersuechig wärde
Epithelzälle mit eme schmärzlose Abstrich entnoh und uf eme Objektdräger
mikroskopiert. Eso cha d Vaginalzytologii Uskumft über die aktuelli Zyklusphase
vo der Frau ge. Hüte wird d Zyklusphasebestimmig allerdings dur
Hormonundersuechige erwiiteret, für zum d Diagnosesicherheit z vergrössere.

D Vagina nimmt bim Gschlächtsverchehr dr Penis uf und s Sperma mit de Spermie
din, wo von em usgstosse wird. Bi de Süüger, wo der Begriff für se im Allgemeine
bruucht wird, wandere d Spermie denn dur e Muetermund (Gebärmueterhals) zur
Gebärmueter (Uterus) und wiiter in d Eileiter. Dur d Vagina fliesst bi Primate
au sMenstruationsbluet ab. Bi der Geburt wird d Vagina zum Geburtskanal für s
Neugeborene.

Näbe der glatte Muskulatur in der Scheidewand het s um d Scheide ume
quergstreifti Muskle. Der Musculus pubococcygeus, e Deil vom Musculus levator
ani, isch e Muskle vom Beckibode. D Muskle uf beide Siite (Levatorschänkel)
umfasse d Scheide wie e Schlinge und möche e trainierbare, willkürligi Verängig
vo der Scheide möglig. D Kontraktion vo dene Muskle cha me vo der Scheide us
gspüre.

D Vagina wird bi dr sexuelle Erregig mit ere wässrige Transsudation us em
Epithel füecht gmacht, däm sait me Lubrikation. Die Bartholinsche Drüese, wo bi
Erregig e schliimhaltigs Sekret absondere, münde in dr Scheidevorhof und machen
en füecht. S Vaginalsekret isch under em Iifluss vom Sexualhormon Östrogen und
von ere spezielle Scheideflora suur (pH-Wert 4 bis 4,5) und schützt dr wiiblig
Genitaltrakt vor Infektione, wo vo usse chömme. Jedi Störig vo däm Vaginalmilieu
steigeret d Afälligkeit für Infektione und mechanischi Reiz – es cha zun ere
Scheidenentzündig (Kolpitis) mit Usfluss (Fluor vaginalis) cho. In der Pubertet
merke vili Maitli e dütlige Fluor, wo dur die astiigendi Östrogenwirkig
verursacht wird. Dä schliimig-glasigi Fluor isch es physiologischs
Riifigszeiche. Es söll Fäll ge, wo dä Fluor, wo öbbe e Johr vor der erste
Periode ufdritt, vo de Maitli as unagnähm und dräckig erläbt wird. Er isch aber
e Zeiche von ere gsunde Entwigglig zur gschlächtsriife Frau und isch, solang er
gruchlos isch, nume sehr sälte e Chrankhetszeiche. Vaginali Usflüss, won ä
unagnähme Gruch hai, sötte vom ene Arzt undersuecht wärde, für zum mögligi
Ursache wie Fremdkörper oder bakterielle Infekt z erkenne und z behandle.

D Scheide cha mit de Finger abtastet wärde. Zur optische Beguetachtig verwändet
mä e Spekulum, e Vaginoskop oder e Kolposkop. Für Undersuechige vo der
Scheidehuut und vom Scheidemilieu macht mä Scheidenabstrich oder entnimmt
Gwäbprobe mit ere Scheidebiopsii.

Zu de vaginale Verhüteigsmethode zelt d Kombination us em Diaphragma und der
Iifüehrig von ere chemische Wirksubstanz gege d Some (Spermizid, wo me cha as
Gel oder Zäpfli chaufe). In de USA wärde au statt eme Diaphragma sogenannti
„Verhüetigsschwämm“ us Polyurethan iigsetzt. Der Konzeptionsschutz (gmässe am
Pearl-Index) isch aber weniger guet as bi hormonelle Methode.

E neueri Variante vo der vaginale Verhüetig isch s Femidom. Dodrbii handlet es
sich um e Kondom für d Frau, e Polyurethan-Schluuch, wo vo zwei Ring offe ghalte
wird und d Scheidewänd uschleidet. Es het so e kondomähnligi Funktion. Z
Dütschland und in vile andere europäische Länder het sich s Femidom allerdings
bis jetst nit duregsetzt, wil s schwiirig isch es iizfüehre und d Sicherheit
chliiner isch as bim Kondom für e Ma.

Als hormonelli vaginali Verhüetigsmethode cha me sit e baar Johr der Vaginalring
(„NuvaRing“) bruuche. Das isch e weiche, durchsichtige, flexible Ring wo dief in
d Vagina iigfüehrt wird und dört 21 Däg lang bliibt. Er git die gany Ziit
Ethinylestradiol und Etonorgestrel ab und verhinderet so, wieb e Pille, dr
Eisprung. Wil mit dere lokale Abgob vo de Hormon d Dosis niidriger cha agsetzt
wärde und e systemischi Wirkig schwecher usfallt, siig d Näbewirkigsrote vom
Vaginalring im Vergliich zu andere hormonelle Verhüetigsmethode chliiner. D
Verhüetigssicherheit lit bim ene Pearl-Index vo 1 bis 2 und dodrmit under em
Niveau vo der Pille. Wil der Vaginalring kei Barrieremethode isch, git si Lag in
der Vagina nit dr Usschlag für d Funktion, aber er schützt im Gegesatz zum
Kondom oder Femidom nit vor sexuell überdragbare Chrankheite.

Bim intravaginale Gschlächtsverchehr wird der Penis vom Ma in d Vagina vo der
Frau iigfüehrt. Der intravaginal Gschlächtsverchehr cha, wie au anderi Forme vo
der sexuelle Bedätigung, zum Orgasmus füehre. Wil d Vagina im Wäsentlige us
relativ närvenarmem Gwäb bestoht, isch s under de Wüsseschaftler no umstritte,
öb der vaginali Orgasmus dur d Reizig in der Vagina sälber oder dur d Reizig vo
der Klitoris, wo indiräkt dur d Bewegig vom Penis bassiert, usglöst wird.

E Schlagwort, wo in däm Zsämmehang immer wider ufdaucht, isch der sogenannti
G-Punggt, wo 1950 vom Ernst Gräfenberg entdeggt worde isch. Er lit öbbe drei bis
vier Centimeter vom Vaginaliigang (Introitus vaginae) ewägg an der Vordersiite
vo der Vagina und söll as sogenannts „inners Lustzentrum“ vo der Frau fungiere.
D Existenz vo däm Punggt, wo im Durchmässer öbbe münzegross isch, isch under
Expärte umstritte.

Bi de Dier wird der Gschlächtsverchehr as Begattig, Intromission, Kopulation,
Paarig oder Deckakt bezeichnet.



https://als.wikipedia.org/wiki/Schweden

Schwede isch e parlamentarischi Monarchi z Skandinavie. S Staatsgebiet schließt,
näbe em öschtliche Teil vo dr skandinavische Halbinsel, d Insle Gotland und
Öland mit i. Schwede isch Mitglied vo dr EU und vom Nordische Rot und hätt öppe
450.000 qkm und ca. 9,5 Mio. Iwohner. D Hauptstadt isch Stockholm. Witere
wichtige Städt sind Malmö, Göteborg, Västerås, Norrköping, Linköping, Umeå,
Örebro, Lund, Halmstad und Uppsala.

Schwede gränzt im Weschte ans Skagerrak (zwüsche Schwede, Norwege und Dänemark)
und s Kattegat (zwüsche Schwede und Dänemark), und im Süde und Oschte an d
Oschtsee. Zue Schwede ghöre öppe 221.800 Insle, die drei gröschte sin Gotland
(2.994 km²), Öland (1.347 km², beidi liege in dr Oschtsee) sowie Orust (346 km²,
sälli liegt nördlich vo Göteborg). Die längschti Usdehnung vo Norde noch Süde
isch 1.572 km, un vo Oschte noch Weschte 499 km. D Landesgränze zue Norweege
isch 1.619 km lang, die zue Finnland 586 km.

In Schwede isch Schwedisch d Amtssproch (syt em 1. Juli 2009 au offiziell).
Dialäkt wo ender vil vom Standardschwedische abwyched sin under anderem
Schonisch ("skånska") im Süde und Gotländisch ("gotländska") uf Gotland.
Anerkannti Minoritätssproche sind Saami ("samiska") im Norde vom Land, Meänkieli
(Tornetalsfinnisch) und Finnisch an de finnische Grenze, Jiddisch und Romani.



https://als.wikipedia.org/wiki/R%C3%B6misch-katholische_Kirche

Di römisch-katolischi Chile (v. griech. καθολικός, katholikos: allgemein,
allumfassend), isch di gröschti chrischtlich Chile und gseht sich sälber in de
direkte Nochfolg vom Aposchtel Petrus. Zu dere Chile ghöre 23 Teilchilene mit
jewils eigenem Ritus, wo sich aber alli de Jurisdiktion vom Papscht z Rom düent
unterschtelle. Di gröschte Teilchilene sind di latinische Chile, wo in oiserne
Breite gwöhnlich römisch-katolisch oder numme katolisch gnennt wird, und di
katholische Oschtchilene. Bsunderi Kennzeiche vo de römisch-katolische Chile
sind s Papschttum, mit em Jurischdikationsprimat und de Unfehlbarkeit und di
sibe Sakrament, wo aber au vo andere Chilene glehrt wird.

Nach em Verschtändnis vo de römisch-katolische Chile, isch si vo Jesus
Chrischtus sälber gründt worde. Bsunders s Wort vo Jesus an de Petrus, wo er
sait, de Petrus sigi de Fäls, uf den Jesus wot sini Chile baue, wird so
verschtande.

Wältwit gits öppe 1,13 Milliarde römisch-katholischi Chrischte, wo 17,2 Prozent.
vo de Wältbevölkerig usmacht. Im 2006i het d Chile 4'898 Bischöf und 407'262
Ordens- und Diözesanpriester gha.



https://als.wikipedia.org/wiki/Mittelmeer

S Mittelmeer isch e Meer, wo vo de Erdtail Europa, Asie und Afrika umgee werd,
ozeanografisch gelts as e Nebemeer vom Atlantik. Es umfasst e Flächi vo 2,5 Mio.
km² und isch 5'267 m tüüf, di mittleri Tüüfi bitrai 1429 m. D Mittelmeerregion
bildet geografisch und klimatisch en aignigi Zone, mitere typische arteriiche
Flora und Fauna. S Mittelmeer isch zimli salzriich, suurstoffarm und au
näärstoffarm. Im Vergliich mit andere Meer isch s Wasser zimli warm.

De Name Mittelmeer isch e Zämezüchig vo Mittelländisches Meer, wa e
buechstäblichi Öbersetzig usem latinische Name Mare Mediterraneum isch. De Name
erschiint zerstmol im 7. Joorhundert bim früemittelalterliche Gaistliche und
Glehrte Isidor vo Sevilla. D Römer selber hend sitem Julius Cäsar em Meer nume
Mare nostrum gsait, da isch »Üses Meer«, oder au Mare internum, aso »s Inneri
Meer«, en Uusdruck wo au d Grieche (agr. η είσω θάλασσα, hē eísō thálassa )
bruucht hend, well s Mittelmeer im Gegesatz zum Ozean innerhalb vo de Süüle vom
Herakles litt. Vorem 4. Jh. v. Chr. isch aber d Bizaichnig »Grosses
Meer« (Μεγάλη θάλασσα, Megálē thálassa) bruucht wore.

Di alte Ägypter hend vom »Groosse Grüene« ( Wȝḏ-wr ) gredt, d Hebräer und anderi
Völker im Vordere Orient hend s i de Regle »s Hinderi Meer« gnennt, do dozmol de
Oste as vore und de Weste as hine aagluegt woren isch; aber au anderi
Bizaichnige sind im Gibruuch gsii.

Arabisch البحر الأبيض ( al-baḥr al-abyaḍ ) und Türkisch Akdeniz bidütet »s Wiiss
Meer«.

S Mittelmeer isch rundume vo Landmasse umgee und bildet meriri Buchte und het
vill Insle. Im Weste isches dur d Strooss vo Gibraltar mitem Atlantik verbunde
und im Nordoste dur d Dardanelle mitem Marmarameer, vo sebem gots denn dur de
Bosporus is Schwarze Meer. De Küsteverlauf isch dur vili Iibuchtige und Nebemeer
kennzaichnet, voralem uf de nördliche Siite, wo d Adria en grosse Siitearm
bildet und au d Ägäis zwüschet Griecheland und de Türggai isch stärcher
abtrennt. Meriri grossi Insle liget im Meer, es sind vo Ost uf West Zypere,
Kreta, Euböa, Sizilie, Sardinie und Korsika. Dezue chömet meriri Inselgruppe,
nämli Malta und d Baleare. D Ägäis öberhopt isch voll vo Insle und au a de
Ostküste vode Adria gits ganzi Raije vo chlinnere Insle. Entlang vo de
asiatische und afrikanische Küste hets degege nu wenig Insle.

S Mittelmeer bildet meriri Chessel wo stail abfalet, di tüüfst Stell lit mit
5'267 m im Kalypso-Tüüf im Ionische Meer. D Nordchüste isch felsiger und
stärcher strukturiert, mit mee Buchte und Insle und Nebemeer. Di landschaftlich
Gliderig isch drum chliirüümiger und di underseeische Felsformatione bildet
wichtigi Ökonische. D Süüdchüste isch sandiger und de Chüsteverlauf ist greeder.

S Mittelmeer isch geologisch recht instabil. Ainersits druckt di Afrikanisch
Platte noch Noorde und schiebt sich under die Euroasiatisch Platte, wo geg Süüde
driftet, im östliche Mittelmeer druckt di Anatolisch Platte geg Weste und vo
Südoste her chunnt no di Arabisch Platte. Us dem Grund gits meriri Vulkän im
Meer oder a de Küste. Hüt no aktiv sind vor alem z Italie de Vesuv, de Stromboli
und de Ätna und i de Ägäis de Vulkan vo Santorini, i de Antiki sind no mee
Vulkään aktiv gsii. Die ganze tektonische Verschiebige füeret aber immer wider
zu üsserst heftige Erdbebe im Mittelmeerruum, bsundrigs d Türggai, Griecheland,
Italie und s westliche Algerie erliidet regelmässig starchi Verwüestige.

Im Uurzaigersinn bi Spanie aagfange chunnt s Alboranmeer, denn s Balearische
Meer, druf südlich vo Frankriich de Golf vo Lion und s Ligurische Meer, zwüschet
Korsika, Sardinie und de italienische Halbinsle s Tyrrhenische Meer. Zwüschet
Italie und em Balkan lit d Adria. Ire schlüsst sich im Süüde s Ionische Meer aa,
mit merere Buchte, wobii de Golf vo Korinth nur dur e chliini Meerengi bi Patras
mitem Mittelmeer verbunden isch. D Ägäis glideret sich i meriri Buchte und
Meertail, au s Marmarameer werd zum Mittelmeer grechnet, nöd aber s Schwarzi
Meer. Di asiatisch Küste, au d Levante gnennt, grenzt as Levantische Meer. S
Libysche Meer lit zwüschet de Insle Kreta und Afrika, nördlich vom Land Libye
isch denn no s Syrtemeer mit de baide Syrte oder au Golf vo Sidra und Golf vo
Gabes gnennt.

S Mittelmeer werd nu vo wenige wasserriiche Flüss gspise, so de Nil, de Po, de
Rotte und de Ebro. Aber au s Regewasser lengt nöd, as de Wasserverlust dur
Verdunstig wettgmacht werd, bsundrigs im östliche Mittelmeer. Im Ganze
verdunstet öppe dopplet sövel Wasser wie dur Rege und dur Flüss zuegfüert werd.
Us dem Grund isch s Wasser vom Mittelmeer salziger als im Atlantik. De
Wasserverlust werd ussgliche, well dur d Strooss vo Gibraltar Atlantikwasser is
Mittelmeer strömt. Do da wegem gringere Salzghalt liechter isch, strömts obenuf
richtig Oste. Dur d Verdunstig werds mit de Zit salziger: de Salzghalt bi Spanie
bitrait 3,63%, a de Levante aber 3,91%, de Atlantik het nume 3,5%. S schweriri
Salzwasser sinkt und flüsst imene Gegestrom wider westwärts und füert so em
Atlantik salzigers Wasser zue. I de Stross vo Gibralter flüsst drum s Wasser uf
de Oberflächi ostwärts, i de Tüüfi aber westwärts, de Zuefluss isch aber dütli
grösser as de Abfluss.

S Mittelmeer bildet klimatisch en aigni Zone: s mediterrane Klima isch
ainigermaase uusgliche mit haisse trochne Sümmer und regeriiche aber milde
Winter.

Wegem stabile Azorehööch wo bis in Vordere Orient goot, isch s Wetter im Summer
im allgimaine biständig, wa em Tourismus förderlich isch. Im östliche Mittelmeer
bringet den d Etesie chüeleri Luft vom Noorde, so as d Hitz erträglich werd,
aber au d Sicht üsserst klar. Allerdings chunnts au immer wider zu längere
Dürreperiode, vor alem im östliche Tail, wos dütli weniger Rege het. D
Julitemperature liget im Oste bi 26 °C und im Weste drai Graad tüüfer.

De maist Rege fallt im spoote Herbst und im früene Früelig; um de Jooreswechsel
git s e chlinneri chalti Trocheperiode, d Iisvögeltaag. Tääg mit Frost oder
Schneefall sind eener selte, die höche Berge natürli uusgschlosse. Di
durchschnittliche Januartemperature im östliche Mittelmeer liget bi 16°, im
Weste aber föf Grad tüüfer. Vor alem im westliche Mittelmeer tretet im Winter
starchi NW-Stürm uuf, so ass früener d Schiffart "traditionell" vom 11. November
bis zum 10. März iigstellt woren isch, orientiert het mer sich debi noch de
Sichtbarkait vo de Plaiade. D Römer hend dem mare clausum »gschlossnigs
Meer« gsait.

Vill wichtigi Kulturpflanze stamet ursprüngli usem Mittelmeergibiet, so de Wii
und de Ölbomm, wo ase starch as Mittelmeerklima bunde isch, aser nu i wenige
andere Regione uf de Welt wachst, wie z. B. z Südafrika oder z Kalifornie. De
Ölbomm gelt drum au as »Laitpflanze« zur Bestimig vom Mittelmeerklima. Nochdem
im Lauf vo de Zitt die maiste Mittelmeerwälder mit Zypresse, Aiche und Pinie
abgholzet wore sind, isch di typischi Vegetation de Buschwald oder Macchia. Di
höchi Macchia bistoot us höche immergrüene Büsch wie Oleander, Wacholdere,
Ginster, Zistrose, Mastix und Rosmarii. Si isch zimmli arteriich und vill
Pflanze hend en starche typische Gschmagg. Di nidrig Macchia bistoot hoptsächli
us Buschwerch wie Lavendel, Rosmarii, Thymian oder Salbai.

D Tierwelt isch wie d Pflanzewelt arteriich, weniger ufem Land, aber umso mee im
Wasser. Well da näärstoffarm isch, het s wenig Plankton, und da isch denn de
Grund för s typisch Dunkelblau vom Mittelmeer. Öppe 28 % vo de Arte im Wasser
sind endemisch, chömet aso nu im Mittelmeer vor. Typisch för s Mittelmeer und
sit je biliebti Sujet för künstlerischi Werch, sind vor allem de Tintefisch und
de Delphin, aber au Sardine, Thunfisch und Schwertfisch. Wegem höchere Salzghalt
lebet nu wenig Hai und fast kai Wal do. Bis zu de industrielle Uusbüütig i de
Moderni isch s Mittelmeer üsserst fischriich gsii. Hützutags isch s Meer ase
uusgfischet, as Griecheland im Summer Zuchtfisch us Kanada importiere mue um d
Turischte z ernääre.

Im östliche Mittelmeerruum hend sich früe Hochkulture uusbildet, wie s Alti
Ägypte, wo aber no kai starchi Schiffaart entwicklet hend und de Seehandel o no
nöd wichtig gsii isch. I de inselriiche Ägäis und a de Levante hend sich i de
Bronzezitt die erste Seefaarerkulture uusbildet, so d Minoer uf Kreta, wo denn
vo de griechische Mykener abglöst wore sind. Die hend beraits ersti
Handelskolonie i de Levante und in Süditalie gründet ghaa. Aber erst öppe abem
10. Joorhundert v. Chr. hend sich vo de Levante us Phönizier entlag vode Küste
bis öber d Stross vo Gibraltar gwogt und im Land »Tartessos«, em südliche
Portugal, Kolonie ggründet. Die wichtigsti phönizischi Kolonii isch aber
Karthago gsii, wo denn selber e bidütendi Muetterstadt vo vilne Kolonie woren
isch. Echli spööter hend d Grieche aafange rund um s Mittelmeer und au um s
Schwarze Meer ume Städt gründe. Us dem Grund isch de nördlich Tail eener
griechisch prägt gsii und de Südtail eener phönizisch, Sizilie isch zwüschet
baidne Völker tailt wore und di iihaimisch Bivölkerig het mee im Landesinnere
ghuuset.

D Römer hend mit de Errichtig vom Römische Riich as ersti de ganz Mittelmeerruum
under ai politischi Macht zämegfasst und si hend au gschaft, s Mittelmeer
gänzlich vo Seeroiber z bifraie. Da het zumene starche Uustuusch vo de
verschidnige Kulture und Völker, wo rund um s Mittelmeer glebt hend, gfüert. Im
6. Joorhundert isch s Römisch Riich zämeghait und het numeno de östlich Tail
chöne bhalte, de westlich Tail isch a germanischi Stämm gfalle, d Gote in
Italie, Franggriich und Spanie, d Vandale z Tunesie.

Im 7. Joorhundert hend arabischi Ritterschaare und Beduine de ganz südlichi und
östlichi Mittelmeerruum öberrennt und s muslimisch Chalifat errichtet. Da het
zunere Spaltig vom Mittelmeer gfüert, de Süüde, iischliessli Spanie, isch
arabisch-muslimisch wore, de Norde christlich, wa zu grosse Spanige gfüert het,
wo zum Tail no bis hüt nochewürkt. Statt för Handel sind jetz vill Schiff uf
Chriegsfaart uusgfaare. Nochem Usenanderbruch vom Chalifat het schlussendli s
Osmanisch Riich s Eerb atrete, doch isch de Uustuusch mit em christliche Europa
trotz aller Findlichkaite wider stärcher wore. De Imperialismus het aber denn
dezue gfüert, ass bim Uusbruch vom 2. Weltchrieg fast de ganz Mittelmeerruum
under europäischi Oberherrschaft cho isch. Nochem zwaite Weltchrieg und em
Verzicht vo de Kolonie sind denn nodisnoo die hütige Nationalstaate rund um s
Mittelmeer entstande, im ganze nöd weniger as zwanzg.

S Intressi a alte Kulture und Archäologii ainersits und de Turismus andersits
hend nochem Weltchrieg zunere starche Zuenaam vom Vercheer gfüert. Armi Regione
sind as europäische Verchersnetz choo und de Lebesstandard isch gstige und
kulturelli Gegesetz hend sich afange uusgliiche. Mittlerwiile zaigt sich aber as
vor alem de Masseturismus, mit öber 150 Milioone Turiste pro Joor, i villne
Regione zu starche ökologische Probleem gfüert, bsundrigs d Wasserversorgig und
d Fischerai stellet Probleem dar, und s Land verödet, well d Buure liechter
mitem Turismus Geld verdienet. E wiiters Problem isch au mit de EU choo, wo
zwoor armi Regione understütze tuet, aber nöd a de geografische und klimatische
Bsunderhaite Rechnig trait. Us dem Grund chunnts nodisno zu Usmerglig vo Böde
und zum Tail zu Versalzige dur öbermässige Wasserverbruch dur di
industrialisierti Landwertschaft.

D Verlagerig vom Chalte Chrieg zwüschet Russland und Amerika in »Champf vo de
Kulture«, wo vo de USA und muslimische Terroriste gschüüret werd, füert sit e
paar Joor zu ernoite Spanige zwüschet em muslimische, wertschaftlich schwache
Süüdmittelmeerruum und em wolhabende christliche bzw. postreligiöse Europa.
Andersits ermöglichet noiji Medie und en fraijere Personevercher zunere bessere
Aanöcherig und Verständigung.

D Länder rund um s Mittelmeer sind Spanie mit de Baleare, denn enet de Pyrenäe
chunnt Frankriich mit de Insle Korsika und de Chliistaat Monaco. Östlich vo de
Alpe chunnt Italie, wo e Halbinsle bildet. Uf de andere Siite vo de Adria chunnt
Slowenie, wo nu en chliine Chüstestraife bsitzt, südlich devo Kroatie und
Montenegro, und dezwüschet Bosnie-Herzegowina mit eme munzige Küstestraifli.
Nochene chömet Albanie und Griecheland wo zimmli vill Insle het. En Teil vo de
Türggai lit nördlich vom Marmarameer, wo Europa vo Asie trennt, de grööst Tail
lit aber südlich devo. A de Levante sind Syrie, de Libanon, Israel und
Palästina, wo nöd vo allne as aigeständige Staat aglueget werd. Zu Ägypte ghört
au de Sinai und de Suezkanal, wo Asie vo Afrika trennt und s Mittelmeer mitem
Roote Meer verbindet. Z Libye chunnt d Wüesti Sahara as Mittelmeer ane, Tunesie
und Algerie sind degege i de Küsteregion wegem Atlas recht gebirgig, da gelt au
för Marokko. Im Mittelmeer selber liget no d Inselstaate Malta und Zypere, wo in
en nördliche türkische (Türkischei Republik Nordzypere) und en südliche
griechische Tail (Republik Zypere) gspalten isch. England bsitzt zudem no de
Felse vo Gibraltar und e Halbinsle uf Zypere, wo militärisch bruucht werd.

Im wiittere Sinn ghööret ono Portugal, Andorra (wo i de Pyrenäe lit) und di
baide Chliistaate San Marino und de Vatikan (uf de italienische Halbinsle) zu de
Mittelmeerländer, au wenn si nöd as Mittelmeer grenzet, und zwoor us
historische, geografische, kulturelle und klimatische Gründ.



https://als.wikipedia.org/wiki/Gemeinfreiheit

Es Werch isch gemeinfrei (engl. public domain), wenns keim Urheberrecht
underliit.

Alli Werch, wo persönlichi geischtigi Schöpfige sind, underlieged em
Urheberrecht. Dezue ghöred insbesunderi literarischi, künschtlerischi, aber au
wüsseschaftlichi Arbete und sit einiger Ziit au Software. Entschprechendi
Rechtsvorschrifte nenned e Ablauffrischt für de zuegschtandeni Schutz
(Schutzduur).

In Düütschland und in Öschterriich isch en Totalverzicht uf s Urheberrecht
– öppe zugunschte vo dr Allgemeinheit – nöd möglich (das wird us § 29 UrhG [D]
bzw. § 19 UrhG [Ö] abgleitet). Daher gits deet au kei Public Domain dur
Rechteverzicht wie i de USA, wo uf alli Recht verzichtet werde chann und s
Public-Domain-Werch de gliichi Schtatus wie es nümme gschützts Werch besitzt. Es
isch allerdings möglich, s Werch under eme sellige Nutzigsrecht zur Verfüegig z
schtelle, sodass es vo jedermann frei veränderbar isch.

Für Urheber gilt in Düütschland (wie i dr gsamte EU nach dr Schutzduurrichtlinie
vo 1993) d Regelschutzfrischt. Dr Urheberrechtsschutz endet nach 70 Jahre (§ 64
UrhG) und zwar nach em Tod vom Urheber (nöd öppe nach Erschiine), abgkürzt: pma
= post mortem auctoris. E Uusnaahm bilded anonymi und pseudonymi Werch, für di s
Todesjahr vom Autor nöd bekannt isch. Bei ihne isch s Erschiinigsdatum, bi
Nödveröffentlichung s Entschtehigsdatum massgeblich.

Sit 2003 gilt i Mexiko e Schutzfrist vo 100 Jahre pma. Inwiewiit sich selligi
underschiedliche nationale Regelige uf Internetpublikatione uuswirked, isch
juristisch nöd gklärt.

Nationali Gsetzgeber sind grundsätzlich frei i dr Entscheidig, öb si erloscheni
Urheberrecht wieder uuflebe lönd. Mit dr EU-Schutzduurrichtlinie vo 1993 (in
Düütschland 1995 umgsetzt) isch d Schutzduur vom Urheberrecht für d EU uf 70
Jahr pma einheitlich feschtgsetzt und zuegliich beschtimmt worde, dass dr
längschti Schutz i eim vo de Vertragsländer massgeblich sii sötti. Das hät zum
Wiederuuflebe (§ 137 f UrhG) vom Schutz gemeinfrei gwordene Werch gfüehrt (vor
allem bi Fotografie).

Bi Liechtbildwerche gemäss § 2 UrhG, wo gegeüber de Liechtbilder nach § 72 UrhG
e geischtigi Schöpfig darschtelled, endet dr Schutz 70 Jahr nach em Tod vom
Fotograf. Hüt isch devoo uuszgaah, dass di meischte Fotografie vo de Gricht als
Liechtbildwerch aaglueget werded. Umschtritte isch di so gnännti
Reproduktionsfotografie, wo uf jede Fall lediglich es eifachs Liechtbild
entschtaht.

Im düütsche Urheberrecht isch es nöd möglich, s Band zwüsched em Urheber und
siim Werch z durschniide. Urheber bliibt au en Aagschtellte, wo siis Werch im
Rahme vomene Arbetsverhältnis gschaffe hät, d Verwertigsrecht lieged jedoch
meischt bim Arbetgeber. So bemisst sich biischpiilswiis di urheberrechtlichi
Schutzfrischt vonere topographische Landescharte nach em Todesdatum (plus 70
Jahr) vom längschtlebende aagschtellte Chartographe, wo en schöpferische Biitrag
gleischtet höt, aber siini Recht werded vom Arbetgeber, em Vermessigsamt,
wahrgnaah. Es isch nöd völlig gklärt, was us § 31 Abs. 4 UrhG (unbekannti
Nutzigsarte) hinsichtlich dr Online-Nutzig folgt. Möglicherwiis hät dr Urheber
bi Digitalisierig zwar d Recht, muess die aber em Arbetgeber aabüüte.

Nebe dr Bedüütig vo Public Domain als Gemeinfreiheit wird der Begriff
glägentlich verwendet, um Werch z bezeichne, wo der Urheber mindeschtens anere
nödkommerzielle Verbreitig zuegschtimmt hät. Das bezieht sich vor allem uf di
sogenannti Public-Domain-Software. Nach Aasicht vo einige Autore und vom
Landgricht Stuttgart 1993 isch bi ihre di kommerzielli Nutzig nöd
notwendigermasse iigschlosse. Degäge hät s Oberlandesgricht Stuttgart inere
schpätere Entscheidig ebefalls 1993 feschtgschtellt: Aufgrund des Vertriebs der
beiden Spiele durch die Klägerin als nach ihrem Vorbringen ausschließlicher
Nutzungsberechtigter unter der Bezeichnung als PD durfte die Beklagte - wie auch
jeder andere, sogar zwischengeschaltete Bezieher der Zeitschriften der Klägerin
- darauf vertrauen, daß die Klägerin zumindest auf eine Geltendmachung eines
Urheberrechts oder ausschließlichen Nutzungsrechts verzichtete, jedenfalls
soweit es um die unveränderte Vervielfältigung und Nutzung der Programme ging.
Nachwiis und wiiteri Beleg.

GNU-Produkt sind nöd „public domain“. Im Gegeteil nutzed si grad das für en
Urheber starchi Recht uus (GPL, Copyleft), um e beschtimmti Form vo Verbreitig z
garantiere. Die hät zwar im Ergebnis einigi ähnlichi Effekt, schtimmt jedoch
dennoch nöd demit überii. So gits im Fall vo gemeinfreie Werch kei Verpflichtig,
e bearbeitbari Version vo dr Quelle bereitzschtelle. Es wiiters Biischpiil für e
beschränkti Freigab vo Werche, wo dennoch kei „public domain“ sind, isch
Freeware.

Z beachte isch debii, dass Werch, wo grundsätzlich für d Allgemeinheit under dr
GNU Public License schtönd, au gliichziitig, sozsäge als Option, under ere
andere Lizenzvariante zur Verfüegig schtaah chönnd. (Das isch z.B. bi Qt dr
Fall.) Public Domain isch jedoch kei Lizenzvariante, sondern dr generelli
Verzicht uf e Lizenzforderig.

Gemeinfreie Musigwerch werded als Grafike vo dr Free-Sheet-Music-Bewegig im Netz
veröffentlicht.



https://als.wikipedia.org/wiki/Gaius_Julius_C%C3%A4sar

De Gaius Julius Cäsar (lat. Gaius Iulius Caesar, [ˈgaːjʊs ˈjuːlijʊs ˈkae̯sar],
100-44 v.Chr) isch en römische Politiker, Triumvir, Outor, Fäudherr u Diktator
gsi. Är het under anderum Gallie eroberet, d Helvetier unterworfe, de römisch
Bürgerchrieg gwunne u Ägypte eroberet. Är isch vo Brutus u republikanisch
gsinnte Senatore erschdoche worde, wo Angscht gha hei, dass är wet König vo Rom
wärde.

Am 14. Juli im Jahr Hundert vor Chrischtus isch de Gaius Julius Caesar us Sohn
vomne verarmte aber hochadelige Gschäftsma uf d Wäut cho. Caesar stammt nämlich
vom Gschlächt vode Julier ab, das si Nachfahre vom Julus, wo dr Sohn vom
legendäre Aeneas gsi isch. Es si schwirigi Zite gsi: De Marius (si Onku) hets i
däm Jahr nit gschafft zum sübete Mau us Konsul gwäut z cho u de Lucius Cornelius
Cinna isch a gueta Fründ vo de Familie Caesar gsi. Im Jahr 88 v.Chr. isch de
Sulla in Rom igmarschiert u het sich us Diktator la usrüeffe. De Sulla het no a
di auti Repulik gloobt u het si därum omi igfüert. Är het aber nai no mau gäge
Marius verlore, bevor dä wiederum het chönne Konsul cho, isch er 86 v.Chr. gwäut
gschtorbe. De Sulla isch jetz beschtätigt gsi. U zu däm Zitpunkt het de Caesar d
Tochter vom Lucius Cornelius Cinna ghürate. U het müesse diversi Militärdienscht
leischte bis de Sulla zrüggträte isch. Churz nach däm si Tod 78 v. Chr., isch er
zrügg cho. Isch zimlich schnäu i de Rat vo de Pontifices ufgnocho.

Im aute Rom het mu nach sim Jahr us Konsul z Amt vomene Prokonsul übertrage
becho u het sich müesse um irgend eini va de römische Provinze kümmere. De
Caesar het nach sim Amtsjahr d Provinz Gallia Cisalpina gwäut. Si Plan isch es
gsi nüi Territorie fürz Imperium z gwünne. U im Norde isch immer no z auta
Fiindbüüd va de Gallier gsi. Aber nachdäm fasch es Jahr vergange isch, u är
immerno i de Vorbereitig vam Chrieg gsi isch, hetener unverrichteter Dinge omi
müesse ga, es sei denn, as gebi dä Chrieg. Da isch mu grad gläge cho, dass sich
di helvetische Stämm 58 v.Chr. zäme ta hi, ines Dörfer verbrennt hi u sich
underum Grossheuptling Orgetorix i Richtig Weschte ufe Wäg begä het. Bi Gänf het
de Caesar uf si gwartet u het ne gseit, dass si übere Jura müesse ga. De
Orgetorix het igwilliget u isch übere Jura gange. Bi Bibracte het de Caesar mit
sim gsamte Heer gwartet u het si bäte zrüggzga, da hets a grossi Schlacht gä. Di
zahlemässig wit underlägene Helvetier hi kämpft wi d Löie, aber am Ändi isch de
Caesar sigrich blübe u het d Helvetier zwunge zrügga u va den an het mu si
nadisna latinisiert.

(S meischde wo mä über dr Gallisch Chrieg weiss, schdammt vom Cäsar siine
Kommentar über dr Gallisch Chrieg, in wele er nid nume siini Feldzüg sondern au
s Land und siini Iiwohner beschriibt.)

Wo dr Cäsar im Johr 58 vor dr Ziitwändi Prokonsul worden isch, het er dr Zug vo
de Helvetier weschtwärts as Uusred bruucht, für zum ä brovinziali Armee
ufzschdelle zum Schutz vo dr römische Nordgränze; und die Armee, wo ziitwiis bis
zu zäh Legione schdark gsi isch, isch sii Machtbasis worde und s Inschdrument
für zum in Rom siini Interesse z fördere. Nach siim Erfolg gege d Helvetier het
er im zweite Johr vo siiner Amtsziit d Belger, wo im Nordoschde vo Gallie gläbt
hai, unterworfe. Im Winter druf het s Triumvirat, dr Cäsar, dr Pompeius und dr
Crassus, z Ravenna beschlosse, ass dr Pompeius und dr Crassus im Johr 55 vor dr
Ziitwändi zu Konsule sölle gwehlt wärde und im Cäsar siis Prokonsulat um fümf
Johr bis zum Johr 49 z verlengere siig, was ihm gnueg Ziit wurd gä für zum ganz
Gallie z erobere.

Dr Cäsar het d Bitte vo ä baar Schdämm ihne gege ihri gallische Find z hälfe,
uusgnützt für zum sich in die interne gallische Aaglägeheite iizmische und ganz
Gallie bis zum Rhii z erobere. Er het au ä Schdrofexpedition noch Germanie
uusgfüehrt (55), het aber ennet em Rhii keis Territorium eroberet und bsetzt.
Gege Britannie het er zwei Feldzüg gfüehrt (55, 54) und sich jedes Mol wider
zruggzoge. Im Johr 53 het er dr Rhii no einisch überquert, aber sii Entscheidig
isch gsi, ass dr Rhii die natürligi Gränze vom Römische Riich siig, und so isch
s schbööter im Grossen und Ganze bliibe. Im gliiche Johr hai sich z Gallie d
Treverer und Nervier gege ihn erhobe, si aber nach ä baar Afangserfolg gschlage
worde.

Im Johr 52 hai d Gallier under em Vercingetorix, em König vo de Averner, ä
Guerillachrieg gege d Römer agfange, d Nochschubwäg vo dr römische Armee
underbroche und mit ihrer Taktik vo dr verbrennte Ärde em Cäsar d Verpflägig vo
dr Armee sehr schwiirig gmacht. Bi Gergovia hai so d Gallier zu erschde Mol d
Römer chönne schlo, aber denn hai si d Guerillataktik ufgä und si brombt vo de
besser organisierte Römer gschlage worde. Dr Vercingetorix het sich druf nach
Alesia zruggzoge und dr Cäsar het d Schdadt afo belagere und ä 35 Kilometer
langi Muure um sä umebaue. Wo ä zweiti gallischi Armee em Vercingetorix het
welle cho hälfe, het se dr Cäsar gschlage und gliichziitig dr Versuech vom
Vercingetorix uszbräche abgwehrt. Noch em Fall vo Alesia isch dr Vercingetorix
in Fessle gleit und sächs Johr schbööter noch em Cäsar siim Driumphzug z Rom im
Johr 46 dödet worde. Das isch dr letscht grooss Ufschdand vo de Gallier gsi gege
d Römer, chliineri wo s no ge het het dr Cäsar uff s Brudalschde niidergschlage.
Er het au s Land usgraubt und ihm Dribut uferleit. Mit däm Gäld het er si Armee
zahlt und si politischi Karriere z Rom finanziert.

Dr Chrieg isch verheerend gsi für Gallie. Noch em Plutarch si ä Million Gallier
umcho und Millione si gfange gnoh und in d Sklaverei verchauft worde.

Im Johr 53 hai d Parther eine vo de Triumvire, dr Crassus, und ä groosse Deil vo
siim Heer umbrocht und em andere Triumvir, em Pompeius, isch dr Cäsar z mächdig
worde und er het dr Senat afo underschdütze, wo vom Cäsar verlangt het er söll
si Armee uuflööse. Wo im Cäsar siis Prokonsulat z Ändi gangen isch, het er
müesse befürchte, ass dr Pompeius ihm militärisch wurd überläge si. Dorum isch
er am 10. Januar 49 mit dr drizähnte Legion über ä Rubikon z Italie
iimarschiert. Dr Pompeius het z Italie nit gnueg Druppe gfunde für zum em Cäsar
mit siine 5000 Ma Widerschdand z leischde und isch nach Brindisi und vo dört
nach Griecheland gange für zum än Armee z organisiere. Dr Cäsar het underdesse
Norditalie under sii Kontrolle brocht und isch in Rom iimarschiert. Är het aber
kei Flotte gha und het im Pompeius nid chönne nochsegle, dorum isch er dur
Südgallie nach Schbanie marschiert und het dört d Legate vom Pompeius mit ihre
siibe Legione besigt.

Vo Schbanie zrugg isch dr Cäsar im Johr 48 widr zum Konsul gwehlt worde. Mit
15.000 Ma het er Adria überquert, aber dr Pompeius het em Niiderlag zugfüegt bi
Dyrrhachium (hit Durres z Albanie). So het er sich nach Thessalie zruggzoge und
uf em Wäg au no a baar Schdedt usblünderet. Dr Räschte vo siiner Armee isch mit
em Marcus Antonius über d Adria cho und er het am 9. Auguscht 48 em Pompeius si
Armee, wo dobblet so grooss gsi sich as si eigni, bi Pharsalus gschlage, aber dr
Pompeius sälber isch em entcho und nach Ägypte gflüchtet, won en dr König
Ptolemäus XIII. het lo ermorde.

Wo dr Cäsar nach Ägypte cho isch het er es Verhältnis mit dr Kleopatra, dr
Schwöschter und Mitregäntin vom Ptolemäus, gha und wo si vo ihrem Brueder us
Ägypte verdriibe worden isch, isch dr Cäsar vom Achillas, em General vom
Ptolemäus z Alexandria belageret worde, het ich aber chönne befreie und d Drubbe
vom Achillas in d Flucht schlo. Dr Ptolemäus isch im Nil erdrunke und d
Kleopatra isch Königin vo Ägypte bliibe (Januar 47). Churz druf het d Kleopatra
dr Ptolemäus Cäsar–d Alexandriner hai em Cäsarion-dr chlii Cäsar-gsait–uf d Wält
brocht, wohrschiinlig ä Sohn vom Cäsar.

In Chliiasie het dr Pharnakos II. vo Pontus die römische Brovinze usblünderet.
Dr Cäsar isch wie sie berüehmt Usschbruch s sait cho, het gseh was bassiert und
het gwunne (Veni, vidi, vidi). Noch fümf Däg isch dr Pharnakos us Chliiasie
verdriibe gsi.

Als Pontifex Maximus (oberschter Priischter) isch dr Caesar au fer dr Kalender
zueständig gsi. Under ihm isch dr uf ihn daift Julianisch Kalender igfüehrt
worde. Dr underem Pabscht Gregor 1582 igfüehrt Gregorianisch Kalender, wo hüt in
vilene Länder giltet, isch eigetlich numme e verbesserte Julianische Kalender.

Nadäm dass de Caesar de römisch Bürgerchrieg gwunne het, isch är unumstrittena
Herrscher vo Rom gsi. Är hets aber vermide Aschpruch uf d Königskrona z erhäbe
(as git Historiker wo behoupte, er heigi das no welle nahole), trotzdäm hei
diversi Senatore daicht är welli sich zum König la usrüefe. Drum hi Brutus
(Caesars Neffe) u Gaius Cassius a Mordplan afa schmide. A de Ide vom März (15.)
hi di zwö u zä witeri Senatore de Caesar erstoche. De Marcus Tullius Cicero
isch, obwol er de politisch Gägner vom Caesar gsi isch, nit debi gsi.

Dr Mord vom Cäsar het aber d Republik nit grettet und nur neui Bürgerchrieg
agfange. Dr Mitkonsul vom Cäsar, dr Marcus Antonius, im Cäsar si Groossneveu und
Adoptivsohn, dr Octavian, und dr Marcus Aemilius Lepidus hai es zweits
Triumvirat gformt. Si hai d Republikaner verfolgt und ihri Vermöge iizoge. Dr
Brutus het Italie im 44 verlo und het sich, nochdäm er bi Philippi ä Schlacht
gege en Antonius und en Octavian verlore het, im Oktober 42 s Läbe gnoh. Denn
het dr Octavian siini eigene Verbündete uusgschaltet und isch siit em Johr 31
vor dr Ziitwändi elei an dr Macht gsi. Er het em Land Friide, die sogenannti Pax
Augusta, und Broschberitet brocht.



https://als.wikipedia.org/wiki/Australien

Australie (engl. und lat. Australia, abgleitet vo lat. terra australis ‚südligs
Land‘; offizielle Name Commonwealth of Australia) isch vo dr Flechi us dr
sächstgrössti Staat uf dr Wält. Er lit uf dä Südhalbchuglä vo dä Erde, uf em
Kontinänt Australie.

S Land umfasst die kontinentali Landmasse, d Insle Tasmanie und e baar chliineri
Insle in dr Nööchi vom Kontinänt. Es het no Bsitz im Pazifische Ozean, d
Norfolkinsle, d Kokosinsle, d Wienachtsinsle und im Indische Ozean d Ashmore-
und Cartierinsle und au die subantarktische Insle Macquarieinsle und d Heard und
McDonaldinsle si Ussegebiet vo Australie. Dr australischen Staat erhebt sit 1933
Aaspruch uf s Australische Antarktis-Territorium und betrachdet au daas as
Ussegebiet.

D Hauptstadt vo Australie isch Canberra und het 356'100 Iiwooner. D
Wirschaftszentre sind aber d Millionestädt Sydney (4,1 Millione Iiwooner) und
Melbourne (3,6 Millione Iiwooner). Die grössti Stadt in Westaustralie isch Perth
(1,4 Millione Iiwooner), im Nordoste in Queensland Brisbane (1,8 Millione
Iiwooner) und Adelaide (1,1 Millione Iiwooner) in Südaustralie. 80% vo de rund
20,6 Millione Aussis (Australier) wohned in de Nööchi vo de Küste. 92 % vo dr
Bevölkerig lääbe in Stedt. Im Zentrum vo de Insle isch Wüeschti und nur sehr
wenig menschlichs Läbä.



https://als.wikipedia.org/wiki/Aristide_Baragiola

Der Aristide Baragiola (* 19. Oktoober 1847 z Chlääfe/Chiavenna; † 8. Jäner 1928
z Züri) isch en Leerer, Romanischt, Gërmanischt, Volchskundler und z letscht au
Profässer für Tüütsch gsy.

Für d Alemannia isch er drum wichtig, wil er au über d Spraach und d Überliferig
vo de Süüdwalser z Gurin und im Pumatt gschribe hät. Er hät aber au über d
Volchsüberliferig vo de Zimbere und de Huusbou i den andere bairische und i
ladynische Spraachinsle z Nordoschtitaalie publiziert.

De Baragiola isch äine von eerschte gsy, wo z Itaalie tüütschi Filology gleert
hät, und es isch em umgcheert es Aaligge gsy, z Tüütschland und i de Schwyz für
di italienisch Kultuur z wöible.

Der Aristide Baragiola isch äine vo zmindscht acht Söö gsy vom Eepaar Giuseppe
Baragiola, Mittelschuelleerer und z Como uf d Wält choo, und Angela née Noseda,
Elemäntaarschuelleereri und us Breccia di Como. De Vatter isch en Liberaale gsy
und hät z Chlääfen en äigeni Schule ygricht, won er syni liberaalen Idee hät
chöne wytergëë. Di konserwatiyv Bhöörde – en groosse Täil vo Norditaalie hät
doozmaal zu Ööschterrych ghöört – hät en aber 1852 verjagt, und er isch mit
synere Familien uf Mendrisio im Kanton Tessyn ggange. De Vatter isch aber uf
Como zrugg, won er wider e privaati Schuel – s Istituto Baragiola – uuftaa hät
für jungi Lüüt, wo sich händ welen in den Aabigstunde wyterbilde; 1865 isch die
e «richtigs» Gimnaasium woorde.

1866 hät der Aristide Baragiola uf de Syte vo de Garibaldi-Aahänger under em
Enrico Guicciardi uf em Stilfserjoch und em Tonalepass gäge d Ööschterrycher
kämpft und isch grad nachane, aso mit 19i, Vizitiräkter i de Schuel vo sym
Vatter woorde.

1872 isch der Aristide Baragiola aber uf Gränchen in Kanton Soloturn und hät
deet am Internazionaalen Inschtituut Breidenstein as Leerer für italienische
Spraach und Literatuur und für Gschicht und Geografy gwürkt. Scho im 74i isch er
uf Straassburg im doozmaal tüütschen Elsis wyterzoge, zum deet as Lektor für
Italienisch schaffe und zum tokteriere. Syni Dissertazioon vo 1876 hät vom
Schriftsteller Giacomo Leopardi (1798–1837) ghandlet; dëë isch näbed em
Alessandro Manzoni de wichtigscht Ernöierer vo der italienische
Literatuurspraach gsy.

Im Jaar 1878 hät er, zäme mit sym Vatter und syne Brüedere, z Riva San Vitale im
Süüdtessyn en internazionaali Privaatschuel uuftaa. 1883 isch er wider uf
Straassburg und hät deet e Schuel uuftaa, wo me hät chöne sys Tüütsch und
Französisch perfäkzioniere. 1884 hät er deet d Zytschrift «Il crocchio italiano»
ggründet.

Ab 1889 hät de Baragiola a der Uniwërsitëët Padua gwürkt. 1917 isch er deet
ordentliche Profässer für tüütschi Spraach und Literatuur woorde. Er isch i dëre
Zyt au Byraat gsy vo de Società nazionale delle tradizioni populari – und er
isch au d Pavia wider Tiräkter von ere Schuel gsy, wo syn Name träit hät.

De Baragiola hät 1877 d Augusta Breidenstein ghüraate, d Tochter vom Tiräkter
vom Internazionaale Inschtituut Breidenstein z Gränche. D Familie Breidenstein
chunt us Tüütschland und isch 1878 z Gränchen ypürgeret woorde. Die beede händ
zwäi Chind ghaa, nämli de Wilhälm Italo (1879–1928, Voorstand vo de Chemischen
Abteilig a de schwyzerische Versuechsaastalt für Obscht-, Wy- und Gaartebou (hüt
Agroscope) z Wättischwyl, Zürcher Kantonscheemiker und Titulaarprofässer a der
ETH) und d Elsa Nerina (1881–1968, Profässoorin a de Töchtereschuel Züri und
Eeretokteri vo der Uniwërsitëët Züri). Gstoorben isch de Baragiola z Züri, bi
syne Chind.

I syne früenere Schaffeszyt hät er en italienischi Gramatik und en italienischs
Läsibuech (e «Chreschtomaty») gschribe, zum de Tüütschspraachige d Spraach vom
«Bel Paese» nööcherbringe. Bäide Büecher hetted na mee Bänd sele folge, aber die
sind nümen usechoo – das hät vilicht daademit z tue, das syni Gramatik nöd eso
guet aachoo isch, vilicht aber au, wils em besser gfale hät, umgcheert den
italienische Studänte d Spraach vo nördlich vom Gottert byzbringe. Für die hät
er nämli en ganze Schübel alt-, mittel-, früenöi- und nöihoochtüütschi
Literatuur usepraacht.

Am liebschte hät si de Baragiola aber mit de süüdbairische, walserischen und
ladynische Spraachinsle z Norditaalie abggëë. Bi syne volchskundliche Forschige
isch es um Verzelige, Lieder, d Gschicht und um d Puurehüüser vo dëne
Bëërgdöörffer ggange. I de Nuller- und Zäänerjaar vom 20. Jaarhundert hät er
alem Aaschy naa fascht nüüt anders me gmachet, und d Publikazioonslyschten i die
Richtig isch ydrückli lang.

Z Como gits hüt es Archyv under em Name vom Baragiola; luege tuet em s
Stadtmuseeum. Deet lyt de Naachlass vom Baragiola, und e bsunders Schwëërgwicht
vom Archyv sind im syni Forschige zu de tüütsche Spraachinsel z Norditaalie. Au
en groosse Täil vom Naachlass vo de Tochter Elsa Nerina isch i das Archyv choo.



https://als.wikipedia.org/wiki/T%C3%BCrkische_Sprache

D Türkischi Sproch isch eini vu dr Turksproche. D Sälbschtbezeichnig vu däre
Sproch isch Türkçe. Mit Türkisch isch in däm Artikel Türkei-Türkisch gmeint. Die
türkischi Sproch (Türkei-Türkisch) isch d Müttersproch vo ca. 80% vo Bevölkerig
in dr Türkei.

Türkisch isch Amtssproch vo de Türkei und vo me Deil vo Zypre. Wältwit isch es
noch em Stand vo 2007 d Müetersproch vo 58 Millione Lüt (vor allem in de Türkei
und in de Länder drum umme, z.B. Griecheland, Zypre un Bulgariä) und wird vo
insgsamt über 80 Millione Mensche gschwätzt.

Dr Schriftsproch in Anatoliä un im Herrschaftsbereich vu dr Osmane isch
Osmanisch-Tirkisch gsii, si isch mit dr arabische Schrift gschriibe wore. Wo
1926 de Mustafa Kemal Atatürk an me Turkologe-Kongress teilgnoh hät, hät er die
latynischi Schrift für die türkischi Orthografy gfordert. Des hät sich 1928 au
chönne durchsetze.

Sit 1928 isch de Dialäkt vo Istanbul d Hochsproch vom Türkische. D Schrift isch
e Lutschrift, des heißt, dass jedem Lut genau ei Büchstabe züegordnet isch. S
Alphabet hät 29 Büchstabe: a b c ç d e f g ğ h ı i j k l m n o ö p r s ş t u ü v
y z

Türkisch isch e agglutinierendi Sproch. Des heißt, dass Suffix de Fall, d Person
etc. azeige, im Gegesatz züe dr flektierende Sproche, wie dr indogermanische, wu
au dr Wortstamm cha gändert wäre (z. B. Umlut). Wie in e paar andere Sproche (z.
B. Ungarisch) isch d Vokalharmony entscheidend für d Suffix. Zwüsche Gschlæchter
wird nit underschyde. Deilwis chunnt zwüschem Wort und de Ändig no e
Hiatustilger, wo d Ussproch erlychtert (z.B. araba - arabanın statt arabaın, n
isch de Hiatustilger) S Türkische kennt die folgende sechs Fäll (diä
verschiidene Variante sin wäge dr Vokalharmonii - je noch dr Vokal in dr
Stammsilbe mueß dä oder sälle Vokal in dr Ändig folge):

Au de Bsitz cha mer durch Suffix azeige, woby s vorcho cha, dass s Wort mehreri
Suffixe annenand hät: ev - s Hus evde - im Hus eviniz - Ihr Hus evinizde - in
Ihrem Hus evinizdeyiz - myr sin in Ihrem Hus.

 S dütschsprochig Wikiquote hät Zitat zum Thema „Türkische Sprichwörter“ D
Wikipedia uff Türkisch S Wiktionary uff Türkisch — e freis Wörterbüech

Wikiversity uff Türkisch — Kursmaterialie, Forschigsprojäkt und wüsseschaftlige
Usdusch



https://als.wikipedia.org/wiki/Schottland

Schottland (änglisch und scots: Scotland, schottisch-gälisch: Alba (IPA:
[ˈaləpə]) isch es Land im Nordweste vo Europa und isch de nördlichschti
Landesteil vom Vereinigte Königrich vo Grossbritannie. Schottland grenzt im Süde
a England, suscht isches vom Meer umgäh. Im Weste und im Norde hets no diversi
Insle. Insgesammt het Schottland über 790 Insle. D Hauptstadt vo Schottland isch
Edinburgh.

In Schottland wird vorallem Englisch und Lowland Scots gredet es git aber au no
s Schottisch-Gälische. Gälisch wird eigentlich nur no uf de Hebride gredet.

Dr Robert Burns (1759 - 1746) het in ere Sproch dichtet, wu viilmol noch am
Dialäkt vum Bezirk Ayrshire gsii isch; dr isch mit sinene Liäder un Gedichter zu
Wältruem kumme.

Es git verschidnigi Bands wo traditionelli Schottemusig mit Rock / Pop
vermisched. Es Bispil sind The Real Mckenzies. Sie kombiniered Dudelsack mit
Schlagzüg und andere Instrument.

Fascht d Helfti vo de Schotte ghöred zu de Church of Scotland, de Nationalchile
vo Schottland. Sie isch en reformierti Chile. 28% vo de Schotte bekänned sich zu
keim Glaube, de Rest sind römisch-katholisch oder anderi Christe. Öppä 2% ghöred
amene andere Glaube ah, wie z.B. em Islam oder em Buddhismus.



https://als.wikipedia.org/wiki/M%C3%BCnchen

Münche (hd. München, bar. Minga) isch d Hauptstadt vom Bundesland Bayern un mit
über 1,4 Millione Iiwohner au d gröschti Stadt im Freistaat Bayern, d
drittgröschti Stadt in Dytschland un die zwölftgröschti vo dr Europäische Union.
D Stadt isch eines vo d wichtigschte Wirtschafts-, Verkehrs- und Kulturzentre vo
dr Bundesrepublik un eini vo dr erfolgrichschte Städt in Europa. Münche isch s
Zentrum vo dr Metropolregion Münche mit ca. 2,6 Mio. Iiwohner, Kernstadt vo dr
Greater Munich Area mit meh als 6 Millione Iiwohner un Sitz vo dr Verwaltung vom
Regierungsbezirk Oberbayern mit ca. 4,3 Mio. Iiwohner.

De Name Münche werd inere Urchund us em Joor 1158 as forum apud Munichen („Maart
bi Münche“) gnennt und isch uursprüngli en Dativ Plural vo althochtütsch munih
„Mönch“, bidüttet aso „bi de Mönche“ (vgl. Stadtwappe). So Ortsnamebildige sind
recht hüüfig. S Probleem i demm Fall isch, as historisch kai älteri Sidlig vo
Mönche noogwise were cha. De zimmli umstrittni Sprochwüsseschaftler Theo
Vennemann veträted d Uffassig, as d Wurzle vom Name Münche scho vill elter segi
und uf e vermuetiti Vaskonischi Ursproch zrugg gängi. Münche chönnti drum i
vorhistorische Zit „Munica“ ghaisse ha. S Wort mun haisst im Baskische, noch em
Vennemann di anzig no lebigi Sprooch vom Vaskonische, „Ufer“, „Böschig“ und
„Hügl“.

D Isar fließt durchs Stadtgebiet uffere Längi vo 13,7 km vo Südwescht nach
Nordoscht. Bekannte Insle im Fluss sin d Museumsinsle mit m Dytsche Museum un d
Praterinsel, wo ganz in de Nööchi isch. Wiiter im Umland sin a Huffe Seee, z. B.
dr Ammersee, dr Wörthsee oder dr Starnberger See. Anderi Flüss sin d Würm, wo us
m Starnberger See chunt un durch de Weschte vo Münche fliesst, de Hachinger
Bach, wo vo Südoschte bii Perlach in s Stadtgebiet chunnt un nördlich vo
Neuperlach vosickert, un a Huffe Stadtbächli, wo vo d Isar abzweige. Des sin dr
Iis-Bach, dr Auer Mühlbach, wo glii nach m Ableite us m Isarkanal als erschte
durch de Zoo vo Münche fliesst un de Brunnbach. D Stadtbäch sin meischt an de
Isar aglegt worde un a baar fliesse au durch d Innestadt. D Bäch im Zentrum sin
hütt aber meischt in Röhre oder sitt äm Bau vo de S- un U-Bahnlinie drocheglegt
worde. Seee im Stadtgebiet sin de Kleinhesseloher See im Englische Garte, dr See
im Olympiagelände un dr Lerchenauer, Fasanerie- und Feldmochinger See, alli im
Norde vo Münche. Im Süde in de Nööchi vom linke Ufer vo dr Isar liit
deHinterbrühler See.

De gesamti Flächi vo dr Stadt Münche isch 31.042,96 Hektar. Münche isch nach
Berlin, Hamburg, Köln, Dresden un Breme die flächenmäßig sechstgröschti
Großstadt in Dytschland. Vo de 310 km² sin 44,1 % Hüüser un Freifläche, wo dazüe
ghore, 17 % Verkehrs-, 15,9 % Landwirschafts-, 15,4 % Erhohlungsfläche, 4,1 %
sin Wald-, 1,3 % Wasserfläche un wiiteri 2,2 % sin anderscht gnutzt. (Stand 31.
Dezember 2005)

Die Gmeinde un gmeindefreie Gebiet gränze an d Stadt Münche aane (sie sin vo
Norde här im Uhrzeigersinn uffschriebe):

D Stadt Münche liit do, wo s feuchte atlantische un s drochene Kontinentalklima
zämme chömme. Was au no s Wätter ussmacht sin d Alpe un d Donau, wo
mitteleuropäischi un regionali Wättascheide sin. Wäge dämm ändert sich s Wätter
ziemli oft. Dr Föhn bringt ussm Süde s ganze Johr über warmi, drocheni Luft nach
Münche. Wenns Föhn het, cha me ziemli wiit lüege – un s het au de bekannt
bayrisch-blaue Himml – wo me au d Bayrischi Alpe ganz düütlich seh cha. In
Nymphenburg het dr Dyschte Wätterdienscht die bis hüüt högschti Temeratur vo
35,8 Grad Celsius gmässe. Münche liit in dr Gegend wo am meischte Gwitter sin un
het so mängi Wulkebrüch miterläbt. Am 12. Juli 1984 isch sogar a Hagel-Unwätter
zii, wo umgrächnet 1,5 Mrd. Euro Schäde gmacht het. Münche het au meischte
Schnee vo dr dytsche Großstädt, es isch halt au rächt nooch züe de Alpe.

Im Johr 1700 hets grad amol 24.000 Iiwohner cha un fascht alli 30 Johr isch d
Zahl vo de Iiwohner vrdopplt worde. 1852 isch d Iiwohnerahl vo dr Stadt meh als
100.000 worde un deswäge isch si zur Großstadt worde. 1883 hän 250.000 Lüüt z
Münche gläbt un bis 1901 sins 500.000 gsi. Do isch Münche die drittgröschti
Stadt im Dysche Riich gsi, numme Berlin un Hamburg hän mee Iiwohner cha. Im Johr
1933 isch Bevölkerig uff 840.000 aagschdiege un 1957 sins meh als a Million Lüüt
gsi.

In dr Metropolregion Münche läbe 2,6 Mio. Lüüt. Um in d Region Münche mit de
angränzende Lanchreis un de Oberzentre Augschburg, Ingolstadt, Landshüet un
Rosehaim sin güet 80 % vo de Pändler zum schaffe underwägs. S wohne dört 4,65
Mio. Lüüt (ca. 37 % vo de Bevölkerig vo Bayern). S sin au 40 % vo de
sozialvrsicherungspflichtige Arbetsplätz in dr Region aagsiidlt. Im Chern vom
Berych wird ungfähr 45 % vo de im BIP gmässene Wirtschaftsleischtig vo Bayern
gschaffe.

Oberbayern isch wie dr ganz südbayerisch Raum sit jee här vor allem katholisch.
Do isch au dr Sitz vum Erzbistum Münche und Freising. Ändi 2005 sin 39,5 % vo de
Iiwohner katolisch, 14,2 % evangelisch un ca. 46 % hän a anderi Chonfession odr
Religion oder sin ooni Religion gsi.

Dr zwoite Ökumenische Chilchedag isch vum 12. bis 16. Mai 2010 z Münche
duregfüert worde.

Münche het au a jüdischi Gmei mit ca. 9.700 Lüüt, wo die meischte us m Oschte vo
Europa herchömme (Ukraine un Russland). S git au a chleini liberal-jüdischi
Gmei.



https://als.wikipedia.org/wiki/Iran

Dr Iran  (früehner Persie, Farsi ايران   Uusschbrooch:   iːˈrɔːn   , dt. s Land
vo de Arier) isch ä Schdaat in Vorderasie (Weschtasie). Dr Iran het öbbe 75
Millione Iiwohner und ä Flechi vo öbbe 1,6 Mio. km² und isch eso ein vo de 20
bevölkerigsriichschde und gröschde Schdaate uf dr Wält.

Dr Schah Mohammad Reza Pahlavi (1941-1979) het mi siinere „Wiisse Revolution“
brobiert, s Land z modärnisiere, het aber im Lauf vo siiner Herrschaft immer meh
dr Kontakt zum Volk verlore. Die soziale Verändrige si für die konservative
Bevölkerigsschichde z wiitgehend und z rasch gsi. Si hai d Opposition
underschdützt, wo vom Schah siim Gheimdienscht, em SAVAK, wo vo de Amerikaner
und vo de israelische Gheimdienscht usgrüschdet und agleitet worden isch, brutal
verfolgt worden isch. Die Underschdützig hai d Islamischde, nochdäm si 1979 dr
Schah verdriibe und sälber d Macht übernoh hai, de Vereinigte Schdaate und
Israel nie vergässe, und hai se as dr Grooss und dr Chlii Düüfel zu ihre
Erzfiind erhoobe.

D Ussepolitik vo dr iranische Islamische Republik under em Ruhollah Chomeini
isch virulänt antiweschdlig und d Innepolitik fundamentalischdisch islamisch
gsi. Im Novämber 1979 hai iranischi Schdudänte die amerikanischi Botschschaft
bsetzt und mit em Iiverschdändnis vo dr iranische Regierig s Personal
gfangeghalte, ä Bruch vom Brinzip vo dr diplomatische Immunität wien er nume
sälte vorcho isch in dr modärne Gschicht. 1980 het dr Präsidänt vom Irak dr
Saddam Hussein Iran agriffe mit em Ziil die weschdlige iranische Ärdölgebiet z
erobere. Im Chrieg, wo bis 1988 duurt het hai d Iraker Giftgas iigsetzt, wo meh
as 100.000 Iraner umbrocht het. Im ganze si zwüsche enerä halbe Million und erä
Million Iraner im Chrieg umcho. Iran isch wäge siiner Politik international
isoliert gsi. Die arabische Schdaate, d Sowjetunion und d Schdaate vom
Warschauer Pakt, aber au d USA, Frankriich, Groossbritannie, Dütschland,
Brasilie und d Volksrepublik China hai dr Irak mehr oder weniger offe
underschdützt.



https://als.wikipedia.org/wiki/Griechisches_Alphabet

S griechische Alphabet (ngr. ελληνικό αλφάβητο) isch s eltischti Alphabet, wo
hütt no in Gebruuch isch. Sini Wurzle sin in verschidene semitische Alfabêt z
finde. Nur zwai griechischi Buechstabe sin vo umstrittener Härkunft: s Phi <φ>
und s Chi <χ>. Ainigi Forscher halte si für Neuschöpfige, anderi für
Buechschtabe, wo us weniger bekannte (südsemitische) Alfabêt übernoo worde sin.

I de Bronzezitt hend d Grieche e Silbeschrift bruucht, d Linear B (14.–12. Jhd.
v. Chr). Die Schrift het sich usem ältere Linear A entwicklet, wo uf Kreta för e
Sprooch brucht woren isch, womer bis hüt nöd het chöne entziffere. Mitem
Undergang vo de mykenische Kultur isch isch de Bruuch vo de Schrift z
Griecheland vergesse gange.

Erscht im 8. Jh.v.Chr. hend d Grieche vo de Phönizier d Buechstabeschrift
öbernoo und us em Phönizische Alphabet en aigni Schrift entwicklet, wo aber i
vill verschidnige lokaale Variante vorchoo isch. E Noijerig gegenöber vo de
altsemitische alphabetschrifte isch d Iifüerig vo Zaiche för Vokaal gsii. Zu de
ältiste griechische Inschrifte ghööret de sognennti "Nestorbecher" und bsundrigs
e Huufe Inschrifte usem 7.Jh.v.Chr us de archaische Stadt Thera uf de Insle
Santorini, mitere Schriftform wo no nöch em phönizische Vorbild gsii isch.

Sit de Spötantike wärdet Betonige mit Akzent azeiget. De Luut [h] (ἥτα bzw.
heta) hätt mer denn miteme krümmte Strichli (spiritus asper odr δασία) <῾>
markiert. Als Aposchtroph <’> kennet mir de Spiritus hütt no.

Im 20. Jahrhundert hätt mer de Spiritus widr abgschafft, will er einewäg nümm
uusgsproche wird. Di neui griechischi Rächtschrybig kennt au numeno ein Akzent,
de Akut <´> (οξία). Nümm bruucht werde de Gravis <`> (βαρία) und de Zirkumflex
<˜> (περισπωμένη).



https://als.wikipedia.org/wiki/Fellatio

D Fellatio (lat. fellare „suuge“) isch e Form vom Oralverchehr, wo dr Penis
drbii mit em Muul, dr Zunge und de Lippe – bim sogenannte Deepthroating au dur d
Racheregion – vom Sexualpartner stimuliert wird. Umgangssproochligi Begriffe si
under anderem «öbberem eine bloose», «Sex uf französisch» oder «Blowjob»
(Blosarbet), wo us em Änglische übernoo isch.

Wenn dr Partner, wo dr Blowjob überchunnt, ehnder aktiver isch as dä, won en
git, redet mä mänggisch vo Irrumation (vo lat. irrumo, wo s latiinisch-dütsche
Wörterbuech PONS (Klett Verlag, 1994) keusch mit fascinum in os alterium insero
(dütsch «dr Penis in s Muul vom ene andere iinedue») 'übersetzt'.

Hüfig wird d Fellatio bim Vorspiil braktiziert, zum die sexuelli Lust z steigere
und au zum en Erektion überzchoo. Bi Jugendlige und junge Erwachsene isch si e
Form vom Petting. Manne mit schwache Erektione, wo wäge däm vaginal oder anal
nit chönne penetriere, chönne dank dr Fellatio mänggisch drzue brocht wärde, Sex
mit Penetration chönne z haa. Näbe dr physische Erregig chas au e Zsämmehang mit
psychische und soziale Komponänte gee, wo in sonige Fäll d Fellatio no
attraktiver macht. D Dominanz, d Kontrolle und d Macht wo dä het, wo penetriert,
und d Higoob vo däm oder dere, wo bloost, chönne e Rolle spiile. Au d
Vorstellig, ass män öbbis Verbotnigs macht oder e Tabu bricht, chönne d Erregig
vergrössere. Manne, wo bsunders glänkig si, chönne sich sälber oral befriidige.
Dere Form vo dr Masturbation sait mä Autofellatio, aber nume 2 bis 3 ‰ vo de
Manne si imstand drzue.

Bin ere Studie an 1025 Fraue über die freiwilligi Usüebig vo dr Fellatio hai
55 % von ene gsait, ass si mänggisch, und 14 % von ene, ass si hüfig
Oralverchehr wurde ha. Vo de 1507 Opfer vo sexuelle Übergriff z London in de
Johr 1988 und 1989, under nä 104 Manne, si 17 % vo de Fraue und 14 % vo de Manne
zwunge worde, z bloose, bi 31 % vo de Manne isch Fellatio gegen ihre Wille
duregfüehrt worde. In dr Pornografii wird Fellatio hüfig zeigt, im Allgemeine
vor em vaginale bzw. anale Gschlächtsverchehr, mänggisch aber au nochhär, und
hüfig gseht mä en Sprutz uf s Gesicht oder in s Muul vom Sexualpartner
(Gsichtsbesoomig).

Fellatio isch au bi andere Primatenarte bekannt. Bsunders bi Bonobo het mä sä
beobachtet, meistens aber as Interaktionsmuster vo jugendlige Männli. E Hufe Lüt
glaube, ass d Fellatio spezifisch für d Primate sig, das isch aber nid eso. Zum
Bischbil git s en Ufnahm vom ene Känguru, wo zuefellig entstanden isch, wo s
Autofellatio praktiziert. D Fellatio isch au bi dr Baarig von ere Art vo
Flughünd (Cynopterus sphinx) beleit. Die mache s offesichtlig, zum d Kopulation
z verlengere.

D Fellatio isch e Form vom Sexualkontakt, wo s Risiko bestoht, ass
Gschlächtschrankheite überdrait wärde drbii. En Ejakulation ins Muul isch en
Infektionsrisiko für HIV und klassischi Gschlächtschrankheite wie Syphilis und
Gonorrhoe, bsunders für dr Partner, wo sugt. S Risiko isch no grösser, wenn s
Gaumefleisch verletzt isch. Institutione wie die Deutsche AIDS-Hilfe oder d
Bundeszentrale für gesundheitliche Aufklärung empfähle, bi Sexualkontakt
grundsätzlig bestimmti Safer-Sex-Regle iizhalte, zum s Risiko vo Infektione z
verchliinere. Zum e HIV-Infektion bi Fellatio z verhindere, wird empfohlen,
äntwäder e Kondom z bruche oder drfür z sorge, ass kei Sperma ins Muul chunnt; s
Infektionsrisiko für HIV dur s Präejakulat und dur e Speuz isch relativ chli.
Zum Schutz vor andere sexuell übertragbare Chrankheite hälfe aber nume Kondom.



https://als.wikipedia.org/wiki/Albanien

Albanie (albanisch: Shqipëria) isch e Staat i Süedoschteuropa ufem Balkan. Im
Norde grenzt Albanie aa Serbie un Montenegro (Kosovo), im Oschte aa d Republik
Makedonie un im Süüde aa Griecheland. Im Weschte hät Albanie e Chüschte aa dr
Adria un em Ionische Meer. D Hauptstadt un gröschti Stadt isch Tirana.

D Bvölkrig vo Albanie läbt zu 70% ufem Land, allerdings sin mängi Regione durch
d Landflucht i d Hauptstadt scho praktisch entvölkert. So isch Tirana vo 250.000
Ywohner im Johr 1990 uf wyt über 600.000 aagwagse. Albanie hät 1990 d höggschti
Geburterate vo Europa gha, stoht jetz aber bim europäischi Durchschnit vo 2
Chinder pro Frau. Dodurch altert d albanischi Bvökrig rasant, was aber bisher
durch d Presenz vur junge Generation nonit sichbar isch.

D Mentalität vo viili Lüt isch no vo dr ländlichi Herchumft prägt. Allerdings
stoht d Landbvölkrig nüt i hohem Aasehe un wird verächtlich als katonarë (vum
Land) oder mallok (us de Berg) bezeichnet.

Über 95% vur Bvölkrig sin Albaner, do demit isch Albanie s ethnisch homogenschte
Land ufem Balkan. D Albaner teile sich i zwei ethnischi Gruppe uf, d Gege im
Norde un d Toske im Süüde. D zwei Gruppe unterscheide sich durch verschiidni
Dialekt (Gegisch un Toskisch) un durch verschiidni chulturelli un
gsellschaftlichi Yflüss. D Toske sin stärker vo dr osmanische Chultur beynflusst
während d Gege e archaischi Stammesgsellschaft erhalte hän. D Gränz zwüsche de
zwei Gruppe isch dr Fluss Shkumbin.

Im Süüde gits e grössri Minderheit vo Grieche. D gnaui Aazahl isch umstritte,
leit aber warschynlich bi 3% (66.000). D albanischi Regiirig goht vo 1% us, d
Griechischi hingege vo 12%. D reschtlichi 2% verteile sich uf Aromäne (au im
Süüde, vor allem z Korça), Slawische Mazedonier (a dr Gränz zur Republik
Mazedonie; insgsamt unter 20.000) un Roma. Bis uf d Roma hän alli Minderheite
ihri eigni Schuele. D Uni vo Korça bietet griechischi Fächer aa un mit de lokale
Behörde cha uf Griechisch komuniziirt werre.

Ethnischi Albaner läbe usserdem im Kosovo (2.112.000), z Serbie (67.000), z
Montenegro (31.000) un i de Republik Mazedonie (509.000). Usserdem läbe
altygsesseni albanischi Minderheite z Italie (100.000 Arbëresh; Albaner wo im
15. Jahrhundert vo de Türke gflohe sin) un z Griecheland. D'Albaner z
Griecheland hän sich früeher uf d Çamëria Albaner un d Arvanite verteilt. Nochem
Zweite Weltchrieg sin d überwigend muslimischi Çamëria Albaner nooch Albanie
umgsiidelt worre (un viili Grieche us Albanie usgwandert), d orthoxe Arvanite
hingege sehe sich als Grieche. Hüt wohne no 200.000 Çamëria Albaner i
Griecheland, de Flüchtling wird aber d Ruckkehr verwehrt. D arvanitischi
Bvölkrig leit zwüsche 140.000 oder sogar 1.600.000. D Arvanite sin zwar
sprochlich un kulturel Albaner, sehe sich selber aber als ethnischi Grieche.



https://als.wikipedia.org/wiki/Ungarn

Ungarn (Ungarisch: Magyarország [ˈmɒˌɟrorsaːg]; bis Endi 2011 offiziell Magyar
Köztársaság „Ungarischi Republik“), isch e Staat z Mitteleuropa, hät e Flächi vo
ca. 93'000 km² und 10 Millione Ywohner.

Ungarn litt z Mitteleuropa in de Pannonische Ebeni und isch vo de Ostalpe,
Karpate und Dinaride umge. Höchste Berg isch de Kékes mit 1015 Meter über NN,
nydrigste Punkt isch s Komitat Csongrád uff 78m.

Im Südoste isch die Großi Ungarischi Diefebeni, wo etwa 52'000 km², also meh wie
d Hälfti vo de Gsamtflächi usmacht. Durch Ungarn fließe d Donau (428 km, 6
Näbeflüss) und d Theiß (579km, 7 Näbeflüss). Flacheri Gegende sin z.B. di
Ungarischi Diefebeni und di chleini Diefebeni, hügeliger sin z.B. Zala, Somogy
und Tolna; Berglandschafte sin z.B. Sopron, Kőszeg, s Mecsek und di
Transdanubische Mittelgebirge. Numme 17 Prozänt vo de Flächi sin bewaldet.

Ungarn isch in 19 Komitat und 24 Städt mit Komitatsrecht ydeilt. 1999 isch s
Land in sybe Regione ydeilt worre, under anderem wägem Bytritt zu de Europäische
Union. D Komitat sin widderum in Chleigebiet ydeilt.

Di gröschte Städt sin Budapest mit ca. 1,7 Millione, Debrecen mit 208'000,
Szeged mit 170'000, Miskolc mit 168'000 und Pécs mit 158'000 Ywohner (2011).

S Klima vo Ungarn isch kontinental und wird vom mediterrane und atlantische
Klima beyflusst. De heißischt Monet isch de Juli mit re Durchschnittstemperatur
vo bis zu 28 °C, de chältst de Januar mit bis zu -4 °C. De Summer isch relativ
lang, oft isch d'Durchschnittstemperatur meh wie drei Monet lang höcher wie
18 °C, während normalerwis weniger wie drei Monet e Durchschnittstemperatur
under 0 °C hän. Im Friehjohr und Herbscht gheit vyl Nyderschlag, de Summer und
de Winder sin degege meistens droche. Pro Johr gheie ca. 415 mm Nyderschlag.
D'Windgschwindigkeit litt im Durchschnitt bi 2,4 m/s. Mit 1900 bis 2500 Stunde
pro Johr, isch Ungarn eins vo de sunnigste Länder vo Europa.

Bi Vértesszőlős (Komárom-Esztergom) sin rund 500.000 Johr alti Chnoche vo me
Homo erectus uss de Altsteizit gfunde worre. Si ghöre zu de ältste mänschlige
Chnoche, wo z Europa gfunde worre sin. In de Jungsteizit sin balkanischi Völcher
ygwandert und hän sich im hüttige Westungarn agsydelt. Witeri Völcher sin uss em
Weste und Oste dezüecho.

Öbbe 10 v. e. Chr. hän d'Römer Westungarn ygnoh; under ihne isch es zu de
Brovinz Pannonie mit de Hauptstadt Savaria (hütt Szombathely, Komitat Vas)
worre. Um 106 n. e. Chr. isch sälli Brovinz in Ober- und Nyderpannonie mit de
Hauptstädt Carnuntum (hütt z Nyderöstrych) bzw. Aquincum (Óbuda, hütt z
Budapest). Spöter hät's witeri Neu-Ydeilige gee. Under de Römer hät's in de
Region vom hüttige Westungarn e Blietezit gee. Si sin au di erschte gsi, wo z
Ungarn Wy abaut hän.

Noch em Ruckzug vo de Römer im 4. Johrhundert hän sich infolg vo de
Völcherwanderig öbbe im Johr 430 d'Hunne agsydelt, ihne sin spöter d'Ostgote,
d'Langobarde und 568 d'Aware. Gege Änd vom achte Johrhundert isch s hüttig
Ungarn Bstanddeil vom Fränkische Rych, agfiehrt vom Karl im Große, gsi.

S magyarisch Volk, d'Vorfahre vo de hüttige Ungare, sin im Johr 896 uss de
Region vom Ural ins pannonisch Becke cho und hän's mit ca. 20.000 Riter ygnoh.
Nochdem si no im glyche Johr Westungarn ygnoh und sich rund 500.000 Mänsche vom
magyarische Nomadevolch agsydelt gha hän, sin im Johrhundert denoch witeri
Eroberige z Süd- und Westeuropa vorgnoh worre, wo erscht 955 mit de Schlacht uff
em Lechfäld bi Augschburg e Änd gha hän.

De erscht Chönig, de Stephan I. (Szent István), hät wie scho sy Vatter, de
Großfürscht Géza, s Christetum verbreitet, indem er s Erzbistum Esztergom und
zäh Bischofssitz gründet hät. S Christetum hät au e Anöcherig an di
westeuropäische Staate bewirkt. 996 hän de Stephan I. und d'Gisela vo Bayere
ghürote; si sin im Johr 1000 s erscht ungarisch Chönigspaar worre. D'Krone
stammt vom dörtmolige Bapscht Silvester II. De Stephan I. gältet hütt als de
Staatsgründer vo Ungarn. In de Folgezit hät Ungarn e Usdehnig erreicht, wo im
Dreifache vo de hüttige entspricht.

1241-42 hät de Tataresturm e schwere Schlag für s Land bedütet; gebietswis isch
d'Bevölkerig um 60 Brozänt gsunke. Denoch isch Ungarn under em Béla IV. widder
uffbaut worre; zu säller Zit isch au Buda, hütt di westligi Hälfti vo de
Hauptstadt Budapest, am Donauufer gegenüber vo Pest entstande. Mit em Dod vom
András III. (1301), wo kei Dronfolger gha hät, isch d'Arpade-Dynasty z Änd
gange. In de nächste zwei Johrhundert hän främdi Herrscher de ungarisch Dron
bsetzt; de Károly I. isch uss de Anjou-Dynasty gsi. Under sinem Sohn, em Lajos
I., hät Ungarn sini gröschti Usdehnig erreicht. So hän Neapel und spöter au Pole
dezüeghört. Säll hät 1396 mit de Eroberig durch d Türke e Änd gha. 1456 hät sie
de János Hunyadi für e halbs Johrhundert chönne abwehre. Bis Afang 16.
Johrhundert isch es under siner Herrschaft e Großmacht gsi.

Im Johr 1526 isch bi Mohács (Komitat Baranya) e verlustrychi Schlacht gege
d'Türke gsi. De Chönig Lajos II. isch gfalle und d'Türke hän under em Süleyman
I. Ungarn widder bsetzt. Mit de Eroberig vo Buda im Johr 1541 isch s Land in
drei Deile deilt worre: d'Habsburger im Weste, d'Türke im mittlere Deil und s
Fürschtetum Sybebürge (Erdélyi Fejedelemség) im Oste. Im Gebiet, wo d'Türke
bsetzt hän, sin großi Fläche entvölkert und zerstört worre. Si hän im Johr 1683
au Wien versüecht yzneh, sin aber gscheitert und drei Johr spöter isch Buda
mithilf vo de Heilige Allianz (Szent szövetség) vo-n-ne erlöst worre; bis 1699
sin si au uss em Rest vo Ungarn verdrybe worre. Do druff isch
d'Willkürherrschaft vo de Habsburger gfolgt.

Am 15. März 1848 isch di ungarischi Revolution usbroche. Ihr Zyl sin u. a. e
eigeni Regierig für Ungarn und d'Befreiig vo Stüre gsi. 1867 isch di
Östrychisch-Ungarischi Monarchy gründet worre, wo aber au Sybebürge (hütt
Rumänie), Kroatie, d'Tschechei und Deile vo Serbie dezüeghört hän. Ungarn hät e
eigeni Regierig, e eiges Militär und e eigeni Währig gha. In säller Zit hät sich
di hüttigi Hauptstadt Budapest züe-n-re Großstadt entwickelt; noch em
Zämmeschluss vo de dörtmolige Städt Óbuda, Buda und Pest hät di neui Stadt über
300.000 Ywohner gha.

Ungarn hät im Erschte Wältchrieg zu de Donaumonarchy ghört und mehreri
Hundertdausend Mänsche verlore. 1919 isch's e Röterepublik worre, de Mihály
Károlyi isch 133 Dag an de Macht gsi. S Regime vom Béla Kun, wo do druff gfolgt
isch, hät mit de rumänische Bsetzig vo Budapest e Änd gha.

1920 isch de Verdrag vo Trianon abgschlosse worre. In siner Folg hät Ungarn zwei
Drittel vo sinem Land verlore; d'Bevölkerig isch vo 18 uff 7,6 Millione gsunke.
S Land isch an d'Nochberländer Rumänie, Jugoslawie und d Tschechoslowakei gange.

Noch em Erschte Wältchrieg hät d'Regierig Vorbilder in denne vo Dütschland und
Idalie gseh. S Hauptaugemerk isch uff isch d'Ruckgwinnig vom verlorene Gebiet
grichtet gsi. Mit em Erschte Wiener Schydsspruch (1938) hät Ungarn e Deil vo
Oberungarn und mit em Zweite Wiener Schydsspruch (1940) e Deil vo Sybebürge
zruckgriegt (lüeg Bilder).

In de Zweit Wältchrieg isch Ungarn ab em Juni 1941 verwickelt gsi; er hät de
erscht in Sache Persone- wie au wirtschaftligi Verlüst überdroffe. 140.000
ungarischi Soldate sin gfalle. Uff de Versüech vom Ministerbräsidänt Miklós
Kállay hy, Ungarn uss em Bündnis mit de Dütsche z löse, isch s Land im März 1944
vom Hitler bsezt worre. Durch di neui Regierig noch dütschem Vorbild under em
Ferenc Szálasi hät d'Deportierig vo de Jude agfange; vo de insgsamt 800.000
ungarische Jude sin meh wie d'Hälfti umcho. Um Wiehnachte 1944 hät di Roti Armee
Budapest erreicht und über zwei Monet lang bsetzt. Rund 75 Brozänt vo de Gebäude
und d'Brucke über d'Donau sin in säller Zit zerstört worre. Di Dütsche sin 1945
uss Ungarn gflüchtet.

Ìm Novämber 1945 hät di Unabhängigi Partèi vù de Chleilandwìrt, vù de
Landarbeiter ùn vùm Bǜrgerdùùm (ùf Ungarisch Független Kisgazda, Földmunkás és
Polgári Párt) d'Wahle gwùnne, ùnder em Drùck vù de Sowjètunion isch abber nooch
1947 de kommunìsdische Partèi mìt em Generalsekretär Mátyás Rákosi di ganzi
Macht züechùù. Dùrch de Zämmeschlùss vù de Magyar Kommunista Párt ùn de Magyar
Szociáldemokrata Párt isch 1948 d’Magyar Dolgozók Pártja (Ungarischi
Arbeiterpartèi) entstande. Ùnder sinner stalinìsdische Bolitik isch e
Gheimbolizèi entstande, wùù z Ungarn Államvédelmi Hatóság (AVO) gheiße hät, was
„Bhörde zùm Schùtz vùm Staat“ bedüttet. Ǜber e halbi Mìllion Mänsche sìn zùm
Opfer vù säller ùn vùm bolitische Terror worre.

Spötestens wùù de dörtmolig Ministerbräsidänt Miklós Németh am 16. Juni 1989 an
de Neubstattig vùm Imre Nagy ùn de andere Helde vùm Frèiheitschampf deilgnùù
hät, isch d'Veränderig nìmi ùfzhalte gsìì. Ìm Németh sinni Regierig isch es au
gsìì, wùù ìm Septämber ostdütschi Flüchtling ǜber di ööstriichisch-ungarischi
Gränze gloo ùn doodemìt e wichtige bolitische Schrìtt gmacht hät. Genau 33 Johr
nooch em Frèiheitschampf, am 23. Okdober 1989, isch di Ungarischi Rèpublik
(Magyar Köztársaság) ussgrüefe worre. De József Antall isch 1990 de èrscht
ungarisch Ministerbräsidänt nooch de bolitische Wändi worre.

Ìm Verlauf vù de 90er-Johr hät Ungarn au sinni Beziehige zùm ehemolige
Westeuropa ussbaut. Nooch de Aafroog ìm Johr 2000 isch es am 1. Mai 2004
Mìtglììd vù de Europäische Union worre.

Ungarn hät numme wenig natürligi Ressource (Bauxit, Kohle und Erdgas),
fruchtbari Böde und landwirtschaftligi Nutzfläche. Ungarische Wy wird europawit
trunke. Di wichtigste Usfuhrgieter sin Maschine, Transporthilfsmittel,
Nahrigsmittel und Chemikalie.

De Dienstleistigssektor isch für Ungarn de wichtigst Sektor. Er macht etwa zwei
Drittel vom BIP us; am meiste dodra bedeiligt sin di gmeinschaftlige
Dienschtleistige. E witers Viertel bringt d Industry, vor allem
Verarbeitigsindustry, y. Numme 4 bis 5 Prozänt vom BIP werre durch d
Landwirtschaft und d Bauindustry ybrocht.

D Arbetslosequote isch zwüsche 1996 und 2000 kontinuierlig gsunke, im gsamte um
2,5%. De Aktivitätsadeil isch vo 1996 bis 1998 gsunke, denoch aber widder gstyge
und 2000 höcher gsi wie 1996.

Di ungarischi Kunscht isch vo diverse andere Stil beyflusst worre, z.B. vom
Romantik-, Gotik-, Barock- und Art-nouveau-Stil. Ungarn hät vyli erwähnenswerti
Künschtler fürebrocht, z.B. de Franz Liszt oder de Béla Bartók. D Gschicht vo
Ungarn spiegelt sich in de Literatur widder, so git s z.B. vyli Gedichter über d
Unabhängigkeit, wo sich d Ungare oft z wünsche gha hän. In Bezug uff de Sport
isch Füeßball am beliebteste, aber au anderi wie z.B. Schach.

Uff re Süechi noch kulturälle Aktivitäte stoßt mer z Ungarn uff e großes
Agebott. So cha mer z.B. e Ballonfahrt mache, mit em Velo durch di Großi
Ungarischi Diefebeni fahre oder Wassersport trybe. Di alti bürligi Kultur vo
Ungarn findet mer in de Burehüser oder au in de Burehus-Musee.

In Ungarische Gricht sin Paprikaschote, Zieble, Tomate und Gwürzpaprika in de
meiste Rezept z finde. D Würzig vom ungarische Ässe isch einer vo de Faktore, wo
d Kuchi dört so beliebt mache. De Károly Gundel hät si durch sini Biecher au
international bekanntgmacht. Ungarische Gricht ligt oftmols d Kuchi vo de Bure
zgrund; oftmols wird über me Für kocht und i me Kessel serviert.

D Flagge vo Ungarn (links) isch vom Wappe (rächts) abgleitet worre. D Farbe rot,
wiß und grien sin aber scho im 9. Johrhundert verwendet worde. 1848-1849 und
deno widder ab 1867 isch es s offizielle Wappe vo Ungarn gsi, bis 1945 hät s in
de Mitti e Krone dinne gha. 1945-49 isch s Kossuth-Wappe an derre Stell gsi, in
de Zit, wo Ungarn zu de Sowjetunion ghört hät, isch die Züeghörigkeit durch e
Sowjetemblem kennzeichnet gsi.



https://als.wikipedia.org/wiki/Liechtenstein

Liachtaschta (uff hochdütsch Liechtenstein) isch a klises Förschtatum, wo im
Zentrum vo Europa i da Alpa lit. D Nochburslendr sind Öschtriich und d Schwiz.
Da Hoptort ischt Vadoz, wo oh dr Wohnsetz vom Förscht vom Land isch.

D Amtssproch isch Dütsch, obwohl ma eigentlich Dütsch nor i dr Schual redet.
Soss redet ma an alemannische Dialäkt, s Liachtastanerisch. D Unterlender, ehner
im Norda vo Liachtasta reden Liachtastohnerisch und hon i iarna Wörter eher O’s.
D Oberlender vo dr Metti bis in Süda (Balzers) vo Liachtasta reden
Liachtastanerisch und händ ehnder A’s i iarna Wörter. O/A Beischpiel isch: Dahom
isch unterlenderisch und Daham isch oberlenderisch. Am Tresabärg redet ma
Walserdiitsch.

Gemäss em Ergebnis vo da Volkszellig us em Johr 2010 sin 75,9 % vo da
Liechtastaner römisch-katholisch, 8,5 % evangelisch und rund 5,4 % ghörend aner
islamischa Religionsgmainschaft aa. 2,2 % sin Mitglid von a andere chrischtlicha
Konfession oder nödchrischtlicha Religion, als konfessionslos hon se 5,4 %
bezaichnet, witere 2,6 % vo da Bevölkerig hon koa Aagoba gmacht zu erar
Religionszueghörigkait.

Bis 1997 hät s Liechtasta zum Bistum Chur ghöört. Am 2. Dezember 1997 isch s
Erzbischtum Vadoz vom Papst Johannes Paul II. errichtet und s Liachtasta vom
Bistum Chur losglöst worda. Sit dera Errichtig isch da ehemolig Bischof vo Chur,
da Wolfgang Haas, as Erzbischof iigsetzt und d Pfarrkercha St. Florin z Vadoz
zur Kathedrale erhoba worda.

Liachtaschta isch a am Rhii gleganes Land i da Alpa, umgeba isch es vo da
Schwizer Kantön Sanggalla im Weschta und Graubünda im Süda und em östrichischa
Bundesland Voradlbärg im Oschta. Sini Staatsgrenz zur Schwiiz im Weschta
entsprecht genau em Rhiinverlof, während di südlich sowia öschtlich Staatsgrenz
vom Alpa-Hochgebirge, vom Rätikon prägt ischt. D Grenz zu Öschtriich verlauft
gröschtateils auf em Gebirgsgrot. Ds Förschtatum ischt zwor dr flähakliinschte,
aber dr anzige Alpenschtaat, wo vollständig i da Alpa let. Nebed Usbekischtan
isch Liachtaschta dr anzige Schtaat, wo ausschliesslig vo Binnenaschtaaten
umgeba isch (wenn ma z Kaschpische Meer, wo Nochburschtaata vo Usbekistan
ahgrenzn, met dr herrschenda Meinig als Meer uuffasst).

Z Land bedeckt eppa a Flähi vo 160,475 Quadratkilometer und ischt damet dr
sechschtklinschte Staat vor Erde, dr viertklinschte Staat z Europa und ghört
natürli au zu de Europäische Zwärgstaate. Es messt a sinra längschta Stell 24,77
Kilometer und a sinr breiteschta 12,35 Kilometer.

Liachtaschta grenzt uf 41,1 Kilometer ad Schwiiz, wovo 27,1 Kilometer uf da
Kanton Sangalla und 14 Kilometer uf da Kanton Graubünda entfalla tuan. D
Schtaatsgrenza met dr Republik Öschtriich (Vorarlbärg) betret 34,9 Kilometer.
Gröschta Ort vom Ländle noch Iinwohnr isch Schaa.

Z Vadoz hon se a groesses Kunschthuus. D Elis ischt vo 2002 bis 2012 a
Liechtastaner Gothic-Metal-Band gsee.



https://als.wikipedia.org/wiki/Islam

Dr Islam isch nochem Christetum die zweitgröschti Religionsgmeinschaft vo der
Wält. Sini Ahänger bezeichne sich als Muslim oder Moslem.

Dr Islam isch e monotheistischi abrahamitischi Religion, wa bedüted, er berüeft
sich wie au s Christetum und s Judetum uf de Stammesvater Abraham (ar. Ibrahim).
De Islam isch die jüngschti vo de drei grosse abrahamitische Religione. Wie s
Christetum und s Judetum glaubt au de Islam an ein Gott und tuet sech sehr
sträng vom Polytheismus abgränze. De Islam gränzt sech au vo dr christleche
Vorstellig vo Inkarnation, Drüüfaltikeit und Chrüzigung Jesu starch ab. De Jesus
(ar. Isa), wird aber nöd als Sohn Gottes agluegt, sondern eifach als en witere
Prophet. De Koran nennt drumm de Jesus uusdrückli as "Sohn vo de Maria". De
Mohammed (ar. Muhammad), de Begründer vom Islam, gilt als de letschti und
wichdigschti Prophet. S bestimmende Elemänt isch d Lehr vom tawhid, dr Einheit
vo Gott.

S arabische Wort für de allainig Gott isch Allah. Wil dr Islam sin Ursprung in
Arabie het, wird wäge däm ußerhalb vo dene Gebiet d Bezeichnig Allah nur für e
Gott vo de Moslem brucht.

Dr Islam isch ned elei e Religion, sondern au es in sich gschlossnigs, für
Muslime verbindlichs rächtlech-politisches Wärtsyschtem. Är gründet uf em Koran,
wo für die Gläubige s unverfälschte Wort Gottes isch, „unnachahmbar“, vo
„übermenschlecher Schönheit“ und d „Lösig vo allne Problem“, ischließlech „so
mänge irdische Befähl, Aaordnige übers tägleche Läbe und über d staatlechi
Ornig“. Zweiti Erkenntnisquelle näbem Koran si für die meischte Muslime d Wort
und Handlige (Sunna) vom Prophet Mohammed, em Religionsstifter und „Siigel vo de
Prophete“.

Die fümf „Süüle“ (arabisch اركان‎ arkān) vom Islam si d Grundpflichte, wo jede
Muslim muess erfülle:

Es git meereri Richdige im Islam, wo d Aahänger von ene vilmol nid seer fridlig
mitenander lääbe. Am mäiste Aahänger, 85 % vo de Muslim, het d Sunna, wo sälber
in vier Rächtsschuele gschbalte isch: d Hanafite, d Malikite, d Hanbalite und d
Schafiite. Die zwäitgrössti Grubbe si d Schiite. Zu dene ghööre d Imamite (im
Iran, Irak, Aserbaidschan, Bahrain und Libanon) und d Ismailite (vor allem uf em
indische Subkontinänt, z Afghanistan). D Charidschite findet mä in Oman, Algerie
und Tunis. Dr müstischi Sufismus wird vilmol vo de Stränglöibige abgleent und es
het au Verfolgige vo Sufis gee.



https://als.wikipedia.org/wiki/Hauptstadt

D` Haupstadt odr da Hauptort vomma Staat oder Verwaltungsgebiit isch i da Regl
des bolitische Zentrum, wo di oberschda Organe ihren Sitz hend. Des isch i
Staate it immer gaz aideitig, weil es heifig mehrere oberschde Organe geit, wo
au i unterschiidlicha Ort ihren Sitz hond. Zudemm isch de Titl mit Brestiisch
verbunda, sodass manche Staate aus bolitischa Grind vo derre Regl abwaichet.
Deswega muaß mer letschdenendes immer gnau gucka, wia des i de einzelna Staate
(oft i de Verfassung) greglet isch. Normâlerwys si d Hauptstadd vomma Staat und
dä Regiirigssitz glych, es git abr au pâr Ûsnâmä, wi zum Byschpil Holland
(Hauptstadd Amschterdamm, Regiirigssitz Dén Hâg) odr d Schwyz, wo mr aus
bolitischa Grind de Regiirigs- und Parlamentssitz Bärn ned asa rechtliche
Haupstadt feschtglegt het.

Dä Regierigs- und Parlamäntssitz vo de Schwiz isch zwar Bärn, aber juristisch
isch äs nu d «Bundesstadt» und nöd d «Hauptstadt». Trotzdem lisst mr mängmol vo
de Schwizer Hauptstadt Bern. D Stadt und de Kanton Bärn nennet sich au
«Hauptstadtregion».

Wils nöd in allna Kantön Städt hät, sait mr juristisch «Hauptort» zo da Gmainda
oder Ortschafta (vgl. Appezäll Inneroode), wo Sitz vo da Regierig sind. Wenn da
Hauptort a Stadt isch, sait mr dänn au Hauptstadt zo dera Stadt. Züri isch
asewääg d «Hauptstadt» vom Kanton Züri und Altdorf de «Hauptort» vom Kanton Uri.

Es sind übrigens nöd all Kantonshauptort dur d Kantonsverfassig oder dur e
kantonals Gsetz feschtgläit. Im Kanton Züri byspilswys staat nienets, wo de
Regierigsrat und de Kantonsrat ire Sitz händ. Wils en alte Stadtstaat isch, isch
es ja alewyl klar gsy, das die natürli i de Stadt Züri dihäime sind – und
dademit hät mers au nie für nötig gfunde, das in es Gsetz z schrybe.

I Liachtastai isch de Regiirungssitz Vaduz kai Stadt und deshalb gnau gnomme no
en Hauptort.

D Bundeshaupstadt vo Deitschland isch Berlin. Des isch im Verainigungsvertrag vo
da friherner Bundesrepublik Deitschland mit da Deitscha Demokratischa Republik
anno 1990 so auskhandelt worra ond 1994 vomm Barlament vom verainigta
Deitschland im Berlin/Bonn-Gsetz so feschtglegt worra. Bonn het dodamit de
Hauptstadtstatus verlora ond isch etzt no no Bundesstadt. Au scho vor de
Verainigung isch dii Hauptstadt vo da BRD it em Grundgsetz feschtglegt gse.

Im Fall vo de Stadtstaate Hamburg ond Berlin red mr i dr Regl vo kairer
Hauptstadt, faktisch sind des abr di Städt selbr.

I Bade-Wirtaberg isch d Hauptstadt nit per Gsetz feschtglegt worra, weil es bi
de Usenandersetzige um de Südweschtstaat schwirig gsi wär, e Hauptstadt
feschtzläge. Faktisch isch es abr Sturgert. Dii Hauptstadt vo Schwabe isch abr
nit Sturgert, sondern Augschburg, de Regiirungssitz i demm bayrischa
Regiirungsbezirk. Dailweis seit mr au Haupstadt odr Hauptort zo de Stedt i denne
d Verwaltong vomma Krais ihren Sitz het. De Schwarzwald-Baar-Kreis nennt
Villinge-Schwenninge „Hauptstadt“. De Landkreis Konstanz kennt mehrere Hauptort
mit Verwaltongssitz (Die Hauptorte der Außenstellen sind Konstanz, Singen,
Radolfzell und Stockach).

Scho gnennt worra send d Schwyz, Hamburg, Berlin ond Lichtastai, a weiteras
Byschpil isch Nauru.

Alai und ohstreitig kommt Paris de Titl „Hauptstadt vo dr Liebe“ zua. Als
„Haupstadt vom Geld“ wird je nachdem Frankfurt, Zirrich, London odr Nu Jork
bezaichnet. Uf andre Gebiet werred Städt aus Werbezweck als Hauptstädt
bezaichnet. So haißt mr amol Bamberg d „Hauptstadt vom Bier“ ond andrswo Mincha.
Spasseshalber haißt mr Ulm d „Hauptstadt vom Näbbelreich“, wail es i mancha
Wintr mehrere Monat em Näbbl leit.



https://als.wikipedia.org/wiki/Frau

Frau (mhd. frouwe vo ahd. |frouwa „vornäämi Frau; Herrin“) bezeichnet hüte en
erwaggsnige wiiblige Mensch. S gschlächtlige Gegestück isch dr Maa. Dr Begriff
wird verwändet, für zum s Gschlächt, die soziali Rolle oder bäides underschäide.
„Frau“ wird uf Dütsch au as die äinfachsti, üübligi Aareed für Fraue brucht.

Früener het «Frau» nume gsellschaftlig hööcher stehendi Erwaggseni und
Verhüroteti bezäichnet, wääred «Wiib» allgemäin für dr erwaggseni wiibligi
Mensch brucht worden isch. S Wort «Wiib» isch hüte eender negativ bsetzt.

Wiibligi Chinder und Jugendligi bezäichnet mä as «Mäitli». «Fröläin», wo früener
für unverhüroteti Fraue brucht worden isch, ghöört mä hüte im dütsche
Sproochruum fast nüme.

Dr dütligi Gschlächtsdimorfismus vom Mensch wird dur d Verdäilig vo de
Chromosoom in dr Zygote bestimmt, bsunders vo de Gschlächtschromosoom. So häi
Fraue in iirem Chromosoomesatz im Allgemäine zwäi X-Chromosoome, wäärend Manne
im Allgemäine äi X- und es gschlächtsbestimmends Y-Chromosoom häi, wo men em Sex
determining region of Y (SRY) säit und wo bim Maa verantwortlig isch für die
embryonaali Broduktioon vom Hoode-determinierende Faktor (TDF für änglisch:
Testis-determining factor), eme Protein. Wird TDF bildet, wärde männligi Merkmol
bildet, feelt s aber, bilde sich wiibligi Merkmol. Wäge däm cha s bassiere, ass
sich en Embryo dur verschidnigi genetisch bedingti Ursache drotz em
46,XY-Chromosoomesatz zum ene wiiblige Buschi cha entwickle (lueg au: XY-Frau).

Fraue underschäide sich körperlig vom Maa dur die underschidlige primääre und
sekundääre Gschlächtsmerkmol. Dr Bau vo de primääre Gschlächtsmerkmol isch
hauptsächlig dur d Funktion bi dr Furtpflanzig bedingt:

Vo dr wiiblige Käimzälle, dr sogenannte Äizälle, het s e Vorroot im Äierstock.
Es git do individuelli Underschiid und je noch em Läbensalter chunnt öbbe alli
25 bis 30 Dääg en Äizälle us em Äierstock und dur e Äiläiter in d Gebäärmueter
und cha dur e Gschlächtsvercheer befruchtet wärde. Wäärend em wiiblige Orgasmus
wird Sperma vom Muetermund dur Dunkbewegige ufgnoo.

Noch dr Züügig dräit d Frau s Chind in dr Gebärmueter us, bis es schliesslig
noch nüün solare Möönet bzw. zöö Lunarmöönet uf d Wält chunnt. In de Milchdrüese
vo de wiiblige Brüst, wo zu de sekundääre Gschlächtsmerkmol ghööre, wird noch
ere Geburt Muetermilch bildet. Mit deere süügt d Mueter s Nöigeborene, bis es
anderi Naarig cha zue sich nää.

Näbe de underschidlige Furtpflanzigsorgan git s tendenziell non e baar
körperligi Underschiid zwüsche Manne und Fraue. So underschäidet sich zum
Bischbil dr wiibligi Chnochebau e bitz, bsunders vom Becki und vom Schäädel, au
dr Muskleufbau isch mäistens anders. Dr Körper vo dr Frau isch mäistens weniger
muskulös as dä vom Maa; während bi Fraue s Musklegwääb durchschnittlig öbbe 23
Brozänt vom Körpergwicht usmacht, si s bi Manne öbbe 40 Brozänt.

Es wärde e chli mee männligi Chinder geboore as wiibligi – s Verheltnis lit bi
öbbe 105 zu 100 – aber e Meerhäit vo de Erwaggsene si Fraue. Das lit doo draa,
ass Manne in alle Altersstuefe e chlin e hööcheri Stärbligkäit häi – bsunders im
hööchere Alter und wäge Umfäll au bis in d 30er Joor. Fraue häi us
underschidlige Gründ e Läbenserwartig, wo öbbe fümf Joor hööcher isch as die vo
de Manne. D Gründ für das si zum Däil daatsächligi gschlächtligi Underschiid,
zum Däil die underschidlige gsellschaftlige Rolle.

In vile, bsunders nit-westlige, Kulture git s e meer oder weniger usbrägti
gschlächtligi Arbetsdäilig. In e Hufe dradizionelle Gsellschafte häi d Fraue im
Allgemäine reproduktivi und d Manne broduktivi Ufgoobe. Zu de reproduktive
Ufgoobe ghööre d Erziehig und d Betreujig vo Chinder, s Pflääge vo chranke und
alte Mensche, s Ässemache usw. Die Arbetsdäilig isch seer alt und het in de
vergangene Joorduusig drzue gfüert, ass Fraue mee und mee – zerst wirtschaftlig
und denn gsellschaftlig – vo de Manne abhängig worde si und sich deene häi
müesse underordne. No vor hundert Joor häi in alle öiropäische Länder nume d
Manne as juristisch handligsfähig gulte, e unverhürooteti Frau het e Vormund
brucht. In e Hufe Länder usserhalb vo Europa isch das hüte no soo.

Es git Indizie, ass in dr Urgschicht d Fraue – gegenüber de Manne – mee Aasehe
gha häi oder sä sogar dominiert häi. Für die früeje Grubben vo de Jeeger und
Sammler si wiibligi Mitgliider ökonomisch vermuetlig wichdiger gsi, wil iiri
Erdrääg as Sammlere sicherer gsi si as d Erfolg vo de Jeeger, wo stark vom
Jagdglück abghängt häi. Au dass si Chinder uf d Wält brocht häi und eso s
Überlääbe vo dr Grubbe gsicheret häi, het sä wärtvoller gmacht in deere Beziehig
as d Manne. Drzue isch choo, ass mä immer gwüsst het, wär d Mueter vom ene Chind
isch, was mä vom Vater nid unbedingt het chönne sääge, het d Rolle vo dr Frau
innerhalb vo dr Grubbe stark gmacht. Um das Mysterium, die Fääigkäit, Läbe z
schänke, si au die erste Kult und Religione entstande, wo d Fraue bin ene und
hauptsächlig wiibligi Gotthäite vereert worde si. Das het drzue gfüert ass vili
hüte aanämme, ass es denn e Matriarchat gee häig. Das isch aber nid umbestritte.

D Manne as Jeeger si vil vo dr Grubbe ewäg gsi und so häi d Fraue s übrige Lääbe
vo dr Gmeinschaft greeglet. Si häi Wildgmües und Frücht gsammlet, Ässe baraat
gmacht, s Füür ghüetet, wo das zeemt gsi isch, sich um d Vorrööt gsorgt, Hütte
baut, Buschi gstillt und d Chliichinder ufzooge und de Mäitli iir Wüsse
middäilt. D Fraue häi s ängstverflochtene Netzwärk bildet wo d Grubbe
stabilisiert und organisiert het.

Das het sich villicht zugunste vo de Manne afo ändere, wo die «Neolithischi
Revoluzion» s Lääbe vo de Mensche het afo beiiflusse, bi Hirtevölker schnäller
as bi Völker, wo buurt häi. Dr Iifluss vo de Manne het zuegnoo und isch bis hüte
dominant bliibe.

Dur d Frauebeweegig und d Emanzipation vo de Fraue, wo si usglööst het, het mä
in dr westlige Wält die dradizionelle patriarchal strukturierte Gschlächterrolle
afo in Froog stelle. Hüte stöön de Fraue jedi Bruefsusbildig offe und in de
mäiste Länder si si de Manne juristisch gliichgstellt. Z Dütschland git s e baar
Gsetz (z. B. § 56 Abs. 2 Satz 8 SGB VI, § 2 BGG, § 16 BGleiG), wo d Fraue
bevorzuuge, für zum d Gliichberächtigung vo Fraue und Manne z fördere.

So häi sich e Hufe objektivi Indikatore für d Lääbenskwalitet vo de Fraue
verbesseret, aber in de USA noch Umfrooge si d Fraue sit de 1970er Joor mee und
mee unzfriide im Vergliich zu de Manne.

Im aktuelle Arbetsmäärt in Westeuropa git s ee gschlächtsspezifischi
Segregation, und in reproduktive und Dienstläistigsbrüef drifft mä
überdurchschnittlig vili Fraue aa: Erziehigs- und Usbildigsbrüef, Pfläägerbrüef,
Verchauf und kaufmännischi Brüef. Au innerhalb vo frauetüpische Bruefsfälder
gseet mä e gschlächtligi Segregation, so dass mä Fraue im Durchschnitt z weenig
in Führigsposizione findet, wenn mä s uf d Grundgsamthäit im undersuechte
Bruefsfäld beziet. Es chunnt drzue, ass drotz intensive bolitische Bemüeige in
Bruefsfälder wie zum Bischbil d Chrankepflääg oder im Understuefeunderricht s
Loonnivoo diefer isch as in de Bruefsfälder, wo überdurchschnittlig vili Manne
schaffe wie zum Bischbil uf em Bau oder in dr Broduktion. Mä begründet die
underschiidligi Vergüetig däilwiis drmit, ass Manne vilmol gföörligeri oder
gsundhäitsschädligi Brüef häi, und dorum e Gfoorezuelaag überchömme. Fraue häi z
Dütschland nume e Drittel sovil döödligi Bruefsumfäll und au bim Schaffe dähäim
häi Fraue weniger Umfäll mit döödligem Usgang.

In vile Kultuure chönne Fraue nit Soldate wärde. In e Hufe Länder git s d
Wehrpflicht nume für Manne, wäärend Fraue freiwillig chönne Soldatinne wärde.
Hüte git s wältwit dütlig weeniger wiibligi as männligi Soldaate.

In Gsellschafte, wo dr Status von ere Frau zum Däil über iiri Schöönhäit
definiert isch, cha s zum ene regelrächte «Schöönhäitswaan» choo, und dä cha
sogar pathologischi Usmääss aanee wie zum Bischbil Ässstöörige. In alle Kultuure
het dr soziali Status vom Maa für Fraue e hööcheri Bedütig as umkehrt. Dr
Verhaltensforscher Karl Grammer reedet drvo, ass Attraktivität für Status
verchauft wurd.

S Symbol für e Frau isch ♀ – s Venussymbol, d Farb root. Wiibligi Buschi bringt
mä sit em Aafang vom 20. Joorhundert in westlige Kultuure vilmol mit dr Farb
rosa in Verbindig, im Gegesatz zu blau für männligi Buschi.



https://als.wikipedia.org/wiki/Franz%C3%B6sische_Revolution

Die Französischi Revolution isch eini vo de wichdigste Zäsure in dr neuziitlige
europäische Gschicht gsi. Vo 1787 bis 1799 isch die alti soziali und politischi
Ornig vo Frankriich zerstört und von erä neue ersetzt worde, wo sich uf die
geistige Errungeschafte vo der Ufklärig beruefe het. Dr erst und bedütendsti
Abschnitt vo der Revolution isch dr Sturz 1789 vom Ancien Régime gsi, d
Revolution vo 1789.

D Ideä vo dr Französische Revolution, wo in dr Erklärig vo de Mensche- und
Bürgerrächt schriftlig niidergleit worde si, hai sich über ganz Europa
uusbreitet und si deilwiis umgsetzt worde, wo dr Napoleon groossi Deil vom
Kontinänt eroberet het und sä in siim Sinn neu organisiert het.

Z Frankriich het sech im Lauf vom 17. Johrhundert d Monarchii vo fast alle
Kontrolle dur s Volk chönne befreie. 1614 si d Generalständ, d États généraux,
wo die Adlige, dr Klerus und d Bürger verdräte hai, zum letzte Mol iiberuefe
worde. Dr Kardinal Richelieu het än absolutistischi Regierigsform iigfüehrt und
si Nochfolger, dr Kardinal Mazarin het die Politik wiitergfüehrt; dr Hochadel
isch wiitgehend entmachtet und de Hugenotte si ihri politische Privilegie
wäggnoh worde. Die königlichi Verwaltig isch uf ganz Frankriich uusbreitet und d
Armee versterkt worde, aber d parlements, die ständische Gricht, hai wiiter
existiert und ä gwüssi Unabhängikeit gha. In dr Ussepolitik het Frankriich sich
z erst vo dr Umchlammerig vo de Habsburger, wo im Weste z Spanie und im Oste z
Östriich gherrscht hai, welle befreie und denn ä Hegemoniistellig z Europa
aagsträbt, was em Mazarin im Westfälische Friide (1648), im Pyrenääfriide (1659)
und im Rägesburger Stillstand (1684), wo d Annexione vo Stroossburg und andere
linksrhiinische Gebiet, wo Frankriich mit siiner Reunionspolitik duuregfüehrt
het, legalisiert het , zum Deil glunge isch.

Aber si Groossmachtspolitik, wo Frankriich sich drwäge in dr Amerikanische
Revolution iigmischt het, het s Land finanziell ruiniert, und bis gege s Ändi
vom 18. Johrhundert het d Verwaltig es nit fertig brocht s Budgetdefizit
uszgliiche. Wo dr Louis XVI 1774 uf ä Dron cho isch, het er dr Anne Robert
Jacques Turgot, wo Reforme befürwortet het, zum Finanzminister gmacht. Zwei Johr
lang het dä brobiert, d Usgobe vo dr Regierig z chürze und d Iinahme z
vergrössere. Eini vo siine Massnahme isch d Abschaffig vo dr Kontrolle uf dr
Verchauf vo Getreid gsi, was s Brot, s Hauptnahrigsmittel vo de ermere Franzose,
stark verdüürt het. Noch ihm isch dr Gämfer Jacques Necker Finanzminister gsi.
Er het d Staatskasse neu organisiert und im Johr 1781 ä Bricht über d
Staatsfinanze veröffentlicht, für zum s Vertraue vo dr Öffentlichkeit z gwünne.
Es het aber vil z vil Lüt ge, wo die Reforme nit gärn gha hai und die meiste von
enä si widr abgschafft worde. So het d Regierig wiiter zu hoche Zinssätz müesse
Gäld uslehne. Dr Charles Alexandre de Calonne, wo 1783 ernennt worden isch, het
drei Johr spöter Massnahme vorgschlage, wo dene vom Turgot ähnlig gsi si. Mit
neue Darlehe het er die unmittelbare Uusgobe welle decke und für d Zuekumft hät
ä Stüürreform sötte s Problem löse: Stüürerläss wäre gstriche worde, ä neui
allgemeini Stüür uf Land hät alti Stüüre sölle ersetze und a Stämpelstüür wer
iigfüehrt worde. Die Bestüürig hät vo regionale Versammlige sötte überwacht
wärde. Siini Besträbige hai aber kei Understützig gfunde, und dr Calonne isch
1787 vom Loménie de Brienne ersetzt worde. Aber au dä isch mit de Versammlige,
vor allem em parlement vo Paris nit z Schlag cho, und im Mai 1788 het d Regierig
in erä Reform vom Justizwäse alli parlements abgschafft. Das isch sehr unpopulär
gsi, und d Lüt hai agfange die königliche Dekret z missachte, Beamti azgriffe
und z verlange, ass d Generalständ iiberuefe wurde. Dr politisch Druck isch
immer grösser und dr Staatsbankrott immer wohrschiinliger worde, und im August
1788 isch dr Brienne entloo und dr Necker widr iigsetzt worde, und d
Generalständ si zum 1. Mai 1789 iiberuefe worde.

D Ursache für d Revolution si viilfältig: wirtschaftlig, sozial und politisch. S
alte System het Frankriich ussepolitisch mehr oder weniger sicher gmacht, aber
dr Priis, wo vor allem die niidere Bevölkerigsschichte hai müesse zahle isch
hoch gsi. S Stüürsystem isch eso agleit gsi, ass die Riiche privilegiert gsi si:
die Adlige hai d Grundstüür, d taille, nit müesse zahle und dr Klerus het nume
freiwilligi Abgobe gmacht, d dons gratuits, so dass d Hauptlast vo de Stüüre uf
die Ermste gfalle isch, uf d Buure, wo mänggi bis zu siibzig Prozänt vo ihrem
Iikomme hai müesse as Stüüre abgä.

Es het sich au ä bürgerligi Elite bildet, wo wohlhabend und bildet gsi isch und
wo sich d Ideä vo dr Ufklärig z eige gmacht het. Die isch nit zfriide gsi drmit,
ass si nume wenig politische und gsellschaftlige Iifluss gha het. In de Stedt
hai sich Manufakture entwigglet, wo Güeter für d Armee und dr Hof
masseproduziert hai. Was emol vo bürgerlige Handwärker, wo zu Zümft ghört hai
und so sozial und wirtschaftlig gschützt gsi si, härgstellt worden isch, isch
jetzt in Fabrike vom enä Industriiproletariat gmacht worde.

Drzue isch en allgemeine Unzfriideheit cho: dr König, dr Louis XVI., isch as
inkompetänt iigschetzt worde und het s meiste vo siiner Autoritet verlore, die
Adlige si zum ä groosse Deil as Schmarotzer, wo uf Chöste vo de Arme läbe,
agluegt worde, und d Verwaltig mit ihre chäuflige Ämter und ohni zentrali
Organisierig isch ineffektiv gsi. D Kritik vo de Enzyklopediste, vom Voltaire
und andere Philosophe het die öffentligi Meinig beiiflusst, und Schlagwörter wie
„Freiheit“ und „Gliichheit“ si populär worde.

Für dass mä aber öbbis legal het chönne ändere, hai sich die Adlige und die
Bürgerliche müesse zsämmedue, au wenn si grundverschiideni Interässe gha hai:
die Adlige hai ihri feudale Privilegie welle vergrössere und die Bürgerliche hai
Gliichberächtigung und politischs Mitbestimmigsrächt verlangt. In eim si si dr
gliiche Meinig gsi: ass mä die absoluti Monarchii müess abschaffe.

Noch dr Tradition si d Generalständ as drei separati Versammlige zsämmedrätte
und jede Stand het elei beschlosse, öb er ä Vorschlag wurd aanäh oder verwärfe
und het ei Stimm gha, so dass im Allgemeine d Ständ vo de Adlige und em Klerus
dr Stand vo de Bürger überstimmt hai. Für dass d Generalständ hai chönne
iiberuefe wärde, het z erst s parlement vo Paris widr müesse iigsetzt wärde. Das
isch am 23. September 1788 passiert und s het sech für die traditionelli
Abstimmigswiis vo de Generalständ entschiide, wohrschiinlig us Angst as dr König
Änderige zu siine Gunste chönnt missbruuche. D Reformbefürworter hai aber
verlangt, ass d Generalständ as ei Versammlig wurde daage und jede Abgeordnete
ei Stimm sött ha. Bis zur Daagig hai die drei Ständ ihri Abgeordnete gwehlt und
Liste vo Beschwärde, cahiers de doléances, verfasst. Die beide wichdigste Pünkt
si d Beschränkig vo dr königliche Macht und d Schaffig von erä ständige
Versammlig gsi.

D Regierig, für zum ihri Kritiker z besämftige, het em Dritte Stand die doppleti
Zahl vo Abgeordnete zuegstande, aber sich nit für än Abstimmigsprozedur
entschiide. Vo dr erste Sitzig im Mai 1789 aa het mä bis in Juni über die
Prozedure gschwätzt, ohni öbbis z entscheide, bis denn dr niideri Klerus, wo de
Bürgerlige ideologisch noch gstanden isch, sich em Dritte Stand agschlosse het.
Dä het sich am 17. Juni dr Name Nationalversammlig ge und die beide andere Ständ
iiglade mitzmache. Dr Klerus het am 19. Juni beschlosse, sich dr
Nationalversammlig aazschliesse, die Adlige hai s verworfe.

Am 23. Juni het dr Louis XVI vorgschlage, ass s Finanzsystem reformiert wurd und
die Abgeordnete s Rächt wurde ha, alli neue Stüüre und Darlehe z gnähmige. Er
het aber d Nationalversammlig nit anerkennt und het wiiter Abstimmige noch Ständ
verlangt. Wo aber immer meh Geistligi und au Adligi sich em Dritte Stand
aagschlosse hai, het dr König am 27. Juni s Prinzip vo „Ei Maa-ei Stimm“ aagnoh.
Die Abgeordnete hai aber em König misdraut: z erst het er dr Versammligsruum vo
Soldate lo bewache, denn het er zuesätzligi Truppe in dr Umgäbig vo Paris lo
stationiere und am 11. Juli isch dr Necker, wo immer no beliebt gsi isch, entloo
worde. Dr Verdacht, ass dr König d Reforme, won er versproche het, nit wurd
usfüehre, isch gwachse. S Volk het sich afo bewaffne, für zum siini politische
Errungeschafte z verdeidige, wenn s nötig wurd; und will mä glaubt het, ass in
dr Bastille Munition ufbewahrt wurd und es dört au politischi Gfangeni gäb, isch
si am 14. Juli gstürmt worde. Dr Louis XVI. het druf nochgä, siini Truppe vo
Paris abzoge und dr Necker widr zum Minister gmacht.

In dr Atmosphäre vo Gwalt und Unsicherheit, wo im Land gherrscht hai, isch d
Position vo de konservative Chreft schnäll unhaltbar worde. Am 4. August z Nacht
hai die Adlige, ein noch em andere, uf ihri Privilegie verzichtet. Uf ä Morge
zue het d Nationalversammlig die feudale Rächt und Pflichte abgschafft und drmit
au d Liibeigeschaft. Si het au afo d Verfassig schriibe und am Ändi vom August
isch d Erklärig vo de Mensche- und Bürgerrächt veröffentligt worde, wo as
Vorwort für die neu Verfassig konzipiert gsi isch. In dere si persönligi Rächt
garantiert worde, wie s Rächt uf Bsitz, Meinigsfreiheit und persönligi Freiheit,
aber d Gränze vo dr Staatsmacht si nit festgleit und au d Fraue si nit erwähnt
worde. Mit dere Erklärig isch s Volk dr Souverän worde und s königliche
Gottesgnadedum het si Berächtigung verlore.

Dr Louis XVI het immer noh Aahänger und politischi und militärischi Macht gha zu
dere Ziit, het sich aber nit chönne entscheide, was z mache. Er het uf dr einte
Siite nit welle hert duuregriffe, wie s d Marie Antoinette befürwortet het, uf
dr andere het er d Reform nit welle beschleunige. Won er ändlig noch Mönet vo
Zuudere d Erklärig vo de Mensche- und Bürgerrächt guetgheisse het, het das dr
Chrone scho nüme ghulfe. Am 5. Oktober, nochdäm sich es Grücht z Paris
verbreitet gha het, ass am enä Bankett dr König die wiissi Farb vo de Bourbone
und nit die revolutionäri Trikolore aagha haig, si Duusigi vo Pariser, die
meiste von enä Fraue, nach Versailles, wo dr Louis gresidiert het, gmarschiert
für zum protestiere und sich über die hoche Brotpriis z beklage. Nationalgarde
under em Marquis de Lafayette hai se begleitet und d Masse nume mit
Schwiirikeite chönne drvo abhalte, alli am Hof umzbringe. Die königlich Familie
het Versailles müesse verlo und noch Paris zieh. Dört isch si in de Tuilerie, em
königliche Stadtschloss, in weles au d Nationalversammlig iizogen isch,
iiquartiert und praktisch gfange ghalte worde.

Zwei Johr lang het d Nationalversammlig an dr neue Verfassig gschafft. D
Monarchii isch zwar d Staatsform bliibe, aber dr Wunsch vo de Konservative, die
alti Ornig nume z reformiere isch scho vo Afang aa abglähnt worde. Frankriich
isch ä vereinigts Königtum worde, wo d Macht zum ä groosse Deil vo Paris an
regionali und örtligi Iirichtige übergangen isch. Die alte historische Iideilige
vom Land, wo ihre Ursprung im feudale System gha hai, si von erä neue Ornig
abglöst worde, in welere 83 Departement gschaffe worde si, wo vo gwehlte
Abgeordnete hätte sötte verwaltet wärde. Alli Lüt si em Gsetz unterworfe gsi, au
die Regierende, und so het mä ghofft, Despotismus z verhindere. S Königtum isch
erblig und dr König isch dr Leiter vo dr Exekutive bliibe. Bi neue Gsetz het er
chönne es Veto iilege, wo d Ratifizierig ufgschobe aber nit verhinderet het. Die
legislativi Versammlig as Verdrätere vom Volk, isch s Machtzäntrum im Staat gsi.
Si isch vo de aktive Bürger, wo ä chlii meh as d Helfti vo de erwachsene Manne
usgmacht het, gwehlt worde. D Qualifikatione für die Abgeordnete si sehr strikt
gsi, nume öbbe 50.000 Manne hai s passive Wahlrächt gha, d.h. hai chönne gwehlt
wärde. Au s Grichtssystem isch dezentralisiert und reformiert worde; die
rächtlige Prozedure si vereifacht und d Folterig isch abgschafft worde. Dr Adel
het si bsundere rächtlige Stand verlore und die Adlige hai die gliiche Rächt und
Pflichte gha wie alli Bürger. Anderi mittelalterligi Institutione wie d Gilde si
abgschafft worde, vor allem wil si sich as Monopol benoh hai, oder Priis- und
Lohnkontrolle. D Diskriminierig us rassistische odr religiöse Gründ isch verbote
worde: Neger, Mischling, Jude oder Protestante hai volli Bürgerrächt übercho. D
Sklaverei in de Kolonie isch aber nit abgschafft worde. Wie dr Adel het au dr
Klerus siini Privilegie verlore. Die katholischi Chille isch verstaatligt und d
Priester, wo dr Dreuschwur uf die neui Verfassig abgleit hai, si Staatsagstellti
und die andere, fast d Helfti vo alle Geistlige, si entloo worde. D Diözese si
neu iideilt worde und d Bischöf, wo se verwaltet hai, si vo de aktive Bürger
gwehlt worde und es isch kei Vorbedingig gsi ass si Katholike siige.

Die finanzielle Problem vom Staat si mit dr Iifüehrig vo dr Verfassig nit glöst
worde. D Schulde, wo s neue Regime vo dr königliche Verwaltig gerbt het, hai nit
chönne zruggzahlt wärde, nit nume wil si so hoch gsi si sondern au wil d Stüüre
in dr Unornig, wo gherrscht het, fast nüm zahlt worde si. So het d
Nationalversammlig Papiirgäld afo drucke, d assignats, und denn, für zum das z
decke, isch dr Bsitz vo dr Chille konfisziert und verchauft worde.

Dr Widerstand gege die neui Ornig isch, usser vo dr Siite vom romdreue Klerus,
schlächt organisiert gsi. Ä groosse Deil vo de oppositionelle Adlige het im Juli
1789 s Land verloo, und ihri Konspiratione im Usland hai wenig Iifluss gha uf
das, wo z Frankriich passiert isch. Aber au in dr Nationalversammlig sälber isch
s Meinigsspektrum sehr wiit gsi. Vo Afang a het s konservativi Abgeordneti gha,
wo brobiert hai, d Reforme z begränze, und radikali, wo ä neui Ornig aagsträbt
hai. Lengeri Ziit hai die Gmässigte ä Mehrheit usgmacht, hai aber kei Aafüehrer
vo Statur gha. Dr König, wo die Rolle hät chönne spiile, het fast alli Reforme
abglehnt und het im Juni 1791 brobiert, verchleidet mit dr Familie us Paris z
flüchte. Er isch aber scho z Varennes aaghalte, festgnoh und zrugg noch Paris
gfüehrt worde. Dä Fluchtversuech und s Manifest, won er hinterloo het, in welem
er d Reforme sit 1789 verurteilt het, hai drzue gfüehrt, ass er s Vertraue vo dr
Versammlig verlore het. Mitti Juli isch zwar no abgstimmt worde drüber, ass dr
König entfüehrt worde siig, aber wenn früehner praktisch alli Abgeordnete d
Monarchii as Staatsform vorzoge hai, het s jetzt revolutionäri Gruppe vo
Abgeordnete ge, d Cordeliers und d Jakobiner, wo verlangt hai, d Republik
iizfüehre. Vorläufig isch dr König aber immer no s Staatsoberhaupt gsi, und am
14. September 1791 het er mit wenig Enthusiasmus si Unterschrift unter die neu
Verfassig gsetzt.

Die politisch Radikalisierig het vile Adlige immer meh Angst afo mache, und mehr
und mehr von enä si in s Usland zoge, wo si Druck uf die konservative Regierige
vo ihre Gastländer usgüebt hai, d Monarchii z Frankriich z understütze. Die hai
zwar befürchtet, ass au bi ihne revolutionäri Ideä chönnte populär wärde, aber
dr preussisch König Friedrich Wilhelm II. und dr Kaiser vo Östriich, dr Leopold
II., hai mit wenig Begeisterig am 27. August d Erklärig vo Pillnitz
veröffentligt, in welere si vo dr Möglichkeit von erä militärische Intervention
gredet hai, was z Frankriich Bedänke gweckt het. Die Gsetzgäbendi
Nationalversammlig, d Assemblée nationale législative, het am 1. Oktober 1791
afo daage und het scho churz druf über Vergeltigsmassnahme gege unpatriotischi
émigrés und gege Priester, wo dr Dreuschwur uf d Verfassig nit hai welle leiste,
afo diskutiere. Am 9. November isch es Gsetz guegheisse worde, nochdäm émigrés,
wo nit freiwillig zruggchieme ihri Bsitzdümer wurde verliere und zum Dod
verurteilt wurde, und am 29. November es anders, wo noch die widerspängstige
Priester äntwäder dr Dreuschwur wurde leiste oder unter Überwachig gstellt und
ihri Pensione verliere wurde.

D Chriegserklärig vo Frankriich gege Östriich am 20.April und churz druf au gege
Preusse, isch us unterschiidlige Gründ vo de Radikale und vom König unterstützt
worde. Die Revolutionäre, agfüehrt vom Jacques Pierre Brissot hai ghofft, ass ä
Chrieg gege Östriich die französisch Monarchii wurd schweche, dr König het
ghofft ass ä Siig ihn wurd sterke oder, im Fall von erä Niiderlag, die
Revolutionäre ihri Macht wurde verliere und d Revolution chönnt rückgängig
gmacht wärde. So hai d Koalitionschrieg agfange, wo bis zur ändgültige Niiderlag
vom Napoleon 1815 duurt hai.

Dr Chrieg isch nit guet gloffe für d Franzose. D Armee isch nit barat und dr
Brissot isch unfähig gsi. Dr Brissot het em König d Schuld ge für die
militärische Niiderlage und dä het dr Brissot am 10. Juni 1792 entloo. Zäh Dag
spöter het a Meuti, wo wüetig gsi isch wäge de Brotpriis, d Tuilerie gstürmt und
d Wiideriisetzig vom Brissot verlangt, was dr Louis XVI aber nit gmacht het. Am
10. August hai Republikaner, wo d Jakobiner understützt hai, d Tuilerie gstürmt
und d Iifüehrig vo dr Republik verlangt. Sächshundert Schwiizergardiste hai die
königlichi Familie verdeidigt und si alli umbrocht worde. D Nationalversammlig
het druf beschlosse, d Monarchii abzschaffe und ä neui Versammlig lo wehle, wo
die republikanischi Verfassig wurd schriibe.

D Nationalversammlig het mit dene Beschlüss ihri Füehrigsrolle verlore, und d
Pariser Kommune, dr Stadtroot vo Paris, wo us gwehlte Abgeordnete vo de
achtävierzig Stadtquartier, de sections, bestande het, isch massgäbend worde.
Sit em 10. August hai praktisch alli Manne s aktive Wahlrächt gha, und dr
Iifluss vo de radikale Volksschichte, de sans-culottes, wo revolutionäri
chliibürgerligi Gwärbsdätigi gsi si, isch stark aagwachse. Dr Georges Danton, wo
mä von em vermuetet, ass er hinter em Tuileriemassaker vom 10. August gsteckt
haig, isch dr Füehrer vo dr Revolution worde. As Justizminister het er am 17.
August ä bsundrigs Gricht iigsetzt, wo politischi Reaktionär hät sötte verfolge.
D sans-culottes si mit däm nit zfriide gsi und us Angst, ass d
Konterrevolutionär chönnte us de Gfängnis usbräche, hai si vom 2. bis zum 7.
September Pariser Gfängnis gstürmt und meh as duusig Gfangeni ermordet oder
verstümmlet, wo die meiste von enä nüt mit Politik z due gha hai. Spöter het
niemer für die Septembermassaker welle verantwortlig si.

Dr Nationalkonvent, d convention nationale, het am 20. September 1792 afo dage.
Die Abgeordnete hai sich zu politische Fraktione zsämmegschlosse. De ehemolige
Ahänger vom Brissot, de Brissotins, het mä jetzt Girondins, Girondiste, gsait.
Si si politisch und sozial moderat gsi und hai sech uf dr rächte Siite vom Huus
gruppiert. Ihne gegenüber si die sträng republikanische Jakobiner ghockt. Uf de
oberste Sitzreihe hai sich die radikalste Elemänt niiderglo, d Montagnards und
unter ihne dr Robespierre, dr Danton und dr Marat. Die gmässigti Mehrheit, wo
unde noche gsässe isch, het mä as „Ebeni“, plaine, oder as „Sumpf“, marais,
tituliert.

Am 21. September het dr Nationalkonvent d Iifüehrig vo dr Republik beschlosse.
Dä Dag isch spöter im revolutionäre Kalender zum erste Dag vom Johr I worde. Dr
Konvent het denn über s Schicksal vom Louis XVI müesse beschliesse. D Girondiste
hai welle en as Gfangnige bhalte, d Jakobiner hai gsait, ass s Volk ihn mit em
Tuileriesturm am 10. August scho verurteilt haig. Dr Konvent het druf
beschlosse, ass er as Gricht wurd fungiere und het am 15. Januar 1793 dr Louis
schuldig gsproche. Mit erä Mehrheit vo einere Stimm isch er zum Dod verurteilt
und am 21. Januar mit dr Guillotine hiigrichtet worde.

Frankriich isch ussepolitisch immer no in Schwiirigkeite gsi: dr Chrieg isch nit
guet gloffe und dr Konvent het im Februar au Holland und Ängland und im Merz
Spanie dr Chrieg erklärt, und im April isch denn no dr General Dumouriez zu de
Östriicher desertiert. Dr Konvent het beschlosse än Armee vo 300.000 Ma
ufzstelle, aber d Wehrpflicht wo iigfüehrt worden isch, het zu Rebellione vor
allem in dr Bretagne und dr Vendée gfüehrt, wo d Lüt konservativer und vili gege
d Revolution gsi si. Es het Johr bruucht die Unruehe niiderzschloo. Aber au in
de groosse Stedt het s Protest ge, vor allem wil Paris z vil z säge gha het in
de lokale Aglägeheite, wil noch erä schlächte Ärnt d Brootpriis wiiter gstiige
si, und wil d assignats rapid vo ihrem Wärt verlore hai. Im Mai hai d Jakobiner,
wo d Understützig vo de sans-culottes bruucht hai, dr Konvent drzue brocht,
Höchstpriis für Chorn und Brot festzlege.

Die revolutionäre Politiker, wo jetzt nüm hai chönne im König d Schuld an alle
Misständ ge, hai sich gegesiitig afo beschuldige. D Jakobiner hai vo de
federalistische Girondiste gsait, ass si nit revolutionär gnue siige und ass si,
wenn au unabsichtlig, d Gegerevolution wurde understütze. Am 2. Juni hai si 22
Girondiste verhaftet und so ihri Position im Konvent no sterker gmacht. In de
nechste Mönet hai si d Unruehe in de Provinze unterdruckt. Die neui
demokratischi Verfassig isch nie in Chraft dräte, wil dr Robespierre sini
Kollege het chönne überzüge, ass das müess warte, bis die innere und üssere
Gegner vo dr Revolution besigt siige. D Jakobiner hai em Wohlfahrtsuschuss under
em Robespierre so vil Kompetänze ge, ass er sich wien es diktatorials Komitee
het chönne beneh.

Am dringendste isch die militärischi Bedrohig vo usse gsi. Die französische
Armeä si überall in dr Defensive gsi, und mä het meh Soldate bruucht. Am 17.
August 1793 isch die allgemeini Wehrpflicht, d Levée en masse, iigfüehrt worde
und alli Bürger si diräkt as Soldate oder indiräkt as Produzänte und Liiferer vo
Chriegsmaterial in dr Landesverdeidigung iigsetzt worde. Vor dr Revolution si
die meiste Offizier Adligi gsi. Ä Deil drvo isch in s Exil gange und anderi hai
wenig Begeisterig für die republikanische Ideal gha, who si hätte sötte
verdeidige. Jungi Republikaner wo Talent gha hai, si beförderet worde, und d
Armee isch dr Republik gegenüber dreu bliibe. S Chriegsglück het sech au gwändet
und im Herbst vo 1793 si d Östriicher, d Preusse, d Ängländer und d Spanier
zruggworfe worde und im Summer 1794 si d Östriicher us Belgie verdriibe worde.
Im Friide vo Basel si 1795 z erst Preusse und denn Spanie us dr antifranzösische
Koalition usgschiide.

Gegenüber Gegner im Innere het sit em 5. Septämber, em Afang vo dr jakobinische
Terrorherrschaft, dr Grande Terreur, dr Wohlfahrtsuschuss Vollmachte gha, Gwalt
fast unbeschränkt aazwände. Am 9. September si revolutionäri Milize ufgstellt
worde, in wele radikali Sans-culottes dient hai, für zum d Buure drzue z zwinge,
ihr Chorn an d Regierig abzgeh. Än anderi Massnahm gege d Rächtsstaatlikeit isch
s Gsetz vo de Verdächtige, frz. Loi des suspects, gsi, wo am 17. Septämber Gsetz
worde isch und under welem ä Mensch het chönne as Konterrevolutionär aaklagt
wärde, wil er 'Verbräche gege d Freiheit' begange haig. Am 29. September si d
Priiskontrolle uf Brot und Chorn und d Lohnkontrolle verlengeret worde. Am 4.
Dezember isch d Verwaltig zentralisiert worde, und die lokale Verwaltigsapparät
si vo Paris us kontrolliert worde. Die einzig wichdigi Massnahm, wo im Geist vo
dr '89er Revolution gsi isch, isch d Abschaffig vo dr Sklaverei in de Kolonie
gsi.

D Schreckensherrschaft vo de Jakobiner het zwar d Republik grettet, aber dr
Priis isch hoch gsi. Ä Viertelmillion Franzose si verhaftet und öbbe driissig
Dusig hiigrichtet worde, ohni sich chönne verdeidige. Die meiste von enä si
Buure und Bürgerligi gsi, aber au mänggi vo de füehrende republikanische
Politiker si gchöpft worde, wie dr Danton, dr Hébert und schliesslig, am 27.
Juli 1794, am 9. Thermidor vom Johr II, au dr Robespierre. Dr Wohlfahrtsuschuss
het siini Ufgobe erfüllt gha und siini Kompetänze si stark gstuzt worde.

Die sogenannte Thermidorianer, die gmässigte Abgeordnete vom Nationalkonvent wo
dr Robespierre gstürzt hai, si überzügti Republikaner gsi, aber ihri Machtbasis
isch nit in de Stedt mit ihre extremistische Sans-culottes gläge wi die vo de
Jakobiner, sondern ehnder in de konservativere ländlige Gebiet. Wenn aber d
Jakobiner alles in ihrer Macht do hai, für zum d Gegerevolutionär z
neutralisiere, hai d Thermidorianer au vor dr radikale Lingge Angst gha. So si
die demokratische Rächt immer meh beschränkt worde, was schliesslig zur Diktatur
vom Napoleon Bonaparte gfüehrt het.

D Thermidorianer hai d Republik gege die Rächti und die Linggi welle absichere
und niemerem zvil Macht ge. So hai si in ihrer Verfassig nume de riichste
driissigduusig Manne s Wahlrächt ge, ä Legislative mit zwei Chammere, em Senat
und em Root vo de Fümfhundert, gschaffe und as Exekutive ä Direktorium mit fümf
Mitgliider iigsetzt, wo vom Root vo de Fümfhundert vorgschlage und vom Senat
gwehlt worde si. Und dass s neue Parlamänt sich nit allzu sehr vom Konvent wurd
unterscheide, wo d Verfassig gschriibe het, hai zwei Drittel vo der neue
Legislative müesse Mitgliider vom Nationalkonvent si. D Verfassig isch in erä
Volksabstimmig guegheisse worde und im Oktober 1795 in Chraft dräte, im gliiche
Moned wo dr Napoléon Bonaparte a konterrevolutionäre Ufstand niidergschlage het.

Währed de nechste vier Johr het s Direktorium zwüsche Linggs und Rächts laviert.
Im Mai 1796 het si ä Verschwörig vo früehnere Jakobiner ufdeckt, wo vorgha hai,
d Macht an sich z riisse und s Eigetum neu z verteile. 1797 het die Rächti d
Wahle gwunne, aber bevor si d Macht richtig in dr Hand gha hai, hai im Monet
Fructidor drei Mitgliider vom Direktorium mit dr Unterstützig vo dr
republikanische Armee die andere zwei usgschlosse, wil si gegerevolutionär
siige, und au zweihundert Abgeordneti us dr Legislative usgstosse. Zwei neui
Mitgliider si ins Direktorium gwehlt worde, und das het konterrevolutionäri
Ziitige zuedo, mänggi vo de émigrés, wo zruggcho gsi si, und antirepublikanische
Priester in s Exil gschickt und politischi Gegener lo hiirichte.

Noch däm Fructidor Coup hai die Reaktionäre d Hoffnig ufge legal an d Macht z
cho und und s Direktorium isch ohni Opposition gsi und het chönne d Finanze
reformiere. Ä Metallwährig isch wider iigfüehrt worde und uf Grundbsitz und
Luxusgüeter si sterker bestüürt worde. Im Mai 1798 het denn die radikali Linggi
d Wahle gwunne, und s Direktorium het im Floréal Coup hundert linggi Abgeordneti
us dr Legislative usgschlosse. S Resultat vom Direktorium siiner Verachtig für
siini eigeni Verfassig isch gsi, ass die demokratischi Bewegig ä groosse Deil vo
dr Understützig vom Volk verlore het, und es nume ä politischi Kriise und ä
ehrgiizige Ma bruucht het, ass au das, wo vo dr republikanische Demokratii wo no
übrig bliiben isch, abgschafft worden isch.

Nochdäm währed dr jakobinische Terrorherrschaft die französisch Gsellschaft uf
die militärische Asträngige, won ä lange Chrieg gege die meiste europäische
Grossmächt wurd mit sich bring, vorbereitet worde isch, hai die vergrösserete
und besser usgrüstste republikanische Armeä ei Erfolg noch em andere chönne
verzeichne. Preusse, Spanie, Holland und d Toskana hai im 95 und 96 Friide
gschlosse, und nume no Ängland und Östriich hai no witerkämpft. Im Oktober 1795
het Frankriich Belgie, wo denn die östriichische Niiderlande gsi isch, anektiert
und Holland isch die ersti vo de sogenannte Schwösterrepublike, die Batavischi
Republik, worde, mit erä relativ demokratische Verfassig wo dere vom Direktorium
gähnelet het, und het müesse hochi Reparatione zahle. In de Johr druf isch
Frankriich in Norditalie, wo dr Napoleon ä Reihe vo Siig errunge het und die
Zisalpinischi Republik gründet het, und Dütschland iigfalle.

Im Friide vo Campo Formio mit de Östriicher, wo dr Napoleon im Oktober 1797
usghandlet het, hai die uf fast zwei Drittel vo de östriichische Bsitztümer am
Rhii noch verzichtet. Im westlige Dütschland si druf mit dr Hilf vo de Franzose
Republike gründet worde. Au in dr Eidgenosseschaft isch z Liestel am 17. Januar
1798 d Revolution usbroche, wo zur Gründig vo dr Helvetische Republik gfüehrt
het. Denn si aber Rückschleg cho: d Ängländer hai die irischi Revolte, wo d
Franzose mit erä Flotte unterstützt hai, niidergschlage und d Invasion vo
Ägypte, wo zum Osmanische Riich ghört het, isch gschiiteret, nochdäm die
änglischi Flotte die französischi bi Abukir im August 1798 besigt het, und dr
Napoleon siis Expeditionskorps dört glo het und elei noch Frankriich zrugg cho
isch.

Noch em ägyptische Debakel hai sich Ängland, Russland, Östriich und s
Ottomanische Riich in dr Zweite Koalition zsämmedo und bis zum Früehlig 1799 hai
si die französische Chreft an allne Fronte zruggdrängt, Italie ganz vo de
Bsetzer befreit und alli italiänische Republike ufglöst. Bis zum September het
sich d Lag vo de französische Armeä zwar wider verbesseret, aber s Direktorium
het vil an Glaubwürdikeit und Unterstützig verlore. D Opposition het d Wahle vo
1799 gwunne und het s fertig brocht, d Thermidorianer vom Direktorium
uszschliesse. Die neu Regierig under em Emmanuel Sieyès het die Riiche drzue
zwunge dr Regierig Darlehe z ge, und agfange, die Verwandte vo de émigrés z
verfolge. Si het au konstitutionelli Veränderige plant und wil si as Institution
kuum no Ahänger gha het, het sich dr Sieyès mit em Bonaparte verbündet, wo
unghüür populär gsi isch.

Frankriich isch wider emol in Ufruehr gsi. In de Provinze hai sich die
Reaktionäre stark gmacht und die Radikale hai au än Umsturz plant. Si hai s
Direktorium überredet zruggzdräte und am 9. November, am 18. Brumaire im
Revolutionskaländer, hai si vo de Abgeordnete verlangt ä dreichöpfigi Regierig
iizsetze, wo us em Sieyès, em Bonaparte und em Roger Ducos bestande hät. Wo die
nit hai welle zuestimme, hai Soldate, wo im Napoleon dreu gsi si, d Gegner us dr
Versammlig gjagd und die andere 'überzüügt', dr Vorschlag aaznäh.

In Frankriich isch, und das isch normal, d Erinnerig an d Revolution am sterkste
und ihri Symbol wie d Marseillaise si immer no läbig. Dr Nationalfiirtig isch
immer no dr Erinnerigsdag an dr Sturm vo dr Bastille, wo zwar scho 1789 kai
praktische sondern nume symbolische Wärt gha het. Aber d Revolution het au
praktischi Errungeschafte vererbt. Dr napoleonisch Code Civil isch in einere
Form oder enandere in de meiste Länder, won emol vo de Franzose bsetzt gsi si,
Gsetz worde, und wem mä hüt mit Meter und Liter misst, isch das s Verdienst vo
dr Revolution as Dochter vom Rationalismus und dr Ufklärig.



https://als.wikipedia.org/wiki/Esperanto

Esperanto, mit äigentlichem Name Lingvo Internacia isch di internazionali
Schprach, wo 1887 fom polnische Augenarzt Ludoviko Lazaro Zamenhof dur d’
Publikazion fom erschte Leerbuech in polnischer und churz drufabe in änglischer,
französischer und russischer Schprach de Mänschhäit forgschtellt worden isch.

De Zamenhof schtammt us de ostpolnische Stadt Bialystock, wo damals zum
russische Zareriich ghört het. I dere Stadt händ damals fier Folksgruppe gläbt,
unter dene schrecklichi Schpannige und Hass gherrscht het. De Zamenhof het sich
entschlosse, öppis dagege z’tue und e Schprach z’entwickle, i dere sich alli
Mänsche unabhängig fo ihrer Herkunft mitenand ferschtändige chönnd.

Sis erschte Schprachprojekt het de Zamenhof mit sine Schuelkamarade a sinere
Maturfiir forgschtellt. Sin Vater aber, wo Angscht ghaa het, dass en jüdische
Jüngling wäge söttige Ideeä mit Ferfolgige dur d’Behörde rächne muess, het sim
Soon ferbotte, sich wider mit söttige Projekt z’befasse und hät alli Dokumänt fo
dem erschte Wältschprachenentwurf is Füür grürrt. So het de Zamenhof in Warschau
und Moskau Medizin schtudiert und ischd Augenarzt worde. Sin Traum aber het er
nöd fergässe. Zäme mit sinere zuekünftige Frau Klara Silbernik und de
finanzielle Unterschtüzig fo sim Schwigerfater het er 1887 unter em Psoidonym
D-ro Esperanto s’erschti Leerbuech fo de Lingvo Internacia publiziert. Esperanto
bedüütet "de wo hofft" und hüt isch d´Schprach uf de ganze Wält unter dem
Psoidonym fom Dr. Zamenhof bekannt.

D’ Esperanto-Grammatik isch follkomme regelmässig und kännt überhaupt e käi
Uusnaame. Me cha mit Hilf fo fixe Ändige fo wenige unferänderliche Wortwurzle
ganz en Huufe noii Wörter abläite. Drumm isch Esperanto ganz äifach z’erlerne.
Da äs im Esperanto en fil laatinischi Wortschtämm git, töönt d’ Schpraach e bitz
Romanisch, fo de Schtruktur und de Grammatik her het Esperanto aber äigetli fil
mee Gmäinsamkäite mit Ostasiatische Schprache wie Japanisch und Koreanisch.

D Wikipedia uff Esperanto S Wiktionary uff Esperanto — e freis Wörterbüech
Wikinews uff Esperanto — Aktuälli Nochrichte Wikiquote uff Esperanto — Zitate

Wikiversity uff Esperanto — Kursmaterialie, Forschigsprojäkt und wüsseschaftlige
Usdusch



https://als.wikipedia.org/wiki/Dampflokomotive

Diè Dampflokomotyv (kurz Dampflok, veraaltet Dampfross) isch è Bauform vo dè
Lok, wo vo Wasserdampf aatribè wörd. Nebbè dè wit vobreitètè Regelbauart mit
Dampferzüger un Kolbèdampfmaschinè git s Sonderbauartè wiè füèerlosi Loggènè,
ZahnradLok, sölli mit Einzelachsaatryb, Turbinè-, Kondens- un
Hochdrucklokomotivè.

Dampflokomotyvè sin di erschtè selbschtfaarendè, maschinell aagtribenè
Schinnèfaarzüüg un hèn dè Schinnèvokeer vo sinèrè Entschtehig bis zu dè Mitti
vom 20. Johrhundert dominyrt. Dampflokomotyvè sin au d Drääger vo dè mit dè
Induschtrialisyrung ysetzendè rasantè Entwicklig vo dè Transporttèchnik sowiè
vom nationalè wiè au internationalè Handel. Mit èm Uffkõ vo modernerè
Aatrybstechnologiè sin d Dampflokomotyvè wegè irem voglychswys schlechtè
Würkungsgraad un wegèm hohè Bedynigs-, Wartigs- un Reparaturuffwand nõch un nõch
vo Dysel- un Elektrotrybfahrzüüg abglöst worrè. Sit èm letschtè Virtel vom 20.
Johrhundert isch dè Neubau vo Dampflokomotyvè è Uusnahm. Erwänenswärt isch d
Färtigschtellig vom britischè 60163 Tornado im Auguscht 2008 durch dè A1 Steam
Locomotive Trust odder è Sächsischi I K 2009, initiyrt durch dè Vorein zu dè
Förderig vo Sächsischè Schmalschpurbaanè.

Dampflokomotyvè vo dè Regelbauart bschtönn hauptsächlich uss èm Dampfkessèl, i
dem Dampf uss dè Energy vom Brennschtoff erzügt wörd, enèrè Kolbèdampfmaschinè,
diè d Wärmeenergy vom Dampf in mechanischi Bewegungsenergy umwandlè duèt, èm
Fahrgschtell mit Raamè un Radsätz un èm Führerschtand für d Bedynig vo dè
Maschine. Dè erforderliche Brennschtoff- un d Wasservorräät wörred entwedder ufd
dè Lokomotyv sälbscht (Tenderlokomotyè) odder in èm fescht mit sellèrè kupplètè
Fahrzüüg, èm Tender, mitgfüürt (Schlepptenderlokomotyè).

Uff èm odder am Lokomotivraamè sin dè Dampfkessèl mit dè dõdrin ygebautè
Füèrbüchs, d Dampfmaschinè un dè Füürerschtand montyrt. Sellè Raamè wörd vom
Trybradsatz, dè übber Kuppelschtangè vobundenè Kuppelradsätz un oft zusätzlich
aatrybslosè Laufradsätz trait. Diè Kolbèdampfmaschinè hèt i dè Regel zwei, abber
au drei un vir Zilinder, wo sitlich ußè am odder (un) innerhalb vom Raamè
aabrocht sin. Diè oszillyrendè Bewegigè vo dè Kolbèschtangè wörred mittels dè
Trybschtangè uff d Kurbelzapfè vo dè Radsätz übertrait un so in è Dreybewegig
ugwandlet.

Bi dè meischtè Dampflokomotyvè handelt es sich um è offenes Dampf-Sischtem, bi
dèmm dè Dampf nõch dè Arbetsleischtig i dè Zilinder als Abdampf i d Atmosphäärè
entlõ wörd. Allerdings wörd er bi nèrè Uusbuffmaschinè dèvor für d Füèraafachig
durch s Blõsroor gleitet. Bi Kondenserlokomotyvè wörd dè Abdampf im Faarzüüg
kondensyrt un stoot erneut als Kesselspyswasser zur Verfüègig.

Dampflokomotyvè beziènet iri Primärenergy uss dè Vobrennig vo dè mitgfüürtè
Brennschtoff. I dè meischtè Fäll sin sell Kollè odder Schweröl, abber au Holz,
Kollèschtaub, Torf un neuerdings Mineralöl. Dè dômit beheizte Kessèl erzüügt uss
Wasser èn Dampf für d Dampfmaschinè. Üblicherwys hèn Dampflokomotyvè è
Roschtfüèrig mit flachem Füèrbett. Kollèschtaub, Schwer- odder Mineralöl
benötigè kei Roschtaalaag, sondern wörred in èm speziellè Füèrkaschtè mit
geignetem Brenner voheizt. Schweröl muè mit Wärmeduuscher vorgwärmt wörrè un
wörd im Brenner mit èm Heißdampfschtraal zerschtäubt un vobrännt. Kollèschtaub
wörd mit Druckluft ybrocht odder durch dè im vollschtändig gschlossnè
Füèrkaschtè aaschtehendi Unterdruck ygsuuget. Uss dè Schwiz mit irè villè
elektrifizyrtè Streggè sin Rangyrlokomotyvè mit elektrischè
Kessel(zuèsatz)heizigè bekannt.

D Frischluftzuèfuur für d Vobrennig erfolgt durch regelbaari Luftklappè am
Aschkaschtè, i dem bi Vobrennig vo feschtè Brennschtoff au d
Vobrennigsrückschtänd gsammlet wörred. Zu dè besserè Luftvosorgig bi vollem
Aschkaschtè sin aa neuzitlichè Rekolokomotyvè Aschkäschtè vo dè Bauart Stühren
vobaut, welli è Luftzufuur unabhängig vom Fülligsgraad diräkt unter dè Rooscht
ermöglichet. Bi anderè Füèrigsartè wörd diè erforderlichi Luft durch spezielli
Taschè, Schlitz odder durch dè Brenner (Kollèschtaubfüèrig) selbscht ytrait.

Zu dè ywandfreiè Füèraafachig un vollschtändigè Vobrennig isch des scho vo
Trevithick entwicklete, i dè Rauchkammer aabrochte Blõsroor unentbeerlich. Dè
Maschinèabdampf wörd durch è gnau uusgrichteti Düsè, dè Blõsroorkopf, i s Kämmi
gleitet. Dè Abdampfstraal füllt dõdèbi dè Querschnitt vo dè Essè vollschtändig
uus un ryßt nõch èm Injektorbrinzyp Rauch- un Pyrolysegaas mit. Dõdurch
entschtoot i dè Rauchkammer èn Unterdruck, dè sich durch d Rauch- un Heizroor
bis i d Füèrbüchs fortpflanzè duèt. Durch dè Äschèkaschtè un dè Rooscht strömt
Frischluft nõch un sorgt für diè nötigi Füèraafachig. Dõdèbi isch es
vorteilhaft, wenn sich s Sischtem selbscht reglet, well bi höcherem
Dampfvobruuch mee Abdampf uusblõsè wörd un dõmit au èn höherè Unterdruck
entschtoot. Well dè Abdampf uss dè Dampfmaschinnè nu während dè Faart zur
Vofüègig stoot, isch für d Füèraafachig bi Stillschtand odder Leerlauffaartè
zuèsätzlich èn Hilfsblòòser ybaut. Sellè bschtoot uss èm zentrisch um dè
Blõsroorkopf glaitè Roorring mit feinè Löcher un wörd bi Bedarf mit Nassdampf
diräkt uss èm Kessèl vosorget. Vor dè Yfüürig vom Hilfsblõser sin Dampfloks bi
längerè Stillschtandszitè abkupplet un hin- un hèrbewegt worrè, um dè erwünschte
Kessèldruck uffrechtzerhaaltè. Zu dè optimalè Füeraafachig un vollschtändigè,
würtschaftlichè Vobrennig sin è absolut luftdichti Rauchkammer un dichti
Rohrdurchfüürigè erforderlich.

Sonderbauformè vo Dampfloks, wo nit mit sellem Sischtem uusgrüschtet sin
(Turbinè- un Kondenslokomotyvè), hèn zu dè Füèraafachig besunders regelbaari
Saugzuuggeblääse. Zu dè Erhöhig vom thermischè Wirkigsgraad vo Dampflokomotyvè
hèt dè Öschterrychēr Adolph Giesl-Gieslingen 1951 mit demm nõch ym bnanntè
Giesl-Ejektor diè klassischi Saugzuugaalaag erheblich vobesseret. Ergebnis sin
Brennschtoffyschparigè vo acht bis zwölf Brozent.

Für d Erzügig vom erforderlichè Wasserdampf unter dè bim Ysèbaabetrièb ständig
wechselndè Betrybsbedingigè eignet sich am beschtè èn Großruumwasserkessèl mit
vill Heizroor. Èn söttigè Kessèl hèt è großi Verdampfigsoberflächi un isch
unempfindlich gegè unregelmääßigi Dampfentnaamè un diè dõmit vobundnè Druck- un
Wasserschtandsschwankigè. Dè klassischi Kessèl bschtoot uss èm Stehkessèl mit dè
vollschtändig von èm Wassermantel bedecktè Füerbüchs, dem meischt uss meerèrè
Kesselschüss beschtehendè Langkessèl un dè Rauchkammer mit ybauter
Saugzuugaalaag un Schornschtei zu dè Füèraafachig. Bi sellem
Konschtruktionsbrinzip handlet s sich um dè sognannti Stephensonsche
Röörèkessèl.

I dè Füèrbüchs wörd diè bi dè Vobrennig erzüügti Wärmi diräkt a d Füèrbüchswänd
un s dehinter umlaufendi Kesselwasser abgää. Mō sait dèmm Strahligsheizflächi.
Diè broduzyrtè warmè Rauchgase strömet durch diè im Langkessèl ybautè Heizroor
un gänn dèby diè Wärmi a d Roorwandigè ab. Diè Summe vo dè Flächi vo dè
Rohrwandigè bildet d Roorheizflächi. Bi Heißdampflokomotyvè sin zuèsätzlich zu
dè Heizroor no Rauchroor mit wesentlich größerem Durchmessèr ybaut. In selli
Rauchroor sin d Überhitzerelement ygeschobè, in dennè dè im Kessèl erzüügte
Dampf dröchnet un witer erhitzt wörd. Dè nunmehr im Lokomotyvbetrièb bis zu 400
Graad Celsius warme Heißdampf sorgt wegè sim besserè Kondensation- un
Expansionsvohaaltè für èn höcherè Wirkigsgraad vo dè Lokomotyvdampfmaschinè.

Zu dè Entnaam vo möglichscht drochènem Dampf un zu dè Vomiidig vom Überryßè von
Kessèlwasser befindet sich uff èm Scheitel vom Langkessèl ein odder zwei
Dampfdoom. In eim Dampfdoom isch meischt dè für d Regulyrig vo dè Dampfzuèfuur
vo dè Maschinè zuèschtändige Nassdampfreglḝr ybaut. Dè erzüügte Nassdampf mit
èrè vom Kesselübberdruck abhängigè Temperatuur vo 170 bis 210 Graad Celsius isch
è Mischig uss Dampf un feinschtè Wassertropfè.

Dütschi Dampflokomotyvè schaffet i dè Regèl mit Kesselüberdrück vo 12 bis
16 bar. D Hèrschtellig vo Mitteldrucklokomotyvè mit 20 bis 25 bar un
Hochdrucklokomotyvè mit bis zu 400 bar Kessèldruck sin wegè sinerzit nit
beherrschbarè Werchschtoffeigèschaftè meischt uff wenigi Exemblaar beschränkt
gsi. Villi söttigi Maschinè sin spōter zu Normaldrucklokomotyvè umbaut worrè. Dè
Kesseldruck wörd durch mindeschtens zwei Kesselsicherheitsventyl vo verschidnè
Bauformè begrènzt worrè, welli bi Überschritè vom zuèlässigè Maximaldruck Dampf
i diè freii Umgebuig kontrollyrt abblōsè duèt.

Moderni Dampflokomotyvè hèn èn effizienterè Vobrennigskammerkessèl.
Sonderbauartè wiè de Flammroorkessèl, dè Brotankessèl odder dè Wellroorkessèl
hèn sich nit durrèsetzè konnè.

Bi Lokomotyvè mit Nassdampfreglẽr bassyrt dè Dampf, wo us èm Dampfdom entnõ
wörd, zunägscht s Reglerventyl un glangt vo dört in d Nassdampfkammẽr vom
Dampfsammelkaschtè i d Rauchkammẽr. Vo dört wörd er i d Überhitzerroor gleitet
un dört uff Temperadurè vo öppè 370 Graad Celsius erhitzt. Dè überhitzte Dampf
glangt dènn i d Heißdampfkammẽr vom Dampfsammelkaschtè un vo dört i s
Hauptyèschtröömroor vo dè Dampfmaschinnè. Wörd aaschtell vom Nassdampfreglẽr èn
Heißdampfreglẽr vőwendet, so glangt dè überhitzte Dampf vo dè Heißdampfkammẽr
vom Dampfsammelkaschtè übber s Heißdampfreglẽrvendyl zum Hauptyschtröömroor vo
dè Dampfmaschinnè. I dè Zilinder vo dè Kolbèdampfmaschinnè deent sich dè Dampf
uus un bewegt dõdèby dè Kolbè. So wörd diè im Dampf gschpiicherti Wärmeenergy in
mechanischi Energy umgwandlet.

Diè Kolbè i dè Zilinder vo dè Dampfmaschinnè wörred abwechslend vo vornè un vo
hinnè mit Dampf beuffschlagt. Diè hin- un hèr-BewegIg vo dè Kolbè wörd über d
Trybschtangè uff d Trybräder übertrait un dõmit in è rotyrendi Bewegig
umgwandlet.

Dõmit d Dampflok au bi Dootpunktlaag von èrè Kurbelschtellig aafaarè ka, sin d
Kurbelzapfè vo dè gegèübberligendè Räder von èrè Achsè gegènand vosetzt. Dè
Vosatzwinkel betrait bi Zwei- un Virzilindermaschinnè è Vierteldrehig bzw. 90°,
bi Dreizylindermaschinnè è Dritteldrehig bzw. 120°.

D Stüèersischtem bschtoht uss Schwingè, Gegèkurbel, Schièberschuubschtangè,
Voreilhebèl, Krützkopf, Stüèrzilinder mit Kolbèschièber, Dampfzilinder un
Stüerschtangè.

Diè Aabassig vo dè Leischtung un dõmit vom Dampfvobruuch a diè wechselndè
Betrièbsbedingigè wörd mit èrè zusätzlichè Stüürig realisyrt. Dèrè iri
Hauptbschtanddeil sin diè a d Arbetszilinder aagsetztè Schièberzilinder mit
Schièberkolbè. Si stüèret Sitè un Mengi vom Dampfytritt i dè Arbètszilinder.
Kolbèschièber-Stüerigè hèn im Gegèsatz zuè Flachschièber- Stüèrigè è inneri
Yschtröömig.

Im Betrièb eilet diè Stüèrschyber dè Arbetskolbèbewegig jewyls wechselnd voruus.
Dè Schièber öffnet dè Zilinder, Dampf ströömt y. Nõch öppè eim Drittel vom
Kolbewäg sperrt dè Schièber dè Yschtrom ab. Diè im Dampf vorhandne Energy trybt
dè Kolbè durch Expansion witer bis zu sim Totpunkt. Diè fortlaufendi, wechselndi
Schièberbewegig wärd durch è Stüèrgschtänge bewirkt, welles a s
Aatrybsgeschtänge aagschlossè isch. Durch variables Yschtellè vo dè Stüèrig loot
sich z. B. è hochi Aafaartszugkraft durch langi Dampffüllig über dè Kolbèwäg
erreichè. Durch Verminderog vo dè Füllzitè bi hocher Gschwindigkeit wärd dè
Dampfvobruuch pro Kolbèhub uff s notwendige Maaß reduzyrt. Well d Dampfdehnig
jetzt stärker uusgnutzt wörd, vobessert sich d Energyeffizienz.

Dè Trybfaarzüügfüürer stellt d Stüèrig vom Füürerschtand uus y, mit èrè
Handkurblè odder mit èm Stüerigshebbel, wellè i dè jewyligè Stellig durch
Raschtungè gsicheret isch. Dõdurch wörd mit dè Schwingè dè Angelpunkt vom
Stüerigsgeschtänge un domit dè Arbetswäg vom Schièber voschtellt. Bsunders bi
neuerè un Glenk-Lokomotyvè wörd d Umstüerig mit Druckluft betätiget. S zweite
Stüerelement nebbè dè Schièbervoschtellig isch s Reglerventyl uff èm
Füürerschtand, wo mo dè Dampfdruck für d Zilinder yschtellè ka.

D Stüerig hèt domit zwei Èndpünkt für d Yschtellig: zum eintè diè voll uusglaiti
Stüèrig mit èm Dampfdruck, bi dèmm d Räder vo dè Lok graad no nit durrèdrayet,
wa bim Aafaarè wichtig isch. Zum anderè diè minimal uusglegti Stüèrig mit vollem
Dampfdruck, um mit dè maximal möglichè Expansion i dè Zilinder s würtschaftliche
Optimum z erzylè.

Ysèbaafaarzüüug hèn nu i dè seltenschtè Fäll loos uff dè Achsè laufendi Räder.
Grundsätzlich sin dõ uff einèrè Radsatzwellè (fälschlicherwys au Achswellè
benamst ) diè beidè Radkörper vodreysicher montyrt. Im klassischè
Dampflokomotyvbau sin diè Radkörper vorwigend als Radschtern (Sychèräder)
uusbildet. Uff d Radschtern wörred Radreifè mit èm eigentlichè Laufbrofyl
(Spurkranz, Laufflächi) uffgschrumpft. Selli kompletti Einheit, im Wagenberych
au no mit Achslaager komplettyrt, nennt mo Radsatz. Bi dè Dampflokomotyv
unterscheidet mo zwischè Tryb-, Kuppel- un Laufradsätz. Tryb- un Kuppelradsätz
sin aatribbeni Radsätz. Während dè Tribradsatz zu dè Uffnaam vo dè vo
Drybschtangè übertraiti Kräft bsunders massiv uusbildet un fescht im
Lokomotvrahmè glagert worrè, könnet Kuppelradsätz lychter und im Raamè
sitèbeweglich ygefüèrt worrè. Diè vo dè Dampfmaschinnèe erzüügti lineari Bewegig
wörd am Trybradsatz als Element vom Kurbeltryb in è Drèèbewegig umgwandlet.
Dõdeby erfolgt dè Kraftfluss vo dè Trybschtangè uff d Trybzapfè odder diè als
Kurbelwellè uusbildeti Radsatzwellè un übber Kuppelschtangè uff d Kuppelzapfè vo
eventuell vorhandnè Kuppelradsätz. Als Sonderbauform sin bi einigè
langsamfaarendè mehrachsigè Lokomotyvtùpè zu dè Vobesserig vo dè Bogèläufigkeit
diè sitèbeweglichè üßerè Kuppelradsätz durch Zaanradgetrybe aatribbè worrè. Dè
so gnannte Luttermöller-Achsaatryb hèt sich wègè sinnem komplizyrtè Uffbau un dè
hoè Reparaturaafälligkeit abber nu bedingt bewäärt.

Während diè Dampflokomotyvè i dè Aafangszit no mit ein odder zwei kuppletè
Radsätz uuskõ sin, hèt mo dè mit dè Witerentwicklig vo dè Maschinnè vobundnè
Zuèwachs a Größi un Massè vo dè Lokomotyvè durch Ybau vo witerè Kuppel- odder
Laufradsätz entgegnè müèsè. Nu so isch è glychmäßigi Voteilig vo dè
Faarzüügmassè, abhängig vo dè zuèlässigè Achslascht, uff d Faarbaan möglich. D
Größi vo dè Tryb- un Kuppelradsätz sin durch s Lichtraumbrofil un dè
konschtruktive Uffbau vo dè Lokomotyvè begränzt. È witers Kriterium isch diè
theoretisch maximal möglichi Kolbègschwindigkeit von 7 bis 9 m/s un diè dõdurch
erreichti Drèèzaal vo dè Trybradsätz. Bis dõhy hèt mo gmeint, dè erforderlichè
Massèuusglych vom Kurbeltryb noch z beherrschè. Erfahrigsgmääß isch diè
maximaali Drèèzaal vo 400 min−1 für Radsätz i herkömmlichè Trybwärk feschtglait
gsi, bi denè d Kraftüberträgig durch Tryb- un Kuppelschtangè erfolgt isch.
Obberhalb vo sellèrè Drèèzaalgränz hèt d Ingenieur massivi Problem mit èm
Massèuusglych un dè Lagerig vo dè bewegtè Deil erwartet. Diè maximaal Obergränz
mit 2300 mm Laufkreisdurchmessèr hèt a neuzitlichè Dampflokomotyvè z Dütschland
mit dè Lokomotyvè vo dè DB-Baureiè 61, hüt 18 201 als erreicht goltè.

Dampflokomotyvè mit zwei Dampfzilinder wörred in aller Regel übber èn
Trybradsatz aatribbè (traditionell als Einachsaatryb benamst). Bi Lokomotyvè mit
drei (Drilling) odder vir Zilinder (Virling) isch nebbèm Aatryb uff ein
Trybradsatz (bi Verbundlokomotyvè als Einachsaatryb Bauart vo Borries benamst)
au èn Aatryb uff zwei Trybradsätz (Zweiachsaatryb, bi Verbundmaschinnè au
Zweiachsaatryb Bauart de Glehn benamst) vobreitet.

Um è höcheri Zugkraft z erreichè, hèn leischtigsschtarki Güèterzuuglokomotyvè èn
Huufè Kuppelradsätz mit relativ chlynè Räder. Möglich isch sell durch dè
öschterrychische Konschtrukteur Karl Gölsdorf. Er hèt nõchgwisè, dass èn
zwangfreiè Lauf durch sitèvoschièbari Kuppelradsätz möglich isch. Dè erschti vo
ym entwickleti Füüfkuppler isch diè erfolgrychi kkStB-Reihe 180 gsi. Ebbèso wiè
di maximaal Achslast isch abber au d Aazaal vo dè kuppelbarè Radsätz in èm
starrè Raamè begränzt. Praktisch uusgfüürt sin Maschinnè mit sechs in eim Raamè
glaagertè Kuppelachsè, byschpillswys z Dütschland diè württèmbergischi Reiè K,
DR-Baureiè 59. Diè Bulgarischi Staatsbaan hèt zwei Baureiè mit dè Achsfolg F
bzw. 1'F2' im Ysatz, au uff Java sin Sechskuppler gloffè. Nu eimol hèt mo mit dè
SŽD-Baureihe АА 20 èn allerdings erfolglosè Versuèch mit èm Sibbèkuppler
unternõ. Mit mehrglydrigè Raamè un anderè Sonderlösigè hèt mo versuècht, so vill
Trybradsätz wiè möglich yzbauè. Diè bekannteschtè Lokomotyvbauartè mit
meerglidrigè Faarwärk sin d Mallet-Lokomotyè, diè Bauart Meyer sowiè diè Bauartè
Garratt un Fairlie.

Leischtigsfähigi Kessèl erreichet Längè un Massè, wo nit allei vo dè Kuppelachsè
trait wörrè könnè. Ußerdem sin d Laufeigèschaftè vo Maschinnè mit zu großè
überhängendè Massè bi höcherè Gschwindigkeitè nimmi zfridèschtellend. Uffgfallè
isch sell scho früè bi dè Stephensonschè Longboiler-Maschinnè. Mo hèt aagfangè
demit, diè Lokomotyvè mit zuèsätzlichè, nit aagtrybenè Laufradsätz uuszrüschtè.
Domit lott sich s überhängendi Gwicht vo dè Rauchkammer un Zilinderblöck sowiè
vom Steekessèl würkigsvoll reduzyrt. Hinteri Laufradsätz ermöglichè s ußerdem,
Füèrbüchs un Aschkeschtè hinter dè Kuppelradsätz aazordnè un so größer un
leischtigsfähiger uuszbildè. Zu dè Vobesserig vom Bogèlauf sin d Laufradsätz
bald sitèvoschièbbar un spõter in verschidnè Bauformè radial yschtellbar worrè.
Rückschtellyrichtigè vobesseret d Füürig vom Faarzüüg im Bogè, besunders, wenn d
Füürungskräft uff meereri Radsätz voteilt wörred. Deshalb sin besunders für
schnellfaarendi Maschinnè è füürends Laufdrèègschtell vowendet worrè, odder mo
hèt èn radial yschtellbarè Laufradsatz mit èm erschtè, sitèvoschièbbarè
Kuppelradsatz in èm Krauss-Helmholtz-Laufdrèègchtell. Wegè dem nötigè Platz für
d Aschkäschtè sin diè hinterè Laufradsätze von Schlepptendèrlokomotyè meischt
deichsellosi „Adamsachsè“ odder ußèglagertè Delta-Schleppgschtell. Bi
Tenderlokomotyvè sin identischi Laufeigèschaftè in beidi Richtigè i dè Regel
wichtiger, deshalb vofüget selli hüüfig übber è symmetrisches Laufwärk. S
Lenkgschtell unter èm Aschkaschtè nimmt mo i sellem Fall in Kauf.

Diè hin- un hèrgehendè Massè vo dè Kolbè sowiè au dè Kolbè-, Tryb- un
Kuppelschtangè verursachet bi dè Umsetzig in d Drèèbewegig erheblichi Uuwuchtè,
wo zu nem uuruhigè Lauf vo dè Lok füüret. Diè Kolbèbewegigè von èrè
zweizilindrigè Maschinnè glychet sich dôdèby nit gegèsitig uus, well si nit um è
halbi, sondern um è Virtelperiodè vosetzt schaffet. Mit Uusglychsgwicht a dè
Räder könnet selli Kräft deilwys, abber nit vollschtändig uusglichè wörrè.

Diè durch diè umlaufendè Massè vo dè Kuppelschtangè un Kurbelzapfè allei
entstehendi Unwucht ka durch Uusglychsgwicht vollschtändig uusglichè wörrè, so
dass es Problem z. B. bi älterè Elektrolokomotyvè mit Stangèaatryb un èm suscht
rundlaufendè Motor nit ufftretè duèt. Zum Uusglych vo dè oszilyrendè Massè von
èrè Kolbèdampfmaschinnè müèn diè Uusglychsgwicht abber vogrößeret wörrè, wa
widderum zuè nerè neuerlichè Uuwucht vo dè Räder füürt. Dõdurch könnet d Schinnè
punktuell stärker voschlyßè, zuèdemm ka bi hochè Drèèzaalè sogar èn Verluscht
vom Rad-Schinnè-Kontaggt ufftretè, s sognannti Springè vo dè Räder. Als
praxistauglichè Kompromiss bi dè Uuslegig hèt sich usèbildet, nu öppè 30 bis
50 % vo dè hy- un hèrgehendè Massè uusuglychè. Bi nidrigè Gschwindigkeitè un
gringem Komfortaaschpruch, wiè öppè bim Güètervokeer hèt mo au deilwys ganz
druff vozichtet. Erheblich wichtiger isch abber èn möglichscht witgehendè
Massèuusglych bi schnellfaarendè Lokomotyvè. Dõ hèt mo s Problem schu durch
Konschtruktionè mit mee als zwei Zilinder voringeret. Fascht alli
Schnellfaarlokomotyvè hèn deshalb Trybwärk mit drei odder vir Zilinder ka.

D Bremsè vo Dampflokomotyvè bschtönn zmeischt uss Klotzbremsè a dè Kuppelräder,
bi schnellfaarendè Maschinnè au a dè Laufachsè, wo znägscht vo Hand, spõter mit
Dampf un ab öppè 1900 hauptsächlich mit Druckluft betribbè worrè sin. Zu dè
Drucklufterzügig hèn Dampflokomotyvè è dampfbetribbeni Luftbumpi sowiè
verschidni Haupt- un Hilfsluftbehälter für d Druckluftbevorrõtig erhaaltè.

Zu dè komfortablè Beheizig vo Reisezugwägè hèt mp selli i dè witerè Entwicklig
mit Dampfheizyrichtungè uusgrüschtet. Dè dõdezuè erforderliche Heizdampf hèn diè
einzelne Heizigsaalagè vo dè Lok übber è durch alli Wägè durchlaufendi
Heizleitig ygschpisè kriègt. Uff dè Lokomotyv wörd dõdezuè Nassdampf mit èm
Aaschtellventyl diräkt uss èm Kessèl entnõõ un übber èn vom Füürerschtand uus
bediènbarè Dreiwegehahn odder è Umschaltventyl (uff Einheitslokomotyvè) zum
jewyls vorderè odder hinterè Heizaaschluss vo dè Lokomotyv gleitet. È
Sicherheitsventyl (4,5 bis 5 bar) un èn Druckmessèr hèn d diè trybfahrzüügsitigi
Dampfheizigsaalag vervollschtändigt.

Mit dè Yfüürig vo dè elektrischè Belüüchtig un spõter vo dè Zusatzyrichtungè wiè
dè Zugbeyflussig isch es erforderlich worrè, è dauerhafti un betrybssicheri
Elektroenergyosorgig zu gewäärleischtè. Bi erschtè Vosùèch hèt mo chlyni, uff èm
Tender uffgschtellti Kolbèdampfmaschinnè ygsetzt, selleni iri Regelung hèn vom
Heizer z vill Uffmerksamkeit gforderet. Praxistauglich isch d Stromversorgig
erscht durch d Yfüürig vo flykraftgregeltè Turbogeneratorè worrè. Wegè dè
freizügigè Ysetzbarkeit vo Lokomotyvè un Wagè hèt sich bi
Regelschpur-Reisezugwägè d Versorgig übber Achsgeneratorè durrègsetzt. Deshalb
vofüget regelschpurigi dütschi Dampfloks nu übber Generatorè mit 0,5 kW für d
Eigèvosorgig. Diè für d punktförmigi Zugbeyflussig erforderlichè
Wechselschpannigè mit Frequenzè vo 500, 1000 un 2000 Hertz sin aafänglich durch
uffgesetzti Zuèsatzwickligè erzüügt worrè. Bi gschlossenè Netz, bischpillswys dè
Schmalschpurbaanè z Sachsè, wörred wesentlich größeri Turbogeneratorè mit èrè
Leischtung vo 10 kW ygsetzt. Selli vosorget dè gsamte Wagèzug.

Im Faarbetrièb wörd dè im Kessèl us èm Spyswasser erzüügte Dampf nõch
Arbitsleischtig i dè Zilinder übber s Blõsroor und dè Schornschtei i d Umgebig
uusgschtoßè. Èn gringè Deil vom Dampf wörd durch dè Betrièb vo dè Hilfsmaschinnè
wiè byschpilswys Luftbumpi odder Turbogenerator bzw. durch Dampfvoluscht infolge
vo göffnetè Zilinderentwässerigsventyl odder abblõsendè Sicherheitsventyl
vobruucht. Dè Wasserschtand im Kessèl muè dôher je nõch Belaschtig in Intervall
odder au ständig durch Nõchschpysè ergänzt wörrè. Diè zum Nõchschpysè
erforderlichè Wasservorrät wörred in Wasserbehälter im Raamè, sitlich vom Kessèl
odder im Schlepptender mitgfüürt. Bsundere bi britischè Tenderlokomotyvè hèt s
au dè Langkessèl mit umschlièßendè Satteltanks gää.

Für langi Nonstop-Faartè wiè öppè dè Flying Scotsman vo London nõch Edinburgh
odder dè New York Central Railroad wörred Schöpfroor vowendet, welli wäärend dè
Faart in spezièllè Tröög i dè Gleismitti abgsenkt worrè sin. Dè durch d
Faargschwindigkeit entschteendi Staudruck druck s Wasser übber d Roor i dè
Wasserkaschtè vom Tender.

Für d Faart übber witti, wasserarmi Streggè öppè z Argentiniè, i dè Sowjetunion
un spõter au z Südafrika sin ab dè 1930er-Johr Kondenstendèr entwicklet worrè,
bi dennè èn großè Deil vom Abdampf nõch Kondensation widder zu dè Kesselschpysig
gnutzt wörrè hèt könnè. Z Dütschland sin vill Lokomotyvè vo dè Chriègs-Baureiè
52 zum Ysatz in wasserarmè Gebièt vo dè bsetztè Sowjetunion mit sellerè Technik
baut worrè. D Kondensationstechnik hèt zwar zu nèrè Wassererschparnis vo übber
90 % gfüürt, isch wegè m hoè Unterhaltigsuffwand in Gebièt mit uusreichendè
Wasserreservè abber nit wirtschaftlich. Well dè Abdampf bi Kondenslokomotyvè nit
für d Füèraafachig mittels Blõsroor vofügbar isch, isch è besunders
Saugzuggeblòse i dè Rauchkammer erforderlich gsi. Im Chrièg isch es positiv gsi,
wenn Lokomotyvè mit Kondensationsyrichtig, besunders bi kaalter Witterig, wegè
dè ringerè Abdampffaanè vo Düèfflüüger wenniger guèt entdeckt wörrè hèt könnè.

I dè Früèzit isch s Spysè vom Kessèl mit Wasser meischt mit Plungerbumpè odder
Faarbumpè. Selli wörd übber è Exzenterwellè odder è Kurbelwellè wäärend dè Faart
vo dè Lok betribbè. Dè Vordeil vo sellerè Methode isch, dass sich d Fördermengi
annäernd proportional zum zruggglegtè Wäg vohaaltè duèt. D Aabassig vo dè
Fördermengi isch durch èn regelbarè Bypass bassyrt. Bi längerem Stillschtand
odder bi längerè Faartè bi starker Stygig (erhöhtè Dampfbedarf) hèt d Lokomotyv
vom Zug abkupplet wörrè müèsè un uff èm freiè Gleis hy- un hèrfaarè, bis dè
Wasserschtand widder d gwünschti Höchi erreicht hèt.

Moderni Dampfloks hèn zwei unabhängig vonènand würkendi Spysyrichtungè haa
müèsè, um dè uss Sicherheitsgründ erforderlichè minimale Wasserschtand im Kessèl
z gewährleischtè. Für d Ufffüllig vom Kessèl, wo unter Druck stôt, wörred
Kolbèspysbumpè un Injektorbumpè vowendet. Bi Kolbèbumpè drybt èn Dampfkolbè èn
chlynè Wasserkolbè aa, wellè s Wasser i dè Kessèl druggt. Bi dè Injektor- odder
Dampfschtraalbumpè riißt èn Dampfschtraal Wasser i d Injektorkammer mit, erwärmt
s un druggt s i d Kessèlräum.

Nõchteilig bi allè Artè vo Kolbèbumpè isch bsundere s Spysè vom Kessèl mit
kaaltem Wasser, ohni jedi Vorwärmig. Im Berych vom Spyswasserytritt i dè Kessel
ka s durch d Temperadurdifferenz zu großè Wärmischpannigè im Matriaal kõ. Ab
öppè 1900 isch s kaalti Spyswasser vom Tender durch dè sognannti Vorwärmer
gleitet un vom Abdampf uff öppè 80 bis 90 Grad Celsius vorgwärmt worrè. Well s
Kaaltschpysè uff jeddè Fall vomidè hèt wörrè muèsè un Vorwärmer wegè irer
Abhängigkeit vom Abdampf nu während dè Faart funktionyrè düèn, isch es
vorgschribbè, dass eini vo dè beidè Kesselspysvorrichtigè è Dampfschtraalbumpi
sy muè. In è baar Länder, byschpillswys i dè ehemooligè UdSSR, hèt mo witgehend
uff Kolbèschpybumpè vozichtet un hèt fascht alli Lokomotyvè nu mit Straalbumpèmè
uusgrüschtet.

Dè korrekti Wasserschtand im Dampfkessèl wörd ebbèfalls mit zwei unabhängig
vonenand schaffendè Schaugläser sowiè Probyrhaanè vom Heizer vo dè Lokomotyv
kontrollyrt. Èn z nidrigè Wasserschtand ka zuè nem Kessèlvorysser füürè, èn z
hochè Wasserschtand isch gföhrlich wegè m Mitryßè vo flüssigem Wassèr mit
aaschlièßendè schwèrè Schädè am Überhitzer un i dè Zilinder. Bsunders im
Zilinder verursacht scho diè chlynschtè Mengè Wassèr èn Wassèrschlaag: Dè
Freiruum zwischè m Kolb im Dootpunkt un èm Zilinderbodè isch so gring, dass dè
sich bewegendi Kolbè durch s nit komprimyrbari Wassèr im Zilinder dè
Zilinderdeckèl regelrächt wègschprengt.

Um d Betrièbssicherheit un d Würtschaftlichkeit vo dè Dampflokomotyv z
gewäärleischtè, wörd s Kesselspyswassèr entschprechend uffbereitet. Bsunders dè
Kessèlschteibildig wörd vorbeugt, indem d Kesselschteibilder durch chemischi
Zuèsätz im Kessèl z Bodè sinket (uusfällèt) un dört è schlammartigi Schicht
bildet (Inneri Spyswassèruffbereitig). Durch s Abschlammventyl ka sellen
Bodèsatz regelmäßig, au wäärend dè Faart durch dè Heizer, uusgschwemmt wörred.
Zuèsätzlich wörd dè Kessèl in größerè Abschtänd uusgwäschè.

Diè vowendetè Brännschtoff (übberwigend Kollè, deils au Kollèschtaub, Holz, Torf
odder voschidni Ööl) wörred, ebbèso wiè dè Wassèrvôrrõt, in Bhälter uff dè
Lokomotyv odder im Schlepptender mitgfüürt. I dè Regel wörred Kollè un anderi
feschti Brennschtoff vom Lokomotyvheizer manuell odder mit èrè Schuuflè vom
Vôrrõtsbhälter entnõ un durch s Füèrloch i d Füèrbüchs beförderet.

Einzelni Lokomotyvbauartè wörred zu dè Entlaschtig vom Bedynpersonal au mit èrè
maschinellè Beschickig vo dè Füèrig, èm sognanntè Stoker uusgrüschtet. D
Stokeraalaagè bschtönn meischt uss Förderschnèckè, welli dè Brännschtoff vom
Kollèkaschtè durch Roorleitigè i d Füèrbüchs beförderet. D Förderschnèckè wörred
von èrè Dampfmaschinnè aatribbè un sin, entschprechend èm Brennschtoffbedarf,
fein regèl- un umschtüèrbar.

Bi Ölfüèrig wärd dè vorgwärmti Brännschtoff durch ein odder meereri Bränner (je
nõch Bauart unterschydlichi Aaordnig un Uusfüürig) mittels regelbarem
Dampfschtraal i dè Füèrkaschtè ièblõsè. Anderscht funktionyret
Kollèschtaublokomotyvè, bi dènè dè feingmõleni Kollèschtaub durch dè im allsitig
abdichtetè Füèrkaschtè herrschendi Unterdruck ygsuuget odder mittels Druckluft
ièblõsè wörd. Mengmoll wörd bi Spycherdampfloks in Ysèwärk è rotglühendi
Rooysè-Brammè i dè Lokomotyv deponyrt. Mit sellerè Heizwärmi hèt d Lokomotyv
öppè zwei Stundè faarè könnè.

I dè Regèl befindet sich s Füürerhuus von èrè Dampflok hinnè uff èm Raamè hinter
dè Füèrbüchs. Vo dört wörd si i dè Regèl vo zwei Personè gschtüèret. Dè
Lokfüürer hèt sin feschtè (Sitz-) Platz uff dè Sitè, uff dèrè sich Stüèrig,
Reglèr, Füürerbrèmsventyl un Zuèsatzyrichtigè wiè d Zugbeyflussigsaalaagè
befindet. Z Kontinentaleuropa isch sell üblicherwys rächts, uff dè britischè
Inslè isch sell meischtens diè link Sitè. Er beobachtet vo dört d Streggi un d
Signaal un stüèret dè Lauf vo dè Lok un vom Zug. Dè Heizer übberwacht un betrybt
vo allem d Füèrig un Dampferzügig (Brännschtoff- un Wassèrnõchschuub,
Druckerzügig) durch s Ybringè vo Brännschtoff i d Füèrbüchs. De Heizer
unterschtützt dè Lokfüürer bi dè Signaalbeobachtig durch Meldigè un
Beschtätigungè. Dè Sitz für dè Heizer lyt uff dè gegèübberligendè, linkè Sitè
vom Füürerhuus.

Aafänglich sin Lokfüürer un Heizer uff èrè ungschütztè Plattform hinter dè
Füèrbüchs gschtandè. Mit zuènämendè Gschwindigkeitè hèt s uubedingt èn
Windschutz un zmindescht è kurzes Dach bruucht. D Yfüürig vo gschlossenè
Füürerhüser gôt uff dè Ysebaapionyr Max Maria von Weber zrugg, wellè diè
Strapazè vo dè Lokfüürer un Heizer vo allem i dè winterlichè Johreszit us eigner
Aaschauig kennt hèt un i sinèm literarischè Wärk beschribbè hèt. Sitzplätz sin
abber au denn no als „unerhörtè Komfort“ un als abträglich für d Uffmerksamkeit
bi dè Streggèbeobachtig aagluègt worrè.

Zu dè Bildig vo Wendezüüg hèt mo mit Signaalvorrichtigè zwischè Stüèrwagè un
Schub-Lok experimentyrt, wo in irer Funktionswys a d Maschinnètelegrafè us dè
Seefaart erinnerè duèt. Erfolgrych isch sell 1936 bi dè Stromlinnièzüüg vo dè
Lübeck-Büchener Ysebaan praktizyrt worrè. Sell hèt abber è feschti
Zugzämmèschtellig erforderet, diè d freizügigi Vowendig vo dè Lokomotyvè
ygschränkt hèt un dõrum nit witer vofolgt worrè isch.

Die vobreitetschti un einfachschti Bauform vo dè Dampflokomotyv hèt vorne ei bis
zwei Laufrad-Sätz un drauf folgend drei bis füüf mitenand kuppeleti Trybachsè
sowiè eventuell no ein Laufradsatz unter m Füürerhuus. D Dampfmaschinnè bschtoot
us èm Kessèl mit Nassdampf- odder Heißdampferzügig un zwei dopplet würkendè
Zilinder mit eifacher Dampfdeenig.

I dè 1920er-Johr sin z Dütschland diè ELNA-Dampflokomotyvè entschtandè. Di
Abkürzig ELNA stoot für Engerer Lokomotiv-Normen-Ausschuss. D Lokomotyvè söttet
durch Voeinheitlichig würtschaftlicher broduzyrt un betribbè wörrè könnè.

Unter m Nammè Einheitslokomotyvè sin ab 1925 für diè Dütsch Rychsbaan, unter
Leitig vom domoligè Bauartdezernentè bim Rychsbaan-Zentralamt, Richard Paul
Wagner, Dampflokomotyvè entwicklet un baut worrè. Mo hèt sich entschlossè,
bewäärti Länderbaanloks durch Neuentwickligè z ersetzè. Hauptgründ sin Normig un
d Vowendig vo einheitlichè Baudeil gsi. Genormt worrè sin nit nu Baudeil wiè
Radsätz, Lager, Bumpè, Rauchroor, Zilinderblöck un Armaturè, sondern au
Materialiè wie Kessèlblech un Raamèmatrialiè. Domit sin èn Huufè Deil au
baureihèübergreifend uustuuschbar gsi, wa d Lagerhaltig voeifachè un d Unterhalt
günschtiger machè hèt söllè. Diè erscht Einheitslok isch d Baureihe 01 als
2’C1’h2 gsi. Beidi dütschi Nachchriègsstaatsbaanvowaltigè hèn uff selli
Standardisyrigè uffbaut, allerdings sin i die Nachchriègszit no neuerè
Baugrundsätz bsunders i dè Schweißtechnik behärziget worrè.

Dè Raddurchmessèr isch entscheidend für d Högschtgschwindigkeit. Er ka abber nit
belièbig gschteigeret wörrè, ohni d Größi vom Kessèl un dõmit d Zuugkraft z
beyträchtigè odder d Faarzüügumgränzigslinniè z übberschrittè. D Uuwuchtè vo dè
bewegtè Massè im Kurbeltryb könned au nit vollschtändig uusglichè wörrè. Sie
füüred bi höcherè Gschwindigkeitè zu nèrè uuruhigè Fahrt.

Baulich bedingt lott sich d Zilinderzaal bi Standard-Tùpè nu uff maximal vir
steigerè. Dõby git s Drillings- un Virlingsmaschinnè, bi dènè alli Zilinder
Hochdruckdampf erhaaltet, un Vobundmaschinnè mit Hochdruck- un nõchgordnetè
Niderdruckzilinder. Mit èm Vobundbrinzip wörd diè thermischi Energy vom Dampf
bsunders guèt uusgnutzt.

Unter dè mitteleuropäischè Bedingigè sin Lokomotyvè entschtandè, welli bi
Versuchsfaartè Spitzègschwindigkeitè bis zuè 200 km/h erreicht hèn (Dütschi
Rychsbaan-Lok 05 002 un diè britisch LNER-Lok Mallard). Mit Vobundmaschinnè sin
indizyrti Leischtungè bis zuè 5.300 PS (4.000 kW) erreicht worrè (SNCF 242 A1,
Frankrych). Bezogè uff s Leischtungsgwicht (Massè pro Leischtig) hèt diè, ebbèso
wiè diè 242 A1, vo André Chapelon umbauti 240 P vo dè französischè SNCF als
leischtigsfähigschti Lokomotyvè goltè.

Diè weltwit gröschtè Dampfloks sin d Mallet – un Triplex-Lokomotyvè vo dè
amerikanischè Baanè gsi. Unter m Raamè un Tender hèn selli Lokomotyvè bis zu
drei eigèschtändigi Faarwärk mit jewyls eignè Kolbèdampfmaschinnè kaa. Praktisch
alli großè un modernè US-amerikanischè Dampfloks sin im Leischtungsberych vo
5.000 bis 8.000 PS (4.000 bis 6.000 kW) glègè, wa durch voglychswys großi
Abmessigè un Gwicht ermöglicht worrè isch.

Diè Klass S-1b („Niagara“) vo dè New York Central hèn im däglichè Betryb 22
Pullman-Schnellzugwägè vo übber 1.600 t Gwicht i dè Ebeni mit 161 km/h
beförderet. Bi Vosuèchsfaartè sin mit dèrè Lascht sogar 193 km/h erreicht worrè.
Hütigi IC- un EC-Züüg sin demgegèübber nu öppè halb so schwèr. Diè Baureiè S-1b
haaltet au dè Rekord vo dè monatlichè Laufleischtungè für Dampfloks. Mit Züüg
wiè dè obbè erwääntè, wo uff dè 1.485 km langè Streggi vo Harmon, N.Y. nõch
Chicago ohni Lokwèchsel gfaarè sin, hèt mo übber 44.000 km erreicht.

Für d Maschinnè vo dè Klasse S1 vo dè Pennsylvania Railroad sin übrigens 193,2
km/h bzw. 120 mph als reguläri, betrybsmäßigi Högschtgschwindigkeit aagää worrè,
woby abber nit s Zyl erreicht worrè isch, Züüg mit 1000 t Gwicht mit 100 mph
bzw. 161 km/h z beförderè.

Dè zimli personalintensive Unterhalt vo dè Dampfloks (Bediènig vo dè Lok durch
zwei Mannè, Uuswaschpersonal un witeri), diè intensivi un uffwendigi Prüfig un
Unterhaaltig vo dè Lok (all zwei Däg bis maximaal wöchentlichss Uuswàschè vom
Kessèl), diè gsetzlich vorgschribbenè Untersuchigè vom Dampfkessèl wegè dè Gfohr
vo Kessèlexplosionè un diè barallel ablaufendi Witerentwicklig vo dè Elektro- un
Disellokomotyvè hèn i dè 1970er Johr bi fascht allè Baanè vo dè Wält zu dè
Uusmuschterig vo dè bewäärtè Technik. Abber au dè gringe Würkigsgrad, wo meischt
bi öppè 8 bis 10 Brozent glègè isch, un dè Dreck durch Kollèruèß hèn dezuè
gfüürt, dass d Dampfloks immer mee vo dè Bildflächi voschwundè sin. Allerdings
sin diè konschtruktivè Möglichkeitè vo dè Dampflok zu sellerè Zit no nit
vollschtändig uusgreizt worrè.

Höcheri Aaforderigè, günschtigi odder uugünschtigeri Bedingigè, hèn zu
Sonderbauformè vo Dampfloks gfüürt. Dõ sin vo allem diè aafangs z Frankrych un
Dütschland zimli vobreitetè Crampton-Lokomotyvè, diè spòter erschinènè Mallet-
un Garratt-Lokomotyvè sowiè Aatrybs-Variantè z nennè. È umfangrychi Übersicht
isch unter Bauart Dampflok uffglischtet.

D Entwicklig vo dè Dampflokomotyv hèt sich uff mengi Vorläufer-Entwickligè
gschtützt. Diè erscht Stufè isch diè vo Thomas Newcomen erfundeni Dampfmaschyn,
bi wellerè è Schwungrad dè Zilinder nõch jedem Huub i d Uusgangslaag zruggbrõcht
hèt. Dè nägscht Schritt isch erfolget, als dè James Watt dè Dampf wechselwys uff
beidi Sitè vom Kolbè würkè lô hèt. Bis dõhy hèn d Dampfmaschinnè mit nu gringem
Übberdruck gegèübber èm atmosphärischè Umgebigsdruck gschaffet. Als Richard
Trevithick è Dampfmaschinnè entwickelet hèt, welli mit èm drei- bis virmal
höcherè Druck wiè dè atmosphärische gschaffet hèt, isch es möglich worrè, è
leischtigsfähigi Arbetsmaschinnè z bauè, wo uusreichend kompakt gsi isch, um uff
è Faarzüüg z bassè. Sell hèn zum erschtè Môl dè Nicholas Cugnot 1769 sowiè 1801
un 1803 au dè Richard Trevithick durrègfüürt, wo jewyls èn Strõßè-Dampfwagè baut
hèn. Dõmit sich mit Hilf vo dè Dampfmaschinnè è räumlich unbegränzti Faarbewegig
möglich gsi, un s isch denn nu no èn kurzè Schritt gsi, diè schu i dè Bärgwärk
inschtallyrtè dampfbetribbenè Seilzugaalaagè durch èn Dampfwagè z ersetzè, wo
sich uff Schinnè hèt bewegè könnè .

Um selli Zit hèt s i dè änglischè Bärgwärksaalaagè z Cornwall un um s
nordoschtänglischi Kollènrevyr um Newcastle upon Tyne meefachi
Entwickligsvosuèch für Dampfloks gää, u. a. vom Timothy Hackworth ab 1808, John
Blenkinsop 1812, William Hedley 1813, George Stephenson 1814 un anderè. Im Johr
1825 hèt diè vom Edward Pease initiyrti Ysebaastreggi zwischè Stockton un
Darlington, z Ängland, mit èrè Lokomotyv vom George Stephenson eröffnet un
glychzitig dè erschti Passagyr-Transport mit èm lok-beschpanntè Zug durrègfüürt.

Für diè blaanti Baan zwischè Liverpool un Manchester isch im Oktober 1829 s
berüümti Rennè vo Rainhill durrègfüürt worrè, bi dèm diè beschtgeignetschti Lok
ermittlet wörrè hèt söllè. Vo dè füüf teilnèmmendè „echtè“ Lokomotyvè hèt The
Rocket vom Robert Stephenson s Rennè gwunnè, diè uff dè 50 km langè Streggi è
Högschtgschwindigkeit vo 48 km/h erreicht hèt un – s isch s Entscheidendi gsi –
als einzigi s Rennè ooni Uusfall überschtandè hèt. Diè glychfalls im Wettbewärb
befindlichi „Sans Pareil“ vom Timothy Hackworth hèt Zilinder kaa, wo i dè
Wärkschtatt vom Robert Stephenson gossè worrè sin, un vo dennè ein kurz nõch èm
Start vom Rennè explodyrt isch – èn dõmols eher „regulärè“ Uusfall. Am 15.
Septembèr 1830 isch d Baan zwischè Liverpool un Manchester eröffnet worrè, wobi
sowoll diè sygryche „Rocket“ als au d „Sans Pareil“ i dè Betrièb übbernõ worrè
sin.

I dè USA hèt dè Oberscht John Stevens 1826 è dampfbetribbenes Lokomobil uff èrè
ringförmigè Faarschpur z Hoboken, New Jersey vorgfüürt. 1830 hèt dè Peter Cooper
mit dè Tom Thumb diè erscht Dampflok z Amerika für è öffentlichi Ysèbaan
erschaffè und mit dè DeWitt Clinton hèt am 24. September 1831 diè erscht
faarblaanmäßig ygsetzti US-Lokomotyv zwischè Albany un Schenectady mit rund
50 km/h iren Diènscht uffgnõ. Nit unerwäänt sött au diè z Ängland hèrgschtellti
un nõch Amerika gliferti John Bull bliibè. Au sy isch 1831 in Diènscht gschtellt
worrè, 1866 uusgmuschteret un zletscht 1981, mittlerwyl 150 Johr aalt, nomôls
unter Dampf gnõ worrè. Sy isch eini vo dè letschtè original übberlifertè
Maschinnè vo dè Dampflokfrüèzit.

Diè erscht Baanlinniè uff èm europäischè Kontinent mit Dampfbetrièb isch sit
1831 diè Baanschtreggi Saint-Étienne–Lyon z Frankrych gsi.

Belgiè, wo diè èrscht Dampfysèbaa am 5. Mai 1835 zwischè Brüssel un Mechelè
eröffnet worrè isch, hèt bis Mitti vom Johrhundert s dichteschte Ysèbaanetz uff
èm Kontinent kaa.

Z Dütschland isch als erschti Dampflok im Juni 1816 è Maschinnè vo
Blenkinsop'scher Bauart gfaarè, diè vom Johann Friedrich Krigar i dè Königlichè
Ysègièßerei z Berlin baut worrè isch, uff èm Rundkurs im Hof vo dè Fabrik. S
handlet sich um diè erscht Lok, wo uff èm europäischè Feschtland baut worrè isch
un um dè erschti dampfgfüürte Personèvokeer, well Schauluschtigi gegè Entgèlt i
aaghängtè Wägè hèn mitfaarè könnè. Sy isch uff èrè Neujohrsplakettè vo dè Kgl.
Ysègièßerei vo 1816 dargschtellt. Nõch èm glychè Sischtem isch 1817 è witeri
Lokomotyv baut worrè. Sy hèttet in Bärgwärksbaanè z [[Königshütte
(Oberschlesien)]|Königshüttè] un z Luisèthal a dè Saar (hüt z Völklingè) ygsetzt
wörrè söllè, mo hèt si abber beidi nõch dè Zerlegig, èm Transport un èm
Widderzämmèbau nit in èn betrièbsfähigè Zuèschtand bringè könnè. Am 7. Dezember
1835 isch zum èrschtè Môl zwischè Nürnbèrch un Fürth uff dè Bayrischè
Ludwigsbaan diè Lokomotyv Dè Adlô gfaarè. Sy isch schu diè 118. Maschinnè us dè
Lokomotyvfabrik Robert Stephenson gsi un isch mit dè Tùpèzeichnig „Patentee“
unter Patentschutz gschtandè.

Z Öschterrych isch 1837 diè erscht Dampfysèbaa uff dè Nordbaan zwischè
Wien-Floridsdorf un Dütsch-Wagram vokeert. Diè diènschtälteschti Dampflok vo dè
Wält faart ebbèfalls z Öschterrych: D GKB 671 us èm Johr 1860 isch niè ußer
Diènscht gschtellt worrè un wörd immer no für Sonderfaartè vowendet.

1838 isch diè dritt z Dütschland bauti Dampflok Saxonia bi dè Maschinnèbaufirma
Übigau bi Dresdè entschtandè, baut von Prof. Johann Andreas Schubert. Als
erschti eigèschtändig konschtruyrti Lok z Dütschland giltet diè Beuth vom August
Borsig, 1841. 1848 isch diè erschti vo dè Henschel & Sohn z Cassel produzyrti
Lokomotyv, dè Drachä, uusgliferet worrè.

Diè erscht Ysèbaastreggi übber Schwizer Landesgebièt isch diè 1844 eröffneti
Streggi Strõßburg – Basel gsi. Drei Johr spòter, 1847, isch als erschti Schwizer
Ysèbaaschtreggi diè Spanisch Brötli Baan vo Züri gu Badè eröffnet worrè.

Dè folgendi Übberbligg beschäftigt sich mee mit dè Entwickligè, wo zu
letschtlich erfolgrych vobreitetè Standardbauwysè gfüürt hèn. Diè erheblich devo
abwychendè Konschtruktionè sin unter Dampflokomotyv uffgfüürt.

Diè erscht Maschinnè vo Trevithick hèt zwei Radsätz kaa, welli beidi von èm
rysigè Zaanrad aatribbè worrè sin. Nõch èm dütschè Achsfolge-Bezeichnigs- bzw.
Zellsischteem isch sell è „B“- Lokomotiyv gsi. Au im Stephenson sini spòteri
„Locomotion“ isch mit zwei aatribbenè Achsè èn „B“-Tùp gsi, im Gegèsatz zum
Trevithick hèt dè Stephenson abber Kurbelzapfè a d Räder baut, diè mit
Kuppelschtangè vobundè worrè sin. Sell isch denn dè vobreitetschte
Meefach-Radsatz-Aatrièb gsi, dè spòter au bi dè erschtè Elektro- un
Disellokomotyvè übbernõ worrè isch.

Im Stephenson sini 1820 bauti „Rocket“ isch demgegèübber deilwys èn
Entwickligs-Rückschritt, well si nu ei aatrybeni Achsè vorn un hinnè èn chlynerè
Laufradsatz ka hèt (Achsfolg A1). Iren Vorteil isch diè um öppè 45° gneigtè
Zilinder gsi. Durch selli Aaorning hèt sich verringerte sich dè schädliche Raum
vorringeret, wo zum Uusglych vom Federschpyl i dè Zilinder bruucht wörd, und
dõmit dè Dampfvobruuch gegèübber dè sinerzit üblichè senkrächtè Zilinderaaordnig
reduzyrt hèt. Bi nèm spòterè Umbau sin d Zilinder no witer abgsenkt worrè. Diè
einzig Trybachsè hèt zwar ohni großi konschtruktivi Schwirigkeitè größeri
Trybräder für höcheri Gschwindigkeitè ermöglichet, hèt abber s für d Zugkraft
wichtige Rybigsgwicht vom Aatryb gminderet. Diè glychè konschtruktivè
Unzuèlänglichkeit isch 15 Johr spòter mit Lokomotyvè vom Crampton-Tùp sogar no
witertrbbè worrè. D „Cramptons“ hèn no größeri Trybräder kaa, welli uss
Platzgründe hinter m düèflygendè schwärè Kessèl unter m Füürerschtand aabrocht
worrè isch. Diè düèf Kessellaag hèt èn ruhigè Lauf bewürkt. Dõmit hèn d
Cramptons Schwirigkeitè bim Aafaarè kaa, denn diè gring belaschtetè Trybräder
hèn lycht bim Aafaarè durrèdrait (sogenannts Schlüderè). Hèn d Cramptons iren
Zug erscht moll in Faart brocht, hèn si mit irem langè un dõmit
leischtungsfähigè Kessèl, wo ohni schädlichi Überhäng uf bis zu drei
voraalaufendè Achsè glageret gsi isch, beträchtlichi Gschwindigkeitè entwicklet.

Timothy Hackworth hèt scho früèner dè Zämmèhang zwischè Rybigsgwicht un Zugkraft
begriffè un schu 1827 d „Royal George“ als Dreikuppler baut (Achsfolge C).
Güèterzuglokomotyvè mit drei kuppeletè Radsätz sin johrzehntelang Standard
blibbè.

Diè 1835 vom Robert Stephenson nõch Dütschland glifertè Maschinnè, diè als „Dè
Adler“ diè erschte uff dütschè Gleis gsi isch, hèt mit je einem Laufradsatz vor
un hinter èm mittig unter m Kessèl aabrochtè Trybradsatz (Achsfolg 1A1) nu
bescheideni Zugkraft un Högschtgschwindigkeit. Selli eifachi Konschtruktion hèt
sich vermuètlich als zuverlässig im Betrièb erwisè, denn Dampflokomotyvè mit nu
eim Trybradsatz sin für verschidni dütschi Länderbaanè no bis i diè spôtè
1860er-Johr baut worrè; so isch vo allem diè bayrische Staatsbaan dè „1A1“ langi
Zit treu blibbè.

È Bsunderheit vo dè US-amerikanischè Baanè sin diè langè un mit gringer Sorgfalt
zämmèglaschtè Schinnèwääg, welli zuè nem unruhigè Lauf vo dè Lokomotyvè mit dè
vo Ängland übernôènè Bauwys vom starrè virrädrigè Faargschtell gfüürt hèt. Um
sellè Schwirigkeitè z begegnè, isch schu 1836 vom Henry Roe Campbell è Lokomotyv
mit dè Achsfolg 2’B (amerikanischi Bezeichingswys 4-4-0), also mit zwei
Laufradsätz vornè un zwei kuppletè Trybradsätz dehinter, entwicklet un patentyrt
worrè. Bi mangelhafter Laag vom Obberbau hèt selli Bauwys gwährleischtet, dass d
Trybräder èn besserè Kontakt mit dè Schinnè kaa hèn. Bis 1884 hèn 60 Prozent vo
allène US-Dampfloks d Achsfolg 2'B kaa un sin als „American Standard“ odder kurz
„American“ bekannt worrè. Als d Zuggwicht größer un s Tempo höcher worrè isch,
sin diè bewäärtè „American“ eifach in allè Baudeil vogrößeret un voschtärkt
worrè, um dè erhöötè Aaforderigè z gnüègè.

Vo dè „New York Central-4-4-0“ Nummer 999 mit irè 2,15 m hochè Trybräder wörd
berichtet, dass si am 10. Mai 1893 mit èm uss vir Wägè bschtehendè „Empire State
Express“ zwischè Batavia un Buffalo, New York, è Gschwindigkeit vo 112,5 mph (=
181 km/h) erreicht hèt. Bis zum Ènd vom Johrhundert sin Variationè vo dè
„American“ i dè USA öppè 25.000 mol baut worrè. Z Europa isch selli Bauart mit
mee odder weniger langem Zitvozug übernõ worrè. Vorher hèt mo dört znägscht
Reisezuglokomotyvè mit dè Achsfolgè 1B un 1'B, meischtens mit dè Laufeigèschaftè
nõchteilig beyflussendè überhängendè Zilinder.

S Ènd vo dè „American“-Ära isch i dè 1880er-Johr mit dè zuènemmendè Vobreitig vo
dè 1875 vom George Westinghouse erfundenè Luftdruckbrèms. Anderscht wiè diè
handgebrèmste Züüg hèn selli leischtigsfähigè Brèmsè längeri un schwereri Züüg
ermöglicht, für diè s nimmi uusgreicht hèt, d 2'B eifach größer z bauè. Sell hèt
zuè Lokomotyvè mit drei- un virfach kuppletè Radsätz mit dè Achsfolg 1C, 2C un
1D bzw. dè amerikanischè 2-6-0, 4-6-0 un 2-8-0 gfüürt.

Z Europa sin aafangs für schnelleri Loks bevorzugt è düèfi un stabili Kessellaag
aagschtrebt worrè, diè abber uugünschtig gsi isch für d Aaordnig vo meerèrè
großè Trybradsätz. Wesentlichi Impüls zu dè Überwindig vo sellerè Angscht vor èm
hochè Schwèrpunkt sin uss dè USA kô. So sin bald au dört neui Loks mit immer
höcherè Kessellaagè, wo dè Ysatz vo meerèrè Kuppelradsätz erlaubt hèt. Dè
dütschè Ingenieur Ludwig Löw von und zu Steinfurth hèt 1924 i sim Standardwärk
zum Kraftwagè gschribbè, dass mo us èm Lokomotyvbau lernè müèsst:

Èn witerè Entwickligsschritt isch d Yfüürig vom Vobundmaschinnè-Brinzyp im
Dampflokbau gsi, nõchdem selli sich schu uff Dampfschiff bewäärt hèn. Dõdeby
wörd s Uusdeeningsbeschtrebè vom Dampf nõch em Uuslass us èrè erschtè
Arbetsschtufè no emol in è zweiti Stufe in èm Niderdruckzilinder gnutzt. Dè
Schwizer Anatole Mallet hèt dõdezuè 1874 è Patent für d Vowendig uff Lokomotyvè
aagmeldet.

S Brinzyp isch znägscht uff Loks mit zwei separatè Faar- un Trybwärk
(„Malletloks“) durch Hinterènandschaltig vo dè Zilinderpaar gnutzt worrè. Spòter
isch s Vobundbrinzyp au uff Lokomotyvè mit nu eim Faarwärk aagwendet worrè,
znägscht bi Lokomotyvè mit zwei Zilinder. Denõch isch mo bsunders im
Schnellzugdiènscht zu Virzilinder-Vobundloks übbergangè. Bi sellè Lokomotyvè
isch diè èrscht Trybradachs als Kurbelwellè uusbildet un isch vo zwei innerhalb
vom Raamè ligendè Hochdruckzilinder aatribbè worrè. Ußè am Raamè sin diè größerè
Niderdruckzilinder, wo i dè üblichè Wys uff d Kurbelzapfè vom zweitè Trybradsatz
würket. Dè meischt vorhandni dritte Trybradsatz isch mit dè beidè vorderè durch
diè üblicherwys ußè ligendi Kuppelschtangè vobundè. Vobundloks benötiget è
bsunderi Aafaarvorrichtig. Durch selli erhaaltet au dè bzw. d Niderdruckzilinder
bim Aafaarè Frischdampf, d Maschinnè schaffet mit eifacher Dampfdeenig. Isch d
Maschinnè in Faart, wörd uff Vobundwürkig umgschaltet.

Mit größerè Lokomotyvè hèt sich s Probleem vo dè Bogèläufigkeit vo
Starrraamèlokomotyvè ergää. Im Johr 1884 hèt sich widderum dè Anatole Mallet diè
hütt unter sim Namè bekannti kurvègängigi Lokomotivbauart mit zwei Trybwärk, vo
dennè eis drèèbar odder sitlich voschièbbar glageret isch, patentyrè lôô. I dè
Folg sin bi villè dütschè Länderbaanè gegè Ènd vom 19. Johrhundert insgsamt öppè
150 Malletloks baut worrè, meischtens vom Tùp „B'Bn4v“, d. h. è Lok mit zwei
zweiachsigè Trybwärk (B'B) mit zämmè vir Zilinder (4), welli baarwys in
Vobundwürkig (v) zämmèwürket sowiè einzeln im Naßdampfbetrièb (n). S
Malletlok-Brinzyp isch abber erscht i dè USA zu sinerè högschstè Blüèti gfüürt
worrè. Obwoll diè Mallet-Bauart z Europa übberwigend bi ehner chlynerè Loks
aagwendet worrè isch, hèt mo si dört au bi seer großè Lokomotyvè vowendet,
allerdings oft nu mit eifacher Dampfdeenig, also ohni Vobundwürkig vo dè
Trybwärksgruppè. Dõmit hèt mo dè Schwachpunkt vo dè Mallets mit Vobundtrybwärk
in Form vo trenntè Hoch- un Niderdrucktrybwärksgruppè vomiddè, nämlich s
wechselwyse Schlüderè vo beidè Trybwärksgruppè.

Zu dè Vpbesserig vo dè Bogèläufigkeit hèt mo deilwys au d Spurkränz vo dè üßerè
Trybradsätz in gschwächter Stärki uusgfüürt, um s Zwängè vo dè Lokomotyv in
Gleisbögè z minderè. Gschwächti Spurkränz a dè Endradsätz hèn allerdings d
Maschinnè kaum im Gleis gfüürt, dorum hèt diè gringi gfüürti Längi bewirkt èn
unruhigè Lauf bewürkt. Au spurkranzlosi Trybradachsè sin zu dè Vobesserig vom
Bogèlauf vobaut worrè. Nach Voruntersuchigè vom von Helmholtz hèt dè
Öschterrycher Karl Gölsdorf bi großè Starrraamèlokomotyvè erschtmolls
sitèvoschièbbari Kuppelachsè aagwendet. Dômit isch s Brobleem vo dè
Bogèläufigkeit vo großè, leischtungsfähigè Starrraamèlokomotyvè, zum Deil im
Zämmèwürkè mit Spurkranzschwächig un einzelnè spurkranzlosè Radsätz, brinzipièll
glöst gsi.

Diè letscht Komponentè für diè moderni Dampflok isch d Entwicklig vom
Übberhitzer gsi, wo s ermöglicht hèt, d Dampftemperadur sowit z erhöè, dass
wäärend dè Expansion im Zilinder keini Voluscht durch Kondensyrig entschtandè
sin. Dô hèt dè dütsche Ingenieur un Maschinnèbauer Wilhelm Schmidt dè
entscheidende Schritt mit dè Erfindig vom Überhitzer duè. Mit èm Übberhitzer hèt
sich dè Heißdampf mit Temperadurè vo 350 °C betrièbsmäßig im
Dampfmaschinnèkessèl hèrschtellè lôô. Dômit hèt sich dè thermischi Würkigsgraad
vo dè Dampfmaschinnè um d Hälfti vobesserè lôô. Dômit sin 1897 für diè
preußischi Staatsbaan diè erschtè zwei Loks (è S 3 un è P 4) mit
Flammroorübberhitzer gliferet worrè.

È witeri markanti un erfolgrychi Entwicklig isch d „Pacific”-Dampfloktùpè mit dè
Achsfolg 2’C1’ bzw. dè amerikanischè Bezeichnig 4-6-2. Si isch widderum i dè USA
entschtandè un isch bsunders vobreitet, well d Zuggwicht sich um 1910 durch
stäälerni Wagè erhöht hèn un vo dè 2'B- un 2'B1-Tùpè nimmi mee bewältigt wörrè
hèt könnè.

Nõchdem 1901 vo dè Baldwin i dè USA erschtmols è Lokomotyv mit dè Achsfolg 2’C1’
nõch Neuseeland gliferet wörrè isch, hèt mo 1902 vo Brooks, enèrè spòterè
Döchter vo dè ALCO è 4-6-2-Tùpè a d Missouri Pacific-Ysebaan uusglieferet, vo
dèrè witerhin dè Kennnamè „Pacific“ stammt. Günschtig für d Entwicklig un
Vobreitig vo dè „Pacific“ isch au gsi, dass glychzitig d Aawendig vom
Heißdampf-Überhitzer-Brinzyp ygsetzt hèT, wa mit sellerè Tùpè zämmè mit dè
größerè Füèrbüchs un èm längerè Kessèl z nèrè sprunghaftè Leischtigsschteigerig
gfüürt hèt, diè langi Zit witeri Entwickligè vo allem bi Schnellzuglokomotyvè
erübrigt hèt. S wörd gsait, dass vo Lokomotyvè mit dè „Pacific“-Achsfolg allei z
Nordamerika mee als 10.000 Stugg baut worrè sin.

I dè spôtè 1930er- un 1940er-Johr sin technischi Höhepünkt vo dè Dampftraktion
erreicht worrè mit dè stärkschtè un gröschtè un schnellschtè je bautè Maschinnè,
dè rysigè US-amerikanischè Mallet-Lokomotyvè un Schnellfaar-Dampflokomotyvè wiè
öppè dè dütschè Baureiè 05 odder dè änglischè A4, wo bi Versuèchsfaartè jewyls
knapp übber 200 km/h erreicht hèn. Allerdings hèt mo dè »Mallard« dè
Gschwindigkeits-Wältrekord zugrechnet, obwoll er mit nem 7-Wagè-Zug uff èrè
Gefällstreggè mit 202 km/h erreicht worrè isch; diè dütschi 05 hèt mit èm
4-Wagè-Zug 200,4 km/h uff ebener Streggi erreicht, wonǒch irè eigentlich dè
Titel vo dè schnellschtè Dampflok zuèschtôô müèst, we mo beidi unter glychè
Kriteriè teschtet hèt.

Diè meischtbautè Lokomotyvè z Dütschland sin d Baureiè 55.25-58 un d Kriègslok
vo dè dütschè Baureiè 52 gsi. D Baureiè 55.25-58, preußischi G8.1 isch in 4995
Exemblaar baut worrè un isch dõmit diè meischtbauti Länderbaandampflok gsi,
gfolgt vo dè Personèzuglok P 8 mit dè Achsfolg 2'C , welli sit 1906 vo dè
Bèrliner Maschinnèbau AG un dè Linke-Hofmann Wärk z Breslau in öppè 3800
Exemblaar baut worrè sin, wovô öppè 500 Stugg is Uusland gliferet worrè sin. Diè
meischtè vo sellenè Loks sin i dè Johr 1919 bis 1924 fèrtiggschtellt worrè.

Diè dütsch Baureiè 52 isch è erheblich voeifachti Version vo dè
Güèterzuglok-Baureiè 50 mit dè Achsfolg 1'E gsi, von wellerè zwischè 1942 un
1945 öppè 6500 Stugg für dè erhöhti Transportbedarf im Zweitè Wältkrièg baut
worrè sin. D Baureiè 50 un 52 hèn zämmè è Stückzaal vo öppè 10.000 erreicht.
Nebbè dè Preußischè Staatsysèbaan sin s nu nõ d Ysèbaanè vo dè Sowjetunion, diè
voschidni Lokbaureiè in Stüggzaalè vo übber 3000 bauè lô hèn.

I dè Schwiz isch mit dè C 5/6 2978 uuewöönlich früè, nämlich im Johr 1917, diè
letscht Dampflok vo dè SBB-Gschicht uusgliferet worrè. Diè fortschritendi
Elektrifizyrig hèt dè E-Loks zum Siigeszug voholfè.

Diè modernscht Dampflokomotyv vo dè Wält isch Aafang vo dè 1980er Johr z
Südafrika in Betriè gangè. È Hochleischtigsdampflok vo dè Baureiè 25NC, diè 25NC
3450, baut 1953 vo Henschel & Sohn z Kassel, isch für è bsunders
Vosuèchsprogramm uusgwäält worrè un in wesèntlichè Komponentè stark voänderet
worrè. Im Johr 1981 hèt si i dè Salt-River-Werkstättè z Kapstadt è
Lempor-Saugzugaalaag mit zwei Chämmi, zwischè dennè dè Vorwärmer aagbrocht gsi
isch. D Füèrbüchs isch uff s Gas Producer Combustion System (GPCS) vom
argentinischè Ingenieur Livio Dante Porta umbaut worrè. Dampfleitigè sin zu dè
Reduzyrig vo Strömigsvoluscht optimyrt worrè. Voantwortlich für dè gesamte Umbau
isch dè Ingenieur David Wardale. D Lokomotyv hèt diè neu Baureièbezeichig 26
erhaaltè, iri Betrièbsnummer hèt si bhaaltè. Zwei Johr hèn diè aaschlièßendè
Vosuèch duèret. Resultat: drastischi Kollè- un Wassererschparnis gegèübber dè
Baureiè 25NC sowiè öppè 40 % Leischtigsschteigerig. Als Spitzèleischtig bi
Vosuèchsfaartè sin bi 75 km/h ca. 4500PS un bi 100 km/h knapp 5000PS gmessè
worrè. D Dauerleischtig vo dè Maschinnè lyt bi übber 3000 PS. Nõch èm Ènd vo dè
zweijöhrigè Vosuèchsphase isch d Lok i dè reguläre Reise- un Güèterzugdiènscht
kõ, un zwar i dè rotè Farbgebig, wa irè bald, nit zletscht wegè irer - für è
Schmalspurlok - enormè Kraftentwicklig dè Namè Red Devil ybrocht hèt.

Diè wôrschinlich mit Abschtand schnellschti Dampflok übberhaupt isch d Klass S1
No. 6100 vo dè Pennsylvania Railroad gsi, è 3'BB3'-Duplex-Lokomotyv, wo im Johr
1946 227,2 km/h (141,2 mph) erreicht haa söll. Wäärend sich d Fachlüt einig
drübber sin, dass selli Lok diè angeblichi Gschwindigkeit durchuus erreichet haa
könnt, so git s bis hüt kein Beleeg für è söttigi Faart. Etlichi aageeni Details
wiè s Datum odder d Vorgehènswys vo dè Kontrollbehördè ICC, lònn sellèn Bericht
unglaubwürdig dô stôô. Ähnlichi Bericht, allerdings us amerikanischè Quällè,
schwätzet vo derartigè Gschwindigkeitè im Zämmèhang mit dè T1 Lokomotyvè. Keini
vo dennè Loks sin mit ènem Messwagè uusgfaarè worrè.

Au wenn è Messig mit Stoppuurè (dèby isch dè Zitabschtand zwischem Passyrè vo
zwei Meilèpfoschtè gmessè worrè) nit würklich gnau isch, erschynt selli
Gschwindigkeit gmessè an èrè Leischtig vo dè P1 vo ca. 8.000 PS (6.000 kW), wo
uff èm Brüèfschtand gmessè worrè isch, durchuus nit unrealistisch. S glyche
giltet für d A-Klassè vo dè Chicago, Milwaukee, St. Paul & Pacific Railroad,
wellerè mo Gschwindigkeitè vo bis zuè 209 km/h nõchsait, obwoll d
Högschtgschwindigkeit, wo mit èm Messwagè ermittlet worrè isch, bi derrè
modernschtè un gröschtè je bautè Atlantic-Lokomotyv (Achsfolg 2'B1') nu bi
181 km/h glegè isch.

Anderi inoffizièlli Rekörd erschinet dõgegè wèniger glaubwürdig. So söll im Johr
1901 è 2'C-Lokomotyv vo dè Savannah, Florida & Western Railway mit èm
Trybraddurchmessèr vo nu 1.854 mm è Gschwindigkeit vo 120 mph (193 km/h)
erreicht haa. Au d 127,1 mph (205 km/h), wo nè Atlantic-Lokomotyv vo dè
PRR-Klasse E2 im Johr 1905 erreicht haa söll, erschint unglaubwürdig. Trotzdèm
isch sèllè Wärt vo d PRR veröffentlicht worrè un giltet i dè USA mengmoll als
högschsti Gschwindigkeit, wo nè Dampflok je erreicht hèt.

I dè USA wörred sit dè 1940er-Johr zuènemmend Diselloks ygsetzt, welli sich
durch Kupplè vo è baar Einheitè flexibler a wechselndi Aaforderigè vo dè
Zuuggrößi un Streggèvolauf aabassè lönn. Zuèdemm sin d Diselloko schneller
startbereit, wo bi Dampfloks stundèlangs Vorheizè erforderlich isch. So hèt sich
i dè USA schu i dè Zit zwüschè dè Chrièg mit dè letschtè Dampflokliferigè für
mengi Ysebaagsellschaftè s Èndi vo dè Dampflok-Ära abzeichnet, mit èm Nidergang
vo dè gröschtè Dampflok-Produzentè Baldwin, LIMA un ALCO i dè 1950er- un
1960er-Johr isch s Ènd mit großè Schritt nõcher kô.

Im mittlerè Europa isch d Disellokomotyv i sellerè Zit kei übbermächtigi
Konkurrenz für d Dampflok gsi wiè i dè USA. Dõ sin abber i dè Alpèländer
Üschterrych, dè Schwiz sowiè au im dütschè Bayern d Dampflok schu i dè
1960er-Johr witgehend vo dè Elektrolok vodrängt worrè. Für Elektrolokomotyvè hèn
d Alpèländer mit irer Elektrizitätserzüügig uss Wasserkraftwärk günschtigeri
Ysatzbedingigè botè, umkeert hèn Elektroloks durch d Überlaschtbarkeit vo irè
Motorè Vordeil uff stygigsreichè Streggè kaa. Mit zunemmender Elektrifizyrig vo
dè Flachlandstreggè isch au z Mitteleuropa d Dampflok immer wenniger ygsetzt
worrè.

D Sowjetunion hèt 1956 vokündet, dè Dampflokomotyvbau yzschtellè. Begründet isch
sell mit dè problematischè Wasservosorgig in beschtimmtè Regionè sowiè mit èm
Vorhandèsy vo eignè Ölvorkommè. Wäärend dè Dampfbetrièb offiziell i dè
1970er-Johr ygschtellt worrè isch, sin dausende Dampfloks als strategischi
Resèrve konservyrt abgschtellt worrè (odder wiè i dè Oblascht Kaliningraad bis
öppè 1992 betrièbsfähig unter Dampf gschtandè, vo allem breitschpurigi un
normalschpurigi TE, ex-BR52). Uffgrund vo Brobleem bi dè Energyvosorgig isch dè
Dampfbetrièb bis öppè 1999 regional immer widder uffgnõ worrè.

1967 isch dè letschte offizielle SBB-Dampfzuug i dè Schwiz gfaarè. Einzig d
Briènz-Roothorn-Baan setzt hüt witerhy uff Dampflokomotyvè un bschafft auc neu
konschtruyrti.

Diè Dütsch Bundesbaan z Weschtdütschland hèt 1977 dè Dampflok-Betrièb
ygschtellt; letschti Ysatzbetrièbswärk (BW) sin gsi: BW Emdè un BW Rheine, BW
Emdè mit dè daatsächlich letschtè Faartè am 26. Oktober 1977 mit zwei Lokomotyv
vo d Reiè 043, vo dennè diè letscht, 043 903, um 16:04 Uhr abgschtellt worrè
isch. Bi dè Dütschè Rychsbaan i dè DDR hèt iren Ysatz uff Normalschpur am 29.
Oktobèr 1988 bim Bw Halberschtadt mit èrè Lok vo dè Reiè 50.35; im Blaandampf
sin si allerdings wit drübber usè, voeinzelt au no nõch èm Johr 2000 ygsetzt
worrè. Bis Aafang vo dè 90er-Johr hèt s z Dütschland ußerdemm no Dampfloks bi
einigè Wärksbaanè, zletscht bim Eschwyler Bärgwärksvorein z Alsdorf un Syrsdorf,
Dampfspycherloks wörrèd uff einigè Wärksbaanè, zum Byschpill für dè schwèrè
Voschub vo Kollèzüüg im Grosskraftwärk Monnèm, bi hüt ygsetzt. Durch dè
Zämmèschluss vo DB un DR hèt diè Dütsch Baan AG nô è baar schmalschpurigè
Dampfloks vo dè sächsischè un mecklèburgischè Schmalschpurbaanè übbernõõ. Selli
Baanè mitsamt dè Faarzüüg sin abber sukzessiv bis 2004 a voschidni örtlichi
Betryber vokauft worrè, wodurch im Beschtand vo dè DB nummè
Museums-Dampflokomotyvè voblibbè sin.

Bi dè Öschterrychischè Bundesbaanè sin Dampfloks (uff èrè Zaanradbaan) regulär
bis zum Johr 2005 im Ysatz gsi. Dè reguläre Ysatz vo Dampflokomotyvè uff
Normalschpurbaanè isch 1978 z Ènd gsi. Als yserni Resèrvè sin Dampfloks abber
bis i di spòtè 1980er-Johr im Beschtand vo dè ÖBB gsi. Dè Dampfbetrièb isch
allerdings uff unkonventionèlli Wys z Ènd gangè, nämlich durch dè Vokauf vo dè
letschtè Dampfstreggi – dè Schõfbärgbaan – a d Salzburg AG.

Ußerhalb vo Europa un dè USA sin d Dampflokomotyvè nô länger betribbè worrè un
zmeischt durch Disellokomotyvè ersetzt worrè. Deilwys sin si hüt (2008) no im
Ysatz, wiè z. B. uff dè Staatsbaansischteem Myanmar un Simbabwe sowiè uff
Induschtry- un Landwürtschaftsbaanè in Kuba, Indonesiè, Bosniè-Herzegowina,
Swasiland, Rumäniè un dè Volksrepublik China.

Obwoll scho i dè 1970er-Johr s Kapitel vo dè Dampflokomotyv schinbar abgschlossè
gsi isch, hèt diè Schwizer Maschinnèfabrik SLM (Dampflokomotyvfabrik hüt DLM)
1992 drei Prototùpè vo neuè lychtölgfüèrtè Dampflokomotyvè für
Zaanrad-Schmôlschpurbaanè uus. Diè Faarzüüg wörred dört ygsetzt, wo
Dampflokomotyvè uffgrund vo dè höcherè Attraktivität für Tourischtè bi mit
Disellokomotyvè voglychbarè Betrièbskoschtè dütlich höcherè Ynahmè voschprechet.
1996 sin witeri füüf vokauft worrè, drei a d öschterrychischi Schõfbärgbaan un
zwei a d BRB. Diè Transports Montreux-Vevey-Riviera vokauft iri 1992 aagschaffti
Lok im Summer 2004 a d Briènz-Rothorn-Baan, statt si nu glegèntlich unter m
Faardrôt uff dè Rochers de Naye faarè z lô. Bi dè beidè Bergbaanè uff dè
Schõfbärg un uff s Briènzer-Rothorn träget hüt je vir DLM-Maschinnè d
Hauptlascht vom Vokeer. D Diseltrybwägè bzw. d Disellok stönn nu no als Reserve
bereit. Diè aaltè (deils übber 100-jöhrigè) kollègfüèrtè Lokomotyvè wörred no
für SonderfaartÈ ygsetzt, sin in Betrièb un Vorbereitig abber vill düèrer als
diè neuè Trybfaarzüüg.

Zwanzig Johr nõch èm End vom Dampflokneubau z Dütschland – 1988 isch è letschti
Seriè vo Dampfspycherloks für Induschtrybetrièb vo dè DDR z Meiningè gfertiget
worrè – sin im Johr 2009 widder zwei Neubautè im Dampflokwärk Meiningè
entschtandè. S handlet sich dõby um Nachbautè vo dütschè Schmalschpurloktùpè:
Zum eintè isch für d Bäderbahn Molli è virti Lokomotyv vo dè DR-Baureiè 99.32
baut worrè, zum anderè hèt dè Vorein für d Förderig vo d Sächischè
Schmalschpurbaanè èn Nõchbau von èrè sächsischè I K. Beidi Lokomotyvè sin im
Summer 2009 fertiggschtellt worrè.

Im englischè Darlington hèt d A1 Steam Locomotive Trust è
2'C1'-h3-Dampflokomotyv vo dè LNER-Klass A1 Peppercorn vo Grund uff nõchbaut.
Selli Lok isch nõch dè aaltè Blään us dè 1940er-Johr entschtandè, aber mit
hütigè Matrialiè un Methodè baut worrè. Sie isch 2008 in Betrièb gnõ worrè.

Diè schnellscht betrièbsfähigi Dampflokomotyv vo dè Wält, diè 18 201 befindet
sich im Eigètum vo dè „Dampf Plus“ GmbH. Diè Lokomotyv wörd derzit sporadisch
vor Sonderzüüg ygsetzt.

Z Europa wörred in Polè Regelschpur-Dampfloks im Blaandiènscht ygsetzt, nämlich
vom Baanbetrièbswärk Wollschtei. Zur Zit stönn däglich drei Maschinnè im
Diènscht. Dè Betrièb wörd uffgrund vo dè großè Attraktivität für Turischtè bis
hüt uffrèchterhaaltè.

Ebbèso z Bosniè-Herzegowina wörred no Dampfloks sowoll uff Schmal- als au uff
Normalschpur ygsetzt. Betriiber sin Wärkbaanè vo diversè Kollèbärgwärk, wo d
Loks nit us turistischè Gründ mit Dampf betribbè wörrè.

Bis hütt hèn sich au i z China no Dampflokomotyvè im Streggèysatz ghaaltè, dört
erreichet vo allem d Ysätz vor schwèrè Güterzugloks vo dè Baureiè QJ uff dè
erscht 1995 fertiggschtelltè Ji-Tong-Linniè übber dè Jipeng-Pass z Nordchina
internationali Bekanntheit unter Ysèbaanfründ. Grund für selli lang dauerndi Ära
vo dè Dampfloks z China sind diè günschtigi Kollèvosorgig, diè eifachi
Inschtandhaltig, diè uusreichendè Arbetskräft zum personalaufwändigè Betrièb vo
dè Dampflokomotyvè sowiè diè no vorhandeni Infraschtruktur. Zuèdem sin diè
vorhandnè Dampflokomotyvè zmeischt erscht einigi Johr alt, diè letschti Dampflok
isch im Oktober 1999 fertiggschtellt (SY 1772). Allgemein wörd vosuècht, d
Dampftraktion z China vo allem au us Prestigegründ (mo schämt sich dört für diè
im weschtlichè Uusland vomeintlich als „rückschtändig“ geltendè Dampfloks) nõch
und nõch yzschtellè. Dè letschti planmäßigi Personèzug mit Dampftraktion uff dè
JiTong-Baan isch am 10. Dezember 2005 gfaarè, Aafang 2006 sin dört au diè
letschtè Güèterzüüg vo Dampflokbeschpannig uff d Beförderig mittels bruuchter
Staatsbaandysellokomotyvè vo dè Reiè DF4 umgschtellt worrè. Inzwischè (2011)
findet sich regulär ygesetzti Dampfloks z China no im Rangyr- un
Zuèbringerdienscht in einigè Tagebau-Steikollèbärgwärk odder kollèvoarbeitendè
Induschtrybetrièb. In seltenè Fäll findet au no Personèvokeer mit Dampf statt.

Hütt isch èn regulärè Betrièb vo Dampflokomotyvè ußerhalb vo Europa us China,
Myanmar un Indiè (ehner touristisch motivyrt, luèg u. a. Darjeeling Himalayan
Railway) bekannt; Simbabwe hat dè Dampfbetrièb im Johr 2005 widderuffgnõ
(allerdings bis hütt nu für Rangyrdiènscht). In Indonesiè wörred für d
Zuckerroorerntè uff Werkbaanè no Dampfloks ygsetzt, wobi für selli Baanè è
Umschtellig uff dè meischtens koschtègünschtigerè Lkw-Transport è großi Bedrohig
darschtellt. Z Paraguay git s gelegentlich no Voschubdiènscht mit Dampf, z
Argentiniè vokeeret mengi Schmalschpurbaanè (nõch europäischem Voschtändnis eher
Turischtikbaanè) mit Dampf.

Mengi z Dütschland no ygsetzti (Museums-)Lokomotyvè hèn nu überlèbt, well si als
sognannti Heizloks ygsetzt worrè sin. Selli Loks sin normalerwys nimmi
faartüchtig, sondern sin nu als stationäri Heizaalaag für größeri
Gebäudekomplex, z. B. Baangebäude, Sowjet-Kasernè (DDR) usw. ygsetzt worrè. Diè
gültigè Kessèluntersuchigè müèn natürlich vorhandè sy.



https://als.wikipedia.org/wiki/Belgien

Belgie (niderländisch België, französisch Belgique, dütsch Belgien), offiziell
Königriich Belgie (ndl. Koninkrijk België, frz. Royaume de Belgique, dt.
Königreich Belgien), isch en Staat z Europa. Er ligt im Weschte vom Kontinent a
de Nordsee. Nachbarländer sin di Niderlande, Dütschland, Luxemburg un
Frankriich. Belgie isch eis vo de Gründigsmitglider vo de Europäische
Wirtschaftsgmeinschaft (EWG), wo hüt Europäischi Union (EU) heisst. Di
Inschtitution het i de belgische Hauptschtadt Brüssel ihre Sitz. Zämme mit de
Niderlande un Luxemburg bildet Belgie de Verbund vo de Benelux-Staate.

Sit sinere Unabhängigkeit im Johr 1830 un de Verfassig vo 1831 isch Belgie e
parlamentarischi Monarchii. S Land het drei Sprachgruppe un s Zämmeläbe vo denne
isch nöd immer eifach. D niderländisch sprechende Flame, wo im Norde vom Land
läbbe, wei meh Eigeschtändigkeit, wovor di ärmere französischsprachige Wallone
im Süde Angscht hei. Derzu chunnt no e dütschi Sprachgruppe im Oschte vom Land.
D Hauptschtadt Brüssel isch offiziell zweischprachig. Sit de 1970er Johr
versuecht ma z Belgie d Schpannige durch e Dezentralisirig ab zbaue. So het me
de Schtaat 1993 in en Bundesschtaat umgwandelt. Gliichwohl isch d Politik im
Land sit Jahre glähmt, weil de Schtriit immer no nöd biiglegt isch.

Z Belgie git s hüte drei Amtssprooche, Niiderländisch, Franzöösisch und Dütsch.
Di drei Sprochgmeinschafte sin i de flämische, de französischsprachige un de
dütsche Gemeinschaft organisirt. Es git drei Regione; Brüssel-Hoptstadt,
Flandere, wo me Flämisch redt, und Wallonie, wo me Französisch redt. Brüssel
isch provinzfrei und die dütschsprachig Gmeinschaft ghört zu Wallonie.

Noch dr Unabhängigkäit vo Belgie 1830 het nume Franzöösisch as Amtssprooch gulte
bis zum Joor 1873. Denn isch zwar Niiderländisch as zwäiti offizielli
Amtssprooch rächtlig anerkennt worde, aber Franzöösisch isch d Verwaltig- und
Underrichtssprooch in ganz Belgie bliibe. 1919 isch Dütsch as Amtssprooch drzue
choo im Gebiet im Oste, wo noch em Chrieg s Dütsche Riich im Versailler Vertrag
an Belgie het müesse abdrätte. Denn häi die mäiste Flame afo fordere, ass iiri
niiderländischi Muetersprooch au as Verwaltigs- und Underrichtssprooch an
Schuele und Uniwersidääte verwändet und dr franzöösische Amtssprooch
gliichgstellt wurd.

1921 het die belgischi Regierig die territoriali Äisproochigkäit in de drei
regionale Sproochgebiet anerkennt: die niiderländischi Sproochzone z Flandere,
die franzöösischi Sproochzone in dr Wallonii und die nöiji dütschi Sproochzone
in Ostbelgie. In dr zwäisproochige Hauptstadt Brüssel si Franzöösisch und
Niiderländisch Amtssprooche. Dr flämisch-wallonischi Komflikt zwüsche dene, wo
Niiderländisch, und dene, wo Franzöösisch schwätze, isch bis hüte nid glööst.

Sit 1990 häi s romanische Lothringisch, s Champenois, s fränkische Lothringisch
(Francique), s Picardisch und s Wallonisch dr Status vo regionalsprooche.

Belgie isch witgehend es flachs Land. Numme im Südoschte vom Land hets es
Mittelgebirge, d Ardenne. D Küste isch uugfähr 72 km lang. 25 Prozent vo de
Landflächi wird für d Landwirtschaft bruucht. Ugfähr 95 Prozent vo allne Belgier
läbet in Schtädt.

Belgie isch e bundesstaatlig organisierti konstituzionelli Erbmonarchii. mit
einem Zweikammerparlament. D Bundeslegislative isch zämmegsetzt us em König, dr
Abgordnetekammere mit hundertfufzig Mitgliider und em weniger bedütende Senat
mit sächzig. Dr König isch gliichzitig au Däil vo dr Exekutive. D
Föderalregierig het fufzää Minister und wird vom e Brömieeminister as primus
inter pares gläitet.

D Regione und au d Gmäinschafte si Gliidstaate vom belgische Bundesstaat; si
underschäide sich dur iiri territoriali Abgränzig und iiri Kompetänze. D Regione
(niiderländisch gewesten, franzöösisch régions) si zueständig für groossi
Beriich vo dr Wirtschafts-, dr Umwält-, dr Verkeers- und Agrarpolitik. Si häi au
die rächtligi und fachligi Ufsicht über d Browinze, d Arrondissements und d
Gmäinde. D Gmäinschafte (niiderländisch gemeenschappen, franzöösisch
communautés) si früener hüfig au as Kultur- bzw. Sproochgmäinschafte bezäichnet
worde. Si si verantwortlig für s Bildigswääse, d Kulturpolitik und anderi
Beriich vo dr Familie-, Gsundhäits- und Sozialpolitik, unter anderem für die
öffentlige Chrankehüüser. Au im Vergliich mit andere Bundesstaate häi d Regione
und Gmäinschafte zämmegnoo e groosses Maass an Kompetänze. Si chönne zum
Bischbil in iire Verantwortigsberiich äigeständig Verdrääg mit usländische
Staate abschliesse.



https://als.wikipedia.org/wiki/Atlantik

Da Atlantik bzw. Atlantische Ozean (Große Teich) bedeckt mit 106,57 Mio. km²
Fläche eppa 20% vo da Erdoberfläche und isch noch m Pazifik da zwoatgröschte
Ozean vo da Erde. Da Atlantische Ozean isch salziger als da Pazifik.

Da Atlantik liegt bis uf a paar klene Zipfile hauptsächlich in da weschtlicha
Hemisphäre vo da Erde, zwüschat da Arktis im Norda, Europa im Nordoschta, Afrika
im Südoschta, da Antarktis im Süda, Südamerika im Südweschta und Nordamerika im
Nordweschta. Im Norda grenzt er as Nordpolarmeer, im Süda as Südpolarmeer.

Ohne Nebenmeere, wia zum Biischpiel Karibik, Mittelmeer und Nordsee hot da
Atlantik statt 106,57 Mio. km² "bloß" no 83,4 Mio. km². Siins Wassa hot
insgesamt a Voluma von 354,7 Mio. km³ (bzw. 323,6 Mio. km³). A siina tiefschta
Stell gohts 9.219 m unta d Meeresobafläche, im Durchschnitt isch da Atlantik ca
3.926 m (bzw. 3.332 m) tief.

Da Nama Atlanitscha Ozean kummt us da griechischa Mythologie und hoasst
eigentlich Meer vom Atlas. Da Atlas isch an Titan und treet da Sage noch s
Himmelsgwölb us siina Schultra.

A paar vo da gröschta Insla vo da Wealt liigend im Atlantik: Grönland, Island,
Grossbritannie, Irland und Neufundland. Zu da atlantischa Inslgruppana,
Archipel, ghörend d Kanare, d Azore, d Bahamas, d Antille, d Kap Verde Insla und
d Falklandinsla (span. Malvinas). Klenere, isolierte Insla sin Madeira,
Ascension, St. Helena und Tristan da Cunha.



https://als.wikipedia.org/wiki/Zeitzone

D Zitzone si Deil vo dr Ärde wo die gliichi Zit hai. Si si iigfüehrt worde für
zum uf dr einte Site Zit em Lauf vo dr Sunne aazbasse, so dass si öbbe am Middag
am höggschte Punkt im Himmel schtoht, uf dr andere Site, dass mä, wenn mä vom
eint Ort zum en andere fahrt, nit die ganz Zit muess d Uhr neu iischtelle.
Hützudag düen die schtaatlige Obrikeite feschtleege weles Gebiet zu welere
Zitzone ghört.

Als Wältzit, UTC für Coordinated Universal Time, gältet d Zit am Meridian vo
Greenwich, wo as Nullmeridian definiert isch. Früehner het men er Greenwich Mean
Time, abkürzt GMT, gsait. D Atomuhre bruuche UTC as Präzisionszitschtandard.

Bevor d Gschwindigkeit vom Reise im 19. Johrhundert sehr vil grösser worde isch
als vorher, isch s Broblem vo dr Gliichzitigkeit chlii gsi, und Zit isch lokal
nach dr Sunne feschtgleit worde. S het zwar überzwärchi lokali Obrigkeite gä wo
s andersch hai müesse mache as alli andere, wie zum Bischbil d Schdadt Basel wo
mit ihrer Basler Uhr ä Schtund vo dr Umgäbig abgwiche isch und erscht 1798 sech
aabasst hai.



https://als.wikipedia.org/wiki/Vietnam

Vietnam (vietnamesisch: Việt Nam, Bedütig: Viet im Süden amtlig Sozialistischi
Republik Vietnam, vietnamesisch: Cộng hoà Xã hội Chủ nghĩa) isch ä Schdaat in
Südostasie. Er gränzt an China, Laos, Kambodscha und s Südchinesische Meer.

D Bevölkerigszahl vo Vietnam wird uf öbbe 85,5 Millione Mensche gschetzt. D
Bevölkerig isch im Schnitt sehr jung: Landeswiit si öbbe 30 % vo de Mensche
under 14 Johr alt, und nume öbbe 5 % si über 65. S Bevölkerigswachstum wird uf
1,3 % bis 1,4 % gschetzt. Tendenziell sinkt d Geburteroote, währed wäge de
verbesserete medizinische Bedingige d Dodesroote au sinkt. D Läbenserwartig lit
momentan bi 64 Johr für d Manne und 68 Johr für d Fraue.

Öbbe 88 % vo dr Bevölkerig si ethnischi Vietnamese (Việt oder Kinh). Drnäbe si
53 ethnischi Minderheitegruppe anerkennt. Die gröschte drvo si d
„Uslandschinese“ (vietnam.: Hoa), ihri Zahl wird uf öbbe 1,2 Millione gschetzt.
D Mehrzahl vonenä si Nachfahre vo Iiwanderer, wo 1644, noch em Zsämmebruch vo
der Ming-Dynaschdii, ins Land cho si. Wiiteri Volksgruppe si d Thai, Khmer (vor
allem im Süde, dr Region vom Mekong-Delta, wo über Johrhundert zu Kambodscha
ghört het) und d „Bärgvölker“ (Montagnards), ä Sammelbezeichnig für d Bewohner
vo de Bärgregione. D Montagnards gälte as die ursprünglige Bewohner vom
kontinentale Südoschtasie. Si si im Lauf vo dr Gschicht z Vietnam, Thailand,
Myanmar und Laos vo de zuegewanderete Mehrheitsvölker us de fruchtbarere Regione
vo de Flussebene und Küschte in die unzuegänglige Bärgregione verdrängt worde.
Die Völker si bis hüt vo dr wirtschaftlige Entwicklig vo dene Länder wiitgehend
abgschnitte und läbe in relativer Armuet. Kultur und Schbrooche vo de
Minderheite unterscheide sich meischtens sehr schtark vo dene vo de Vietnamese.

Wil Aghörigi vo de „Bärgvölker“ im Indochinachrieg uf dr Siite vo Frankriich und
im Vietnamchrieg uf dere vo der USA kämpft hai, het s noch dr Wiidervereinigung
vo Vietnam Repressione gege die Völker ge und si si in der Gsellschaft deils nit
guet aagseh; aber au Minderheitevölker, wo uf dr kommunistische Siite kämpft
hai, finde kuum positivi Beachtig.



https://als.wikipedia.org/wiki/Vampire_Diaries

Vampire Diaries esch en US-amerikanischi Fantasyserie, wo sit em 10. September
2009 uf em Fernsehsänder „The CW“ und sit em 20. Januar 2010 als dütschi
Erstusstrahlig uf em Fernsehsänder ProSieben usgstrahlt wird. D Serie isch öber
es Meitli vo de Highschool us em fiktive Städtli „Mystic Falls“. Ihre Frönd
Stefan und sii Brüeder Damon sind Vampir, was zu villne Komplikatione i dere
verworrene Gschecht füehrt.

Nach emne lange Summer chert die siebzehjährig Elena s erstemal sit em Tod vo
ihrne Eltere id Schuel zrogg. Sie und ihre sechzehjährig Brüeder Jeremy lebet
mit ihrere Tante Jenna im Huus vo ihrne Eltere. Da de Jeremy es Drogeproblem hed
und d Jenna vollkomme überforderet esch, spillt d Elena allne vor, dass es ihre
wörd guet goh, damit sii d Kontrolle öber d Situation bhalted. Einzit ihri besti
Fründin Bonnie merkt, dass ned alles in Ordnig esch. Doch d Bonnie hed selber
einigi Problem. Ihri Grossmuetter hed ihre verzellt, dass sie en Hex esch und
nach und nach hed d Bonnie entdeckt, dass sii einigi seltsami Chreft besitzt.

Am erste Schueltag esch en neue Schüeler da, de mysteriösi und guetussehendi
Stefan Salvator. Sofort sind alli Meitli siim Bann verfalle, au d Caroline en
gueti Fründin vo de Elena, wo sofort versuecht alles öber ihn usezgfinde. Doch
de Stefan hed nur Auge för eini, nämlech för die schöni elena, wo ihn ad
Kathrine erinneret. D Kathrine en Frau, wo ihn und sin Brüeder Damon 1864 i
Vampir verwandelt hed.

Anere Party chömed sich d Elena und de Stafan nöcher, doch d Elena bechund
Problem mit ihrem betrunkene Brüeder Jeremy. Er esch hessig uf de Tyler Lockwood
wo mit siner ehemalige Affäre Vicki Donovan zeme esch, weli d Schwöster vom Mad,
em Exfründ vo de Elena esch. Wo de Tyler ohni Vicki us em Wald zrogchund, suecht
de Jeremy sii und findet sii halbtod mit villne Bissverletzige im Wald. Es muess
eine vo dene merkwürdige Tieragriff gsi si, wo i de letschte Ziit immer hüfiger
vorcho sind. De Stefan hed aber erkennt, dass das keh normali Verletzige sind
sondern vomne Agriff vomne Vampir stammed. Da er jedoch Tierbluet trinkt muess
en andere Vampir i de Stadt si.

Zwüsche em Stefan und de Elena herrscht en unerklährlichi Ahziehig und es chond
schliesslich zum Kuss. Deheime wartet en unagnehmi Überraschig uf de Stefan. Sin
Brüeder Damon wartet dert uf ihn und lisst siini Tagebüecher.

Wo d Elena eines Tages bemerkt, dass de Stefan en liideschaftliche
Footballspieler esch, überredet sii ihn is Footballteam vo de Schuel z goh. Doch
wo sin Brüeder Damon de Couch Tanner töted, wörd am Stefan bewusst, dass er öbis
gege ihn undernäh muess. Er schenkt de Elena en Halschetti mit Isechrut, dass er
ihri Gedanke ned manipuliere chan, was en Fähigkeit vo de Vampir esch.

Aber d Elena findet use, dass de Stefan en Vampir esch und er weiht sii i sis
Gheimnis i und beantwortet ihri Froge. D Elena verspricht zwar niemerem devo z
verzelle, seid aber, dass si ufgrund vo dem Gheimnis nümm wiiter mit ihm chan
zemesii.

D Stadt hed aber en Rat wo vo de Vampire Bscheid weiss und so versuechet d
Muetter vo de Caroline Sheriff Forbes und de Bürgermeister Lockwood öbis degege
z unterneh.

Us Langwiili verwandlet de Damon d Vicki i ne Vampir, doch dur ihre Drogeproblem
esch sii nu vill afälliger uf ihri afänglich Bluetsucht. De Stefan versuecht
ihre z helfe und sperrt sii i sim Zimmer i um Mystic Falls z schütze, doch es
glingt ihre z entcho. Als Vampir verchleidet gohd si ad Halloweenparty a de
Schuel und griift dört de Jeremy ah, mit dem sii en Beziehig ufbaut hed. Wo d
Elena ihm chund go helfe werd sii fascht vo de Vicki töted. De Stefan griift i
und d Vicki stirbt debii.

Uf de Wunsch vo de Elena lohd de Damon de Jeremy alles vergesse was passiert
esch und lohd ihn lo glaube, dass d Vicki nur d Stadt verloh hed. D Elena und de
Stefan chömed weder zeme und sii übernachtet bi ihm. I siim Zimmer gfindet sii
aber es Bild vo de Kathrine, wo ihres absolute Ebebild esch und stellt de Stefan
zur Red. Er verzellt ihre alles über d Kathrine, won er gliebt hed und wo ihn
und de Damon verwandlet hed. D Kathrine aber esch 1864 mit de andere Vampire wo
damals in Mystic Falls glebt hend inere Gruft im Wald unter de alte Chile
iigsperrt worde. In ihrer Wuet fahrd d Elena mit em Auto devo und baut en
Unfall. Doch die Person wo sii überfahre hed, richtet sich weder uf und chund uf
sii zue, macht ihre aber nüüt, da de Damon rechtzitig uftaucht.

Zum Geburtstag vom Stefan chond sini eltischti Vampirfründin Lexi uf Bsuech und
de Damon wittered siini Chance de Rat vo Mystic Falls vo ihm und sim Brüeder
abzlenke. Er manipuliert s Gedächtnis vonere Zügin vomne Mord wo er begange
esch, damit sii glaubt d Lexi hätt sii agriffe und das au de Sheriff Forbes
verzellt. Mit de Hilf vom Damon wörd d Lexi pfählt.

Wo en neue Gschechtslehrer ah ihri Schuel cho esch hed er sech schnell mit em
Jeremy agfründet und hilft ihm au weder uf die richtig Bahn zrog. Relativ
schnell gfindet de Lehrer au gfalle a de Jenna. De Gschechtslehrer Alaric
Saltzman weiss bscheid öber d Vampire und wött sii töte. Im Gspröch mit em
Stefan erfahrd d Elena, dass sie adoptiert worde esch. Anderi Vampir sind id
Stadt cho, d Anna wo sech mit em Jeremy afründet und echti Gfühl för ihn
entwicklet und ihre Gfährd de Ben wo als Barkeeper im Grill schaffed, en
beliebti Baar in Mystic Falls. Sii wönd d Tagebücher vom Jonathan Gilbert, am
Vorfahr vom Jeremy, wo dinne stohd wie sii i d Gruft ine chömed wo d Vampire vo
1864 gfange sind und au de Anna ihri Muetter Pearl. Die beide empfüered d Elena
und d Bonnie, damit Bonnie mit em Grimoire vo ihrere Vorfahrin Emily d Gruft
öffnet. De Stefan befreit die beide, aber d Bonnie und ihre Grossmutter öffnet
Gruft glich, will de Damon au will, dass d Gruft göffnet wird, da d Kathrine au
dört inne esch. Dör s öffne vo de Gruft bruchd d Grossmutter vo de Bonnie so
vill chräft dass sii stirbt und sech Gruft nömme schliessd nachdem d Vampire
weder dusse sind, wo weder use dörfed. D Kathrine esch ned i dere Gruft inne gsi
und de Damon realisiert, dass sii nur mit ihm gspillt hed. D Vampire i de Gruft
schaffeds z flieh.

För d Elena hed d Jenna nach ihrer liibliche Muetter recherchiert und hed sii
gfunde. Sie heisst Isobel Flemming und esch wahrschindlich am Alaric siini Frau,
wo vom Damon ine Vampir verwandlet worde esch. Während d Caroline und de
Ex-Fründ vo de Elena Matt sech nöcher chömed und schlussendlech au zeme chömed,
wönd sech d Vampire wo i de Gruft iigsperrt gsi sind am Stefan und am Damon
räche. Sii nemed de Stefan gfange und de Damon und d Elena wönd ihn befreie. Sii
bruched för das de Alaric wo is huus inegohd und de Damon inebittet, da er en
Vampir esch nd söschd ned is huus inechan. Am Alaric chan nüüt passiere, well er
vo de Isobel en Ring gschenkd öbercho hed, wo ihn devor schütz dor
öbernatürlichi Wese z tötet werde. Sii schaffeds ihn z befreie aber de Stefan
muess vom Bluet vo de Elena trinke damit ers öberlebt, was en extrem
unkontrollierbare Bluetdurst i ihm uslöst.

John Gilbert, de Onkel vo de Elena und vom Jeremy chund öberraschend nach Mystic
Falls und eröffnet de Gründerrat, en Rat vo de Gründerfamilie vo de Stadt, wo
die meiste öber d Vampire bescheid wössed. De John weiss alles öber de Damon und
de Stefan und drom versuechd de Damon ihn z töte, was jedoch ned funktioniert,
da de John de gliichi Ring hed wie de Alaric. Am Fest wo d Miss Mystic gwehlt
werd und d Caroline gwönnt artet am Stefan sii Durst nach Bluet extrem us und d
Elena und de Damon mönd ihn beteube und en Enziehig mit ihm mache. Zur gliiche
ziit wörd d Liiche vo de Vicki durnes Unwetter frei gspüelt und de Jeremy
recherchiert nach Vampire und lisst schliesslich de Elena ihres Tagebuech, wo
alles öber de Tod vo de Vicki dinne stohd. Er esch unglaublich hessig uf d Elena
wo ihn so lang agloge hed.

Ihre Onkel John tötet d Pearl und d Isobel taucht plötzlich uf. Sii wött es
Treffe mit de Elena wo sii vo ihre verlangt, dass sii ihre d Erfindig vom
Jonathan Gilbert beschafft, wo de d Pearl am Damon geh hed. Vo de Bonnie erfahrd
d Elena, dass die Erfindig nur dor en Zauber vo de Emily wirksam esch und alli
Vampire för es ziitli usser Gfächt setzt. D Bonnie dued so als wörd sii de
Zauber vo de Erfindig neh und d Elena ged sii a de Isobel. Am Gründerfest setzt
de John die Erfindig ih um alli Vampire z töte. De Stefan wörd vom Alaric und vo
de Elena grettet und danke emne Zauber vo de Bonnie schaffeds d Elena und de
Stefan de Damon usem brönnende Gebäude use z hole, wo de John azündet hed um d
Vampire z töte. D Anna aber stirbt debii.

D Kathrine esch weder doh und hed versuecht de John z töte wo vo de Elena
grettet worde esch. Am Obig vom Gründerfest esch au de Tyler und sii Vater vo
dem Grüsch wo eigendlech för d Vampire bestimmt gsi esch betroffe worde. Siin
Vater esch debii missverständlech umbracht worde während de Tyler en Autounfall
gha hed,wo d Caroline lebensgfährlech verletzt hed. Damit sii ned stirbt ged de
Damon ihre siis Bluet wo ihri Verletzige heilt und er efahrt dass er Kathrine
küsst hed und ned d Elena. D Caroline wörd vo de Kathrine töted aber stirbt ned,
da sii immerno s Bluet vom Damon i ihrem Organismums hed. So wörd sii zum Vampir
und gfindet schnell use, dass sii Mönsche chan beiflusse. Sii flöchted usem
Chrankehus aber da sii ihre Drang nach Bluet no ned unter Kontrolle hed, töted
sii en Mönsch. D Bonnie wo dur d Vampire ihri Grossmuetter verlore hed esch am
Bode zerstört, dass ihri besti Kollegin en Vampir esch und droht sii z töte wenn
sii no einisch öber umbringt. De Stefan und d Elena versueched de Caroline z
helfe sech i ihres neue Lebe iizlebe.

Glichzitig dauchd de Mason, de Onkel vom Tyler uf, wo nach em Tod vo siim
Brüeder uf sini Familie wött luege. Relativ schnell gmerked de Stefan und de
Damon das er öbernatürlichi Chräft hed, aber keh Vampir chan si. So gfindets
use, dass i de Familie Lockwood Werwolfgen vorhande sind. Es heisst es siig en
Fluech wo usglöst werd, dorch das, dass de Betreffendi en Mönsch töted. De Mason
weiss genau so bscheid öber de Damon und de Stefan und schaffts Sheriff Forbes
devo z öberzüge, woruf hii sii denn versuecht die beide z töte. Caroline und d
Elena schaffeds aber sii zrette und nehmed d Muetter vo de Caroline mit is huus
vo de Salvators, um dört zwarte bis alles Iisechruut wo sii gno hed us ihrem
Körper use esch und d Caroline sii chan beiflusse, dass sii alles vergisst.

Dur de Tyler gfindet de Jeremy use, dass de Mason uf de suechi nachem Mondstei
gsi esch. Mit de Hilf vo de Bonnie nemed de Stefan und de Damon de Mason gfange
und durch Folter und Gedankelese gfindet sii use, dass de Mason de Mondstei
imene Brunne versteckt hed und dass er ihn för d Kathrine bsorgt hed. De Stefan
rennt sofort los um de Stei go z hole und de Damon töted de Mason, well wenn ers
ned wörd mache, wörd de Mason ihn töte sobald er weder bi Chräfte wär. I siim
öbermuet, dass sii de Mondstei hend und de Mason us em weg gschafft esch lüüted
de Damon mit em Handy vom Mason d Kathrine ah. Sii recht sech i dem sii de Elena
alütet wo muess zue Luege wie sech d Jenna unter em Iifluss vo de Kathrine es
Messer i Buch sticht. Jenna esch zwar knapp am Tod entrunne doch us Angst, dass
no meh Mönsche verletzt werdet wo sii liebt, macht d Elena mit em Stefan
schluss.

De Stefan, de Damon, d Bonnie, de Jeremy und de Alaric schmiedet en Plan, wie
sii Kathrine töte chönd. Amne Maskeball bi de Lockwoods wörd sii ines Zimmer
glockt, wo sii nömme use chan, da Bonnie en Zauber uf das Zimmer gleid hed. De
Stefan und de Damon chömed ine und versueched sii z töte. Doch Kathrine hed mit
de Hilf vonere andere Hex en Verbindig zwösche sech und de Elena hergstellt, so
dass sii alles gspört was d Kathrine gspört. Wenn d Kathrine also töted wörd,
stirbt d Elena. D Bonnie suecht die ander Hex und ged ihre de Mondstei wo sii a
de Kathrine ged und dadurch ihri Schuld bi ihre begliche hed. Sii schwecht d
Kathrine so starch, dass de Damon sii chan i de Gruft under de alte verbrönnte
Chile vo 1864 iisperre.

Nach em Ball wörd d Elena vo de beide Vampire Rose und Trevor entfüert, wo sii
wönd am Elijah uslifere, eine vo de ursprüngliche Vampir, vor dem sii scho sit
Jahrhunderte uf de Flucht sind. Während de Damon und de Stefan sech uf de Weg
mached sii zrette, erfahrd d Elena, dass sii de Doppelgänger esch und muess
gopfered werde, um de Sunne und Mond Fluech z breche wo möched, dass d Vampire
ned chönd i de Sunne umelaufe und dass d Werwölf sech nur bi Vollmond chönd
verwandle. De Elijah begnadigt d Rose bringt de Trevor aber um. De Stefan und de
Damon chömed um d Elena z rette und debii bringt de Damon de Elijah, um i dem er
ihm en Pfahl durchs Herz rammt. Wo sii gange sind erwacht de Elijah weder zum
Lebe, da mer en Ursprüngliche ned eifach dur ne Pfahl chan töde.

Während d Elena en Bsuech i de Gruft vo de Kathrine anstattet um meh öber sii
und ihri Vergangeheit z Erfahre und d Kathrine ihre devo verzellt wie sii en
Vampir worde esch und, dass de Klaus, eine vo de Ursprüngliche sii einisch hed
wölle opfere und sii site dem vor ihm uf de Flucht esch, forsched de Damon und d
Rose bi emne andre Vampirfründ vo de Rose über die Ursprüngliche nache. D Elena
wörd au gern mit ihm rede, da sii vor hed sech am Elijah z stelle, will sii ned
wött, dass er no meh Lüüt töted wo sii liebt. De Slater esch aber inzwösche scho
vom Elijah töted worde und de Elijah lahd d Elena im Schutz vom Damon zrogg.

Zu ihrer eigene Sicherheit wörd sii im Huus iigsperrt wo aber de Elijah ine
chan, da ihn d Jenna inebette hed. Mit de Elena schliesst er schliesslich en
Packt, wo d Elena verspricht de Lockvogel för de Klaus z spile, wenn de Elijah
devör ihri Fründe schützt. Er befreid de Stefan us de Gruft wo dörft
feschtsitzt, well de Jeremy versuecht hed de Mondstei vo de Kathrine z hole und
de Stefan ihn hed müesse rette. D Kathrine wörd vom Elijah durch
Gedankemanipulation zwunge i de Gruft z bliibe. Er chan anderi Vampire
beiiflusse, da er eine vo de Ursprüngliche esch.

„The Vampire Diaries“ esch im September 2009 s erschte mol im Fernseh cho und
esch sofort en volle Erfolg gsi. D Hintergrund Gschecht stammt vo de Buechserie
mit em gliiche Name vo de amerikanische Schriftstellerin L. J. Smith. Mit hilf
vom Drehbuechauotr Kevin Williamson wo scho för bakannti Filme wie „Scream“,
„Ich weiss was du letzten Sommer getan hast“ und auf för d Fernsehserie
„Dawson's Creek“ gschriibe hed esch die Serie mit emne Berüemte Hauptdarsteller
em Ian Sommerhalder wo scho dur d Serei „LOST“ bekannt esch uf d Bei gstellt
worde.

Usbildig: JB Tyrrell Sr. Public School und Wexford Collegiate Institute. Sie hed
au Unterricht gno a de Dean Armstrong Schauspielschuel, wo sii schliesslich
entdeckt worde esch.

Usbildig: Siis Deput hed de Paul mit 17 i de Seifeopere Springfield Story. Sit
dem esch er immer weder i verschidene Filme Werbespots und Serie z gseh.

Usbildig: De Ian hed als chind en Katholischi Schuel bsuechd. Nachdere hed er
als Model för verschidnigi bekannti Marke wiezum biispil Gucci, Calvin Klein und
anderi gmodlet. Mit 17esch er in New York ufne Schauspielschuel gange.

Usbildig: Vor de Rolle i de Serie Vampire Diaries hed sii in verschidene Filme
Neberollene gspillt und esch als Musikerin tätig gsi. Sii het veli verschednegi
Songs för Nelly und Will.I.am gschriibe.

Usbildig: Sii hed i villne Serie mitgspillt und esch 2008 als BackgroundSängerin
mit de Miley Cyrus uf Tour gange.

Usbildig: Er stammt vonere Mexikanische Muetter und emne Amerikanische Vater ab,
wo de Sohn vo Mexikanische Immigrante esch. Er hed i vilne verschidene Serie en
Gastrolle gspillt. Sii durchbruch hed er 2006 mit em Film „Partygirls auf
Mission“ gha.



https://als.wikipedia.org/wiki/Stadt

A Schtadt (vom Olthochdütscho: stat → Schtandort, Schtell, vgl.: Staat) ischt a
größore, zivilä, zentralisierte, abgrenzte Sidlung mit anar ogono Vorwaltungs-
und Vorsorgungsstruktur und anama Krüzungspunkt vo größara Vorkehrsweogo.

Das hoßt, dass also fascht jede Schtadt an zentrala Ort ischt. Abhängig vu dor
Größe, Bedeutung odr Funktion vo anar Stadt untorscheidot ma Klinschtadt,
Mittelschtadt, Großschtadt, Millionenschtadt, Weltschtadt, Trabantenschtadt und
Schlaufschtadt.

Dio uf dean erschto Blick eindeutige Definition hat abor trotzdem a paar
Unklarheite, wio zum Bischpiel d "Größe" und s "Abgrenztsin". Z Dänemark zum
Beischpil muss a Schtadt mindeschtens 200 Inwohnar hea, im Dütsche und z
Frankreich sand as 2000 Inwohnar, i de Schwiiz 10'000 und z Japan 50'000
Inwohnar, dass a Sidlung als Schtadt bezeichnot werdo ka.

Dorzuo kunnt der ursprüngliche Wortschtamm, der usom Mittloltar vom Schtadträet
her kunnt. Das ischt s Räet uf ogone Vorwaltung, d Freiheit vo jedom Inwohnar, s
Markträet, s Räet für Gerichtsbarkeit, d Ufhäbung vo dor Leibeigenschaft, s
Zollräet und s Münzräet. Ou hützutags isch a beschtimmte Inwohnarzahl no ka
Garantii zur Erhebung vo anama Dorf odr anar Marktgmuond zu anar Schtadt. As
ischt allad no nötig, dass a höhere offizielle Schtell (Exekutive) dean
Beschluss usdrücklich fasst. Im Dütsche wär das zum Bischpil d Landesregierung.

Schtädt händ drum ou historisch wio ou regional zimlich vorschidone
Entschtehungszemmohäng und Schtruktura. So zogot zum Bischpil jetztige
Großschtädt vo dor früoinduschtrialisierto Schtaata ondre Schtruktura und
Entwicklungsdynamika as dio so gnennto Megacitis vo do Entwicklungs- und
Schwelloländor. D Entwicklung vo Schtädt folgt dorbi of vorgiona
Schtadtmodellorn.



https://als.wikipedia.org/wiki/S%C3%BCdafrika

D Republik Südafrika isch en Schdaat am Südschpitz vo Afrika. S Land mit de
Hauptschdadt Pretoria lit zwüsche 22 und 35 Grad südligi Breiti und zwüsche 17
und 33 Grad östligi Längi (ohni Berücksichtigung vo de Prinz-Edward-Insle). Im
Süde und Südoschte gränzt s Land an dr Indisch Ozean und im Weschte an dr
Atlantik. Im Norde liige d Nochberländer Namibia, Botsuana und Simbabwe,
öschtlig drvo Mosambik und Swasiland. S Königriich Lesotho isch än Enklave, wird
also vollschdändig vo Südafrika umschlosse.

Sidafrika isch e ethnisch seli gmischt Land, wu Mänsche mit allne Hutfarbe läbe
un wu wäg däre Vilfalt vilmol Rägebogennation gnännt wird. Wel di verschidene
Volksgruppe aber nit alliwyl konfliktfrej näbenenander gläbt hän, hän ethnischi
Probläme un Uuruejene zwische dr wysse Bevelkerigsminderheit un dr schwarze
Mehrheit in dr Gschicht un dr Bolitik vum Land vorgherrscht. D National Party, d
Bardei vu dr niderländisch-stämmige Bure, het no ihrem Wahlsiig im Johr 1948 s
wältwyt gächtet Syschtem vu dr Apartheid yygrichtet, wu aber scho dervor unter
dr bolitische Fierig vu dr britisch-stämmige Staatsfierig aagfange gha het un
bis churz no dr Wahl vum gmäßigte Presidänt Frederick Willem de Klerk Bstand gha
het. D Wändi in dr Bolitik anne 1990 isch dur dr johrelang Kampf vu dr schwarze
Bevelkerigsmehrheit vu dr Bantu-Velker unter ihrem bolitische Fierer Nelson
Mandela gschafft wore, wu au 1994 zum erschte schwarze Presidänt vum Land gwehlt
woren isch. E allnonig glest Brobläm isch, ass di khoisanid
Altschichtbevelkerig, wu vili dervu no as Wildbyter läbe, hite in ihrem Iberläbe
bedroht isch.

S Land lyt am sidligschte Rand vum afrikanische Kontinänt un het e Kischtelinie,
wu iber meh wie 2.500 km verlauft un an zwe Ozean lyt (am Atlantisch un am
Indische Ozean). Sidafrika het e Flechi vu 1.219.912 km², des isch uugfehr s
3,4-fach vu dr Flechi vu Dytschland. S Zentralplateau, au „Highveld“ gnännt, lyt
uf ere Hechi zwische 900 un 2.000 Meter. Dr Landgirtel, wu zue dr Kischte
abegoht, het e Breitu vu 20 bis 250 km un wird Groot Randkant (Großi
Randstapfle) gnännt. Wyti Deil vum Land sin geomorfologisch un petrografisch vu
dr Sedimänt vum Karoo-Hauptbecki bstimmt. Im Norde stehn bsundersch im
Bushveld-Komplex magmatischi Gstei aa un bi Barberton seli alti Metamorphit
(Griensteifacies/Serpentinit).

D Drakensbärg durzien s Land vum Nordoschte bis in d Enklav Lesotho im
Sidoschte, wu si mit em Thabana Ntlenyana ihre hegschte Punkt (3.482 m)
erreiche. Dr hegscht Bärg vu Sidafrika isch dr Mafadi mit 3.450 m. Nordweschtli
vu Bloemfontein goht d Kalahari-Wieschti dur Botsuana bis uf Namibia. Am Kap
Agulhas (port.: agulhas = Nodle), em usserschte Sidweschtspitz vum Kontinänt,
träffe dr Atlantik un dr Indischer Ozean ufenand, weschtlig dervu lyt s „Kap vu
dr Guete Hoffnig“ (Cape of Good Hope oder Kaap van die Goeie Hoop).

Di meischte Fliss vu Sidafrika chemme us dr Drakensbärg un fließe no Oschte in
Richtig Indische Ozean. Dr lengscht Fluss mit 1.860 km isch dr Oranje, är chunnt
au us dr Drakensbärg, fließt aber no Weschte un mindet in dr Atlantische Ozean.
D Augrabiesfäll am Oranje-Fluss im Nordweschte vum Gordoniadistrikt sin anne
1778 vum Hendrik Wikar entdeckt wore. Si hän e Breiti vu rund 150 Meter un sin
eppe 56 m hoch. Wyteri wichtigi Fliss sin dr Limpopo, wu as Gränzfluss in
Nordoschtrichtig no rund 1.600 km in dr Indische Ozean mindet, un dr Vaal
(1.251 km), e Näbefluss vum Oranje. D Wasserständ vu däne Fliss schwanke zimli.

Zue Sidafrika ghere au no d Prince-Edward-Insle im sidlige Indische Ozean. Di
territoriale Aasprich in dr Antarktis un uf d Walfischbucht z Namibia het
Südafrika anne 1994 ufgee.

Sidafrika het e großi Aazahl vu Klimazone. Vun ere extremer Wieschti in dr
Kalahari an dr Gränz zue Namibia bis zuen eme subtropische Klima im Sidoschte un
an dr Gränz zue Mosambik. S allgmein Klima isch dur d Lag am sidlige Wändechreis
in dr Hauptsach sunnig un drucke. Schnee het s im Winter zmeischt nume in dr
Gebirg. D niderschleg sin iber s ganz Johr verdeilt un nämme vu Sidoschten no
Nordwescht ab, glyychzytig nämme d Tämperature zue.

Wäg syyre Greßi un wäge ne baar andere Faktore (Meeresstrem, Hechelag) variiert
s Klima zwische dr verschidene Deil vum Land: s Klima vu dr Weschtkischte isch
dur dr Benguelastrom us dr Antarktis chieler un druckener. An dr Oschtkischte
sorgt dr Agulhasstrom us em Indische Ozean fir e ender fyycht un warm Klima.

D Lag uf dr Sidhalbchugle fiert derzue, ass d Johreszyte geg di europäische
laufe. Im Winter, zwische Juni un Augschte, cha in dr Drakensbärg, uf em
Highveld un in dr Gegnig vu Johannesburg (1753 m) Schnee lige, zobe un znaacht
isch s derno seli chalt. Am Dag styyge d Tämperature uf eppe 23 °C, im Summer uf
30 °C. Im Boland, dr Region um Kapstadt (15 m), herrscht im Winter e chiel
Klima, wu s als rägelet. Vu Novämber bis Merze isch s dert warm bis heiß un
drucke. In dr Kischtebiet vu KwaZulu-Natal, unter anderem z Durban (5 m) un an
dr Oschtkischte, isch d Luftfyychtigkeit hoch, s wait aber zmeischt e
chiellächte Wind vum Meer. D Tämperature lige do s ganz Johr zwische 25 und
35 °C.

Z Sidafrika het s iber 20.000 verschideni Pflanze, rund 10 Prozänt vu allne
bekannte Pflanzearte uf dr Wält. In dr Fynbos-Region, eme Landstrich in dr
Provinz Weschtkap, findet mer meh wie 9.000 Arte, dodermit isch des Biet ein vu
dr ökologisch vilfältigschte Fläcke uf dr Ärd. Vil vu däne Arte sin endemisch,
d. h. si chemme nume in dr Kapregion vor. Us däm Grund die Region in dr Botanik
unter em Namen Capensis as eis vu dr segs Floreryych aagsäh. Si isch mit abstand
di chleischt vu däne Pflanzeryych.

Di meischte vu dr Pflanze z Sidafrika sin immergrieni Hartlaubgwegs mit fyyne,
nodlefermige Bletter. E anderi typischi Pflanze isch d Protea, wu zue dr
Decktsomer ghert un wu s rund 130 verschideni Arte dervu im Land git.

Derwylscht s z Sidafrika e großi Vilzahl an Blietepflanze git, sin Walder nume
sälte z finde. Grad emol ei Prozänt vu dr Gsamtflechi isch Wald, fascht
uusschließlig in dr fyychte Kischtenebeni am Indische Ozean lang in dr Provinz
KwaZulu-Natal. Hite bstehn die Wälder in dr Hauptsach us importierte Baumarte,
wie zem Byyspel Eukalyptus un Fohre. Dr urspringlig Wald, wu vu dr europäische
Sidler no gfunde woren isch, isch fascht iberaal abgholzt wore. Räscht dervu git
s no z. B. im Auckland Nature Reserve bi Hogsback. Am Aafang vum 21. Johrhundert
sin sidafrikanischi Hartholzbaim wie di Breitblettrig Steinyybe (Podocarpus
latifolius), dr „Stinkwoo“ (Ocotea bullata) un der „Black Ironwood“ (Olea
laurifolia) vu dr Regierig unter Naturschutz gstellt wore. Dodermit soll au s
Iberläbe vum Kapbabegei (Poicephalus robustus) gsicheret wäre. Die
Langfligelbapegeienart giltet as dr sältescht afrikanisch Großbabegei un chunnt
nume no indr stark fragmäntierte Steinyybewälder vu Sidafrika vor.

Im seli heiße un druckene Namaqualand in dr Nechi vu dr Weschtkischte git s
verschideni Arte vu Sukkulänte, wu Wasser spychere, wie z. B. Aloe un Wolfsmilch
(Euphorbia). Im Landesinnere herrscht Grasland vor, wu vor allem uf em Highveld
z finden isch. Do dominiere verschideni Greser, nideri Heckeun Akazie. D
Vegetation wird in Richtig Norde weniger, des lyt an dr gringe
Niderschlagsmängine. D Gras- un Dornesavanne eschtlig vu dr Kalahari-Wieschti
wandlet sich geg nordoschte zuen ere Fyychtsavanne mit eme dichtere Bewugs. In
dr Gegnig um s nerdlig Änd Kruger-Nationalpark het s bsundersch vil
Affebrotbaim.

Di arteryych Dierwäl cha mer in Hunderte vu chleine Wildschutzbiet un in dr
große Nationalpark (z. B. im wältbekannte Kruger-Nationalpark) bschaue. Z
Sidafrika sin meh wie 300 Sugedierarte, meh wie 500 Vogelarte, meh wie 100
Reptilienarte un u vil Insektenarte derheim. S git vil „Antilope“, wie zem
Byschpel d Impala, dr Kudu oder dr Springbock, aber au Struße, Flamingo un
Zebra. Vil Nationalpark sin d Heimet vu dr afrikanische „Big Five“, dr fimf
große Sugedierarte: Leeb, Leopard, Biffel, Elifant un Nashorn. Derzue läbe eppe
170.000 wildi Brillepinguin an dr Kischte un uf dr Insle, wu unter strängem
Naturschutz stehn.

Sidafrika isch e multikulturäll Land, au wänn mer alliowyl no d Folge vu dr
Apartheid cha finde un d Bevelkerigsgruppe vilmol drrännt läbe. S het di grescht
europäisch-stämmig Bevelkerig un di grescht Yywohnerzahl mit ere indische
Härchumpft z Afrika, was es Land zue eim vu dr ethnisch vilfältigschte Länder
vum afrikanische Kontinänt macht. S isch d Heimet vu verschidene afrikanische
Gsellschaften, vu niderländische, dytsche, franzesische, asiatische un
britischen Yywanderer un vu sognännte „Farbige“ (ängl. coloureds). „Farbigi“ sin
z Sidafrika friejer d Noofahre vu dr Khoisan, vu dr Sklaven us em domolige
niderländische Oschtindie (hit Indonesie) un Mänsche mit gmischte Vorfahre
gnännt wore. Dr Uusdruck „Farbigi“ isch e Hiiwyys uf d Bedytig, wu dr
Kolonialismus un d Apartheid dr „Hutfarb“ zuegwise hän.

Bis zem Johr 1991 het d sidafrikanisch Verfassig d Bevelkerig in vier großi
Klasse yydeilt: „Schwarzi“ (Afrikaner), „Wyssi“, „Farbigi“ un Asiate. Au wänn s
die Yydeilig im Gsetz hite nimmi git, sähne sich vil Sidafrikaner allno as
Zuegherigi vu eire vu däne Klasse un au offiziäll staatligi Statischtike bruche
no die Kategorie. D Afrikaner bzw. di Schwarze stelle rund 79,5 % vu dr gsamte
Bevelkerig n ghere zue verschidene Volksgruppe. Di greschte vu däne Gruppe sin s
Zulu, d Xhosa, d Basotho, d Venda, d Tswana, d Tsonga, d Swazi un d Ndebele. Dr
Aadeil vu dr Wysse an dr Gsmatbevelkerig lyt bi 9,2 %; in dr Hauptsach sin s
Noofahre vu niderländische, dytsche, franzesische un britische Yywanderer, wu ab
em Änd vum 17. Johrhundert no Sidafrka immigriert sin. Di sognännte „Farbigen“
sin Yywohner mit ere unterschidlige ethnischer Härchumft, zmeischt Noofahre vu
dr erscht europäische Sidler, vu däne ihre Sklave un dr Velker, wu urspringli z
Sidafrika gläbt hän. Eppe 8,9 % vu dr Bevelkerig ghere zue däne „Farbige“. Di
meischte Asiate sin indischer Härchumft, wu in dr Mitti vum 19. Johrhundert in s
Land gholt wore sin, go uf dr Zuckerrohrfälder z Natal schaffe oder as Händler
in dr Städt gläbt hän. Hit stelle d Asiate 2,5 % vu dr Gsamtbevelkerig un läbe
in dr Hauptsach in dr Provinz KwaZulu-Natal. S git ußerdäm e chleini chinesischi
Gruppe mit eppe 100.000 Yywohner.

Sidafrika het syt em Änd vu dr Apartheid elf amtligi Landessproche: Änglisch,
Afrikaans, isiZulu, Siswati, isiNdebele, Sesotho,Nerdligs Sotho, Xitsonga,
Setswana, Tshivenda un isiXhosa. S Land isch dodermit no Indie des mit dr
meischte offizälle Sproche vu dr Wält. Dämno git s elf unterschidligi offiziälli
Landesnämme. Rund 0,7 % vu dr Schwarze un 59,1 % vu dr Wyyse schwätze Afrikaans
as Muetersproch. Änglisch wird vu 0,5 % vu allne Schwarze un vu 39,3 % vu dr
Wysse derheim gschwätzt. Di andere Sproche wäre vu dr schwarze Bantu-Bevelkerig
as Muetersproch gschwätzt. Eppe 22,3 % schwätze IsiXhosa, 30,1 % IsiZulu, 11,9 %
Sepedi, 10,0 % Sesotho, 10,3 % Setswana, 3,4 % SiSwati, 2,9 % Tshivenda, 5,6 %
Xitsonga un 2,0 % IsiNdebele. Nume 0,3 % vu dr schwarze Bevelkerig un 1,1 % vu
dr Wysse schwätze keini vu dr elf offiziälle Landessproche as Muetersproch.

Näbe däne elf Sproche git s z sidafrika anderi nit-amtligi Sproche wie zem
Byschpel Fanakalo, Lobedu, Nerdligs Ndebele, Phuthi, Khoe, Nama un San. Die
Sproche wäre im amtlige Gebruch nume do verwändet, wu si verbreitet sin. Vil vu
däne nit-offiziälle Landersproche vu dr San un dr Khoikhoi wäre au dr
Nochberstaate Namibia un Botsuana gschwätzt. Die Velker, wu sich dytlig vu dr
Bantu unterscheide, hän ihri eigeni kulturälli Identität, zem Byschpel sin si
Jeger un Sammler. D Zahl vun ene het in dr letschte johrhundert stark abgnuu un
ihri Sproche sin vum Uusstärbe bedroht.

Vil wyssi Sidafrikaner schwätze ußerdäm anderi europäischi Sproche wie
Portugisisch, Dytsch un Griechisch. Derzue wäre Sproche wie Gujarati oder Tamil
vu dr Yywohner mit ere sidasiatische Härchumpft gschwätzt.

Z Sidafrika sin e baar vu dr eltschte paläoanthropologische Fossil vu dr Wält
uusgrabe wore. Iberräscht vum Australopithecus africanus sin bi Taung („Chind vu
Taung“) un in dr Hehline vu Sterkfontein („Little Foot“), Kromdraai un
Makapansgat gfunde wore. Di eltschte dervu wäre uf rund 3,5 Millione Johr
datiert. No däne Vormänsche hän do verschideni Arte vu dr Gattig Homo gläbt, wie
zem Byschpel dr Homo habilis, Homo erectus un schließli dr modärn Mänsch, dr
Homo sapiens.

D Jeger-un-Sammler-Velker vu dr San un dr Khoikhoi läbe syt rund 20.000 Johr im
Biet vum hitige Sidafrika. Si sin im Lauf vu dr Yywandrig vu dr Bantu allmeh
verdrängt wore. D Bantu sin iber dr Fluss Limpopo chuu un hän sich im hitige
Sidafrika as Bure un Hirte nidergloo. Im Verlauf vu däne Wandrige, sin si bis
zum Fish River chuu, wu hite in dr Provinz Oschtkap lyt. Vor allem in dr Zyt vu
dr Apartheid hän sidafrikanischi Hischtoriker energisch d These verträtte, ass
di schwarzafrikanische Bantu erscht syt em 17. Johrhundert, also glyychzytig mit
dr Europäer, in s Land yygwanderet seje, un dodermit d Wysse ihne au kei Land
ewäggnuu hätte. S spricht aber vil derfir, ass die Velkerwandrig scho um s Johr
1000 umme abgschlosse gsi isch. Zem Byschpel het mer im nerdlige un
nordeschtlige Sidafrika rund 600 Schmelzstätten fir Yyse- un Chupfererz,
Hafnerware, Bfeschtigungsaalage un Skelett us dr Zyt zwisch em dritte un zwelfte
Johrhundert gfunde, wu zimli sicher Verdrätter vu dr Bantu-Sprochfamilie
zuegordnet chenne wäre.

As erschti Europäer sin d Portugise uf Sidafrika chuu. Syt em Aafang vum 15.
Johrhundert hän si ne Seewäg no Indie gsuecht um Afrika umme go dr arabisch,
türkisch un venezianisch Zwischehandel uf dr Gwirzrute uuszschalte. Zem erschte
Mol isch s em Bartolomeu Diaz anne 1488 glunge, bis zum Sidweschtspitz vu Afrika
vorzdringe, wun ere Kap vu dr Stirm daift het. Dr Chenig Joao II. vu Portugal
het dää Namme in Kap vu dr guete Hoffnig umgnännt, wel dr Wäg uf Indie jetz uffe
gsi isch. Im Novämber 1498 het e chleini Flotte unter em

Am 4. Novämber 1498 isch e chleini Flotte unter em Vasco da Gama in dr
Sankt-Helena-Bucht an dr Weschtkischte glandet un isch derno im e große Boge um
dr Sidspitz vu Afrika umme gfahre, am 25. Novämber sin si schließli in dr
Mosselbaai an dr Oschtkischte glandet un dodermit isch dr Seewäg uf Indie frej
gsi. S Kap isch Station gsi fir vil Seefahre in dr negschte Johrhundert, e
ständigi Niderlassig hän d Portugise am Kap aber nie grindet, au wel anne 1510
dr portugisisch Vizechenig Francisco de Almeida bi me Gfächt mit dr Khoikhoi um
s Läbe chuu isch.

Di modärn Gschichtsschryybig vu Sidafrika fangt am 6. April 1652 aa, wu dr
Niderländer Jan van Riebeeck im Uftrag vu dr Niderländische Oschtindie-Kompanii
(niderl.: Vereenigde Oostindische Compagnie, VOC) am Kap vu dr Guete Hoffnig e
Versorgigsstation yygrichtet het. Die het wäg ihre strategisch ginschtige Lag e
Raschtstation solle syy fir Handelsschiff, wu zwische Europa un Sidoschtasie
unterwägs gsi sin. Bis in s 18. Johrhundert isch die Sidlig in holländischem
Bsitz gsi. D Sidler hän sich zerscht in dr weschtlige Kapregion uusbreitet, wu
in sällere Zyt s Ruckzugsbiet vu dr Khoisan gsi isch. Wu si anne 1770 im Oschte
an d Sidligsgränz vu dr Bantu chuu sin, hän si e baar Chrieg mit dr Xhosa
gfiert. D Kapholländer hän vil Sklave in s Land gholt vu Indonesie, Madagaskar
un Indie. Aafangs 1743 isch d Zahl vu dr Sklave in dr Provinz dytli hecher gsi
wie d Zahl vu dr wysse Sidler. D Noofahre vu däne Sklave, wu vilmol wyssi Sidler
ghyrote hän, sin speter zämme mit dr Buschmanne in d Bevelkerigsklasse vu dr
„Farbige“ yydeilt wore oder au „Kap-Malaie“. Si stelle hite mit rund 50 % d
Mehrheit vu dr Bevelkerig in dr Provinz Weschtkap.

Wu d VOC fascht bankrott gsi isch un dr Yyfluss vu dr niderländische Händler
gschwunden isch, hän britischi Truppe d Region um s Kap vu dr Guete Hoffnig im
Johr 1797. D Niderlande sin im Verlauf vu dr Revolutionschrieg vu dr Truppe vum
Napoleon bsetzt wore un di nej grindet Batavisch Republik isch nimi mit dr Brite
verbindet gsi. D Bsetzung het em Ziil dient, ass dää strategisch wichtig
Standort nit in d Händ vu dr Franzose solle gheje. D Brite hän s Land noch em
Fride vu Amiens 1802 an d Niderlande mieße zruckgee, hän s aber im Johr 1806
wider eroberet un hän do jetz e britischi Chronkolonii yygrichtet. D Gränzchrieg
mit dr Xhosa sin wytergange un hän s Land greßer gmacht alswyter bis zem
Oschtstade vum Fish River. D Gränz vu dr neje Kronkolonii isch vu dr Brite stark
bfeschtigt wore un s LAnd derhinter isch schnäll vu dr Wysse bsidlet wore. Wu s
Britisch Parlemänt anne 1833 in ihrem wältwyte Yyflussbiet d Sklaverei
abgschafft gha hän, het des dr Bure d Exischtänzgrundlag entzoge. Derzue hän d
Bure d Yyfierig vum britische Rächt un vum Änglisch as Amtssproch abglähnt. Go
sich em britische Yyfluss entzie un d Uusbytig vu dr Nit-Wysse wyter bedrybe
chenne, sin si as sognännti Voortrekker in s Hinterland uusgwiche. Im Große
Treck vu 1835-1841 sin rund 14.000 Bure in d Biet nerdlig vum Oranje-Fluss
uusgwanderet.

D Entdeckig vu Diamanten im Johr 1867 un Gold im Johr 1886 het zuen eme starke
wirtschaftlige Ufschwung gfiert un zuen ere Yywandwerig vu vile Europäer.
Doderdur isch d Benochdeiligung vu dr urspringlige Bevelkerig no versterkt wore.
D Bure hän mittlerwyyli uuabhängigi Republike grindet ghaa, dr Oranje-Freistaat
anne 1844 un d Republik Transvaal anne 1848. Gege di britisch Expansion, wu vor
allem uf di große Goldvorchemme am Witwatersrand ziilt hän, hän sich d Bure im
Erschte Burechrieg (1880–1881) gwehrt. Drotz ass d Bure zahlemäßig dytli weniger
gsi sin, hän si erfolgryych Widerstand gleischtet, wel si besser aabasst gsi sin
an d Ertligkeite. D burische Soldate hän zem Byschpel khakifarbigi Uniforme
drait, doderdur sin si besser tarnt gsi, derwylscht d Brite ihri traditionälle
Rotreck drait hän un eso e lycht Ziil gsi sin fir di burische Scharfschitze.

In dr Johre 1899–1902 sin d Brite mit meh Truppe (un ohni roti Uniforme)
zruckgchehrt un hän d Bure im Zwete Burechrieg bsigt. Dr Versuech vu dr Bure,
sich mit em Dytsche Ryych un dr Kolonii Dytsch-Sidwescht-Afrika z verbinde, isch
fir d Brite e zuesätzlige Grund gsi, jetz di vollständig Kontrolle iber d
Burerepublike z iberneh. D Bure hän demol umesunscht Widerstand gleischtet, wel
d Brite wäg ihre zahlemäßige Iberlägeheit un dr bessere Nooschubversorgig nit
hän chenne bsigt wäre. Im Fride vu Vereeniging sin di bode Burerepublike in s
Britisch Empire yyglideret wore, dr Bure sin aber großzigigi Fridensbedingige
gwehrt wore, wie z. B. d Anerchännig vu Afrikaans as Amtssproch. D Brite hän in
däm Verdrag au zuegstumme, ass d Burgerrächt vu dr nit-wysse Bevelkerig wyter
yygschränkt blibe sin.

No vier Verhandligsjohr isch am 31. Mai 1910 us dr vier Kolonie Natal,
Transvaal, Oranje-Freistaat un dr Kapkolonii di Sidafrikanisch Union grindet
wore, uf dr Dag gnau acht Johr noch em Änd vum zwete Burechrieg. 1934 hän sich
di britisch South African Party (Sidafrikanischi Bartei) un di National Bartei
vu dr Bure zue dr United Party (Vereinigti Bartei) zämmegschlosse go d Birte un
d Afrikaaner versehne. Die Gmeinschaftsbartei het sich aber scho anne 1939 wider
ufgspalte, wel s kei Einigkeit gee het iber dr Yydritt in dr Zwet Wältchrieg an
dr Syte vu Großbritannien. Di ender rächtsgrichtet National Party het mit em
nationalsozialistische Dytschland sympatisiert un het s Ziil vun ere radikale
Rässedrännig gha.

Noch em Änd vum Zwete Wältchrieg het di wyss Bevelkerigsminderheit unter dr
bolitische Fierig vu dr National Party ihri Macht chenne erhalte un het s
Syschtem vu dr Apartheid yygrichtet doderdur, ass si e Reihe vu Gsetz dur s
Parlemänt het verabschide loo, wu s Land un s Läbe im Alldag sträng no dr
verschidene Hutrfarbe drännt het. Lyhcter gmacht wore isch des dur di ryymlig
Drännig vu dr wyyse un schwarze Bevelkerigsgruppe. S Ziil isch d Abschiebig vu
dr Schwarze in bsundersch uusgwiseni Biet (Homelands oder Bantustans). D
Apartheid isch e große Strytpunkt in dr zwote Helfti vum 20. Johrhundert gsi, wu
zue wyte wirtschaftlige Sanktione gfiert het un zum Ruckzug vu vile Unternämme
us Sidafrika. Derzue isch d Wuet vu dr unterdruckte Bevelkerigsschichte gwagse.
E Hesschtpunkt isch dr Ufstand vu Soweto am 16. Juni 1976 gsi, wu Bolizischte e
Studäntedemonschtration nidergschosse hän, doderbyy sin 176 schwarzi Schieler un
Studänte gstorbe.

Noch eme johrzehntelange Widerstand mit Streiks, Proteschtmärsche, Sabotasch un
au Terroraagriff vu verschidene Anti-Apartheid-Bewegigege – di bekanntescht isch
dr African National Congress (ANC) gsi – isch d Regierig vu dr National Party e
erschte Schritt in Richtig vu ihre eigene Entmachtig, wu si anne 1990 s Verbot
vum ANC ufghobe un ein vu dr bekannteschte Widerstandskämpfer, dr Nelson
Mandela, no 27 Johr us em Gfängnis frej gloo het. D Apartheid isch Schritt fir
Schritt us dr Verfassig verschwunde un het eso di erschte freje Wahle fir alli
Yywohner vum 26. bis zum 29. April 1994 meglig gmacht. Dr ANC het die Wahl
gwunne mit 62.6 % vu dr Stimme. Syterhär stellt dr ANC d Regierig vu Sidafrika.
Dr Nelson Mandela isch dr erscht schwarz Pesidänt vum Land wore un het zämme mit
em letschte Presidänt vu dr National Party, em Frederik Willem de Klerk, dr
Fridensnobelpryys 1994 fir d Byydreg zum Änd vu dr Apartheid iberchuu.

Noofolger vum Mandela isch 1999 dr Thabo Mbeki wore un syt em 9. Mai 2009 dr
Jacob Zuma.

In dr große Gmeireform vu anne 2000 sin vil bekannti sidafrikanischi Städt mit
dr Gmeine un Twonships im Umland zämmegleit wore. E baar vu däne neje
Metropole-Gmeine (ängl.: Metropolitan Municipality) sin umgnännt wore, di neje
Nämme sin zmeischt Bantu-Nämme un solle eso s nej Sidafrika repesäntiere. Vier
vu dr zeh greschte Städt un Gmeine liege in dr chleischte un am dichteschte
bsidlete Provinz Gauteng.



https://als.wikipedia.org/wiki/Neuseeland

Neuseeland (Englisch New Zealand, Maori Aotearoa) esch en Enselstaat im
Pazifische Ozean. Es lieht öbbe 2000 Km südöstlech vo Australie ond wird zum
Kontinänt Ozeanie zellt. Neuseeland bestoht usere Nord- ond Südinsle, allerdings
ghöret au no es paar chlini Insel dezue, wie z.B. Stuard Island.

Fascht die ganz Längi vo de Südensle esch vo de Neuseeländische Alpe bedekt, met
3'754m esch de Mt. Cook de gröschti Bärg. Im weschte lieht zwöschet de Alpe ond
em Meer d Westcoast, wos Rägewälder ond Fjords get. Im Oschte vo de Alpe gets
vorallem grossi Ebene wo bsonders im Acker- ond Viehbou grossi Verwändig
gfendet. Die gröschti Stadt esch Christchurch, anderi bekannti Städt send:
Queenstown, Dunedin, Invercargill, ond Nelson.

Ganz im Süde vo de Nordensle lieht Wellington, das esch d Hauptstadt vo
Neuseeland, obwohl Auckland die gröschti Stadt esch. Anderi bekannti Städt send:
Hamilton, Tauranga, Rotorua, Napier, New Plymouth, Wanganui, ond Palmerston
North.

D Nordensle esch Vulkanisch no sehr aktiv, es get Geysir, heissi Quellene ond
Vulkan wie de Mt. Ruapehu wo met 2'797m de höchschti Bärg vo de Nordensle esch.
Sälbscht de 616 km2 grossi Lake Taupo esch nüd anders als en Vulkankrater, wo
vor 26'500 Johr beme gwaltige Vulkanusbroch entstande esch.

Allgemein herrscht in Neuseeland es milds Klima, ond wels ganze Land vo Wasser
omschlosse esch, gets au ned all zu grossi Temperaturschwankige. Im Norde esch
so zwöschet 15 °C ond 25 °C warm ond im Süde send d Temperatur öbbe 10 °C
chälter. Allgemein gets vorallem Weschtwend, wele s verdampfte Wasser vo de
Tasman-Meer ad Alpe dröckt, drom rägnets dört au vell.

Wel Neuseeland rächt isoliert esch, het sech dört es einzigartigs Ökosystem
entwecklet. Es het nämlech früehner bes of es paar Flädermüs kei Säugetier gha.
Veli Plätz send anstatt vo Säugetier dor Vögel beleit worde, wovo veli
flogonfähig send. Wie z.b. de Kiwi, de Takahe, Kakapo ond de set langem
usgstorbni Moa. Dor de Mönsch het sech d Fauna gänderet, es send jenschti Tier
igschleppet worde, wo die heimische Tier vertrebe händ. Drom gets gwössi Tier
nor no of chlini Ensle wos kei igschleppti Rauptier get. Allgemein esch
Neuseeland es Vogelparadies, es get Papageie wie de Kea ond de Kaka,
Königsalpatross ond a de Köschte gets Zwärpinguin, Gälbaugepinguin ond
Deckschnabupinguin. Im Meer gets Walfesch ond Delfin ond ofem Land gets jenschti
Insekte ond Reptilie wie d Weta wo bes 8cm gross cha wärde oder de Tuatara. Z
Neuseeland gets kei gförliche Tier, als weder Schlange no Spenne, nome Haifesch.
Damet ned no meh Tier in Neuseeland usstärbet, wärdet met Hönd stränge Kontrolle
a de Floghäfe gmacht, so dass me keini neue Tier iischleppt.

70% vo Neuseeland esch e mol vo Wald bedekt gsi, set de Akonft vo de Europäer
sends no 15% plus 5% importierti Bäum. Neuseeland het en sehr interessante Wald,
dört wos vell rägnet, gedeiht rechtige Urwald met Farn wo bes zu 10m höch chönd
wärde. Bemerkenswärt send au d Kauri Trees wo sehr gross chönd wärde. En grosse
Teil vom iheimische Wald stoht höt onter Naturschotz ond cha i Nationalparks
besechtigt wärde, was sech of jedefall lohnt.

80% vo de Bevölkerig send Nochfahre vo de europäische Iwanderer ond 15% send
Nachkomme vo de Uriwohner de Maoris. Näbsch dem gets no grossi Groppene a
Iwanderer us Asie ond Polynesische Ensle. D Maoris send im Gägesatz zo de
Aborigines (vo Auschtralie) rächt guet integriert, trotzdem send si emmer no
benochteiligt.

Amts- ond Omgangssproch esch Englisch, zwoiti Amtssproch esch Maori, allerdengs
werd das vonere chline Menderheit gsproche. Trotzdem chame a de Schuel z
Neuseeland Maori lere.



https://als.wikipedia.org/wiki/Monaco

S Fürschtetum Monaco (französisch Principauté de Monaco, monegassisch Principatu
de Múnegu) isch e Schtadstaat z Weschteuropa. S lit vo Frankriich umschlosse a
dr Mittelmeerküste i dr Nächi vo dr italienische Gränze.

D Küschte vom Fürschtetum isch 4,1 km lang und di gmainsami Gränze mit
Frankriich 4,4 km. I de letschte Johrzähnte het mer s Staatsgebiet dur
Landufschüttig innere Bucht um 40 ha uf 197 ha vergrössert. Mit siner gringe
Flächi isch Monaco nach dr Vatikanstadt dr zwöitchliinscht Staat vo dr Wält, het
abr d höchschti Bevölkerigsdichti vo allne Staate.

Bis Endi 2001 hät Monaco de französisch Franke (Franc) als Wäärig gha. Sit em 1.
Januar 2002 händs au de Euro mit aigne Münze.

Mit öppe 17'900 Iiwohner pro km² isch Monaco dr am dichteschti besidlti
unabhängigi Schtaat uf dr Wält. Är ghört zu de sicherschte. Mer bezeichnet d
Iiwohner vo Monaco ass Monegasse. D iiheimischi Bevölkerig bildet abr e
Minderheit in irem Land. 47 % vo dr Iiwohner sin Franzose, während je 16 %
Monegasse oder Italiener sin. D reschtliche 21 % verteile sich uf 125
verschideni Nationalitäte.

D monegassischi Schproch isch e romanische Dialäkt, wo zum gallo-italische
Ligurisch ghört (meh dadezue under Italienischi Schprooch). Me lehrt s
Monegassisch e bitzeli a dr Schuel, und i dr Altstadt sind d Gasse zwosprochig
agschribe. Alleinigi Amtsschproch isch aber Französisch. Im Fürschtetum wird
denäbe au vil Italienisch und Änglisch gredt.

D römisch-katholischi Chile isch d offizielli Schtaatschile. D monegassisch
Verfassig garantiert aber d Freiheit vo anderne Religione und Konfessione. 90 %
vo de Monegasse sin Katholike, 6 % Protestante, danäbe git s orthodoxi und
jüdischi Minderheite.

Im Revoluzionsjaar 1848 händ sich d Gmeinde Menton und Roquebrune gäge de
Fürscht und d Stadt gwehrt und sich vo Monaco abgspalte. Sit 1861 ghöred die Ort
definitiv zu Frankrych, und d Flächi vom Fürschtetum isch nu na en Bruchteil vo
de früenerige Flächi.



https://als.wikipedia.org/wiki/Manuela_Schwesig

D Manuela Schwesig (* 23. Mai 1974 z Frankfurt an dr Oder as Manuela Frenzel)
isch e dytschi Bolitikeri (SPD) un syt Dezämber 2013 Bundesminischteri fir
Familie, Seniore, Frauen un Juged. Vu 2008 bis 2013 isch si Minischteri fir
Arbet, Glychstellig un Sozials z Mecklenburg-Vorpommern. Syt em 13. Novämber
2009 isch si aini vu dr fimf stelllverdrättende Bundesvorsitzerne vu dr SPD.

D Schwesig isch im oschtbrandenburgische Seelow ufgwachse, ihre Vater isch e
Schlosser gsii, ihri Mueter e Statischtikeri. Noch em Abitur 1992 am Gymnasium
uf dr Seelower Hechine het si ne Studium vum Ghobene Dienscht in dr
Styyrverwaltig vum Land Brandeburg absolviert. Anne 1995 het si des as
Diplom-Finanzwirti (FH) an dr Fachhochschuel fir Finanze z Königs Wusterhausen
abgschlosse.

Derno isch d Schwesig an s Finanzamt z Schwerin gwächslet, wu si as
Styyrfahndigsbrieferi gschafft het. Ab Mai 2002 het si im Finanzminischterium
vum Land Mecklenburg-Vorpommern gschafft,, wu si sich im Referat 320 as
Styyramtsreeeti fir d Styyrverwaltig mit Frooge vu dr Effetligkaitsarbet un dr
Organsisation bscheftigt het.

Si isch syt 2000 ghyrote mit em chaufmännische Laiter Stefan Schwesig un het mit
ihm e Suhn (Julian, * 2007) un e Dochter (Julia, * 2016). Am 31. Juli 2010 het
si d vorhär konfessionslos Schwesig zämme mit ihrem Mann un ihrem Suhn daife loo
un isch mit ihre Familie in di Evangelisch-Lutherisch Landeschilche vu
Mecklenburg yydrätte.

Mit 29 Johr isch d Schwesig in d SPD yydrätte. Si ghert em Vorstand vum
SPD-Chraisverband Schwerin un em Landesvorstand vu dr SPD aa. Syter anne 2004
isch si Mitglid vu dr SPD-Fraktion in dr Schweriner Stadtverdrättig gsii, wu si
syt 2004 stellverdrättendi Fraktionsvorsitzeri un vu Oktober 2007 bis Oktober
2008 Fraktionsvorsitzeri gsii isch.

Am 6. Oktober 2008 isch si zue dr Minischteri fir Sozials un Gsundhait im
Kabinett vum Erwin Sellering ernännt wore. Ab em 30. Juli 2009 isch d Manuela
Schwesig Mitglid im Kompetenzteam vum SPD-Chanzlerkandidat Frank-Walter
Steinmeier zue dr Bundesdagswahl 2009 gsii, wu si verantwortli gsii isch fir d
Berych Familie un Soziales. Am 25. Oktober 2011 isch si zue dr Minischteri fir
Arbet, Glychstellig un Sozials iim Kabinett Sellering II ernännt wore. Vum
Oktober 2011 bis Jänner 2014 het si au em Landdag vu Mecklenburg-Vorpommern
aaghert.

Am 27. Mai 2013 isch d Schwesig fir dr Wahlkampf zue dr Bundesdagswahl 2013 in s
Kompetenzteam vum SPD-Chanzlerkandidat Peer Steinbrück beruefe wore. Si isch
dert zueständig gsii fir d Themene Fraue, Familie, Ufböu Oscht, Demografi un
Inklusion.



https://als.wikipedia.org/wiki/Licht

S Liecht isch dä Däil vo dr elektromagnetische Strahlig, wo für s menschlige Aug
sichtbar isch. Im elektromagnetische Spektrum umfasst dr Beriich vom Liecht
Wällelengene vo öbbe 380 nm bis 780 nm. Das entspricht Frekwänze vo öbbe 789 THz
bis 384 THz. E gnaueri Gränze cha mä nit aagee, wil d Empfindligkäit vom Aug an
de Gränze vo dr Woornäämig nit uf äi Chlapf sondern nodino abnimmt. D Berich vo
dr Infrarot- (Wällelengene zwüsche 780 nm und 1 mm) und Ultraveielettstraalig
(Wällelengene zwüsche 10 nm und 380 nm), wo oobe resp. unde vom sichtbare Liecht
lige, wärde vilmol eebefalls as Liecht bezäichnet.

In dr klassische Füsik het s zwäi Uffassige vo dr Natur vom Liecht gee, im
Newton si Korpuskeltheorii, wo gsäit het, Liecht wurd us chliine Däili bestoo,
und d Wälletheorii vom Christiaan Huygens, wo alli die Fenomeen erkläärt het wie
die optischi Büügig und d Interferänz, wo d Däilitheorii sich schweer do het
drmit.

Bis im Einstein sini Theorii cho isch, wo gsäit het, ass Liecht e duali Natur
häig, het d Wälletheorii d Naase vorne ghaa. Dr Einstein het in sinere
Relatiwidäätstheorii au festgläit, ass Materie mit Masse d Gschwindikäit vom
Liecht im Vakuum nid chönn erräiche.



https://als.wikipedia.org/wiki/HTML

Vorlage:Infobox Dateiformat/Wartung/magic fehltVorlage:Infobox
Dateiformat/Wartung/website fehlt

HTML bedütet Hypertext Markup Language und isch es Dokumenteformat zor
Struktuierig vo Text für Internetsite.

HTML isch 1989 vo Tim Berners-Lee am CERN in Genf entwicklet worde. Im
Berners-Lee's vorstelig isch gsi, dasmu so oni grossi Problem cha Homepages
erstelle u dasmu nei spezieli Programm, sogenanti Browser het, wo di
Textstrukturierung umwandle inas schöns Dokument. Mit de Jahr isch aber
z'Bedürfnis gwachse, im Browser o genau z'sääge, winner di einzelni
Textstrukture sou anziige. Zum Biispüu weli Schrüftart u weli Farb a
Textabschnitt sou ha. So isch z'Prinzip, dasmu t'Struktur vom Uusgseh tuet
trenne ging meh verlore gange. Doch ide löschte Jahr hettmu a nüwi Sprach extra
für z'Uusgseh vom Text erfune: CSS. Mit CSS isches ize füu iifacher Text
z'formatiere u de einzelne Strukture verschideni Formatierige zuezwiise. Wüus iz
endlech a möglechkiit git hetmu bide Witterentwicklig vo HTML gsiit, dasmu in
zuekunft HTML numeno für z'Strukturiere vo Text wot iisetzte. So isch di nüwi
Version vo HTML XHTML entstane. Das X vorum HTML stiit für Extensible. Das isch
därum derzue cho, wüumu us Basis vo dem Format XML verwendet, HTML het no a
anderi Grundlag bruucht. Ade Witerentwicklig vo XHTML u dennzumaus o HTML
schaffet z'W3C. Das isch a Gruppa vo Lüt wo Standards für z'Internet usarbiite.
Ufum Internet gfüne chamusi under www.w3c.org.

Im Internet gits verschideni Adrässe zum HTML lehre. T'Nummer 1 i dem Gebiet
isch SELFHTML vo Stefan Münz: www.selfhtml.org. Bi Wikibooks sina as par Lüt ono
drann a churze Kurs für Anfänger z'schriibe:
http://de.wikibooks.org/wiki/Websiteentwicklung:_XHTML



https://als.wikipedia.org/wiki/Geschlechtliche_Fortpflanzung

As gschlächtligi oder sexuelli Furtpflanzig bezäichnet m d Erzüügig vo
äigeständige Noochkomme, wenn die mit dr Usbildig vo Gschlächter verbunde isch.
Mäistens wärde drbii wiibligi und männligir Käimzälle (Gschlächtszälle) bildet,
wo denn mitenander zun ere Zygote verschmelze (Befruchdig). Näbe dere
zwäigschlächtlige oder bisexuelle Furtpflanzig git s bin e Hufe Organisme au en
äigschlächtligi oder unisexuelli Furtpflanzig, wenn us wiiblige Gschlächtszälle
ooni Befruchdig oder us meerzällige Furtpflanzigskörper nöiji Indiwidue
entstöön. Vo dene bäide Forme vo dr gschlächtlige Furtpflanzig wird die
ungschlächtligi oder asexuelli Furtpflanzig underschiide, wo s bin ere kä
Differenzierig in verschiideni Gschlächter git.

Die gschlächtligi Furtpflanzig chunnt bi fast alle Organisme mindestens
gläägentlig vor. Wil s drbii vo äinere Generazioon zur neggste zun ere
Rekombinazioon vo Erbaalaage (Gen) chunnt, waggst eso die genetischi Vilfalt
innerhalb vo dr Populazioon.

Die gschlächtligi wie au die ungschlächtligi Furtpflanzig isch fast immer, aber
nit umbedingt, mit ere Vermeerig verbunde, das häisst, ass d Zaal vo de
Indiwidue gröösser wird.



https://als.wikipedia.org/wiki/Christentum

S Christetum isch mit ca. 2 Milliarde Ahänger vor em Islam (ca. 1,2 Milliarde)
un em Hinduismus (ca. 800 Millione) die grösst Religion uf dr Erde un eini vu dr
fümf Weltreligione. Glegentlich wird mit em Begriff au d Christenheit – d
Gsamtheit vu dr Ahänger vu sällere Religion – bezeichnet.

Dr Begriff Christetum (v. grich. χριστιανιμός /christianismós/) wird erstmols
ime Brief vum syrische Bischof Ignatios vu Antiochie erwähnt. D Ahänger vum
Christetum nenne sich selber Christe, nooch Jesus Christus. D Apostelgschichte
schribt, dass d Noochfolger Christi dr Namme Christe zerst vu dr Ugläubige vu dr
syrische Stadt Antiochia (hyt Antakya, in dr Türkei gläge) erhalde häbe, wo si
nooch dr erste Verfolgige z Palästina ani gflohe seie.

S Christetum isch e monotheistischi, gstifteti un missionierendi Religion. Ihri
Wurzle lige im Judetum, in Palästina, zue dr Zitt vu dr römische Herrschaft am
Afang vum 1. Johrhundert. S Christetum got nooch eigener Darstellig zruck uf d
Ahänger vum jüdische Wanderprediger Jesus von Nazaret. De Jesus wird vo de
Christe als Christus (dr Gesalbti), also dr jüdischi Messias, verehrt, sowie als
dr Mensch wordeni Sohn Gottes. Näbem Jesus isch dr Apostel Paulus dur si
Missionierig vu Nicht-Jude dr ander Religionsstifter.

Dr Chern vu dr christliche Religion rüehrt nooch ihrem Selbstverständnis us ere
Zuewendig Gottes an dr Mensch. In sällere Zuewendig, wu sich dr Herrgott drbi
offebart bzw. sich selber erschliesst, wird d Beziegig Mensch-Welt-Gott chlärt.
Wie alli Religione mit Exklusivitätsaspruch verstoht sich s Christetum selber
entweder als dr älleinig Ort, wo sich dr Herrgott dr Mensche zuegwendet het oder
zuemindest als dr Ort, wo er säll in agmessenster, chlärtister un uüberholbarer
Wiis due het. Nooch dr ersten Position werre alli andere Religione als
uzuelässigi un umöglichi Versuech vum Mensch angluegt, mit sine Astrengige un
„Wercher“ im Gott, oder des, was er defür haldet, z gfalle un sich ihm z
nächere; die ander siht sälli Versuech als uzueriichend chlärti a. Sälli
Chlärig, wo in Gottes Offebarig gschiht, isch aber fer beidi vu sällene
Positione e Gschenk (Gnade) Gottes, kei aktivs Due vum Mensch.

Mehrheitlich herrscht im Christetum dr Glaube vor, dass dr Herrgott sich im
Jesus Christus dr sündige Menschheit zuegwendet het. Dr Tod Jesu Christi am
Chrüz wird debi als dienendi Erlösertat Gottes agsähe. Im Jesus sei somit d
Schuld un d Sünde vu dr gsamte Menschheit ufghobe, wobi d Wirksamkeit vu sällere
Sündevergäbig fer dr einzelne vu sällem sinere glaubende Anahm vum Gnadegschenk
abhänge dät. Als Initialzündig vum christliche Glaube giltet d Erschliessig vu
sällere Gwissheit an Ostere, im dritte Dag nooch dr Chüzigig Jesu, wo dr
Herrgott am Jesus d Uferstehig bzw. Uferweckig als erstem vu allene Mensche
gwirkt un demit d Botschaft vum Jesus vu Nazareth bestätigt ha soll (lueg au:
Uferstehig vo Jesus Christus). Dur säller Oster- bzw. Uferstehigsglaube isch die
christlich Gmeinschaft (d „Chilche“ entstande).

E witters Chennzeiche vum Christetum isch s Bechenne vum Jesus vu Nazareth als
„Christus“, „Sohn Gottes“ etc. (Hoheitstitel). Sällen Glaube het mer versuecht,
zämme mit dr Erinnerig an dr Jesus vu Nazareth als em Initiator vu dr
Gmeinschaft un em Glauben an dr Jesus Christus, als em Verchünder vu dr
Botschaft Gottes, im historisch gewaxene und in mehrere Konsensbewegige
festglegte nöitestamentliche Kanon authentisch festzhebe un z bewahre.

Im Zäntrum vu dr chrischtlige Religionsüsiäbung stoht s Gebätt. Do wird Gott
agsproche - mer dankt em, bittet oder duet e lobe. S wichtigscht Gebätt in
allene Konfessione isch s Vatterunser - des isch e Gebätt, wu dr Jesus noch
Matthäus 6, 9-13 in sinene Jinger esälber glehrt het.

In dr grischtlige Gottesdiänscht spiilt s gmeinsam Gebätt un s Bätte in Form vu
Gsang e großi Roll. E bsunderi Form vum Gottesdiänscht isch d Heilig Mäss (in dr
katholische un orthodoxe Kirch) un dr Gottesdiänscht mit Abendmahl (in dr
proteschtantische un reformiarte Kirche). In allene Forme wird Brot un zum Deil
Wii verzehrt, alli wäre uf s gmeinsam Z-Obe-Ässe vum Jesus mit sinene Jinger (12
ängschte Ahänger) zruckgfiährt, wu noch em Obe, bevor e gfange gnumme wore isch,
stattgfunde het. Noch em Matthäus 26, 26-30 het dr Jesus do gsait:

S Abendmahl (bi dr Katholike: d Kummion) wird vu dr verschiidene Konfessione
unterschiidlig interpretiärt - so hän aü dr Luther, dr Zwingli un dr Calvin do
unterschiidlichi Uffassunge gha. Bi dr Katholike isch offiziäll nit erwinscht,
ass Glaibigi vu andere Konfessione an dr Kummion teilnämme.

D Sproch, wu im Gottesdiänscht un bi andere Glaübenshandlunge verwändet wird,
isch nit immer d normal Volkssproch. So isch d Liturgiisproch in dr griächische
Orthodoxii e elters Griächisch, wu siter mehrere Johrhunderte stoh bliibe isch
un nit ohni witters verständlig isch. In dr slawische Orthodoxii spilt
s'Chilcheslawisch e ähnlichi Rolle.

In dr Katholische Kirch isch bis in d 60er Johr vum letschte Johrhundert
Latiinisch Liturgiisproch gsii, e Sproch, wu vu dr meischte Glaibige iberhaüpt
nit verstande wore isch. Des isch scho im 16. Johrhundert vu dr Reformatore as
Missstand agsähne wore un eine vu dr Grind fir d Reformation un Kirchspaltung
gsii. Friili isch d Bredigt aü in dr latiinische Zit in dr Landessproch gsii.

Im alemannische Sprochrüüm isch normalerwiis d Amtssproch Liturgiisproch. Des
bedittet, ass im Elsass Franzesisch stark vorherrscht, in dr andere alemannische
Landschafte üsserhalb vu dr Schwiz standardditsch, in dr Schwiz wird friili
viilmol d Bredigt un eventuell anderi Deil vum Gottesdiänscht uf Alemannisch
ghalte. Im Elsass gits sälte elsässerditschi, standardditschi oder bilinguali
(ditsch un franzesisch zämme) Gottesdiänscht.

S Chrischdedum as dogmatischi Religion het sich scho immer schwer do mit Ideä wo
abgwiiche si vom offizielle Dogma. So hai sich im Verlauf vo dr Gschicht mit
jeder grössere Usenandersetzig neui Deil vo de Chille, wo scho beschdande hai,
abgschbaldet.



https://als.wikipedia.org/wiki/Z%C3%BCrich

Züri (hochtüütsch: Zürich; lat. Turicum; rät. turitg (info) ) isch di grööscht
Stadt vo de Schwiiz und hät öppe 390'000 Iiwoner. Mit irer Agglo zäme hät si
öppe anderthalb Millioone Iiwoner. Züri liit a de Limet am Uusfluss vom Zürisee
und isch d Hauptstadt vom Kanton Züri.

Züri liit uf 408 m ü. M. am undere (nördliche) Änd vom Zürisee, iipettet
zwüschem Üetlibèèrg im Weschte und em Züribèèrg im Oschte. Dur Züri flüüssed d
Limet, won usem Zürisee chunt, und d Siil.

D Altstadt isch bäidsiitig vo de Limet. No hüt cha me di weschtlich Abgränzing
vo de früenerige Stadt tank em Schanzegrabe no guet z gsee. De künschtlich Kanal
isch im Raame vom Bou vo de dritte Stadtbefeschtigung im 17. und 18. Jaarhundert
aagleit woorde. Scho dänn isch en Täil vom Wasser us em See abgläitet und in en
Grabe usserhalb vo de Baschtioone und de Bollwèèrch wider zrugg i d Limet gfüert
woorde. Der grööscht Täil vom Schanzegrabe git s hüt na, aber s Wasser wird iez
nüm tiräkt i d Limet, sondern bim Hauptbaanhof i d Siil gläitet. Bim
Platzschpitz echli underhalb vo der Altstadt mündet d Siil i d Limet.

De Huusbèèrg vo Züri isch de Üetlibèèrg mit sim Fèrnseeturm. Dèè isch 187 Meeter
hööch.

S Waarzäiche vo Züri isch s Groossmöischter. Anderi wichtige Altstadtchile sind
s Fraumöischter und de St. Peeter. A de Limet hät s e paar schööni Zoufthüüser.
Schööni, stimigsvoli Gässli sind öppe d Auguschtiinergass, d Wüeri, de Nöimèèrt,
d Froschaugass, d Predigergass, d Chirchgass und d Trittligass, und schööne
Plätz sind der alteerwürdig Lindehoof, de nöi gstaltet Sächsilüüteplatz und de
au nöi gstaltet Möischterhoof.

Z Züri chamer au studiere, entweder am «Poly», das isch di Äidgnössisch
Tächnisch Hoochschuel (ETH), oder a der «Uni», das isch d Universitèèt vom
Kantoon Züri.

Züri isch au d Wiirtschaftsmetropole vo de Schwiiz. Di beede Grossbanke UBS und
Credit Suisse und natüürli au d Zürcher Kantonalbank händ daa ire Hauptsitz. Iri
Gebäude stönd am Paradeplatz oder a de Baanhofstraass.

D Stadt Züri isch zur Wiirtschaftsmetropole woorde, wil si s gschafft hät, i de
1850er-Ja re als eerschti Stadt vo de Schwiiz di beschte Isebaanverbindige z
boue. Das isch under anderem au s Verdienscht vom Alfred Äscher. Er isch nöd nu
i de Regierig gsässe, sondern au Presidänt vo de Schwiizerische (de facto:
zürcherische) Nordoschtbaan (NOB) gsii und Presidänt vo de Kreditaastalt, won er
ggründet hät. Die hät de NOB s Gält ggèè, zum d Isebaane boue. Dänn hät all das
müese versicheret wèèrde – en nöie Wiirtschaftszwiig isch geboore gsii. Zum
Schaffe hät mer Arbeiter pruucht und die händ mit irem Konsuum wider d
Wiirtschaft aakurblet.

Hüt sind fascht all Fabrike verschwunde. I der ehemaalige Maschinefabrik Escher
Wyss AG wèèrded hüt na vo de VA Tech Hydro AG (oder isch si scho wider verchauft
worde? – heute Siemens-Wabag, vorher VA Wabag, ex Voest-Alpine, ex Sulzer, ex
Sulzer Escher Wyss, ex Escher Wyss) Turbine und vo de Maschinefabrik
Augsburg-Nürnbèèrg under em Name MAN Turbo (ex Sulzer, ex Sulzer Escher Wyss, ex
Escher Wyss) Turbolader produziert. Andersch isch d Entwicklig bi de Banke und
Versicherige ggange. Hüt sind all groosse Versicherige ussert de
Waadt-Versicherig i Zürcher Psitz. Au die groosse Banke händ sich zämegschlosse
und sind hüt all z Züri dihäi.

D Stadt wird vom Stadtraat regiert, er hät sin Sitz im Stathuus näbet em
Fraumöischter. Stadtpresidäntin isch d Corine Mauch (Stand 2012). Im Raathuus am
Limetquai isch de Kantonsraat dihäi. Züri isch e ganz e multikulturelli Stadt,
vor alem z Ussersihl ("Chreis Cheib") oder im Langstraassquartier sind Lüüt vo
mee als 140 Nazioone dihäi.

Bi de Kantonsraatswaale 2011 hät s das Ergebnis ggèè: BDP 1,5 %, CVP 4,7 %, EDU
0,8 %, EVP 2,3 %, FDP 11,6 %. GLP 11,0 %, GP 14,6 %, SP 28,6 %, SVP 18,9 %,
Suschtigi 5,9 %.

Sportlich büütet d Stadt Züri vill, es git mee als 20 verschideni
Fuessballclüpp, di bekanntischte sind de FC Züri und d Grasshoppers, im
Iishockey sinds d ZSC Lions.

Au kulturell isch Züri seer attraktiiv: Es hät es Kunschthuus, es Ooperehuus, e
Toonhale, s Schauspilhuus mit de nöie Büüni i der alte Schiffbouhale vo de
ehemalige Maschinefabrik Escher Wyss AG im Induschtriiquartier, d Maag Music
Hall i der ehemalige Zaaredlifabrik Maag im Induschtriiquartier bim Baanhof
Hardbrugg, s Landesmuseum grad näbed em Baanhof uf de Platzpromenaade, s
Rietbergmuseum, wo uf asiatischi Kunscht spezialisiert isch, und suscht no vili
Musee und natüürli de Zürizoo mit de Masoalahale. Aber nöd nu Kunscht und Tier
git s azluege, sondern au Pflanze: So isch d Sukkuläntesammlig – oder d Suki,
wie d Zürcher säged – i der Ängi under Kakteeliebhaber wältbekannt – und au de
botaanisch Gaarte z Riesbach mues mer gsee haa. Musikaalisch hät Züri e starchi
Technoszene (u. a. Street Parade), aber es git au Hip-Hopper.

D City Veräinigung füert immer wider Akzioone dure zum d Inestadt mit originelle
Sujets z verschönere. Mit künschtlerisch gstaltete Figuure söled Turischte
anegholt und der Umsatz vo de Gschäft verbesseret wèèrde. Aagfange hät das mit
Löie (1986), dänn sind Chüe (1998), Bänk (2001) und schliessli im Summer 2005
mee als 500 Teddybääre i de Straasse uufgstelt woorde. Im 2009i händ s dänn
Bluemetöpf uufgstellt, vo Künschtler aagmaaleti Chübel, gröösser als en Mäntsch.
Aber es hät chuum me öpper begäischteret. Im April 2014 isch nach groosse
Striitereie i de Nööchi vom Raathuus en Hafechrane ufgschtellt worde.

Züritüütsch isch en hoochalemannische Dialäkt. Mängi Lüüt i de Schwiiz ghööred s
Züritüütsch nöd gèèrn, sie säged, es seig hèrt. Aber wä me genau hèreloset, dän
hät s so vil Eleganz und fiini Wändige wie ali andere Schwiizer Dialäkt au. Me
verstaat s Züritüütsch relatiiv guet.

Näbet Züritüütsch redt mer z Züri nach de letschte Volkszelig 181 verschideni
Spraache vo Albaanisch über Esperanto und Rätoromaanisch bis Zulu.

Nach Züritüütsch und anderne alemanische Dialäkt chunnt natüürli Hochtüütsch und
dänn na a dritter Stell Italiänisch (4,7 %), dänn Spanisch (2,8 %) und
Serbokroaatisch (2,7 %). 77,7 % vo den Iiwoner und Iiwonerine vo de Stadt Züri
gänd Tüütsch als iri Mueterspraach aa (Zaale: Volkszelig 2000).

Der Aatäil vo de Chind mit Tüütsch als Mueterschpraach hät a Zürcher Schuele im
2008 nöd ganz 50 % uusgmacht.



https://als.wikipedia.org/wiki/Serbien

Serbie isch ä Binneschdaad in Südoschd-Europa mit dr Hauptstadt Belgrad
(Београд, Beograd), ere ursprünglich keltische Stadt. Serbie lait im Zendrum vun
de Balkanholbinsel un gränzt im Norde an Ungarn, im Oschde an Rumänie und
Bulgarie, im Süde an d Republik Mazedonie, Alboonie un Montenegro, un im Weschde
an Kroazie un Bosnie-Herzegowina. Sinni längschti Usdähnung isch vun Norde nach
Süde 500 km un d längschdi Oschd-Weschd-Usdähnung 350 km.

De sǜǜdligst Deil vù de Große Ungarische Diefebeni höört sǜǜdlig vù de Donau ùn
de Save ùf, ìm Morava-Daal allerdings zieht si sich bìs witt ìn
d'Balkanhalbinsle ine. Westlig vù sällem Daal lìt s Dinari-Gebirg, wùù durch s
Gebiet vù Montenegro bìs an s Adriatisch Meer längt, östlig devùù s Balkangebirg
ùn di Serbische Karpate, sìì sìn durchzoge vù chleinere Flùssdäler ùn Becke. De
höchst Punkt vù Serbie isch ìm Mokra-Gebirg ùf 2755 Meter ǜber em Meerspiegel.

Di wichtigste Flǜss sìn d'Donau, d'Theiß, di (Großi) Morava, d'Save, d'Drina ùn
de Temesch. D'Theiß mündet ùf serbischem Gebiet, nämlig zäh Kilometer sǜǜdlig vù
Titel, ìn d'Donau; d'Save mündet bi Belgrad ùn d'Morava bi Smederevo.

S Chlima bewegt sich zwüsche me kontinentale ìn de Vojvodina ùn eme gmäßigt
kontinentale z Mìttelserbie ùn ìm Kosovo. D'Nììderschlaagsmängi isch ideal fǜr
d'Landwirtschaft.

Serbie isch ìn de Zitt vù de alte Grieche vù de Thraker bewohnt gsìì, de erscht
Staat, wùù jeemools ùf sinnem Gebiet entstande isch, isch s Römisch Riich.
Ìnnerhalb doodevùù sìn verschììdeni Brovinze ìm hǜtige Serbie gründet worre:
Moesia ìm Oste, Dalmatie zwüschem Oste ùn em mìttlere Deil, Pannonie zwüsche de
Donau ùn de Save ùn Dakie ùm de Temes ùme.

D'Voorfahre vù de Serbe hän s Gebiet ìn de zweite Hälfti vùm 7. Johrhundert
erobert ùn hän zämme mìt de Walache doo gläbt. D'Bulgare hän Serbie 986 bsetzt,
wùù s Byzantinisch Riich abber s Fürschtedùùm Westbulgarie ùfglööst hät, isch
Serbie under byzantinischi Herrschaft chùù.

De Stefan Nemanja hät di serbische Völcher vereinigt, indèm er 1190 s
Fürschtedùùm Serbie gründet hät. Säll isch 1217 als Chönigriich Serbie vù Byzanz
unabhängig worre ùn es isch e Blietezitt fǜr s Land gfolgt. D'Nemanjide hän
Serbie vù 1166 bìs 1371 regiert.

Under em Stefan Dušan (1331-1355) hät Serbie sinni gröschti Ussdehnig erreicht
ùn hät sich au vùm Ägäische Meer ǜber de westlig Deil vù Albanie ùn Griecheland
erstreckt. Säll hät 1389 nooch de Schlacht ùf em Amselfäld e Änd ghaa: Serbie
hät Deil vù sinnem Territoriùm verlore ùn isch ìn Gebiet zerfalle, wùù türkische
Vasalle ghöört hän. 1402 isch de Staat vù de Serbische Despote entstande, wùù
eme ständige Drùck vùm Chönigriich Ungarn ùn em Osmanische Riich ussgsetzt gsìì
isch; nooch em Fall vùm Smederevo isch's under türkischi Herrschaft chùù.

1699 sìn di türkisch bsetzte Gebiet an Ungarn zrùckgange; wiil di serbische Deil
nùme dǜnn bsììdelt gsìì sìn, hän vili Serbe voor de hooche Stüre vù de Türke
mieße flüchte ùn sìn ùf Ungarn ussgwandert.

Am 14. Februar 1804 isch under de Fiehrig vùm Đorđe Petrović e Ùfstand gege
d'Herrschaft vù de Janitschare ùn di religiösi Underdrùckig ussbroche. Sälle
Ùfstand, wùù sich ìn ganz Šumadija (mìttlere Deil vùm hǜtige Serbie) ussbreitet
hät, isch am Aafang au vù Rùssland durch Material ùn Soldate understǜtzt worre,
wùù d'Chämpf ùfghöört ghaa hän, hän d'Rùsse sich abber drussghalte. 1813 isch
Belgrad gfalle, de Ùfstand isch gscheitert. Sinni Aafiehrer sìn ùf Ööstriich
gflüchtet.

Ìm Abrìl 1815 isch z Takovo e nöie, de sognännt Zweit Serbisch Ùfstand,
ussbroche. Ùf Dräng vù Rùssland hän d'Osmane d'Unabhängigkeit vù Serbie mieße
aaerkänne ùn de Aafiehrer vùm Ùfstand, de Miloš Obrenović, hät s Land under em
Titel Oberknez regiert.

Ìm Erschte Balkanchrieg (1913) hät Serbie bìs ùf d'Vojvodina sinni hǜtige Gränze
erlangt.

Ìm Erschte Wältchrieg isch Serbie vù de Ööstriich-Ungarische Doppelmonarchi
bsetzt worre ùn hät sich denooch au mìt de Hilf vù de Entente zù de Siger vùm
Chrieg chönne zälle. Wäge dèm sìn s hǜtig Slowenie ùn nooch em Verdraag vù
Trianon au de sǜǜdlig Deil vù Ungarn zù Serbie ǜbergange, s
serbisch-kroatisch-slowenisch Chönigriich isch entstande. Sii nördlige Deil,
d'Vojvodina, isch zù derre Zitt voor allem vù Ungare ùn Düttsche bewohnt gsìì;
ìm Kosovo hän Albaner de Grooßdeil vù de Bevölcherig ussgmacht.

1929 hät s Chönigriich de Name Jugoslawie aagnùù. Ìm Zweite Wältchrieg isch de
Staat wìder ùfglööst ùn Serbie vùm Drìtte Riich, Italie und Ungarn bsetzt worre.
Di düttsche ùn ungarische Bsetzer hän nìt nùme di jüdischi Bevölcherig ìn
Konzentratioonslager verschleppt ùn ùmbrocht, sundern sìn au mìt de serbische
Bevölcherig grausam ùmgange, wùù gliichzittig e Opfer vù de kroatische Ustascha
gsìì isch. Es wird aagnùù, dass zwüsche 1941 ùn 1945 rund 700.000 Serbe ùmbrocht
worre sìn. Gege di düttsche Bsetzer hän sich ìn de Hauptsach d'Tschetniks under
de Fiehrig vùm Draža Mihailović gwändet, churz spöter isch under em Marschall
Josip Broz Tito e Partisanebewegig gege di düttsche Drùppe ussbroche. Au nooch
em Chrieg hän d'Partisane di düttsche ùn ungarische Iiwohner dezimiert.

1945 hän sich di jugoslawische Territorie wìder vereinigt ùn Jugoslawie isch e
Volchsdemokrati worre; die hät sich 1948 vù de stalinisdische Sowjètunion
loosglööst. 1961 isch Jugoslawie under em Marschall Tito zù'me-ne westlig
orientierte Land worre, wùù sich bìs zùm letschte Jugoslawiechrieg (1991) als
vergliichswiss witt entwìckelts Land hät chönne bezeichne.

Wo 1989 d Autonomi vo der Provinz Kosovo abgschafft wore isch un d kulturele un
politische Rächt vo der albanische Bevölcherig massiv ygschränkt wore sin, hen d
Kosovo-Albaner unter der Füerig vum Ibrahim Rugova zerscht uf gwaltfreie
Widerstand gsetzt. Ab 1996 allerdings hen bewaffneti Gruppe Aaschläg uf
serbischi Sicherheitschräft, serbischi Zivilischte un albanischi Kollaborateur
verüebt. Bis 1998 het d UÇK grössri Gegende vum Kosovo kontrolliert. Bi de
Gegemassnahme vum serbische Militär isch e druf zu Übergriff uf d albanischi
Zivilbevölcherig cho, was d internationali Gmeischaft dezue bewoge het en
Waffestillstand duregsetzt, wo allerdings wege Provokatione durch d UÇK numme
bis zum Januar 1999 ghalte het, was zue wytri Repressalie durch s serbischi
Militär gfüert het. Noochem schytre vo Friidensverhandlige het d NATO druf am
24. März mit Luftaagriff uf Jugoslawie begonne.

Im Februar 2003 isch d Bundesrepublik Jugoslawie durch de Statt Serbie un
Montenegro abglöst wore. Wo sich denoo d Monteneginer in ere Volchsabstimmig im
Mai 2006 für d Unabhängigkeit ussgsproche hen, het s serbischi Parlament am 5.
Juni 2006 ebefalls d Unabhängigkeit vo Serbie erklärt. Doodemit het sich d
Bundesrepublik Jugoslawie entgültig ufglöst, un Serbie isch de Rechtsnoochfolger
vo däm Staat wore. Am 17. Februar het d Regierig vum Kosovo eisytig d
Unabhängigkeit erklärt. Serbie erkennt d Unabhängigkeit nit aa, üebt aber de
fakto kei Verwaltigsmacht meh im Kosovo uss.

Serbie zällt öbbe 7.397.000 Iiwohner, d'Bevölcherigsdichti lìt bi
durchschnìttlig 95 Persone broo Quadratkilometer. 52 Brozänt vù-n-ene wohne ìn
Städt; di gröschte Städt sìn (in Chlammere d'Iiwohnerzahl): Belgrad (1.136.786),
Novi Sad (215.600), Priština (200.000), Niš (173.400), Kragujevac (146.000) ùn
Prizren (121.000). Serbisch isch ǜberall Amtssprooch, ìm Kosovo, wo sich im
Februar 2008 für unabhängig erklärt het, züesätzlig Albanisch.

Serbe mache mìt 82,86 Brozänt de gröscht Deil vù de Bevölcherig uss, allerdings
nùme ùf s Gsamt gseh; ìn einzelne Gebiet sìn si ìn de Minderheit. Zù de
wichtigste Minderheite ghöre Ungare mìt 3,91 Brozänt, Bosnier mìt 1,82, Roma ùn
Sinti mìt 1,44 ùn Jugoslawe (wùù ihri Nationalität nit genauer aagee hän) mìt
1,08 Brozänt (Date vù de Volchszällig ùs em Johr 2002, beìnhalte ganz Serbie
ohni de Kosovo).

Serbie het ei audonome Provinz, d'Vojvodina. In de Verfassig isch de Kosovo als
Autonomi Provinz Kosovo und Metochien di zweit autonomi Provinz, Serbie iebt
dört aber de fakto kei Verwaltigsmacht uss.



https://als.wikipedia.org/wiki/Republik_China

D'Republik China, au Republik China uf Taiwan gnennt oder nume Taiwan, früehner
au Nationalchina, isch ä Staat uf dr Insle Taiwan (früehner au Formosa gnennt)
und e baar chliinere Insle rundume in Oschtasie. D'Republik China hät ä Flächi
vo 35.900 km². A dä längschtä Stell isch d Hauptinslä Taiwan 377 km lang, di
maximale Braiti betrait 142 km. D Inslä wärd vo dr Volksrepublik China uf em
Festland dur d'Stross vo Taiwan trennt und vo dä Philippinä dur d'Stross vo
Luzon. D'Hauptschdadt vo Taiwan isch Taipeh (臺北; pīnyīn: Táiběi). Taiwan hät meh
als 22 Millionä Iwohnär. Di maischtä Taiwan-Chinesä redäd Mandarin-chinesisch.

D Republik China isch am 1. Januar 1912 (國成立紀念, Pinyin guó chénglì jìniàn) noch
em Sturz vom Kaiser Puyi gründet worde. Ir Territorium het zu sällere Zit meer
oder weniger s ganze Gebiet vo China umfasst usser dr Insle Taiwan, wo bis 1945
e japanischi Kolonii gsi isch. Im Bürgerchrieg het 1949 die Kommunistischi
Bartei vo China under em Mao Zedong d Macht uf em Festland übernoo und dr
ehemolig chinesisch Machthaaber Chiang Kai-Shek isch uf Taiwan gflüchdet. Obwol
Taiwan 1945 undär dä Verwaltig vo dä Alliiertä ohni Volksabstimmig dä
Volksrepublik China zuägesprochä wordä isch, hät dä Chiang Kai-Shek 1950 z
Taiwan d'Republik China usgruäfä. Uf dä Fridänsvertragskonferenz vo San
Francisco 1951-52 isch denn beschtimmt wordä, dass för d'Zuäkunft vo Taiwan
s'Sälbstbestimmigsrächt berücksichtiget wärdä muäs.

D'Republik China het bis i d'1970är-Johr dä chinesische Sitz im
UN-Sichärhaitsrot ignoh, denn isch dr Sitz vo China an d Volksrepublik China
gange. D' Republik China isch us dä UNO usgschlossä worde, bevor d'Volksrepublik
ufgno worde isch und de Sitz vo Taiwan im Sichärhaitsrot als Atommacht öbärnoh
het.

1987 hät d'KMT (Kuomintang) s'Chriägsrächt ufghebt, di erschti Oppositonspartai,
di Demokratischi Fortschrittspartei, kurz DPP för democratic progress party)
isch entstandä. Di taiwanischi Kultur und Sprach, wo lang untärdrückt wordä sin,
dörfäd dämit "widär usgüäbt" werdä. Am Aafang vo dä 1990är-Jahr hät d'Kuomintang
eri Allaiherrschaft ufghebt, und d'Demokrati igfüärt. 1992 sind erschtmols fraiï
Parlamentswahlä und 1996 diräkti Präsidentschaftswahlä dorägfüärt wordä. Siit
2000 isch mit äm Chen Shui-bian zum erschte Mol än Kandidat vo dä DPP Präsident
gwählt und 2004 knapp wiedergwählt wordä. 2008 und 2012 het dä Kuomintang d
Parlamäntswaale gwonne, und iire Kandidat Ma Ying-jeou isch gliichzitig au zum
Präsident gwählt wordä.



https://als.wikipedia.org/wiki/Papst

Dä Papscht (vo lat.: papa "Pappa, Vatter") isch 's Obärhaupt vo dä katholische
Kirch.

Er läbt im chlinnschtä Staat uf derä Wält, wo zmitzt in Rom isch, äm Vatikan. Er
isch s wältliche Oberhaupt vo dr römische Kurie, wo d Chile und dr Chilestaat
verwaltet. In dere Funktion sait men em im Völkerrächt dr Heilig Stuehl. Er isch
glichzitig au de Bischof vo Rom.

Zum Papst chan nach äm Chilärächt, jedä taufti männlichi Katholik gwählt werdä,
äs git kei nöchäri Bestimmigä. Allärdings isch dä letschti, nöd als Kardinal
gwählti Papst Urban VI. im 14. Jahrhundärt, gwählt worä. Dä Papst wird im
Konklav, ännärä Värsammlig vo dä maximal 120 (im Jahr 2001 und 2003 isch diä
Zahl uf 135 erhöht wordä) wahlberächtigte Kardinäl (wo jüngär als 80 sind) uf
Läbäsziit gwählt. S'Konklave werd jewils i dä Sixtinische Kapälle ghaltä und
zwor spötischtens 20 Täg nochdäm de bisherige Papst gschtorbä odär abträttä
isch. 1996 isch mit dä Konstitution Universi Dominici Gregis wo früänär
gfordäriti Zweidrittälmehrheit ab äm 30. erfolglosä Wahlgang dur ä absoluti
Mehrheit ersetzt worde. Nach äm (römisch-katholischä) chirchlichä Rächt, isch dä
Papst, wiä all Bischöf, immär än Maa. D'Päpschtin Johanna isch sehr
wahrschiinlich ä Legändä.

Dä Papst wird uf Läbänszitt gwählt, er chan jedoch au freiwillig früänär
zruggträttä. Das isch bisher abär erscht zweimal passiärt, nämlich 1294 mit äm
Coelestin V. un 2013 isch dr Benedikt XVI. zruggträtte.

In der Schpot-Antike het der Bischof von Rom uufgrund von Matthäus 16/18 der
Vorrang vom römische Pontifikat als Petrus-Nachfolgeamt gforderet, was denn au
durch es Konzil beschlosse worde isch. Unter anderem uufgrund von däm
Primats-Anschpruch vo Rom het sich im 11. Jahrhundert die orthodoxi Oschtkirche
in Form vom erschte Schisma abgschpaltet.

Im Dictatus Papae vo 1075 het der Gregor VII. der vorherigi sakral Charakter vom
weltliche Herrscher (Kaiser, König) nit mehr anerkannt und es Verbot von der
Iisetzig von Geischtliche durch solchi Laie gforderet. Er het sich letschtlich
gäge Salier-Kaiser Heinrich IV. chönne duuresetze. Das het sich, was der
innerchirchlich Bereich anbelangt, bis hüt chönne halte: Der Papst gilt i dä
römisch-katholischä Chilä, als obärschtä Herr vo dä Gsammtchilä und
Stellvärträtär vom Jesus Christi uf Erdä - än Ahspruch, wo, abgseh vo dä Uniärtä
Chilä, vo allnä übrigä Chilänä nöd anerkännt wird. Auch het sich historisch,
angfange v.a. mit der Gfangesetzig vom Bonifaz VIII. durch de französisch König
im Jahr 1303, en Iimischig von der weltliche Gwalt in kirchlichi Belange trotz
em Dictatus Papae definitiv und bis hüt duuregsetzt.

S erschtä Vatikanischä Konzil (1869–1870) hät s Glaubänsdogma erhobä, dä Papst
siig, wänn er ex cathedra redät, i Glaubänsfragä unfehlbar. Au dä Ahspruch wird
vo dä übrigä Chilänä abglehnt. Zuedem het er in der Folg v.a. in
gmischtkonfessionelle Schtaate wie Dütschland und der Schwiiz zum Kulturkampf
zwische Kirche und Schtaat gfüehrt.

I dä altä Chilä häts feuf massgeblichi Patriarchä geh (i dä Reihäfolg vo dä dur
s ökumenischi Konzil definiärti Ehrävortritt):

Damals scho hät dä römisch Bischofssitz als "primus inter pares" gultä, da Rom d
Hauptstadt vom Römischä Rich gsi isch und d Chilä vo Rom insbsundäri dur d
Gräber vo dä "Aposchtälfürschtä" Petrus und Paulus värehränswürdig gsi isch. Dä
Chilähistorikär Eusebius von Caesarea († 339 n.Chr.) hät s Martyrium vom Petrus
und Paulus in Rom notiärt, als ob s ä i dä ganzä Chilä bekannti Tatsach gsii
wär.



https://als.wikipedia.org/wiki/Musik

Musik (vo griechisch μουσικὴ [τέχνη] mousikē technē „musischi Kunst“) isch die
organisierti Form vo Schallereigniss. Zu ihrer Erzügig wird akustischs Material
– Dön und Grüsch im Hörberiich vom Mensch – vom Mensch gordnet. Das Material
underlit uf dr einte Site physikalische Eigegsetzlichkeite, wie zum Bischbil dr
Oberdonreihe oder Zahleverheltniss, uf dr andere Siite het s gwüssi
Charakteristika wäge dr Art wie s mit dr menschlige Stimm, mit Musiginstrumänt,
elektrische Dongeneratore oder andere Schallquellene erzügt wird. Us em Vorrot
vom ene Donsystem wärde Donleitere bildet; wo d Dön drvo in underschiidliger
Lutsterki und Klangfarb chönne erschiine und Melodie bilde. Us dr zitlige Folg
vo Dön und Grüsch vo underschiidlig langer Duur entstöhn Rhythme. Us em
Zsämmeklang vo mehrere Döne, wo underschiidligi Donhöche hai, wachst d
Mehrstimmigkeit, de Beziehige vo de Dön underenander entstoht d Harmonik. Die
begriffligi Erfassig, systematischi Darstellig vo de Zsämmehäng und deren ihri
Dütig leistet d Musigtheorii, wo in dr Musikpädagogik glehrt wird.



https://als.wikipedia.org/wiki/Malta

D Republik Malta (maltesisch: Repubblika ta' Malta), isch dr chlinşti
europäischi Inselstaat. Dr maltesische Archipel verteilt sich uf die drey
bewohnten Insle Malta (öppe 246 km²), Gozo (maltesisch Għawdex, etwa 67 km²) und
Comino (Kemmuna, etwa 3 km²) und uf die unbewohnte Insle Cominotto (Kemmunett),
Filfla (Filfola) und St. Pauls Island. D Hauptinsle Malta isch in fünf Bezirk
gglideret, Gozo und Comino bilde zaemmen e saexte. Der Name stammt vo der
punische Bezeichnig für Zuefluchtsort „Malet“, aber d Römer haen die Insle
„Melite“ gnennt. S Maltesische (malt.: Malti) isch en arabische Dialekt.

Malta isch am 21. September 1964 vo Großbritannien unabhängig worde und ghört zu
de Europäische Zwärgstaate. Syt em 1. Mai 2004 isch Malta Mitgliid vo de
Europäische Union.

Die maltesische Insle liged im Mittelmeer zwüschet Libye (360 km) und Sizilie
(90 km) am östliche Endi vo de Straß vo Sizilie. Die drü grösste Insle Malta
(etwa 315 km²), Gozo (67 km²) und Comino (3 km²) sind bewohnt. Die Insle sind
Rest vo enere alten Landverbindig zwüschet Afrika und Europa, wo de öpe 11.000
v. Chr. dur de Meeresaaschtiig unterbroche worde isch. Die höchste Erhebig sind
d Dingli Cliffs mit 245 m über N.N.

s'Klima isch subtropisch (Mittelmeerklima) mit Temprature zwüsche 12 und 26 °C
sowie einere Jahresdurchschnittstemperatur vo öpe 19 °C. Die jährliche
Niederschlagssumme isch öpe meh als 500 mm; devo fallt meh als d'Hälfti in de
Monat vo November bis Januar. Malta hät ca. 300 Sunnetäg im Jahr. D'Insle git
ihre Näme auch em Malta- oder Mittelmeer-Fieber (lat. Brucellose).



https://als.wikipedia.org/wiki/Kenia

Kenia [ˈkeːni̯a] (Swahili, engl.: Kenya [ˈkɛnjə, ˈkiːnjə], vum Kamba-Name fir s
Mount-Kenya-Massiv Kinyaa) isch e Staat z Oschtafrika. D Hauptstadt un au di
grescht Stadt vum Land isch Nairobi. D Wirtschaft vu Kenia isch, gmässen am
Bruttoinlandsprodukt, di grescht z Sidoscht- un z Zäntralafrika. Kenia isch im
Dezämber 1963 unabhängig wore vu Großbritannie.

Kenia gränzt im Nordweschte an dr Sidsudan, im Norde an Äthiopie, im Oschte an
Somalia, im Side an Tansania un im Weschte an Uganda. Im Sidoschte gränzt dr
oschtafrikanisch Staat an dr Indisch Ozean.

Zäntral-Mittel-Kenia wird vum Rift Valley durzoge, eme Dail vum
Oschtafrikanische Grabebruch. Di hegscht Hebig - dr Batian mit 5199 m – lyt im
Mount-Kenya-Massiv. Dr diefscht Punkt lyt bi 0 m an dr 480 km lange Kischte vum
Indische Ozean. Di lengschte Fliss vum Land sin: Tana, Sabaki un Kerio. Im
Oschte bildet s Kischtediefland e schmale Saum. D Kischtelinie wird doderby vu
Buchte un Lagune glideret. Sidlig sin Koralleriff vorglageret. No Weschte
schließe sich Higel- un Dafelländer aa.

Kenia cha in zwoo Klimazone unterdailt wäre. Im Hochland, wu hecher lyt wie
1800 m liegt, chunnt s vu April bis Juni un vu Oktober bis Novämber zue
Rägeperiode. Dr Niderschlag gheit zmaischt am Nomittag, zoobe un znaacht. D
Näächt sin relativ chiel. Di cheltscht Zyt in däre Region lyt im Juli un
Augschte mit eme däglige Minimum vu rund 10 °C. D warm Period lyt im Jänner un
Februar mit rund 25 bis 26 °C dägligem Maximum. D Luftfychtigkait lyt bi rund
65 Brozänt. Z Nairobi lige d Tämperature im Juli bi 11 bis 21 °C un im Februar
bi 13 bis 26 °C. Di jehrlig durschnittlig Niderschlagsmängi lyt z Nairobi bi
958 mm. Am Victoriasee sin d Tämperature vil hecher, do het s zum Dail starki
Rägefäll. An dr Kischte lige d Tämperature zwische 22 un 32 °C, un di mittler
Luftfychtigkait lyt bi rund 75 Brozänt. Dr maischt Niderschlag gheit vu April
bis Juni. Di druckeschte Monet sin Jänner un Februar. Di wermschte Monet sin
Jänner bis Mai un Oktober bis Dezämber.

S git e groß Zahl vu Nationalpark z Kenia, wu ne wichtig Standbai fir dr
Turismus darstelle. Dr grescht Nationalpark isch dr Tsavo-Nationalpark, wu in
Tsavo-Oscht un Tsavo-Wescht glideret isch. Di bekannt Masai Mara, dr nerdlig
Uuslaifer vu dr Serengeti, isch formäll kai Nationalpark, sunder e
Naturschutzbiet. Do findet mer bsundersch in dr Monet Juli un Augschte e große
Dierrychtum, vor allem dur d Herdewanderige vu Gnu, Zebra, Antilope, Biffel un
Impala. Anderi wichtigi Nationalpark sin Amboseli, Lake Nakuru un Meru. Giraffe
un Zebra vor ere Großstadtskyline cha mer im Nairobi-Nationalpark bschaue, eme
chlaine dierryche Reservat zmittse in dr Hauptstadt.

Di zämmegfasst Fruchtbarkaitsziffer isch anne 2008 bi 4,9 Chinder pro Frau
gläge. Des isch unter anderem dodra gläge, ass nume 32 % vu dr Fraue modärni
Verhietigsmethode z Verfiegig gstande sin.

Kenia nimmt mit rund 38,6 Millione Yywohner (2009) Rang 34 unter allne Länder vu
dr Ärd yy. Di durschnittli Läbeserwartig bi dr Geburt wird mit 55,6 bis 59,8
Johr aagee . Iber 42 % vu dr Bevelkerig isch jinger wie 15 Johr.

Di maischte Yywohner vu Kenia ghere zue bantusprochige Volksgruppe. Zue däne
zelle d Kikuyu (mit rund 22 % Bevelkerigsaadail di grescht Volksgruppe vu
Kenia), d Luhya (14 %), d Kamba (11 %), d Kisii (6 %), d Meru (6 %) un d
Mijikenda.

Nit-afrikanischi Bevelkerigsgruppe (Europäer, Asiate, Araber) machen rund 1 % vu
dr Bevelkerig uus.

No dr hitige Verfassig giltet syter anne 1992 Swahili mit Änglisch as aini vu dr
offiziälle Sproche vum Barlemänt, jede Kandidat mueß Chänntnis vu dr Sproch
noowyse, aber alli Bschliss vum Barlemänt wäre uf Änglisch gfasst . Uf dr untere
Ebeni vu dr Gricht isch Swahili as Verhandligssproch zuegloo, Niderschrifte un
Urdail mien dergege uf Änglisch gschribe wäre; di effentlige Verwaltige derfe im
Verchehr mit em Burger Änglisch un Swahili bruche . Im Entwurf vu dr neie
Verfassig sin Änglisch un Swahili as di bode offiziälle Sproche vum Staat
vorgsääne, Swahili derzue au as nationali Sproch.

Rund 70 Brozänt vu dr Bevelkerig sin Chrischte, dodervu rund 26 % Anglikaner,
26 % Katholike, 2,5 % Orthodoxi un Aahänger vu dr vile afrikanische Chilche.

Zmindescht 10 % vu dr Kenianer wäre dr draditionälle afrikanische Religione
zuegrächnet. Dernäbe git s vor allem an dr Kischte Muslim vu dr sunnitische
Richtig, wu uugfehr 20 Brozänt vu dr Gsamtbevelkerig uusmache. Im eschtlifge
Viertel vum Land dominiere muslimischi Somali, wu rund d Helfti vu alle Muslim
vu Kenia uusmache. Gnaueri Zahle sin umstritte, wel e Unterschaidig zwische
kenianische Somali un zwisch ere halbe un aire Million Flichtling vu Somalia
schwirig isch.

Fossili Fund uf em Staatsbiet vum hitige Kenia belege, dass in däm biet scho vor
iber vier Millione Johr Vormänsche wie zem Byschpel Australopithecus anamensis
un Kenyanthropus platyops gläbt hän, derzue au megligi Vofahre vu däne wie
Orrorin tugenensis. Fund vu Homo habilis un Homo erectus belege, dass z Kenia es
au di frieje Arte vu dr Gattig Homo gee het. Dr Louis Leakey het au anne 1961 d
Gattig Kenyapithecus – e muetmaßlige Verwandte vu dr Mänschaffe-Vorfahre – no
syym Haimetland gnännt.

Di frie Gschicht vu Kenia isch umstritte. No dr derzytige Forschigslag isch d
Urbevelkerig vu Kenia Jeger un Sammler gsii, villicht hän ere d Gumba, d Okiek
un d Sirikwa aaghert. As erschti wichtigi Gruppe sin kuschitischsprochigi Velker
vu Nordafrika, vermuetli Äthiopie, uegfehr 2000 v. Chr. ins Biet vum hitige
Kenia yygwanderet un hän d Vihwirtschaft, dodrunter Rinderzucht, yygfiert. Ab dr
Zyt um Christi Geburt sin nilotisch- un bantusprochigi Velker in d Region chuu
un hän neji Tächnologie mitbrocht, wie d Yyseverarbaitig.

Glychzytig isch d Kischte vu Kenia äng in e international Handelsnetz yybunde
gsii. Arabischi un remischi Händler sin regelmäßig do aane chuu. Inwiewyt au s
Inner vu Oschtafrika beraist woren isch, isch bis hit umstritte. Us antike un
mittelalterlige Wältcharte wird dytli, dass zmindescht d Existenz vu dr große
oschtafrikanische Seeä un dr schneebedeckte Bärg bekannt gsii isch, au wänn ihri
Lag unterschidlg aagee woren isch.

Am Änd vum erschte Johrdöusert isch an dr Kischte e Chette vu chlainere un
greßere Handelsstedt entstande, wu äng mit dr arabische Wält verbunde gsii sin.
Au dr Islam het sich uusbraitet. D Kischteberych sin Dail vu dr multikulturälle
un multiethnische Swahili-Gsellschaft wore. Mombasa un Lamu sin uuabhängigi
Stedt in dr urbane Kischtegsellschaft gsii, wu um 1300 im volle Bluescht
gstanden isch. An vile Ort sin Moscheeä un brächtigi Hyyser böue wore, e Dail
Stedt hän sogar e aigeni Minzbregig ghaa.

Dur dr Yyfluss vu dr Portugise vu 1593 bis 1698 isch s Uuabhängigkait vu dr
Kischte stark yygschränkt wore. D Migration us vile Aarainerbiet vum Indische
Ozean, vu Indie, Arabie un us em Inland isch aber wytergange. Anne 1698 het s
arabisch Oman s Biet eroberet. Ab 1730 hetdi omanisch Yarubi-Dynaschti dr
yyhaimisch Mazrui-Clan zum Verwalter vu dr Kischte ernännt, was zuen ere
sälbschtständigere Entwicklig gfiert het. Wu z Oman d Yarubi-Dynastie vu dr
Busaidi-Dynaschti gstirzt woren isch, isch au di kenianisch Kischte wider unter
sterkeri Kontrolle vum Oman grote. Iber d Gsellschafte un d Kultur im Innere vu
Kenia isch wyter wenig bekannt gsii. Di swahilische Kischtehändler hän dr Handel
mit Elfenbai un Sklave iber Zwischehändler bedribe, wu im Landstraife hinter dr
Kischte gwohnt sin. Schetzige gehn vu rund 2,5 Millione Mänsche uf em Biet vu
Kenia um 1800 uus.

Am Änd vum 19. Johrhundert het s Großbritannie aagfange, syy Yyfluss z
versterke.

D Gschicht vu Kenia as Koloni fangt anne 1885 aa mit eme dytsche Protektorat
iber d Bsitzige an dr Kischte vum Sultan vu Sansibar. 1888 isch d Imperial
British East Africa Company (IBEAC) uf Kenia chuu un het bis 1895
Britisch-Oschtafrika verwaltet. Dytschland het syni kischtenoche Biet 1898 an d
Brite ibergee. D Imperial British East Africa Company het an dr Karawanerute
lang ainzelni Statione yygrichtet mit ere seli schwache Bsetzig. Solang d
Yysebahn zum Victoriasee im Böu gsii isch, isch d Absicht vor allem gsii, dr
Transportwäg zum Protektorat Buganda z sichere. Des het derzue gfiert, dass
sälli chiefs im Innere, wu scho dur dr Handel mit Elfebai un Sklave mit dr
swahilische Chauflyt vu dr Kischte an Yyfluss gwunne ghaa hän, ängi Kontakt zue
dr erschte Europäer z Kenia bflägt hän. Unterstitzig hän d Statione vor allem vu
dr Massai iberchuu, wu sich in ere große Zahl as Hilfs-Militär verbflichtet hän.

Andersch wie z Tanganyika, wu Swahili, d Sproch vu dr Kischtegsellschaft, sich
scho im 19. Johrhundert dur dr intensiv Karawanehandel uusbraitet gha het, isch
die Sproch z Kenia as d Sproch vu dr koloniale Unterdrucker aagsääne wore, wel d
Kolonialbeamte un ihri afrikanische Aagstellte uf Swahili gschwätzt hän.

Dr Erscht Wältchrieg het e entschaidende Yyfluss uf Kenia un di wyter bolitisch
Entwicklig ghaa. Oschtafrika het zue dr wenige Regione usserhalb vu Europa
ghert, wu langi Zyt e aktive Chriegsschaublatz dargstellt ghaa hän. Döuserti vu
Afrikaner sin z Kenia zum Chriegsdienscht zwangsverbflichtet wore. Nume wenig
hän dervu dr reguläre Druppe aaghert. Vu dr rund 350.000 afrikanische Dreger, wu
bim Chriegszug gege Dytsch-Oschtafrika mitgmacht hän, sin rund 150.000 z
Britisch-Oschtafrika (Kenia) rekrutiert wore, dr grescht Dail unter Zwang. D
Suechi no Dreger z Kenia het ab 1917 Forme aagnuu, wu an Sklavejagde gmahnt hän.
D Manne sin vu ihre Fälder, us ihre Hyyser, vu dr Stroßen ewäg in d Kasärne
dribe wore, ohni ass d Aagherige vun ene ebis dervu erfahre hän. Vu dr rund 50.
000 offiziäll regischtrierte Dote (jede dritt Chriegsdailnämmer vu Kenia isch
gstorbe) unter dr kenianische Afrikaner im Erschtev Wätlchrieg hän nume 4.300 dr
bewaffnete Druppe aaghert.

Noch em Chrieg isch di wältwyt Grippeepidemi chuu, wu au z Kenia Döuserti Opfer
gforderet ghaa het. Schetzige (wu aber arg uagnau sin, wel bis 1960 kai
Volkszellig durgfiert woren isch un di afrikanisch Bevelkerig vermuetlig
unterschetzt woren isch) gän 10 bis 15 % Doti in dr bevelkerigsryche Gegnige aa.

D Erfahrig vum Chrieg het e große Yyfluss uf di afrikanische Chriegsdailnämmer
ghaa. Dr Uusdusch mit Afrikaner nit nume us ganz Oschtafrika, nai, au us e Huffe
andere britische Kolonie wie Gambia, Nigeria un Sierre Leone un au mit Soldate
vu Indie het e entschaidende Yyfluss ghaa uf d Entwicklig vun eme bolitische
Bewusstsyy un vu pan-afrikanische Ideä.

Churz vor em Erschte Wältchrieg isch d Zahl vu dr wysse Sidler z Kenia uf 5438
aagwachse, derno isch e neji zuezugswälle chuu. D Kolonialverwaltig het vor
allem di Hochrangige unter dr demobilisierte britische Militär welle aazie. Anne
1921 sin scho fascht dopplet so vil wyssi Sidler z Kenia gwohnt, wu iber e
Drittel vun ene vu dr Landwirtschaft gläbt het.

1920 isch Kenia offiziäll zuen ere Chronkoloni wore. Dr Yyfluss vu dr Sidler in
dr Kolonie in dr Verwaltig het schnäll zuegnuu. Allmee het sich s Ziil vun ere
Koloni uusekrischtallisiert, wu noc h me Vorbild vu dr Sidafrikanische Union dur
di europäische, wysse Sidler bstimmt gsii isch. Si hän uf mee Landentaignige un
d Verchlainerig vu dr Reservat drängt go d Afrikaner as billigi Arbetschreft uf
ihri Farme z zwinge. Jede Afrikaner ab em 16. Läbesjohr het sich mieße
regischtriere loo un syy Regischtrierigscharte alliwyl in eme Metallbehälter an
ere Schnuer um dr Hals bi sich drage. Dodruf sin di glaischtete Arbetsdäg
verzaichnet gsii. Derzue hän d Afrikaner e hochi Styyrlascht mieße drage, wu si
uf dr Lohnarbetsmärt het solle zwinge.

Z Nairobi un dr Missionszäntre hän sich aafgangs 1920er Johr bolitischi Gruppe
um Missionsschueler bildet, wu versuecht hän, aktiv in dr koloniale
Verwaltigsbrozäss yyzgryfe. Z Nairobi isch d East African Association entstande,
wu sich us muslimische un chrischtlige Afrikaner vu allne Regione vu Kenia
zämmegsetzt ghaa het. Au Afrikaner us andere Dail vu Oschtafrika, wie Uganda,
sin Mitglider gsii. Si hän großi Dräffe in dr afrikanische Viertel vu Nairobi
veraastaltet, wu si d Abschaffig vu dr Regischtrierigscharte un e Styyrsänkig
gforderet hän. Im ländlige Kikuyubiet isch e ähnligi Organisation entstande, d
Kikuyu Association, wu mit dr nämlige Forderige an d Effentligkait gangen isch.
Im weschtlige Kenia hän isch sich im Missionszäntrum Maseno bildeti jungi
Afrikaner in dr Young Kavirondo Association organisiert, wu sich gege
Styyrlascht, d Entaignig vum afrikanische Land fir europäischi Sidler un s
Regischtrierigssyschtem gwändet hän. Ihri Galionsfigur isch dr Kikuyu Harry
Thuku gsii, wu dur ganz Kenia graist gsii isch un versuecht ghaa het, bi
effentlige Versammlige d Uuzfridehait in bolitischi Aktivitet umzwandle. Wu dr
Thuku im Merz 1922 verhaftet woren isch, isch s zuen ere uffige Konfrontation an
dr Bolizeistation z Nairobi chuu, wu dr Thuku yygsässen isch. Iber zwanzgs
Afrikaner sin umbrocht un dr Thuku isch in dr Norde vu Kenia verbannt wore.
Derno hän di bolitische Aktivitete churzfrischtig abgnuu.

Bal derno isch d Kikuyu Central Association (KCA) grindet wore, e vu Kikuyu
dominierti bolitischi Bartei, wu fir d Ruckgab vum entaignete Land, Styyrsänkige
un fir afrikanischi Abgordnete im Legislativ Council kämpft het.

Derwylscht dr afrikanisch Widerstand chuum ärnscht gnuu wore, hän Forderige vum
indische Bevelkerigsdail z Kenia bi dr Verwaltig fir Uuruei gsorgt. D Inder hän
s Wahlrächt, uubschränkti Yyrais un d Ufhebig vu dr Rassegränze gforderet, di
europäische Sidler hän do mit eme wietige Widerstand druf reagiert. Si hän sich
in ere Verainigung zämmegschlosse un hän e militärischi Revolte fir e uuabhängig
Kenia blant. Doderzue isch s aber nie chuu, statt däm e Kompromisss gfunde wore.
Zue dr elf europäische Mitglider im Legislative Council hän fimf indischi un ai
arabisch Mitglid derfe gwehlt wäre. Gegeniber dr Afrikaner isch dergege de facto
ne Aparthaitsbolitik praktiziert wore.

Dritz ass sich d Kolonialregierig faktisch derzue verbflichtet ghaa het, allne
Afrikaner d Megligkait vun eme Schuelbsuech z biete, sin s in dr erschte Linie d
Missione gsii, wu s Bildigsaagebot gstellt ghaa hän. Dodrus sin bal Konflikt
entstande, wel di bildete Missionsschueler no Uuabhängigkait gsträbt hän un sich
bal gege dr Kulturimperialismus vu dr Missione gwehrt hän. Vor allem sin Ändi vu
dr 1920er Johr Debatte gfiert wore um d Bschnyydig vu Maidli un Fraue unter dr
Kikuyu. Wu d Mission die Praxis verbotte ghaa het, hän sich Döuserti Kikuyu vu
dr Missione abgwändet un hän uuabhängigi Schuele un Chilche grindet.

Au wänn e großi Zahl vu dr wysse Sidler vu dr Landwirtschaft gläbt het, het die
am Än kai Gwinn brocht. Am Aafang hän e Huffe Farmer vu Landspekulatione
brofitiert. Wel s Land, wu dr Afrikaner ewäggnuu woren isch, aafangs Johrhundert
gege Schlyyderbryys abgee woren isch, hän vil Farmer mit em Wyterverchauf an
speteri Sidler hochi Bryys chenne erziile. Versuech, mit em Aaböu vu Sisal un
Kautschuk Gäld z verdiene, sin gschyteret un hän vil Gäld verschlunge, voreb
sich Kaffee un Tee as Hauptaaböuprodukt hän chenne dursetze. Au Wälschchorn un
Waise hän hochi Gwinn brocht, vor allem aam Aafang vu dr 1920er Johr, wu d Bryys
uf em Wältmärt rasant gstige sin. Di stark Konkurrenz vu afrikanische Buure isch
uusgschalte wore, dur des ass si vum Exportmärt uusgschlosse wore sin. Wu am Änd
vu dr 1920er Johr aber Wältmärtbryys gheit sin, hän nume massivi Zueschiss dur d
Regierig dr Zämmebruch vu dr Sidler-Wirtschaft chenne verhindere.

Dr Zweet Wältchrieg het zuen eme Boom in dr kenianische Wirtschaft gfiert. Di
wysse Sidler vu Kenia hän e wichtige Aadail an dr Nahrigsmittelversorgig vu
Großbritannie solle ibernee, d Regierig het ene derfir feschti Bryys
zuegsicheret. Dr Zuestrom an Gälder het zuene re schnällere Mechanisierig vu dr
Landwirtschaft gfiert. Afrikanischi Arbaiter uf dr Farme sin allmee iberflissig
wore. Des het derzue gfiert, dass vil Sidler di afrikanische Squatter vu ihrem
Land in d Reservat verdribe hän, wu fir Wuet unter dr afrikanische Bevelkerig
gsorgt ghaa het. Im Gegezug isch dr bolitisch Yyfluss vu dr Sidler gstige, vor
allem, wu noch eme Chrieg e wyteri Wälle vu wysse Yywanderer ihri Zahl uf 40.000
het styge loo. Ihre Ziil isch di bolitisch Aigeständigkait vu Großbritannie noch
em Vorbild vu dr Sidafrikanische Union gsii, e Aparthaitsstaat, wu d Afrikaner
kaini bolitischi Rächt ghaa hätte.

Am 20. Oktober 1952 het d Kolonialverwaltig dr Uusnahmezuestand uusgruefe.
Ursach sin di bewaffnete Aktivitete vu dr Mau Mau im zäntrale Kenia gsii. D
Bstyyrig, d Landentaignige, d Verschlächterig vu dr Läbessituation vu dr
afrikanische Squatter, dr Afrikaner in dr Reservat un Stedt un de Uusschluss vu
dr afrikanische Bevelkerig vu bolitischer un wirtschaftliger Partizipation het
in dr 1950er Johr derzue gfiert, dass sich radikali Gruppe bildet hän un mit
Gwalt gege wyssi Sidler un regierigsdreji Afrikaner vorgange sin.

D Mau Mau hän vor allem z Nairobi un mit dr Mittel vum Guerillachrieg vu dr
Wälder uus operiert. D Kolonialregierig het mit Herti reagiert. Vil afrikanischi
Fierigspersenligkaite sin verhaftet wore, dodrunter dr Jomo Kenyatta, wu mit dr
Mau Mau nit in Verbindig gstanden isch. In ere große Offensive sin d Mau Mau
verfolgt wore. Rund ai Million Kikuyu sin in Lager interniert wore go d
Verbindig vu dr Zivilbevelkerig mit dr Freihaitskämpfer z unterbinde. Anne 1956
sin d Mau Mau ändgiltig bsiigt gsii.

Im Johr 1960 isch dr Uusnahmezuestand ufghobe, im Juni 1963 dr Jomo Kenyatta zum
Bremierminischter ernännt wore. Im Dezämber 1963 isch Kenia schließli unabhängig
wore.

Unter em Jomo Kenyatta as Bresidänt het sich dr jung Staat konsolidiert in ere
Bolitik vun ere Afrikanisierig un Nationalisierig. Di offiziäll
Entwickligsideologi isch em Kenyatta syy Harambee-Philosophi gsii, wu derzue
ufgruefe het, gmainsam am Ufböu vum Staat mitzschaffe. Noch em Brinzip vu dr
Hilf zur Sälbschthilf sin e Huffe Sälbschthilfbrojäkt entstande fir Stroße- un
Bruckeböu, Schuelbildig un fir d Wasser- un Gesundheitsversorgig.

Bolitisch isch d Amtszyt vum Kenyatta dur dr Ibergang vum Mehbarteie- zum
Aibarteiesyschtem mit dr Kenya African National Union (KANU) as Staatsbartei
bregt gsii. Dr Kenyatta het d Macht vum Bresidänt allmee uusböue un het d vil
bolitisch un wirtschaftligi Schlisselpositione mit Kikuyu bsetzt, vor allem mit
Lyt us syym Haimetdischtrikt Kiambu. Mit dr Gikuyu Embu Meru Association (GEMA)
isch e neji Organisation entstande, wu dr Kenyatta dermit allmee regiert het,
derwylscht d KANU as Bartei allmee an Bedytig verlore het.

Alli Versuech, oppositionäll Barteie un Organisatione z bilde, sin unterbunde
wore. Bolitischi Gegner sin inhaftiert oder umbrocht wore. D Verwaltig vum Land
isch zäntralisiert wore.

E Hauptfrog vu dr Mau Mau isch d Ruckgab vum entaignete Land gsii. D Landbolitik
vum Kenyatta isch aber fir vil JKeniarer Entdyschig gsii. S Land, wu dr
Afrikaner am Aafang vum Johrhundert fir di europäische Sidler ewäggnuu woren
isch, hän di kenianische Buure jetz mieße zruckchaufe. Doderfir het ene d
Regierig Kredit z Verfiegig gstellt, wu dur Kredit vu Großbritannie un vu dr
Wältbank finanziert wore sin. Vu däre Bolitik hän vor allem loyali Kikuyu un
Kollaborateur vu dr Kolonialregierig brofitiert. Aafangs 1970er Johr sin weniger
wie 40% vum friejere entaignete Land an kenianischi Chlaibuure verchauft gsii,
fascht 60% dergege sin großi Farme vu dr afrikanische Elite gsii.

Wirtschaftlig het Kenia in dr Amtszyt vum Kenyatta as afrikanisch Muschterland
gulte. Gueti Verbindige zue weschtlige Länder, uusländischi Hilfe un
Inveschtitione hän fir e große wirtschaftlige Ufschwung gsorgt mit jehrlige
Wachstumsrote vu rund 10 %. Verbunde dodermit sin aber au hochi Arbetsloserote
un e all greßeri soziali Uuglychhait.

No s Kenyattas Dod am 22. Augschte 1978 isch dr domolig Vizebresidänt Daniel
arap Moi dr nei Bresidänt wore. Syy populistischi Bolitik mit dr
Nyayo-Philosophi, wu uf dr Schlagwerter Liebi, Fride un Ainheit gfueßt het, het
e bsudnersch in dr erschte Johr vu syre Regierigszyt in ganz Kenia arg beliebt
gmacht. Är isch gege Korruption un Vetterliswirtschaft vorgange un het tribali
Organisatione wie d GEMA verbotte. Derzue het er vil Kikuyu in Fierigspositione
mit Aahänger uus syre aigene ethnische Gruppe, dr Kalenjin, us dr Gruppe vu dr
Luhya un dr Massai,. uusdutscht.

Noch eme Butschversuech vu dr kenianische Luftwaffe het dr Moi mit ere
Verfassigsänderig 1982 e Aibarteiesychstem mit dr KANU durgsetzt un di boltisch
Opposition uusgschalte. Är het d Verwaltig dezäntralisiert un doermit dr
Dischtrikt un Brovinze wider meh Entschaidigsspilryym yygruumt.

D Kontrollfunktione vum Barlemänt, vum Kabinett, dr Wahlkommission, dr Juschtiz,
dr Medie un dr Gsellschaft sin aber allmee yygschränkt wore. Kritiker sin
verfolgt oder gar umbrocht wore.

Aafangs 190er Johr het sich z Kenia e braiti bolitischi Opposition bildet, wu uf
Reforme drängt het un sich unter em vum Raila Odinga grindete Forum for the
Restauration of Democracy (FORD) zämmegfunde het. Unter em Druck vu weschtlige
Regierige un internationale Inschtitutione wie dr Wältbank isch schließlig anne
1991 d Wideryyfierig vun eme Mehbarteiesyschtem bschlosse wore. No vor dr Wahlen
im Dezämber 1992 isch d Opposition aber in ethnisch bregit Gruppe ussenander
broche. Des het em Moi un syre KANU bi dr Wahle ne knappi Mehrhait brocht.

Bi dr Bresidäntschaftswahlke 2002 het dr Moi nimi derfe kandidiere. D
Oppositionsbolitiker Mwai Kibaki vu dr Democratic Party (DP) un Raila Odinga vu
dr Liberal Democratic Party (LDP) hän bschlosse, dass si zue dr Wahle gmainsam
aadrätte mit ere National Rainbow Coalition (NARC). Us dr Wahle 27. Dezämber
2002, wu demokratisch un ohni Gwalt abglofe sin, isch dr Kibaki as Kandidat vu
dr NARC gege dr Uhuru Kenyatta vu dr KANU mit 62 zue 31 Brozänt as Siiger
fiirigange.

Am 21. Novämber 2005 het s e Vorlksabstimmig gee iber e neji Verfassig, wu
abglähnt woren isch. In däm Entwurf („Wako-draft“) hätt dr Bresidänt e seli
starki Stellig ghaa, wäge däm hän sich au Minischter us syym Kabinett bim
Barteiebindnis gege die nei Verfassig mitgmacht. Zwee Däg speter, am 23.
Novämber, het dr Kibaki derno s Kabinett un s Barlemänt beurlaubt, au wäge
Korruptionsvorwirf gege e Dail Minischter. No zwoo Wuche het er e nei Kabinett
ernännt. Bis s Barlemänt im Merz 2006 wider zämmechuu isch, het e
Barlemäntskommission unter dr Laitig vum Uhuru Kenyatta e Anti-Korruptionsbricht
vorglait.

Bi dr Bresidäntschaftswahle am 27. Dezämber 2007 het s e arg äng Ergebnis gee.
Am 30. Dezämber het di kenianisch Wahlkommission dr Kibaki zum Siiger erklert un
är isch glyy veraidigt wore. Wel no dr erschte Uuszellig no dr dr
Oppostionsfierer Raila Odinga vorne glägen isch, het Opposition em Kibaki
Wahlfelschig vorgworfe, internationali Beobachter hän die Aasicht unterstitzt.“
Wu s iberall im Land zue heftige Brotescht chuu isch, het dr Kibaki am 2. Jänner
2008 paramilitärischi Bolizeidruppe uusgschickt. Bi dr burgerchriegsähnlige
Uusrueje sin mehreri Hundert Mänsche um s Läbe chuu.



https://als.wikipedia.org/wiki/Kanton

En Kanton (au: Stand, früehner au Ort) isch en Gliidschtaat vo de Schwiizerische
Eidgnosseschaft.

Im 14. Johrhundert het me d Bündnispartner vo dr Alten Eidgenosseschaft as Stadt
oder Land bezeichnet, spöter isch dr Begriff Ort uffcho. Däm het im Französische
‹canton› entsproche, e Bezeichnig, wo zum erste Mol 1475 in eme Freiburger
Dokumänt bruucht wird und sich denn in dr ganze Romandie und im Tessin
verbreitet het. In dr Dütschschwiiz het mä in dr zweite Helfti vom 16.
Johrhundert dr Begriff «Stand» vorzoge und erst im 17. Johrhundert isch Kanton
au bi de Alemanne vorcho. D Helvetik het 1798 d Begriff Stand und Ort abgschafft
und Kanton as Bezeichnig für die oberste Verwaltigseiheite iigfüehrt. Sit dr
Mediationsakte si «Kanton» und «Stand» synonym bruucht worde, und au dr
Bundesstaat het 1848 beidi Begriff übernoh.

D Kantön oder d Ständ sind Staaten im Chlyne. Jede vo de 26 Kantön hätt en
eigini Verfassig, en eiges Parlament (Grosse Rat, Kantonsrat, Landrat,
Parlament), en eigini Regierig (Regierigsrat, Regierig, Staatsrat,
Standeskommission) und eigini Gricht (Obergricht, Kantonsgricht, Bezirksgricht,
Chräisgricht, Vermittler, Fridesrichter usw.). D Parlamänt händ je nach Grössi
zwüsche 49 bis 180 Sitz, d Kantonsregierige zelet je nach Kanton föif odr sibe
Mitglidr.

Alli Berich, wo nid vo de Verfassig odr vom ene Bundesgsetz am Bund zuegwise
werdet, ghöret automatisch id Kompetenz vo de Kantön (z. B. s Schuelwäse, Teil
vom Gsundheitswäse, s Planigs- und Bourecht, d Polizei, d Gerichtsverfassig,
Stüüre u. a.). By vilne vo dene Berych hätt de Bund aber glych nones Wörtli
mitzrede. Drum isch mängisch vom ene «Kompetänzwirrwarr» d Red. Umgchehrt redt
me vom «Kantönligeischt», wänn d Lokal- oder d Regionalpolitik nöd wott über iri
Gränzen useluege.

I zwei Kantön, Glarus und Appizell Innerrhode, gits no bis hütt einisch im Jahr
d Landsgmeind, wo s Stimmvolch vo Hand abstimmt und sini Kantonsvertreter wählt.

Di sogenannten Urkantön, wo 1291 (odr wahrschinli au früehner) en erschti
Eidgenossenschaft gründet händ, sind Uri, Schwyz und Underwalde. I dr Alten
Eidgenosseschaft hätt mer zu de Kantön «Ort» gseit. Drum redt mer no hütt vo den
Acht Alten Ort, wo den zu de 13-örtige Eidgenosseschaft uusgwytet worde sind.
Verbündeti, wo nonig Vollmitglidr i de Eidgenosseschaft gsi sind, hätt mer als
zuegwandti Ort bezeichnet.

I de Helvetische Republik (1798–1803) sind d Kantön denn nume Verwaltigsbezirk
gsi ohni Autonomi. D Grenze sind neu zoge worde, dass alli Kantön möglichscht
glych gross und politisch zueverlässig sind. Zue säber Zyt hätts die alte Kantön
Basel, Bärn, Züri, Friburg, Schaffhuuse, Soloturn, Wallis wo zum Deil Gebiet
verlore hai bi dr Neuiideilig, und die neue Kantön Bade, Bellinzona, Léman,
Lugano Linth, Oberland, Rhätie, Säntis und Waldstette gäh, wo spöter wider
neuiideilt worde si oder en andere Name übercho hai, und d Kantön Aargau und
Thurgau. Gämf het nit zur Republik ghört, wil Frankriich s am 15. April 1798
anektiert het.

Mit dr Mediationsverfassig 1803 sind s denn 19 Kantön gsi, wo wider e gwüssi
Autonomii gha hän, und nach em Wiener Kongress 1815 22. De jüngscht, de 23.,
isch de Kanton Jura, wo sich 1979 vom Kanton Bern abgspalte hätt.

Hütt redt mer meischtens vo 23 Ständ und 26 Kantön, will sich zwei i Halbkantön
ufgspalte händ: Appezöll Inneroode, Appezäll Osserode, Basel-Stadt und
Baselbiät. Obwaldä und Nidwaudä sind Halbkantön, obwohl si nie zäme ein Kanton
gsi sind. Im Ständerat hän alli sächs jeweils numen ein Sitz, di andere händ
zwei.

Bemerkige: 1 Stand: 31. Dezämber 2001, Bundesamt für Statistik 2 km² 3 Ihwohner
pro km², Stand 2000 4 Sitz vor Kantonsregierig und em Parlamänt, Sitz vor Justiz
isch Troge. 8 bis do: die Acht Alte Ört, 13 bis do: die Driizäh Alte Örte

Die zwöibuchstabige Kantonsabchürzige si vrbreitet, si werden u.a. bi den
Autokennzeiche brucht und wärde ou i dr ISO 3166-2:CH brucht (mit em Präfix
"CH-", z.B. CH-SZ für dr Kanton Schwyz).



https://als.wikipedia.org/wiki/Fastnacht

Fastnacht (odr Fasnet, Fasnacht oder Fasent), außerhalb vom Alemannische
Fasching odr Karneval, heißt mer d’Zeit von dr Ausglassaheit und Freelichkeit un
dr überschäumenda Lebensfreid vor’m Beginn von dr öschterlicha Faschtazeit
(Passionszeit). Als Fasnetszeit isch im Deitschland d’Zeit vom 11. November,
11:11 Uhr bis zom Aschermittwoch ei’g’bürgert. Abr im Schwobeländle wird
d’Fasnet erscht am 6. Januar, em Dreikönig, ogfanga.

D’Schwäbisch-alemannischi Fasnet odr au Fasnacht isch gröschdeteils im
Schwarzwald, de Alb und am Bodesee bheimatet. Aafange düt Fasnet dört
ursprünglich am Dreikönig, ä paar wenigi Ort hän aber au de 11.11., 11.11 Uhr,
d'Aafangszit vom Fasching im Rhyländische, übernoh. D’fünfti Johreszit, wie zü
de Fasnet au oft gsait würd, findet ihr End am Aschermittwuch, meischdens mitm
Geldbeutelwäsche.

Zwischa am neibe Johr ond am Schmotziga Donnerschdag findat ieber ganz Schwoba
vrteilt au Narratreffa schtadt, bei dene dann bis zu 10.000 Leit als Zuaschauer
oder Hästräger debei send. Dobei treffat denn ganz onterschiedliche Traditione
uffenand, ond durchs Fernsäah kah ma dia dann sogar eh ganz Süddeutschland säa.

Im Wiisedal gits au no d’Buurefasnacht. Di got dodruff zrugg, dass die Gmeinde,
wo prodestantisch gsi sin, di Gregorianischi Kalenderreform nit midgmacht hän.
Deshalb sin si, wie au d Basler Fasnet, a Woch späder dra. Zell im Wiisedal hätt
friener zu Vorderöschdriich ghört un isch deshalb kadolisch gsi. Gresge, a
Ortsdeil vo Zell, isch ald-badisch (Bade-Durlach) un somid prodestantisch gsi.
Deshalb hän d'Zeller zweimol Fasnet.

In Villinge a Hochburg vo de Schwäbisch-Alemannische Fasnet, isch d´Fasnet scho
1467 urkundlich erwähnt, im Jahr 1584 sin die erschte Vereinsname ufgnomme wore.
D´Zunf geht devo us das de Narro da entstanden isch.

Am Funkesunndig oder Facklasunndig, säll isch de erschti Sunndig nochm
Aschermittwuch, dien si an viele Ort Schiibeschla.

Z’Basel goht d’ Basler Fasnacht drei Dääg. Aafoo dien die "drey scheenschte
Dääg" am Määndig nonem Äschermittwuch am Morgen am vieri mit em Morgestraich und
ände am Donnschtig morge am vieri mit em Ändstraich. Drzwische gits Cortèges,
Schnitzelbängg, Gugge, Laddäärne, Drummler, Pfyffer, Glygge, Källerabstiig und
no vyyl mee. Währed dr ganze Basler Fasnacht macht me sich au gärn iber d
Ziircher und iber d Schwoobe, wie me de Dytsche z Basel sait, luschtig. Aber au
Basel sälber und d Wältpolidygg kemme nid z kurz.

Z’Lieschtel fangt am "Funkesunndig" (immer dr Sunntig vor em Morgestraich
z’Basel) mit eme grosse Umzug mit Drummler und Pfyffer, Guggemuusigge und Wääge
aa. Drno gitts e Guggekonzärt uff em Züghuusplatz, bevor denn am Obe dr
Höhepunggt vo dr Lieschtler Fasnacht astoot: Dr Chienbäse-Umzug. Öppe 300 Lüt
träge brennendi Chienbäse und ziehn meterhoch flammendi Füürwääge vom Burghügel
dur d’Altstadt abe. Bis zu 50'000 Lyt luege däm Spektakel zue. Am Mäntig z'Obe
findet sit es paar Joore en Obestraich mit Gugge statt, es wärde au
Schnitzelbängg gsunge. Am Mittwuch findet d Kinderfasnacht statt mit eme Umzug
und eme Fasnachtsball, i dr Nacht isch für die Erwaggsene Freinacht. Am
Samschtig git s schliesslig e Guggeparade durs Stedtli mit öppe 30 Gugge und
drno e grosses Guggekonzärt uff zwei Bühne.

Z Lozärn foht d'Fasnacht am Schmotzige Donnschtig aa und goht bis zum
Äschermittwoch. Am Donnschtig morge gets de grossi Start mit de Fritschi-Tagwach
und am Nomitag gets en grosse Omzog dur d'Stadt. Am Mäntig isch dänn
d'Wey-Tagwach ond es findet nomol en Omzog am Nomitag statt. Am Zischtig Obig
gets den de Monschter Corso mit vilne Guggemusige. I de Aglomeration fendet i
dere Zyt au Umzög statt. Bsunders d'Chrienser Fasnacht isch bekannt.

Au z Soledurn wird Fasnacht zelebriert. Ähnlech wie z Lozärn fot d'Fasnacht am
Schmutzig Donnschti a und duuret bis zum Äschermittwuch oder Äschermotthuufe.
Mit dr grossmächtige Symphonie-Chesslete am Schmutzig Donnschti Morge am 5i foot
d'Fasnachtswuche a. Am Nomitag giz dr Chinderumzug. Sunnti- und Zischti-Nomitag
chame e grosse Fasnachtsumzug bewundere. Am Äschermittwuch-Obe wird de zmitts ir
Altstadt dr ca. 5 m höchi Böög azündet. Im Verglich zu andere Fasnachte isch dr
offizielli Fasnachtsuftakt nid am 11. 11. (Martinsdaag), sondern am 13. Jänner
(Hilari).

D Oschtschwiz kännt d Fasnacht mit verschidnige Brüüch und Tradizione. Aafange
tuet d Fasnachtszyt underschidlich, normalerwiis erscht noch em Drükönig, aber
spötischtens am Schmutzige Donnschtig. I de letschte Joor gits Ort, wo d
Fasnachtsgsellschafte oder d Guggemusige aagfange händ, am 11. 11. am Morge am
11 ab 11-fi d Fasnacht mit eme chlinne Fäschtakt iizlüüte. Ufhöre tuet d
Fasnachtszyt i de Nacht vom Fasnachtszyschtig uf de Äscheremittwoch, mit Uusnaam
vom Kanton Appezäll Usseroode, die fangid, wie d Basler erscht nochher a.

En Bruuch, wo bis is 14. Joorhundert zrugg goo söll, isch s
«Eis-Zwei-Geissebei», wo z Rappi uf em Rothusplatz amigs am Nomittag vom
Fasnachtszyschtig stattfindet. Z Sanggalle werd am Fasnachtssamschtig de «Ehren
Födlebürger» erküürt und mit ere Kanoone in Ehre-Föbü-Himmel beförderet. Es
exischtiert au en Ostschwiizerische Narrekonvänt, wo au Gruppe us Konschtanz
debii sind.

Z’Eeschtriich wird dr Fasching in Form vu Gschnase und Umzüg gfeiret, und
viilerorts git’s Faschingsitzunga. Uine vu de greeschte und bekannteschte findet
zum Biischpil in Villach, vgl. Villacher Fasching, schtatt. S gsellschaftlich
aageablich bedeitendschte Eroignis isch dr Wiener Opernball, weeler Prominenz
aller Seriösitätsgrade aazieht. In Tirol (z.B. Imst, Telfs oder Nassereith) wird
all 3-5 Johr a, dr schwäbisch-alemannische Faasnat ähnelde, Faasnat gfeiret.

Dr kleinschte Karnevalsumzueg vu dr Welt findet in Unna schtatt. Er beschtoht us
uim uinzige hand'zogene Loiterwaage (WDR).

In mängge Gengende gits a de Fasnacht „Schenkeli“, des sin Zuckerbrötli
(Güetzli) wo im Fett bache werde. Mer chönnt si öbbe mit Amerikaanische Doonatz
vergliche. Schenkeli heiße si, will si in Würstliform g’rollt werde, wo usseh
dien wien es chleines Schenkeli. In Basel heisst die Spezialität au Maitlibai.

Generell hätts a de Fasnet schu immer „Schmotziges“ gäh, sell heisst „im Fett
bache“. Doher chunnt au de Namme „Schmotzige Dunschtig“ odr i andere Dialäkt
„Schmutzige Dunschtig“. S’gitt also nitt nuh „Schenkeli“, sondern au „Berliner“
usw.

Im Badische und au z’Basel gits a de Fasnacht Mählsuppe mit Ziibelewaie odr es
git au Chäswaie. E witeri Spezialität, wo me z’Basel um dFasnachtszyt findet,
isch d’Faschtewaie odr d’Fasnachtschiechli.



https://als.wikipedia.org/wiki/Demokratische_Republik_Kongo

D Demokratisch Republik Kongo (dt. Uussproch: [ˈkɔŋgo], frz.: [kɔ̃ˈgo]), vu 1971
bis 1997 Zaïre, abgchirzt DR Kongo, Kongo (Kinshasa) bzw. Kongo-Kinshasa oder
aifach dr Kongo, isch e Staat z Zäntralafrika. Är gränzt (vu Norde uus im
Uhrzaigersinn) an di Zäntralafrikanisch Republik, dr Sidsudan, Uganda, Ruanda,
Burundi, Tansania, Sambia, Angola, d Republik Kongo un an dr Atlantik. Vu dr
Flechi här isch s zweetgrescht un vu dr Yywohnerzahl här dr viertgrescht Staat
vu Afrika. S Land wird vum Äquator durzoge, wäge däm herrscht e tropisch Klima.
Großi Dail vum Staatsbiet sin deckt mit tropischem Rägewald.

Drotz ass es Land großi Rohstoffvorchuu het, zellt s dur johrzehntelangi
Uusbytig un johrelangi Chrieg hite zue dr ermschte Länder vu dr Wält. Im Human
Development Index vu dr Verainte Natione nimmt di Demokratisch Republik Kongo im
Johr 2010 dr vorletschte (168.) Blatz yy.

S Biet vu dr Demokratische Republik Kongo umfasst as zwaitgreschte Staat vu
Afrika 2 344 885 km² un isch dodermit 6,6-mol eso groß wie Dytschland un
76,9-mol eso groß wie d Flechi vu dr ehmolige Kolonialmacht Belgie.

Rund 60 Brozänt vum Land nimmt s Kongobecki mit syyne tropische Rägewälder yy. S
isch in allne Richtige vu Bärgzig vu 500 bis 1000 Meter Hechi begränzt. Im Side
wird s vum Shaba- oder Katanga-Bärgland begränzt, wu Dail vu dr Lundaschwelle
isch. Im Side un Oschte vum Land styge d Bärgzig zue Hochgebirge uf, wie d
Mitumba-Bärg un d Kundelungu-Bärg im Side un di Zäntralafrikanisch Schwelle un d
Virunga-Vulkan im Oschte. Si gehn bis uf Hechine vu 4500 Meter un sin rych an
Bodeschetz wie Chupfer un Uran. Di hegscht Hebig isch mit 5109 Meter dr
Margherita Peak im Ruwenzori-Gebirg an dr Gränz zue Uganda.

Dr grescht un lengscht Fluss, wu dur di Demokratisch Republik Kongo fließt, isch
dr Kongo mit 4374 Kilometer Lengi. Är isch noch em Nil dr zweetlengscht Fluss
vum afrikanische Kontinänt. Gmässen an syre Wasserfierig vu 39.160 m³/s isch er
sogar dr grescht Fluss vu Afrika un dr zweetgrescht Fluss vu dr Wält. Dr Kongo
entspringt im Side im Mitumbagebirg un fließt rund 1000 Kilometer no Norde, wun
er derno no Wescht-Sidwescht umglänkt wird. Derno bildet er d Gränze zwische dr
Demokratische Republik Kongo un dr Republik Kongo, vorbe er in dr Atlantik
mindet. S git e Huffe Fliss, wu in dr Kongo minde. Dr grescht vu däne Näbefliss
isch mit ere Wasserfierig vu 9.873 m³/s dr Kasai, wu vu Angola här chunnt. Us dr
glyche Richtig, vu Side här, chunnt au dr Lomami, wu syy Quällbiet in dr
ehmolige Provinz Katanga het. Dr grescht Näbefluss vu Norde här isch dr Ubangi,
wu d Gränze zue dr Zäntralafrikanische Republik un zue dr Republik Kongo bildet.

Di 40 Kilometer lang Kischte nerdlig vu dr Kongomindig ins Meer isch dr ainzig
Atlantische Ozean. Do het s unter anderem Vorchuu vu Ärdeel.

Im Oschte vum Land lyt d Seeächette vum Große Afrikanische Grabe, wu d
Oschtgränze bildet. Doderzue ghere unter anderem (vu Nord no Sid) dr Albertsee,
dr Eduardsee, dr Kiwusee un dr Tanganjikasee. Do isch Oschte het s au wichtigi
Bodeschetz, zem Baschpel Ärdgas, Gold un Zinn.

Im Norde vum Land goht dr Wald, wu typisch isch fir s Äquatorialklima, iber in e
Baumsavanne. Dert fangt d Druckezyt im Gegesatz zum Side im Oktober/Novämber aa
un hert uf im Februar/Merz. Wäge däm falle do rund 90 % vu dr Johresniderschleg
in dr Zyt zwische Merz un Novämber.

Im Side fangt e Zone vum tropische Klima aa, wu mit ere Druckezyt (drei bis
sechs Monet, zmaischt Mai bis Septämber) un ere Rägezyt (sechs bis nyyn Monet,
zamischt Oktober bis April) uusbregti Johreszyte ufwyst. Z Lubumbashi in dr
Provinz Katanga git zem Byschpel sechs Monet mit ere relative Drickini un arg
uusbregte Dag-Nacht-Tämperaturschwankige.

S git au ne chlaini Zone mit eme maritime Klima an dr Weschtkischte. Dert, wu
Kongofluss mindet, sänkt dr chalt Benguelastrom d Tämperatur un d
Niderschlagsmängi dytlig ab, in dr Stadt Boma het s zem Byschpel im Johr
durschnittli weniger wie 800 mm Niderschlag.

In dr Demokratische Republik Kongo git s di greschte Rägewaldbiet vu Afrika.
Rund zwai Drittel vu dr Landesflechi sin vu Tropischem Räge- un Hechewald deckt.
In hechere Lage in Äquatornechi het s vor allem Bärgregewald un Näbelwald. Do
findet mer vor allem Baim un Bflanze mit lange Stämm, ere dinne Baumrinde un
feschte Blettern. Byschpel derfir sin dr Gummibaum un Hartholzbflanze wie dr
Teakbaum un Mahagonigwächs. Derzue git s dert Elpalme, Wiirgfyyge un
Ufsitzerbflanze wie Orchideä. Nerdlig un sidlig vu dr Rägewaldregion het s 200
un 500 Kilometer braiti Straife mit Fychtsavanne. Die Verdailig chunnt vu dr
Niiderschleeg härniederschlagsbedingt und gründet sich auf die Innertropische
Konvergenzzone (ITC). E Pflanzegattig, wu im Fychtsavannebiet vorchunntt, isch d
Wolfsmilch. D Fychtsavanne goht schließlig in d Druckesavanne iber mit
Miombowaldbiet. Di typisch Vegetation bstoht do vor allem us Akazien un
Sukkulänte.

In dr Savanneregione het s e Raie vu dr bekannte afrikanische Großsuuger Leebe,
Leoparde, s Nasherner, Elifante, Zebra, Schakal, Hyäne un verschideni Antilope,
di maischte vu dr insgsamt 415 Suugerarte läbe aber in dr Waldregione. Vor allem
di fimf as UNESCO-Wälterb uuszaichnete Nationalpark Garamba, Kahuzi-Biéga,
Salonga, Virunga un s Wilddierreservat Okapi stelle ne wichtige Läbesruum dar
fir vil Suuger wie Bonobo, Eschtligi Gorilla, Okapi un afrikanischi Biffel. Di
Demokratisch Republik Kongo isch s ainzig Land vu dr Wält, wu s drei
Mänscheaffenarte het: Näbe Gorilla un Bonobo au Schimpanse. Die sin dert aber
chuum no z finde un akut vum Uusstärbe bedroht. Au d Lag vu dr Bonobo isch
draijig: Dr Bstand vu dr Dierart, wu s sunscht niene git, wird zurzyt uf rund
3000 Dier im Staatsbiet gschetzt. Vor dr 1980er Johr isch die Zahl no bi iber
100.000 glääge. Hauptgrund vum Uusstöärbe vu dr Mänscheaffe sin Wilderer, wu s
Flaisch, s sognännt „Bushmeat“, as Delikatesse in dr Stedt verchaufe.

S Brobläm vum Artestärbe git s au bi andere Suuger. Im Gegesatz zum Affeflaisch
wäre andri draiti Dierarte vor allem zum Ässe gjagt, wel d Bevelkerig dur di
hoch Fertilitetsrate schnäll wachst. VBilmol isch d Jagd uf gschitzti Dierarte
fir Landesbewohner wichtig fir s Iberläbe. Uf die Art schrumpfle d Bständ vu
mänke Wilddierarte eso arg, dass e Dail Arte no Forschigsprognose scho in rund
50 Johr chennte uusgstorbe syy.

Au andri Dierklasse het s in ere große Artezahl, s git 268 verschideni Reptilie
un je iber döusert Fisch- un Vogelarte. Seli groß isch au d Aazahl vu Insekte, s
git zem Byschpel elai iber 1300 verschideni Arte vu Schmätterling. In kaim andre
Land wältwyt het s mee Schmätterling.

Di Demokratisch Republik Kongo zellt im Juli 2010 e weng meh wie 68 Millione
Yywohner, isch dodermit dr viertbevelkerigsrychscht Staat vu Afrika. D
Bevelkerigsdichti isch mit e weng meh wie 30,2 Yywohner pro km² ender gring. S
Bevelkerigswachstum zellt mit 3,2 % zue dr hegschte vu dr Wält. Jedi Frau bringt
durschnittlig 6,1 Chinder uf Wält. Wäg em hoche Bevelkerigswagstum wird
erwartet, dass s Land bis 2050 hinter Nigeria s zwaitbevelkerigsrychscht vum
afrikanische Kontinänt isch. E Volkszellig het zletscht anne 1984 stattgfunde,
syterhär het sich d Bevelkerigszahl meh wie verdopplet. Dr Kongo het wäge däm au
aini vu dr jingschte Bevelkerige vu dr Wält: 46,9 % vu dr Yywohner sin jinger
wie 15 Johr, nume 2,5 % sin elter wie 65 Johr. D Läbeserwartig lyt bi 52,9 Johr
fir Manne un 56,6 Johr fir Fraue. Im Burgerchrieg ab dr Mitti vu dr 1990er Johr
isch s zuen ere Landflucht chuu, wu bis hite aahaltet. Zwische 2005 un 2010 isch
d Stadtbevelkerig alljohr im Mittel um 5,1 % aagwagse, 2010 hän 34 % vu dr
Yywohner in Stedt gläbt.

D mit Abstand grescht Agglomeration vum Land isch d Hauptstadt Kinshasa mit rund
8,9 Millione Yywohner. Dodermit konzentriere sich 14 Brozänt vu dr Bevelkerig vu
dr Demokratische Republik Kongo uf däm Biet. Näbe dr Großregion Kinshasa
konzentriert sich d Bevelkerig vor allem uf d Bärgböuprovinze Katanga,
Kasai-Occidental un Kasai-Oriental.

D Stadtbevelkerig stygt in fascht allne Großstedt vum Staat dur d Landflucht
stark aa. 2008 hän 34 % vu dr Yywohner in stedtische Biet gläbt, d Zuewagsrate
isch zwische 2005 un 2010 bi iber 5 % im Johr gläbe. Im Oschte vum Land chenne d
Yywohnerzahle dur Flichtlingsbewegige arg schwanke, 2008 sin dert no UN-Aagobe
zwische 500.000 un aire Million Mänsche uf dr Flucht gsii.

D Bevelkerig setzt sich us 250 bis 300 verschidene Volksgruppe zämme, dodervu
rund 80 % Bantu. Dr Großdail vu dr Bewohner vum Land ghert aber uze nume ne baar
Velker, dodrunter di vier große Bantuvelker Bakongo (16 %), d Baluba (18 %), d
Mongo (13 %) un d Banjaruanda (10 %).

Di räschtlige 20 % vu dr Landesbewohner setze sich zue 18 % us sudansprochige
Velker, zue 2 % us Nilote un us 20.000 bis 50.000 Pygmäe zämme. Vu dr rund
100.000 Europäer (zmaischt Belgier), wu zum Zytpunkt vu dr Unabhängigkait im
Land gläbt hän, sin bis hite rund 20.000 blibe.

Wäg dr koloniale Vergangehait het s Franzesisch dr Rang vun ere Amts-,
Literatur- un Bildigssproch. Dernäbe git s vier offiziälli Nationalsproche:
Lingála, Kikongo, Tschiluba un e kongolesischi Variante vum Swahili. Au die sin
in dr Kolonialzeit vu Belgie feschglait wore go d Sprochevilfalt yyzgränze.
Kikongo isch d Sproch vum friejere Kongo-Rych un isch au in dr Nochberländer
Republik Kongo un Angola verbraitet, derwylscht Tshiluba vor allem in dr boode
Provinze Kasai-Occidental un Kasai-Oriental gschwätzt wird. Lingála chunnt
urspringli vu dr Bangala un het sich us dr Region Équateur an dr Fliss lang
uusbraitet. Gferderet woren isch die Uusbraitig dur d Europäer, wu s as
Kommunikationssproch brucht hän, speter dur d Diktatur vum Mobutu, wu sich dur d
Medie uf Lingala an s Volk gwändet het, un hite dur di kongolesisch Popmusik.
Swahili het im Kongo wenig Muetersprochler, ainewäg het si au do wie in ganz
Oschtafrika dr Status vun ere Verchehrssproch. Noch em Änd vum Mobutu-Regime
isch Swahili offiziälli Armeesproch wore un dodersur im ganze Land all
populärer. Artikel 1 vu dr Verfassig bstimmt näbe Franzesisch as „offiziälle
Sproch“: «... langues nationales sont le kikongo, le lingala, le swahili et le
tshiluba». No Artikel 142 mien alli Gsetz in 60 Däg in däne Sproche vereffetligt
wäre. Im Oschte vum Land herrscht Swahili vor un wird au in Schuele un uf Ämter
brucht.

In dr nationale Medie sin di vier Sproche zimli glych verdailt, in dr
Regionalmedie wird aber ender di jewylig Regionalsproch brucht. Schriftsproch
isch Franzesisch, in dr jingschte Vergangehait wäre in franzesischsprochige Text
vilmol au Werter us dr yyhaimische Sproche brucht.

Di erschte Bsidligsspure uf em Biet vu dr hitige Demokratische Republik Kongo
gehn bis rund 10.000 v. Chr. zruck. Ab 2.500 v. Chr. leen sich in dr
Rägewaldregione d Jeger- un Sammlergsellschafte vu dr Pygmäe belege. Um 800 v.
Chr. sin Sudangruppe un Nilote vu Nord- un Oschtafrika zuegwanderet un hän
erschti Vihzucht- un Ackerböutächnike mitbrocht.

Ab em 5. Johrhundert hän d Bantuvelker, wu aafangs nume im usserschte
Nordweschte vu Zäntralafrika gsidlet hän, aagfange no Siide z expandiere. Ihri
Uusbraitig isch gferderet wore dur dr Ibergang vu staizytlige zue yysezytlige
Tächnike, wu z Zäntralafrika um des Zyt chuu isch. Derwylscht d Velker im Siide
zmaischt Fischer un Waldlandbflanzer gsii sin, wu fascht kai Metall brucht hän,
hän d Metallwärchzyyg, wu in däre Period entwicklet wore sin, d Tächnik vu dr
Landwirtschaft revolutioniert un hän eso zuen ere Verdrängig vu dr Gsellschafte
vu dr Jeger un Sammler im Oschte un Sidoschte gfiert. Im 10. Johrhundert isch d
Expansion vu dr Bantu z Wescht-Zäntralafrika abgschlosse gsii. Di greßere
Bevelkerigszahle hän au aafangs lokali, speter regionali un iberregionali
Handelsnetz megli gmacht, wu vor allem Salz, Yyse un Chupfer ghandlet hän.

D Kombination us ere starke Noofrog no Metallerzygnis un dr Exischtänz vun eme
frieje Handelsnetz, wu scho wyt gangen isch (d Handelsverbindige sin iber 1.500
km wyt gange bis zum Indische Ozean) mit guete landwirtschaftlige Bedingige un
Fisch- un Wildrychtum het die Regione eso rych gmacht, ass Stedt hän chenne
entstoh un e Zäntralisierig uf e Haiptlingssyschtem zues yygsetzt het. Die
Entwicklig het sich allme durgsetzt un het schließlig am Änd vum 16. Johrhundert
zum Luba-Chenigrych gfiert.

Im 16. Johrhundert isch im Sidoschte vum hitige Katanga s Chengirych vu dr
Baluba entstande. Zruckgfiert het sich des Rych uf dr mythisch Grinder Kongolo,
wu mit syne Aahänger mehreri Haiptlingsderfer eroberet un zuen eme Chenigrych
veraint het, wu all gwagsen isch. S Lubarych isch us dr Tradition vu dr Kulture
im Upemba-Sank entstande un isch im Gegesatz zue Haiptlingsgsellschaft in dr
Umgebig zäntralistisch organisiert gsii. S Chenigtum vu dr Luba isch as Amt
mächtig gsii, aber dynastisch nit fescht verankeret. Eso isch s immer wider zue
Kämpf um dr Dron chuu, wu s Rych gschwecht hän un ai Ursach fir sy spetere
Verfall gsii sin.

Scho dr Grindervater Kongolo isch am Änd vum 16. Johrhundert vum Ilunga Mbidi
umbrocht wore. S Rych isch uurueig un instabil wore. In dr negschte rund hundert
Johr hän drei Dynaschtie gherrscht, was e Zaiche vu dr Schwechi vu dr Monarchi
gsii isch. Ainewäg het s Lubarych am Änd vum 17. Johrhundert unter em Kumwimbu
Ngombé syy greschti Uussdehnig ghaa, bis an d Stade vum Tanganjikasee.

Mitti 19. Johrhundert het s Chenigrych iber dr Side vu Katanga gherrscht, bis in
s hitig Simbabwe, derno isch dur di ständige Burgerchrieg um dr Herrschersitz
allme verfalle. 1889 het sich di cheniglig Linie ufgspalte un s Chenigrych het
sich im Kampf gege d Chokwe ufglest.

D Kuba-Federation mit ihre Hauptstadt Nsheng, em hitige Mushenge, isch e Verbund
vu rund 20 Ethnie gsii, allisamt Bantu. Ihre Name hän d Kuba vu ihre sidlige
Nochbere, dr Luba, iberchuu.

S Rych het zue dr Zyt vu dr Kontaktufnahm dur d Portugiese mit rund 300.000 km²
Dail vu dr hitige Staate Angola (drei Viertel), Demokratischi Republik Kongo (ai
Viertel) un Republik Kongo (rund 1 %) umfasst.

Anne 1512 isch s sognännt Regimento vum portugiesische Chenig Manuel I. ergange,
e Aawysig an syy Botschafter, ass d Portugiesn em Chenig vum Kongo bi dr
Organisation vu sym Rych sotte byystoh, bim Ufböu vun eme Rächtssyschtem un eme
Heer, bim missionarische Engaschment un bi dr Unterrichtig vum Hof in
portugiesischer Etikette. Im Gegezug het dr Kongo dr Portugiese Handelswar solle
lifere, Sklave, Chupfer un Elfebai.

Noch em Dod vum Afonsos anne 1543 isch dr Diogo I. Chenig wore. Urspringlig isch
är ender portugalfyndlig yygstellt gsii, är het aber 1546 doch wider Missionar
in s Land glade. E Aagriff dur s Volk vu dr Jaga 1569 het zuen eme Hilfruef vu s
Diogos Noofolger, em Alvaro I., an Portugal gfiert. Doch d Befreiig vu dr Jaga
isch e Pyrrhussiig gsii: dr Alvaro I. het sich Portuaglö mieße as Vasall
unterwärfe un dr Kongo isch tributbflichtig wore. Mit däm Schritt isch au formal
di urspringlig poschtuliert Glychwärtigkait vu dr baide Chenigrych am Änd gsii.
Dr Sklavehandel, wu jetz frei het chenne expandiere, het ganzi Landstrich
entvelkeret un wäge däm isch dr Kongo mit dr Zyt verfalle.

Bis zum Änd vum 19., zem Dail bis Aafang vum 20. Johrhundert het s no andri
Chenigrych im Kongo gee, zem Byschpel im Nordoschte s Chenigrych vu dr Mangbetu
(1815 – um 1895) un im Norde s Sultanat vu dr Zande (1860 – um 1912). Des sin
aber entwäder abhängigi un tributbflichtigi Vasallestaate vu dr Europäer gsii
oder arg chlaini Biet in Gegnige, wu fir d Europäer no terra incognita gsii sin.

In dr 50er Johr vum 19. Johrhundert isch dr schottische Missionar David
Livingstone gsii, wu as erschte d Kongobecki erfroscht het. Bin ere wytere
Expedition het er anne 1866 as verscholle gulte. Dr britisch Schurnalischt Henry
Morton Stanley (1841–1904), wu ihm vum New York Herald noogschickt woren isch,
het sich anne 1867 uf d Suechi noch em gmacht un het e am 10. Novämber 1871 z
Ujiji in dr Nechi vum Tanganjikasee gfunde. Dr Stanley het vu 1874 bis 1877 as
erschte Europäer großi Dail vum Verlauf vum Kongo-Fluss erforscht.

Dr Vorschlag vum Stanley dr Kongo em britische Kolonialrych aazglidere, isch vu
dr britische Regierig, wu sich vor allem fir d Nilquellen inträssiert het,
abglähnt wore. Dr belgisch Chenig Leopold II., wu scho lkang fasziniert gsii
isch vum Gedanke an e Kolonialrych, het die Glägehait aber welle nutze. Wel au z
Belögie d Stimmig ender gege Kolonie gsii isch, het dr Leopold dr Kongo anne
1885 mit Hilf vu dr Berliner Kongokonferenz as syy „Privatbsitz“ yygnuu. Dää
Status isch im Velkerrächt nit vorgsääne gsii un isch in dr ganze europaäische
Kolonialgschicht ainzigartig gsii. Wel mit em Kongo au alli Yywohner as
rächtlose Privatbsitz aagsääne wore isch, isch s bi dr wirtschaftlige Uusbytig
zue sälbscht fir sälli Zyt eso gruusige Exzess chuu, ass si as sognännti
„Kongogräuel“ im Johr 1908 international fir Ufsää un e Ufschrei gsorgt hä nun
dr Leopold zwunge gsii isch, dr Kongo as „normali“ Koloni an dr belgisch Staat z
ibergee.

D Verhältnis hän sich jetz e weng verbesseret, aber dr Kongo un syy Bevelkerig
sin vu dr autoritäre Kolonialmacht Belgie allno uusbytet wore. Mit dr
Unabhängigkaitsbsträbige, wu wältwyt in dr Kolonie zuegnuu hän, isch au im Kongo
dr Druck zuen ere staatlige Sälbschtbstimmig gstiige. No erschte Uurueje in dr
Hauptstadt Léopoldville un unter em Druck vu dr Wälteffetligkait het sich Belgie
aafangs 1959 zmols us em Kongo zruckzoge un het d Chaos hinterloo.

Am 30. Juni 1960 isch di „Demokratisch Republik Kongo“ offiziäll unabhängig
wore. Dr J. Kasavubu, dr Fierer vu dr Alliance Congolaise (vor 1960 Alliance de
Bakongo, ABAKO), isch Staatsbresidänt wore. Dr wichtig Panafrikanischt un Fierer
vu dr kongolesische Unabhängigkaitsbewegig Patrice E. Lumumba isch dr erscht
Minischterbresidänt vum Land wore, wun er aber nit het chenne zämmehebe wäg em
Fachchreftmangel un wäge sezessionistische Bsträbige, bsundersch in dr Brovinz
Katanga. Vor allem au di ständige Interventione vu Belgie, dr USA, aber au vu dr
Sowjetunion hän allmee zuen eme Ussenanderrysse vu dr junge Nation gfiert. Dr
Lumumba isch schließli vum Militär abgsetzt un verhaftet wore. Är het us dr Haft
chenne flichte, isch aber churzi Zyt speter wider ufgriffe wore un an syy
Gegener uusgliferet wore, an dr Moïse Tschombé, dr Sezessionischtefierer z
Katanga. Däm syni Lyt hän dr Lumumba umbrocht. S giltet as gsicheret, ass dr
Mord am Lumumba vu Belgie un dr USA dirüäkt unterstitzt woren isch.

Im Johr 1965 het dr friejer Assischtänt vum Lumumba, dr Joseph Mobutu, butscht,
un het in dr negschte Johre aini vu dr lengschte un korrupteschte Diktature vu
Afrika errichtet. Dr Moïse Tschombé het zytwys mit ere Seldnerarmee, wu in dr
Hauptsach us Europäer bstanden isch, iber Dail vum Kongo chenne herrsche. E
Hegschtpunkt vu dr Seldneraktivitet im Kongo isch di sognännt „Seldnerrepublik
Kongo“ gsii. Em Mobutu syyni Druppe hän di verbline Ainhaite vum Tschombé un s
Söldner erscht anne 1967 chenne bsiige. Dr Mobutu het aagfange mit ere
Afrikanisierig vum Land un het versuecht, di europäische Yyfliss im Land z
eliminiere. Europäischi Unternämme sin verstaatligt wore, im Johr 1971 isch s
Land in Zaire umgnännt wore. Dr Mobutu het e Aibarteiestaat errichtet mit eme
starke Personekult. Är het großi Unterstitzig us weschtlige Länder iberchuu,
doderfir het er gege dr Yyfluss vu dr Sowjetunion z Afrika kämpft. 1977/78 sin
mit ere internationale, unter anderem belgische un franzesische Militerhilf fir
d Regierig Mobutu Sese Seko d Shaba-Invasione vu dr Front de Libération
Nationale du Congo (FLNC) vum Rebällefierer Nathaniel Mbumba vu Angola
nidergschlaa wore.

Unter em Yydruck vum Nidergang vu dr zairische Wirtschaft un em Änd vum
Oscht-Wescht-Konflikt het dr Mobutu ab 1990 ere schrittwyse Demokratisierig vum
Land zuegstimmt, wu aber zue kaim Erfolg gfiert hän. S Änd vu dr Mobutu-Diktatur
isch statt däm mit em Velkermord vu Ruanda chuu, wu Hundertdöuserti vu Hutu, wu
am Velkermord mitgmacht hän, uf Zaire gflichtet sin. Ere Allianz vu dr neie
ruandische Tutsi-Regierig un verschidene Mobutu-Gegner isch schließlig in wenige
Monet zwisch em Spotjohr 1996 un Mai 1997 glunge, ganz Zaire z erobere un dr
alt, schwär chrank un international mittlerwyli isoliert Mobutu z stirze
(„Erschte Kongochrieg“). Dr Rebellechef Laurent-Désiré Kabila isch derno neie
Bresidänt wore un het Zaire wider in Demokratischi Republik Kongo umgnännt.

Di ehmolige Verbindete hän sich waidli verstritte un anne 1998 hän vu Ruanda
gstitzti Rebelleorganisatione wider vu Oschte uus versuecht s Land z erobere
(„Zweete Kongochrieg“). E Intervention vu Angola un Simbabwe uf dr Syte vum
Kabila het dr Sturz aber chenne verhindere. Dodrus het sich e johrelange
Stelligschrieg entwickle tun s Land isch schließlig in mehreri Machtberych
ufgspalte wore. Im Jänner 2001 isch e dr Laurent-Désiré Kabila bi ne Attentat um
s Läbe chuu. Noofolger as Staatsbresidänt isch derno syy Suhn Joseph Kabila
wore.

D Kongochrieg hän schwäri sozioekonomischi Uuswirkige uf s Land ghaa. Wirtschaft
un Sozialsyschtem, wu scho vor em Chrieg am Bode gläge sin, sin ganz
zämmebroche, ganzi Landstrich sin zum große Dail entvelkeret wore. D Zahl vu dr
Opfer isch nit bekannt, Hochrächnige gehn vu iber drei Millione indiräkte
Chriegsopfer uus. Mit em Kabila fiert zum erschte Mol syt 1960 e Mann dr Staat,
wu zue Gsprech iber d Befridig un d Stabilsierig vu dr Region berait isch. Ihm
im Wäg stoht doderby aber dr fascht vollständig Verfall vu dr Infrastruktur, dr
Verwaltig un dr Wirtschaft vum Land un vor allem d Uusbytig vu dr rohstoffryche
Oschtprovinze vum Kongo, wu d Zäntralregierig fascht ganz machtlos isch, dur
Uganda, Ruanda un verschideni lokali Machthaber.

Ändi 2008 het d CNDP all greßeri Biet z Nordkivu eroberet, Verhandlige zwische
dr Regierig un dr Rebellen unter Vermittlig vu dr UN sin erfolglos blibe. Im
Dezämber 2008 hän di kongolesisch Regierig un Ruanda e Abchuu abgschlosse iber e
gmainsami Bekämofig vu dr FDLR. Ruandischi Soldate sin in dr Kongo yymarschiert
un hän dr Nkunda verhaftet, wu e baar Däg dervor vu dr CNDP fir abgsetzt erklert
woren isch. Im Merz 2009 hän d Regierig un d CNDP en Fridensabchuu
unterzaichnet. Noch em Änd vu dr CNDP un dr Zämmearbet zwische dr kongolesische
Regierig un Ruanda im Kampf gege d FDLR schynt jetz au ne Befridig vu dr
Oschtprovinze megli.

In dr Demokratische Republik Kongo herrscht draditionäll e zäntralistischi
Verwaltig. S Land isch in zeh Provinze un dr Hauptstadtdistrikt glideret. Di
2005 bschlosse Verfassig siht e Dezäntralisierig vor, wu di 11
Bietskerperschafte derby in 26 neji Provinze mit aigene Barlemänt solle ufdailt
wäre. Die Verwaltigsreform hätt erscht 2011 sotte komplett umgsetzt wore syy. Im
Jänner 2011 isch d Neiufdailig vum Land aber dur e Verfassigsänderig abgsait
wore.



https://als.wikipedia.org/wiki/Alpen

D Alpe (latiin. Alpēs, -ium) sind de gröscht und au de höchscht Bergzuug im
Innere vo Europa und bildet d Wasserschaide zwüschet em Mittelmeer und de
Nordsee bzw. em Schwarze Meer. Si fanged im Weste am Mittelmeer aa, durlaufet
Frankrich, Italie, d Schwiz, Tütschland, Liechteschtai, Österrich und Slowenie.
De höchsti Berg isch der Mont Blanc mit 4810 Meter Höchi über Meer.

De Name Alpe (ahd. Albûn) isch de Plural vom Wort Alp, wo im Alemannische e
Bergwaid bizaichnet. De Bergname isch scho i de Antiki bikannt gsii (agr.
᾿Άλπεις, Álpeis; lat. Alpes). Ali vorgschlagne Etymologie geltet as feelgschlage
und me ninnt aa, as s Wort nöd Indogermanisch isch.

D Alpe schließe nördlich vom Golf vo Genua an Apennin aa, umfasse imene wite
Boge nach Weschte d Poebeni, verzwige sich bim Lac du Bourget in Französische
und Schwizerische Jura und ände nach 750 km fächerförmig im Oste vor em
westpannonische Berg- und Hügelland a dr Donau bi Wien. Im Nordoste finde d Alpe
ihri Fortsetzig i de Karpate, im Südoste über de Karst i de Dinarische Bärge. Im
Norde falle d Alpe allmählich zum dütschen Alpevorland ab. Im Süde isch der
Abfall i d Poebeni steiler. D Gsamtlängi vo de Alpe vo Genua bis Wien misst öppe
1200 km, d Breiti goot bis zu 200 km, im Oste sogär 300 km. D Gipfelhöchi vo de
wichtigere Gebirgsstöck lige meist zwüsche 3000 und 4300 Meter über Meer.

D Alpe bildet en aignigs ökologisches System mit aigne Tier- und Pflanzenarte
wie de Staibock, s Gämschi, s Murmeli, d Alpetule, d Lärche, d Arfe, s Edelwiis
oder verschidnig Enzioo-Arte. E bsundrigi Aigehait bildet au di vile endemische
Felchenarte, wo i de Seeje vo de nördliche Alpe vorchömed.

D Alpe wered ahand vo de Laag i de Hööchi i fööf Vegetationstueffe iitailt. Uf
de chältere Alpenoordsiite sind die Stueffe tüüffer glege as uf de wärmere
Alpesüüdsiite. Mit de Hööchi und Vegetation änderet sich aber au d Tierwelt.

D Waldgrenze bizaichnet d Hööchi, wos kann Wald mee gitt, oberhalb dodevo
wachset aber no chlinneri Bommgruppe oder anzelni Bömm. Mit de Bommgrenze isch
die Grenze gmaint, wo kann Bomm me wachst. D Waldgrenze isch sit de Bronzeziit
dör d Alpwertschaft künstlich tüüffer as si vo Natuur uus wäär und het zo de
Vergrösserig vo de subalpine Stueffe gfüert. Da het uf d Vegetation und d Fauna
Uuswürkige, well im Wald d Artevillfalt i de Regle chlinner und andersch isch.
Do hütt d Sennete nüme wertschaftlich lukrativ isch, verwaldet immer mee Alpe,
wa dezue füert, as gwössi Tier- und Pflanzenarte wie z.B. Murmeli, Bergnägeli
oder Enzioo weniger Platz hend.

D Alpe hend hütt e wichtigi Funktion as Rückzugspiet vo Tier- und Pflanzenarte,
wo mittlerwiile im Flachland scho verschwunde sind. Allerdings wered dör de
Tourismus, Wintersport und au dör en intensivi Landwertschaft die Rückzugspiet
immer chlinner und si wered au immer mee i d Hööchi ufedrängt. Da füert dezue,
as z.B. gwössi Vogelarte nöme i de Laag sind, eri Bruet dörezbringe, well i de
Hööchi de Summer z churz isch. Mit de Klimaerwärmig und em rasche Schmelze vo de
Gletscher chas dezue choo, as gwössi Pflanzenarte, wo am Gletscherrand en
ökologischi Nische ghaa hend, vo anderne Pflanzenarte verdrängt wered und ase
verschwindet.

S Wetter i de Alpe mit sinene höche Berge und tüüfe Täler selber isch
chliirüümig. Im Summer isch de mildi und füechti Westwind em iiflussriichste, im
Winter di chalti trochni Biise usem Nordoste und i de Übergangszite de warmi Föö
usem Süüde. Die tüüfe Täler, wie s Wallis, de Vintschgau oder Kärnte sind
troche, well si im Regeschatte liget. Im Winter wenn kan Luft goot bildet sich i
dene e Chaltluftsee, so ases im Tal chälter isch as i de Höchi. Da haisst den
Inversionslaag. D Chliirüümgkait füert au dezue, as i aim Tal vill Schnee ghaie
cha, und s Tal nebedra bliibt fast oober. Gwitter züchet i de Alpe zimli rasch
und unerwartet uuf und chönet för Wanderer und Bergstiiger zunere Gfoor werde.

Well d Dichti vode Atmosphäre mit de Höchi abninnt, ninnt di direkti
Suneiistraalig zue, so ases wichtig isch, d Hut und d Auge stärcher vo
UV-Straalig z schütze.

E bsundrigs atmosphärisches Phänomen isch s Alpeglüe, wo em Oobe noch em
Suneundergang mengisch bibobacht were cha.

D Alpe sind scho i de Staizit vo Mensche biwont worde und 1991 het mer bim
Hauslachjoch e Gletschermumie, de Ötzi, gfunde, wo vor 5300 Joore verfroore
isch. I de Bronzezit sind d Alpe scho recht dicht bisidlet gsii. De Kaiser
Augustus het denn erfolgriich d Alpe is Röömische Riich iiglidere chöne. Dozmol
hend vor alem keltischi Stämm i de Alpe glebt, aber au d Räter und anderi Stämm,
wo vo verschidnige Herkünft gsii sind. Im Verlauf vode Zit sind die Stämm
romanisiert worde. D Helvetier hend i irem Hailigtum z Allmedinge d Alpe as
Götter vereert. D Alpe sind wichtig gsii för de Vercheer zwüschet Room und
Italie mit de Provinze Gallie und Germanie. Die wichtigste Päss sind de Mont
Genèvre, de Chlii und de Grooss St. Bernhard und de Brenner gsii. Au im
Mittelalter sind vor alem d Vercheersweeg wichtig gsii. Politisch und
wertschaftlich hend aber d Alpe kai grossi Role gspillt und erst mit de
Aidgnosseschaft und em Kaiserriich Ööstriich hend sich zerstmol Staate wie 1861
s Königriich Italie im Alperuum usbildet. I de Noizit hend de Alpinismus und de
Tourismus denn zum wertschaftliche Uufschwung vom Alperuum gfüert. Hüt werd da
nüme vo allne as en Sege aglueget, do sich zaigt, as d Alpe ökologisch afäliger
sind, als as mer gmaint het.



https://als.wikipedia.org/wiki/Y

Dr latiinischi Buechschtabe Ypsilon (altgriech. υ ψιλόν, Französisch: Y grec,
Mittellatein: Y gręcum) isch urschprünglig im latynische Alphabet nid benutzt
worden und isch diräggt us em griechischen Alfabêt übernoo worde. Är stammt wi
andere Buechtschtabe us em Semitische; si urschprünglige name isch waw [ו]. Dä
Buechschtabe isch zwai Mol ins Griechischi entleent worde, aimol als Digamma –
dr Vorleufer vo unserem F – und en anders mol als Ypsilon. Ds latynischen
Alphabet het beidi übernoh, als V und F, und het speter zuesätzlech ds
griechischen Y ufgnoh.

Im semitischen isch der Y, also ds semitische Waw, füre Lut [w] bbruucht worde.
D Grieche hei dä Buechstabe du füre Vokal [u] übernoh. Der griechisch Name ῏Υ
ψιλόν heisst übersetzt: «churzes Y». Mit däm glyche Lutwärt isch dä Buechstaben
über ds etruskischen Alphabet i ds latynische cho als V. Wo im erschte
Jahrhundert vor Chrischtus ds Latynische geng wi meh griechischi Lehnwörter het
übernoh, het aber der griechisch Y nümm der glych Lutwärt [u] gha wi der römisch
V, sondern der Lutwärt [y]. Drum hei d Römer der griechisch Buechstabe es zwöits
Mal nöi i ires Alphabet übernoh als Spezialbuechstabe für griechischi
Frömdwörter, glychzytig mit em Z, u hei nen a ds Ändi vo irem Alphabet aaghänkt.

Syt der Spätantiken isch der Y als [i] usgsproche worde, also glych wi der
Buechstaben I. Us däm Grund hei sech i de verschidnige Sprache ganz
underschidlechi Verwändige vom Y usbbildet:

Im späte Mittelalter isch es i verschidnige Gebiet vom dütsche Sprachruum,
bsunders im Alemannischen und im Niderländische, üeblech gsy, das me der läng
[iː] nid als î oder i het gschribe, sondern als ii, bzw. zur besseren
Underscheidig vom ü, als ij. Wil der ij emne ÿ glycht, isch du der y hüüffig
statt däm ij bbruucht worde. Im Alemannischen het sech dä Y um 1500 düregsetzt
und isch bis hüt zum einte i alemannische Nämen aazträffe wi Mythen, Kyburg oder
Schnyder, zum andere i verschidnige Variante vor alemannische Rächtschrybig, vor
allem i traditionelleren Aasetz, aber als Variante bispilswys o ir
Dieth-Schrybig. Jüngeri Schryberinne, wo ke Verbindig zur traditionelle
Dialäktliteratur hei, bruuchen aber hüüffiger I oder 'II statt Y.

Im niderländischen isch der Y/Ÿ syt em 19. Jahrhundert wider düren IJ ersetzt
worde. Wil aber Familienäme teilwys geng no e Y hei u nid en IJ – so gits
bispilswys näb em Name Bruijn o der Name Bruyn – wird i de niderländische
Telefonbüecher der Y glych ygordnet wi der IJ. Im Underschid zum Niderländische
het ds Afrikaans ke IJ, sondern immer no en Y. Di modärni Ussprach vom
niderländischen IJ u vom afrikaansen Y isch [ɛi], wo sech ähnlech wi im
Schwäbischen us em alten [iː] het entwicklet.

Bis aafangs 19. Jahrhundert isch der Y geng win en I usgsproche worde. Drum isch
er o in es paar Wörter düren I ersetzt worde, so i de Wörter Gips u Silbe. Di
modärni Ussprach [y] het sech ersch im Louff vom 19. Jahrhundert afa düresetze,
wo men a de Schuele für di griechische Frömdwörter d Ussprach [y] het ygfüert.
Grad ir Schwyz het sech aber d Ussprach [i] no bi verschidnige Wörter erhalte,
bispilswys bim Wort Polytechnikum; bi anderne Wörter schwankt d Ussprach zwüsche
[i] u [y], bispilswys bim Wort System; u wider bi anderne het sech d Ussprach
[y] düregsetzt, bispilswys bim Wort Psychologie.

Der alemannisch Y dergäge wird immer als [i] usgsproche, bispilswys im Wort
Schwyz. We der alemannisch Y zwar ursprünglech e längen [iː] het bezeichnet im
Gägesatz zum churzen [ɪ], wo als I isch gschribe worde, so het sech das i teilne
Dialäkt gänderet. Im Bärn- und im Baseltütsche bispilswys isch sowohl der
ursprünglech churz [ɪ] i bestimmte Wörter verlengeret, so im Wort Sig, als o der
ursprünglech läng [iː] i bestimmte Wörter verchürzt, so im Wort Zyt. Das het
derzue gfüert, das im Bärn- und im Baseldütsche d Buechstäben I und Y nümm e
Gägesatz zwüschemne churzen und emne länge Vokal bezeichne, sondern unabhängig
vor Lengi zwüschem offnigen [ɪ/ɪː] und em gschlossnigen [i/iː] (falls der
Buechstaben Y überhoupt bbruucht wird).



https://als.wikipedia.org/wiki/Sowjetunion

D Union vo de Sozialistische Sowjetrepublike (churz UdSSR, Sowjetunion oder SU,
Союз Советских Социалистических Республик (СССР)/Sojus Sowjetskich
Sozialistitscheskich Respublik (SSSR) ) isch ä sozialistisch-zentralistisch
regierte Viilvölkerstaat in Osteuropa, em Kaukasus und Nord- und Zentral-Asie
gsi. Si isch am 30. Dezember 1922 gründet und am 26. Dezember 1991 dur ä
Beschluss vom Oberste Sowjet ufglöst worde. Ihri völkerrechtliche Pflichte und
Rächt si vo dr Russische SFSR (spöter Russischi Föderation) übernoh worde.

S Kärngebiet (mit 78 % vo der Flechi 1990) het us der Russische Sowjetrepublik
bestande, wo währed der Oktoberrevolution am 7. November 1917 us em Chärn vom
Zareriich entstande isch und noch der Auflösig vo der Union as unabhängigi
Russischi Föderation deren ihri juristischi Nochfolg aträte het. Wäge der
Dominanz vo der Russische Sowjetrepublik het mä in de westlige Länder d
Sowjetunion (sprochlig) hüfig mit Russland gliichgsetzt, d.h. mä het Russland
gsait, wenn mä d Sowjetunion gmeint het.

Wu anne Jahre 1914 dr Erscht Weltchrieg uusbrochen isch, het s z Russland e
partiotischi Wälle gee. D Erfolg am Aafang, vor allem gegen Eschtrych-Ungarn un
s Osmanisch Rych, sin abr abglest wore vun eme Stelligschrieg, bis anne 1917 d
Moral vu dr russische Soldate noogloo het un d Front zämmebrochen isch. D
Uuzfridehait vu dr Bevelkerig un di droschtlos Versorgigslag hän in dr
Hauptstadt Petrograd zue Demonschtratione vu dr Arbaiter un Buure gfiert. Die si
zerst bluetig nidergschlaage worde, aber denn hän Demonschtrante dr
Winterpalascht gstirmt un dr Chaiser isch zum Andanke zwunge wore. E
Doppelregierig vun ere provisorische Burgerregierig un dr Arbaitersowjet isch an
d Macht chuu. Däre republikanische Herrschaft het churz derno d
Oktoberrevolution en Änd gmacht, wu vum Lenin, em Leo Trotzki un dr Bolschewiki
initiiert woren isch.

Us em Burgerchrieg zwische dr „Roten“ un dr „Wysse“, wu no dr Oktoberrevolution
chuu isch, sin d Kommunischten as Siiger fiirigange. Di drei baltische Staaten
Eschtland, Lettland un Litaue, un au Finnland hän aber di Roti Armee chenne
abweere oder sich in lengere Burgerchrieg unabhängig vu Russland chenne mache.
Im Lauf vum Burgerchrieg un em polnisch-russische Chrieg het Russland 1920 Dail
vu Wyssrussland un dr Ukraine an Pole verlore. Anne 1921 isch derno di Russisch
Sozialistisch Federativ Sowjetrepublik (RSFSR) uusgruefe wore.

Am 30. Dezämber 1922 isch dr Zämmeschluss vu dr sowjetische Sozialistische
Republike zue dr Sowjetunion bschlossen un e staatli kontrollierti
Wirtschaftspbolitik uusgruefe wore. D Sowjet sin as Aigedimer vu Boden un
Produktionsmitteln verchindet wore. Em Lenin sy Dod am 21. Jänner 1924 het zuen
eme verbitterete Noofolgkampf gfiert, wu si dr Josef Stalin gege dr Leo Trotzki
duregsetzt het. Dr Stalin het sy Macht dur geziilte Terror („Stalinismus“)
gfeschtigt. Syter anne 1928 isch di staatli Wirtschaft em Fimfjohresblan
unterworfe wore, wu d Induschtrialisierig un dr Uusböu vu dr Infrastruktur,
speziäll im asiatische Dail vum Land, firschidribbe un d Landwirtschaft
kollektiviert het.

Im Augschte 1939 het d Sowjetunion e Nitaagriffspakt mit Dytschland gschlosse,
wu in eme ghaime Zuesatzprotokoll au d Ufdailig vu Oschteuropa zwische dr bode
Barteie ufgnuu het. Des het em Hitler Aafangs Septämber 1939 dr blant
Aagriffschrieg gege Pole megli gmacht, wu mit eme sowjetischen Aagriff gege
Oschtpole Mitti Septämber abgstimmt gsii isch. Im Winterchrieg het d Sowjetunion
Finnland iberfallen un het chlaineri Biet vum Land gwunne. Anne 1940 sin Litaue,
Lettland un Eschtland bsetzt wore. Noch em Iberfall vum Dytsch Rych am 22. Juni
1941 isch s Land dr Anti-Hitler-Koalition byydrätte. In dr erschte Chriegsmonet
het di Rot Armee Millione vu Soldate verlore, un großi Dail im Weschte vum Land
sin verwieschtet wore. Im wytere Chreigsverlauf het si dr dytsche Druppe aber
chenne schwäre Niderlage zuefiegen un het im Mai 1945 Berlin eroberet. Noch em
Chrieg het si d Sowjetunion e großen Yyfluss in dr Nochberländer Pole,
Tschechoslowakei, Ungarn, Rumänie, Bulgarien, Albanien un in dr DDR gsicheret.
In däne Länder sin Hundertdöuserti vu sowjetische Soldate stationiert blibe. Dr
Chalt Chrieg het bis anne 1989 d Weltbolitik dominiert.

No dr „Perestroika“, em Prozäss zum Umböu vum bolitischen un wirtschaftlige
Sischtem in dr Sowjetunion, wo 1987 vum sowjetische Bresidänt Michail
Gorbatschow yyglaitet wore isch, un „Glasnost“, dr Bolitik vun ere greßere
Transparänz un Uffeni vu dr Staatsfierig gegeniber dr Bevelkerig, wo au dr
Gorbatschow 1985 yygfiert het, hän si Unabhängigkaitsbsträbige in dr ainzelne
Unionsrepubliken entwicklet. Churz vor dr Unterzaichnig vun eme neie
Unionsverdrag hän konservativi Kommunischte im Augschte 1991 gege dr Gorbatschow
butscht go d Unterzaichnig un mee Reforme verhindere. No däm misslungene
Butschversuech hän dr russisch Bresidänt Boris Jelzin un Verdrätter vu dr
Sowjetrepublike d Uflesig vu dr UdSSR zum 31. Dezämber 1991 bschlosse. S hüütige
Russland isch entschtande.



https://als.wikipedia.org/wiki/Schamhaar

Mit Schamhoor wird d Behoorung vun de männlige un wiblige Gschlechtsorgan un dr
ongrenzende Regione bezeichnet, wu sich usbilde mit de sekundäre Gschlechtsorgan
am Beginn vun de Pubertät.

D Schamhoor sin meischt kräftiger un dunkler wie s Kopfhoor, bi Rothoorige, seli
Hellblonde un Schwarzhoorige au glichfarbig. Bi Europäer sin s hifig glockt oder
kruselt, bi Afrikaner engkruselt un bi Asiate un de omerikanische Uriiwohner
ender glatt un stärker ooligend. Au d Hoordichti un s Mass vun de Usbreitung sin
genetisch bedingt un wege dem indviduell verschide. Debi fallt uff, dass d
Schambehoorung vun Männer generell weicher isch wie bi de Fraue.

Biologisch stihn d Schamhoor, wie au d Achselhoor, im Dienscht vun de
Verdunschtung vun de Duftdrise-Sekret fir de gschlechtsschpezifisch Liibgruch im
Scham- un Leischteberich, wu in dr Friezit vun de menschlige Abstommung, wie bi
dr ondre Primate un dr ondre Seigetier hit no, e gressri Beditung ghet het.
Usserdem diene si au zum Schutz vor Fremdkerper un Kronkheitserreger.

D vollständig oder fascht vollständig Entfernung vun de Schamhoor nennt mer
Intimrasur, d teilwis Entfernung vun de Schamhoor (vor allem sitlig zue de
Oberschenkel) in de Bikinizone bi Fraue isch vil witter verbreitet un wird au
Bikinirasur gnennt. Dr Iibergong zwische beide Variante isch fliessend. Aber au
d komplett Intimrasur erfrejt sich in Europa vor allem bi de junge Generation
ere immer gressere Beliebtheit. Des gilt, in nit gonz eso starkem Ussmass wie bi
de Fraue, mittlerwil au fir Männer. Im Islam isch d Entfernung vun d Schamhoor
fir Männer un Fraue vorgschribe.

Schamhoor fange aa wachse in de Pubertät, bi Maidli ugfähr ab em 10. un bi Buebe
ab em 12. Lebensjohr. Form, Farb un Dichti kinne arig variiere, wil si genetisch
veronlagt sin. Bi Fraue bedecke d Schamhoor di ussere Schamlippe. Si hän vilmol
d Form vun eme uf de Kopf gstellte Dreyeck. Bi Männer wachse d Schamhoor uf em
Hodesack un um de Penis rum, si hän obe am Penis au d Form vun eme Dreyeck, wo
uf de Kopf gstellt isch, wie au bi de Fraue. Bi ugfähr 80% vun de Männer wachse
d Schamhoor in ere grade Linie bis zum Buchnabel nuf, oder si wachse in de Form
vun eme normale Dreyeck bis zum Buchnabel. In däm Fall siht d Schambehoorung
deno rautefermig us. Schamhoor sin generell länger un lockiger wi ondri
Kerperhoor, un si zelle zue de issere Gschlechtsmerkmol.



https://als.wikipedia.org/wiki/Mond

Dr Erdmond (latinisch Luna), wo meistens numme Mo gnennt wird, isch dr einzig
natürlich Satellit vu dr Erde. Er isch dr einzig fremd Himmelskörper, wo bisher
vu Mensche beträtte worre isch, un au ein vu dr am beste erforschte. Aber
trotzdem lit noch viil im Dunkle, etwa si Bildig un menki Gländeforme. Die
später Entwicklig un si innere Ufbau sin aber sit einige Johre witgehend chlärt.

S'üblich Zaiche fer dr Mo isch e Mondsichle, wo uf dr Nordhalbchugle vu dr Erde
dr abnämmend, uf dr Südhalbchugle dr zuenämmend Mo zaigt:

D'Mo wird ufgrund vu dr relativ große Entfernig vu dr Erde (durschnittlich 60
Erdradie) erheblich vu dr Sunne gstört, so dass es je nooch Bahnelement
underschiidlich langi Umlaufzitte (Munät) git.

Dr Mo umkreist d'Erde im Verlauf vu ca 29,5 Däg vu Weste nooch Oste. Wäge dr
Rotation vu dr Erde um sich selber umchreist er aber schinbar d'Erde in ebba 24
Stunde un 50 Minute vu Oste nooch Weste, was dorum au die middler Längi vum
dopplete Gezittezyklus isch. D'Bahn vum Mo isch um 5,1 Grad gege d'Erdbahnebeni
(Ekliptik) um d'Sunne (schinbari Sunnebahn) gneigt. Si schinbari Bewegig vor de
Fixstern ähnlet domit dere vu dr Sunne.

Dr Zittpunkt vum Mouf- un -undergang isch domit jeder Dag ebba 50 Minute später
(was aber um iber ä halbi Stund schwanke cha). In 29 Däg got dr Mo 28 Mol uf.
Fer e Beobachter uf dr Nordhalbchugle stot dr Mo (wie au d'Sunne) an sinem
höchste Bahnpunkt im Süde, fer e Beobachter uf dr Südhalbchugle im Norde (un die
sichtbare Oberflächestrukture erschine im Vergliich zue dr Nordhalbchugle uf dr
Chopf gstellt, bi dr Mosichle isch was im Norde e abnämmende Mo zeigt im Süde dr
zuenämmend un umchehrt). In Äquatornächi cha mer dr Mo an sinem höchste Punkt im
Zenit sähe.

D'Bahn vum Mo um d'Erde isch e Ellipse mit dr numerische Exzentrizität 0,055;
des heisst, die gröscht un die chleinst Entfernig vum Zentrum wiicht jewils um
5,5 Prozent vu ere wirkliche Chreisbahn ab. Dr middler Bahnradius – die gross
Halbax – misst 384.400 Kilometer. Dr erdnächst Punkt vu dr Bahn nennt mer
Perigäum. Er befindet sich 356.410 km vum Erdmiddelpunkt entfernt. Dr erdfernste
Punkt heisst Apogäum un isch 406.740 km vum Erdmiddelpunkt entfernt. D'Durgäng
vum Mo dur d'Bahnebeni vu dr Erde (d'Ekliptik) nennt mer Mochnote (oder
Drachepunkte), wobi dr ufstigend Chnote dr Itritt in d'Nord-, dr abstiigend der
in d'Südhemisphäri beschribt. D'Zitt zwische zwei Durgäng dur dr gliich
Drachepunkt nennt mer drakonitische Munät (vu lat. draco fer Drache. Dr Mo
umlauft zämme mit dr Erde d'Sunne, dur d'Bewegig um d'Erde pendlet dr Mo aber um
e gmeinsami Ellipsebahn. D'Variation vu dr Gravitation während dere
Pendelbewegig füehrt zämme mit gringere Störige dur die andere Planete zue
Abwiichige vu ere exakte Keplerellipse um die Erde. Dr erdnächst Bahnpunkt
schwankt dorum zwische ebba 356.000 un 370.000 km. Dr erdfernst Punkt schwankt
ebba 2000 km.

D'Dur vume Bahnumlauf vum Mo (Munät) cha mer nooch verschiidene Kriterie
festlege, wo jewils underschidlichi Aspekte abdecke.

S'Ussähe vum Mo ariiert im Lauf vu sinem Bahnumlauf un durlauft die Mophase,
Ablick vu dr Nordhalbchugle:

Die nit vu dr Sunne belüchtete Deil vu dr erdzuegwendete Mosite sin debi nie
völlig dunkel, sundern werre dur s'Erdliecht – dr Widerschin vu dr Erdoberflächi
un dr Erdatmosphäri – indirekt eweng ufghellt. Sälli Ufhellig wird au als
äschegraus Moliecht bezeichnet un isch am beste bi schmaler Mosichle z'sähe.

Si Ursach isch scho vu Leonardo da Vinci richtig erchennt worre. Mit eme
Fernglas vu numme gringer Vergrösserig sin im Erdschin sogar Einzelheite
erchennbar, denn ufgrund vum grössere Durmesser un vu vum höchere
Ruckstrahligsvermöge vu dr Erde isch d'"Vollerde" rund 50 mol so hell wie dr
Vollmo. Messige vum äschegraue Moliecht erlaube Ruckschlüss uf Veränderige vu dr
Erdatmosphäri.

D'Rucksite vum Mo, oft au irrig als "dunkli Site" bezeichnet, isch natürlich nit
immer dunkel. Bi Nöimo lit si im helle Sunneliecht. Wil d'"Momeere" fähle, het
d'Rucksite au e dütlich höcheri Ruckstrahlig wie d'Vordersite.

Dur d'Gezittewirkig, wo dur d'Gravitation vu dr Erde entstot, het dr Mo si
Rotation dr Umlaufzitt (siderischer Munät) abasst (bundeni Rotation), des heisst
bi eme Umlauf drillt er sich im gliiche Drillsinn eimol um die eige Ax. Doher
isch vu dr Erde us immer dieselb Site z'sähe. Uf Grund vu Librationsbewegige
wäge dr elliptische Bahn un dur Usnutzig vu dr Parallaxe sin vu dr Erde us ca.
59% vu dr Mooberflächi isähbar. D'Rucksite vum Mo het 1959 erstmols dur
Ruumsonde beobachtet werre chänne.

Wäge dr bundene Rotation dät e Beobachter uf em Mo d'Erde immer an dr selbe
Stell vum Himmel sähe (abgsähe vu liichte Schwankige, wo dur Libratione
verursacht sin). D'Erde got also niemals „uf“ oder „under“. E Beobachter uf dr
Morucksite cha d'Erde degege niemols sähe. Wägenem Fähle vu ere Atmosphäri isch
dr Mohimmel nit farbig, sundern schwarz. D'Erde erschint als bläulichi Schiibe,
fast viirmal so gross wie dr Mo vu dr Erde us un 50 mol heller. D'Erdphase werre
ime synodische Munät durloffe un sin dr Mophase entgegegsetzt. Bi Nöimo herrscht
„Vollerde“ un bi Vollmo „Nöierde“.

D'Sunne wanderet vum Mo us gsähe sehr langsam iber dr Sternehimmel. Vu
Sunneufgang bis zum Höchststand vu dr Sunne durt's e Wuche, un vu dert e witteri
Wuche bis zum Sunneundergang, woruf e 14-dägigi Nacht folgt. E Dag-Nacht-Zyklus
uf em Mo durt somit e Munät.

Verfinsterige zwische Sunne, Mo un Erde trätte uf, wenn die dri Himmelskörper uf
ere Linie liige, des heisst, numme bi Vollmo oder Nöimo, un wenn sich dr Mond in
dr Nächi vu eim vu dr zwei Mochnote befindet. Des bassiert numme alli sex Munät.

Bi ere Mofinsternis (lunare Eklipse), wo numme bi Vollmo ufträtte cha, stot
d'Erde zwische Sunne un Mo. Si cha uf dr gsamte Nachtsite vu dr Erde beobachtet
werre un durt maximal 3 Stunde 40 Minute. Mer underschiidet

Bi ere Sunnefinsternis, wo numme bi Nöimo ufträte cha, stot dr Mo zwische Sunne
un Erde. Si cha numme in dr Gegende beobachtet werre, wo dr Chern- oder
Halbschatte vum Mo durlaufe; sälli Gegende stelle sich meistens als langi, aber
rächt schmali Strife uf dr Erdoberflächi dar.

Scho in dr Chaldäer (um ca. 1000 v. Chr. ?) isch bekannt gsi, dass sich
Finsternisse nooch eme Zittruum vu 18 Johre un 11 Däg, dr Sarosperiode,
wiiderhole. Nooch 223 synodische bzw. 242 drakonitische Munät (vu lat. draco,
Drache, alds astrologischs Symbol fer d'Mochnote, wil mer dert e mo- un
sunnefressende Drache vermuetet het, wo d'Finsternisse verursacht het) bestot
wiider fast die selb Stellig vu Sunne, Erde un Mo zuänander, so dass sich e
Finsternisstellig nooch 18 Johre un 11,33 Däg ernöit ergit.

D'Ursach vu sällere Periode lit dorin begründet, dass bi ere Finsternis sowohl
d'Sunne als au dr Mo nooch bi dr Chnote vu dr Mondbahn liige müen, wo in 18
Johre eimol um d'Erde laufe. Thales het sälli Periode, die er bi ere Orientreise
chenneglärt het, fer si Finsternisprognose 585 v. Chr. benutzt. Dur si hän
d'Griche die militärisch iberlegene Perser besiige chänne.

D'Selenologi oder "Geologi vum Mo" beschäftigt sich mit sinere Entstehg, sinem
Ufbau un sinere Entwicklig sowie mit dr Entstehig vu dr beobachtete Strukture un
dr defür verantwortliche Prozesse, während d'Ufgab vu dr Selenographi in dr
Erstellig vu Mocharte bestot.

Dr Mo het e Durmesser vu 3.476 km un wiist mit 3,345 g/cm3 e geringeri Dichti
wie d'Erde uf. Er isch vu sinere Größi un Eigeschafte her eigentlich e
terrestrische Planet. Dorum un ufgrund vu sinem im Verglich zue andere Planete
rächt grosse Grösseverhältnis zue dr Erde bezeichnet mer Erde un Mo deshalb
glegentlich au als Doppelplanet. Si im Vergliich zue dr Erde gringeri middler
Dichti erforderet viili hypothetischi Anahme fer si Entstehig (wil nooch dr
Standardtheori vu dr Entstehig vum Sunnesystem e erdähnlichi Dichti z'erwarte
wär) so dass es erst emol zahlriichi Hypothese iber d'Entstehig vum Mo gä het.

S'hüt withi aerchannt Modell zue dr Entstehig vum Mo sait, dass vor ebba 4,5
Milliarde Johre e Himmelskörper vu dr Grössi vum Mars strifend mit dr Erde
kollidiert isch. Debi isch vil Materie, vorwigend us dr Erdchruste un em Mantel
vum ischlagende Körper, in e Erdumlaufbahn gschlüderet worre, het sich dert
zämmeballt un schliessli dr Mo gformt. Nooch aktuelle Simulatione het sich dr Mo
in ere Entfernig vu rund dri bis fümf Erdradie bildet, also in ere Höchi zwische
20.000 un 30.000 Kilometer. Dur dr Zämmestoss un die friwerdend
Gravitationsenergi bi dr Bildig vum Mo isch säller ufgschmolze un vollständig vu
eme Ozean us Magma bedeckt worre. Im Lauf vu dr Abchüehlig het sich e Chruste us
dr lichtere Minerale usbildet, wo noch hüt in dr Hochländer vorzfinde sin.

Die „jung“ Mondchruste isch bi grössere Ischläge immer wiider durschlage worre,
so dass us em Mantel nöii Lava in die entstehende Krater het noochfliesse
chänne. Es hän sich d' Maria bildet, wo erst einigi hundert Millione Johre
später vollständig erchaltet sin. S'sog. „Gross Bombardement“ het erst vor 3,8
bis 3,2 Milliarden Johre geendet, noochdem d'Azahl vu dr Meteoriteischläge vor
ebba 3,9 Milliarde Johre dütlich zruckgange isch. Denooch isch kei starchi
vulkanischi Aktivität meh noochwiisbar, au wenn einigi Astronome vereinzelti
Lüchterschinige beobachtet ha wenn.

Im November 2005 het e internationals Forscherteam vu dr ETH Züri sowie dr
Universitäte Münster, Köln un Oxford erstmols d'Burtsstund vum Mo präzis datiere
chänne. Dodefir hän d'Wisseschaftler e Analyse vum Isotop Wolfram-182 benutzt un
s'Alder vum Mo uf (4527 ± 10) Millione Johre bestimmt.

Unser Wisse iber dr Ufbau vum Mo berueht im Wesetliche uf dr Date vu dr viir vu
dr Apollo-Missione zruckglossene Seismometer, wo diversi Mondbebe un
Erschütterige dur Meteoriteischläg ufzeichnet hän, sowie dr Kartierige vu dr
Oberflächi, vum Gravitationsfeld un dr mineralische Zämmesetzig dur d
Clementine- un d'Lunar Prospector-Mission.

Dr Mo besitzt e 70 (an dr Movordersite) bis 150 km (Rucksite) dicki Chruste, wo
vu ere mehreri Meter dicke Regolithschicht bedeckt isch. Drunter lit e feste
Mantel us Basaltgsteine. Es git Azeiche fer e Unstetigkeitsflächi in 500
Kilometer Diefi, wo e Wexel vu dr Gsteiszämmesetzig vorlige chönnt. Dr 200 bis
400 Kilometer gross iisehaltig Chern dürft Temperature um 1.600 Grad Celsius
ufwiise.

Die zruckglossene Seismometer vu dr Apollomissione registriere ebba 500 Mobebe
pro Johr. D'Bebe sin im Vergliich zue irdische Bebe sehr schwach, s'stärkste het
e Stärchi vu chnapp 5 uf dr Richterskala erreicht, die meiste liige aber bi ere
Stärchi vu 2. Die seismische Welle vu dr Bebe chänne ei bis viir Stunde lang
verfolgt werre, si werre im Moinnere also numme sehr schwach dämpft.

Meh wie d'Hälfti vu dr Bebe entsten in ere Diefi vu 800 bis 1.000 Kilometer un
wiise Hüfigkeitsspitze bim Apogäum- un Perigäum-Durgang uf, des heißt alli 14
Däg. Au sind Bebe us dr oberflächenoche Region vum Mo bekannt. D'Ursach lit
dodrin, dass sich dr Ufbau vum Mo im Middelwert vu dr dur d'Erde verursachte
Gravitation abasst het. Dur d'Bebe werre die innere Spannige abbaut, wo am
erdnächste un erdfernste Punkt vu dr Mobahn ihr Maximum erreiche. Dr Ursprung vu
dr Bebe verdeilt sich nit gliichmäßig iber e kompletti Mantelschale, sundern die
meiste Bebe entsten an numme ebba 100 Stelle, wo jewils numme wänigi Kilometer
gross sin. Dr Grund fer sälli Konzentration isch no nit bekannt.

Dur ugwöhnlichi Iflüss uf d'Bahne vu de Lunar-Orbiter-Missione het mer am End vu
dr 1960er ersti Hiwis uf Schwereanomalie erhalde, wo mer Mascons (Mass
concentrations, Massekonzentratione) gnennt het. Dur Lunar Prospector het mer
sälli Anomalie nächer undersuecht, si befinde sich meistens im Zentrum vu dr
Krater un sin vermuetli dur d'Ischläg entstande. Möglicherwiis handlet es sich
um die iiseriiche Cherne vu dr Impaktore, wo ufgrund vu dr fortschrittende
Abchüehlig vum Mo nimmi bis zum Chern hän absinke chänne. Nooch ere andere
Hypothese chönnt es sich um Lavablose handle, wo als Folg vume Ischlag us em
Mantel ufgstiige sin.

D'Oberflächi vum Mo isch fast vollständig vu ere druchene, aschgraue
Staubschicht, dem Regolith, bedeckt, dr schinbar „Silberglanz“ wird ime irdische
Beobachter dur dr Kontrast zum Nachthimmel numme vortüscht – in Wirklichkeit het
dr Mo sogar - bsunders uf dr erdzuegwendete Site - e bsunders gringi Albedo
(Ruckstrahlfähigkeit).

D'Mooberflächi zeigt Chettegebirge, Gräbe un Rille (Fossa), flachi Dome un großi
Magma-Ebene, aber keinerlei aktivi Tektonik wie d'Erde.

Dr Mo besitzt kei nennenswerti Atmosphäri, deshalb schlage ständig Meteorite vu
jedere Grössi ohne vorherigi Abbremsig uf dr Oberflächi i un pulverisiere
d'Gsteine. Dr dur säller Prozess entstoend Regolith bedeckt bis uf die junge
Krater die gsamt Oberflächi mit ere mehreri Meter dicke Schicht, wo
d'Detailstruktur vum Undergrund verberge duet. Sälli Deckschicht erschwert
d'Undersuechig vu dr Strukture un vu ihrer gnaue Entstehigsgschichte erheblich.

Dr Regolith entstot im Wesetliche us em normale Oberflächematerial, aber er het
au Bimengige, wo dur Ischläg an die jewilig Position verfrachtet worre sin.
Obwohl er gmeihi als Mostaub bezeichnet wird, entspricht dr Regolith eher ere
Sandschicht. D'Chorngrössi reicht vu Staubchorngrössi direkt an dr Oberflächi
iber Sandchörner wänig diefer bis hi zue Stei un Felse, wo erst später dezuechu
un no nit vollständig zermahle sin. E wittere wichtige Bestanddeil sin chleini
glasigi Erstarrigsprodukte vu Ischläge. An manche Stelle bestot dr Regolith fast
zue dr Hälfti us sällene Agglutinate, des heisst Glaschügelli, wo wesetlichi
Bestanddeile vum normale mineralische Regoliths enthalde. Si entsten, wenn die
gschmolzene Impaktprodukte erst nooch em Uftreffe uf d'Regolithschicht erstarre.

Im Mometeorit Dhofar 280, wo anno 2001 im Oman gfunde worre isch, sin nöii
Iise-Silicium-Mineralphase identifiziert worre. Eine vu sällene Mineralphase
(Fe2Si), wo demit erstmols in dr Natur eindütig noochgwiise worre isch, isch
nooch em Forscher Bruce Hapke als Hapkeit benennt worre. Bruce Hapke het in dr
1970er d'Entstehig vu derartige Iise-Verbindige dur Weltruum-Erosion (engl.
Space Weathering) vorhergsait. Weltruum-Erosion isch fer die zittlich Veränderig
speziell au vu dr optische Eigeschafte (Reflexivität) vu dr Oberflächi vu
atmosphärelose Körper verantwortlich.

Dr Mo het kei nennenswerts Magnetfeld, d. h. d'Deilli vum Sunnewind– vor allem
Wasserstoff, Helium, Neon, Chohlestoff un Stickstoff – treffe nohzue ughinderet
uf dr Mooberflächi uf un werre im Regolith implantiert, ähnlich wie bi dr
Ioneimplantation, wo in Wisseschaft un Technik agwendet wird. Uf sälli Wiis
bildet dr Moregolith e Art „Klima“-Archiv vum Sunnewind, vergliichbar mi dr
Gletscher in Grönland un dr Antarktis fer s'irdisch Klima. Dezue chummt noch,
dass die kosmisch Strahlig etwa e Meter dief in d'Mondoberflächi idringt un dert
dur Chernreaktione (hauptsächlich Spallationsreaktione) nöii Elemente bildet
werre. E Folg devu isch, dass Gsteine vum Mondregolith z. B. bedütend meh
Edelgase enthalde wie irdischi Gsteine oder au wie Meteorite us em
Asteroidegürtel. Insbesunder s'3He chönnt emol fer Fusionschraftwercher sogar
wirtschaftlich bedütend werre.

Wil dr Moregolith dur Ischläg ab un zue umgwälzt wird, hän die einzelne
Bestanddeile meistens e komplexi Bestrahligsgschichte hinder sich. Mer cha aber
dur radiometrischi Datierigsmethode fer Moprobe oft rusfinde, zue wellem
Zittpunkt sälli direkt oder noch bi dr Oberflächi gsi un dr kosmische Strahlig
un em Sunnewind usgsetzt gsi sin. Demit len sich Erchenntnisse iber die kosmisch
Strahlig un dr Sunnewind zue sällene Zittpunkte gwinne. (Lueg au:
Springbrunne-Theori)

Die dunkle Diefebene vu dr Movordersite, wo 16 Prozent vu dr Mooberflächi
bedecke, het mer früeher fer Meere ghalde. Si werre deshalb nooch Giovanni
Riccioli als Maria (Singular Mare) bezeichnet. Si besten us 3,1 bis 3,8
Milliarde Johre alde dunkle Basalte, wiise numme wänigi Krater uf un sin vu ere
2 bis 8 Meter dicke Regolithschicht bedeckt, wo riich an Iise un Magnesium isch.
Si sin vermuetli dur grossi Ischläg in dr Früehphase vum Mo entstande, sin also
sälber riisgi, lavagfüllti Krater. Denn wil in sällem Entwickligsstadium dr
Mantel noch flüssig gsi sich, sin si aschliessend mit Lava us em Innere
vollgloffe. (Lueg au: Liste vu dr Erdmogwässer)

D'Maria wiise, mit Usnahm vu dr Krater, numme sehr gringi Höcheunderschiide vu
maximal 100 Meter uf. Zue sälle Erhebige ghöre d' Dorsa (Rucke), flachi
Ufwölbige wo sich iber mehreri Dutzend Kilometer erstrecke.

D'Hochländer het mer früeher als Kontinente agsähe un si werre dorum als Terrae
bezeichnet. Si wiise dütlich meh Krater wie d'Maria uf un werre vu ere bis zue
15 Meter dicke Regolithschicht bedeckt, wo riich an hellem aluminiumriiche
Anorthosit isch. Si sin selenologisch älder wie d'Maria, die undersuechte
Gsteiner het mer uf 3,8 bis etwa 4,5 Milliarde Johre datiert un si sin
vermuetlich d'Reste vu dr ursprüngliche Mochruste. Us dr
Samarium-Neodym-Isotopesystematik vu mehrere Mo-Anorthosite het e
Kristallisationsalder vu 4,456 ± 0,04 Milliarde Johre fer sälli Gsteiner
bestimmt werre chänne, was als Bildigsalder vu dr erste Chruste un als Afang vu
dr Kristallisation vum ursprüngliche Magmaozean interpretiert wird.

In dr Hochländer git's mehreri Gebirge, wo Höche vu ebba 10 Kilometern erriiche.
Si sin möglicherwiis dodur entstande, dass dr Mo infolg vu dr Abküehlig
gschrumpft isch un sich dodurch Faltegbirge ufgwölbt hän. Nooch ere andere
Erchlärig chönnt es sich um d'Iberreste vu Kraterwälle handle. D'Mogebirge wäre
no binne Minute enstande. Si sind nooch irdische Gebirge benennt worre, zum
Biispil Alpe, Apennine, Kaukasus un Karpate. (Lueg au: Liste vu dr Berge un
Gebirge vum Erdmo)

D'Krater sin grossdeils dur Asteroide-Ischläge (Impaktkrater) vor ebba 3 bis 4,5
Milliarde Johre in dr Früehzitt vum Mo entstande. Dr Nomenklatur vum Riccioli
folgend, werre si vorzugswiis nooch Astronome, Philosophe un andere Glehrte
benennt. Ihri Grösse reiche vu 2.240 km Durmesser, wie im Fall vum
Südpol-Aitken-Becke, bis hi zue Mikrokrater, wo erst under em Mikroskop sichtbar
werre. Mit irdische Teleskope cha mer allei uf dr Vordersite meh wie 40.000
Krater mit Grösse vu meh wie 100 Meter underschide, uf dr Rucksite git's aber e
Viilfachs meh. (Lueg au: Liste vu dr Erdmokrater)

Vulkanischi Krater dürfte sehr selte si, doch werre vereinzelti Gasustritte
registriert.

Sit dr Undersuechige vu dr Hadley-Rille dur Apollo 15 got mer devu us, dass es
sich bi dr mäanderförmige Rille um Lavakanäle handlet, wo zum Deil „iberdacht“
gsi sin. D'Decke sin aber im Lauf vu dr Moentwicklig igstürzt un zue Regolith
zermahle worre. D'Entstehigsgschichte vu dr andere Rilleforme isch dütlich
usicherer, si chännte aber als Risse in dr erchaltende Lava entstande si.

Näbe dr als Rima bezeichnete Strukture besten noch schmali, verdiefti Strukture,
wo e Längi bis iber 400 km erreiche. Si ähnle dr langgstreckte Rille (Rimae) un
werre als Furche oder Risse (Rupes) bezeichnet. Sälli Furche gelte als Bewiis
fer s Wirke vu Spannigschräfte innerhalb vu dr Mochruste. (Lueg au: Liste vu dr
Rillestrukture vum Erdmo)

Iber d'Rucksite vum Mo isch vor dr erste Ruumfahrtmissione nit bekannt gsi, wil
si dur die bunde Rotation vu dr Erde us nie sichtbar isch, erst Lunik 3 het die
erste Bilder gliferet. Si underschiidet sich in mehrere Aspekte vu dr
Vordersite:

Dr oft verwendet Usdruck „Dunkli Site vum Mo“ (Dark Side of the Moon) fer
d'Rucksite vum Mo isch im eigentliche Wortsinn falsch, wil d'Rucksite im Lauf vu
dr Morotation sehr wohl vu dr Sonne beschiine wird. Korrekter wär "Ferni Site
vum Mo" (Far Side of the Moon)

Dr Mo isch e extrem druchene Körper. In dr Apollo-Probe chummt Wasser, im
Gegesatz z. B. zue einige chondritische Meteorite, nit emol in Form vu
hydratisierte Minerale vor. Mer schätzt, dass die gsamt Wassermengi vum Mo numme
ebba in dr Wassermengi vum Zürisee entspricht. Umso erstaunlicher isch es, dass
s'Noochberobjekt, d'Erde, dr wasserriichst Körper im innere Sunnesystem isch.
D'Impakthypothese vu dr Mo-Entstehig git fer des Phänomen allerdings e plausibli
un eleganti Erchlärig.

D'Lunar-Prospector-Sonde het Hiwiise uf Wasseriis in dr Krater vu dr
Polarregione vum Mo gfunde; säll Wasser chännt us Kometenabstürze stamme. Wil
die polare Krater ufgrund vu dr gringe Neigig vu dr Moax gege d'Ekliptik niemols
direkt vu dr Sunne bestrahlt werre, chännt's si, dass dert noch im Regolith
bundes Wasseriis vorhande isch. Dr Versuech, dur dr ziilt Absturz vom Prospector
in ein vu dene Polarkrater eidütigi Bewiis z'erhalde, isch allerdings
fählgschlage. S'git bis hüt keini zwifelsfreii Bewiis.

Dr Mo het kei Atmosphäri im eigentliche Sinn, sundern numme e Exosphäri.
D'Gasdaili hän in dr Nächi vum Mo e dütlich höcheri Konzentration wie im
interplanetare Ruum. Trotzdem isch dr Gasdruck vu dr Moatmosphäri witt nidriger
wie der im e hochreine Laborvakuum. S'Gas um dr Mo bestot zue etwa gliche Deile
us Helium, Neon, Wasserstoff sowie Argon und chummt vu igfangene Deilli vum
Sunnewind. E sehr chleine Deil entstot au dur Usgasige us em Moinnere, wobi
insbsundere 40Ar, wo dur Zerfall vu 40K im Moinnere entstot, vu Bedütig isch.
Interessanterwiis wird e Deil vu dem 40Ar aber dur's im Sunnewind
mittransportiert Magnetfeld wiider uf d'Mooberflächi zrucktriibe un in die
oberst Staubpartikelschicht ibernu. Wil 40K früeher hüfiger gsi isch un demit
meh 40Ar usgast isch, cha dur Messig vum 40Ar/36Ar-Verhältniss vu Momaterial
bestimmt werre, zue wellere Zitt es in dr oberste Schicht vum Moregolith gläge
isch. Es bestot e Gliichgwicht zwische dr igfangene Atome un em Verlust dur
temperaturbedingts Entwiiche.

D'Bestimmig vu dr Momasse stellt kei eifachs Problem dar, wil si sich nit direkt
us em Gravitationsgsetz ergit.

Umchreist e Körper vu dr Masse m {\displaystyle m} e Gravitationszentrum vu dr
Masse M {\displaystyle M} im Abstand r {\displaystyle r} vu dr beide
Massenmiddelpunkte, so giltet dur Glichsetzig vu dr Terme fr d'Zentripetal- un
d' Gravitationschraft

Erde un Mo stelle e Zweikörpersystem dar, beidi Partner umkreise ihr gmeinsame
Schwerpunkt S {\displaystyle S} . Bim Zweikörpersystem us Erde un Sunne fallt
säller Schwerpunkt praktisch mit em Sunnemiddelpunkt zämme, wil d'Sunne sehr
viil masseriicher wie d'Erde isch. Bi Erde un Mo isch dr Masseunderschid aber
nit so gross, doher lit ihr gmeinsamer Schwerpunkt nit im Zentrum vu dr Erde,
sundern dütlich devu entfernt (aber immer noch under dr Oberflächi). Mir
bezeichne jetz r 1 {\displaystyle r_{1}} als dr Abstand vum Erdmiddelpunkt zum
Schwerpunkt S {\displaystyle S} un r 2 {\displaystyle r_{2}} als dr Abstand vum
Momiddelpunkt vu demselbe. Wil Erde un Mo sich beidi um S {\displaystyle S}
drille, giltet fer beidi Himmelskörper die gliich Winkelgschwindigkeit ω
{\displaystyle \omega } . Dodemit underlige Erde un Mo jewils dr
Zentripetalchraft

Die zwische beide Himmelskörper wirkend Gravitationskraft ergit sich mit em
Gravitationsgsetz zue

dass s'Masseverhältnis vu Erde un Mo grade im Verhältnis vu r 1 {\displaystyle
r_{1}} zue r 2 {\displaystyle r_{2}} entspricht. Somit got es numme dorum, wie
gross r 1 {\displaystyle r_{1}} un r 2 {\displaystyle r_{2}} sin – also wo sich
dr Schwerpunkt vum Systems befindet.

Ohni dr Mo un ihm si Schwerchraft dät d'Erde e elliptischi Bahn um d'Sunne
durlaufe. Datsächlich beweggt sich allerdings dr Schwerpunkt vum System Erde-Mo
uf ere elliptische Bahn. D'Rotation um dr gmeinsam Schwerpunkt erzügt so e
liichti Welligkeit in dr Erdbahn, wo e chleini Verschiebig vu dr vu dr Erde us
gsähene Position vu dr Sunne verursacht. Us vu Astronome gmessene Date vu
sällere Verschiebig isch r 1 {\displaystyle r_{1}} zue etwa 4.700 km brechnet
worre, also 1.671 km under dr middlere Erdoberflächi; dr middler Radius vu dr
Erde betrait 6.371 km. Wil dr Mo kei gnaui Chreisbahn um d'Erde beschribt,
berechne mir r 2 {\displaystyle r_{2}} iber dr middler Bahnradius, abzüglich r 1
{\displaystyle r_{1}} . Es giltet also r 2 {\displaystyle r_{2}} = 384.405 km −
4.700 km = 379.705 km.

womit dr Mo ebba 81 Mol liichter wie d'Erde isch. Dur Isetze vu dr Erdmasse M ≈
5 , 98 ⋅ 10 24 k g {\displaystyle M\approx 5{,}98\cdot 10^{24}\mathrm {kg} }
ergit sich d'Masse vum Mo zue: m ≈ M 80,788 ≈ 7,402 1 ⋅ 10 22 k g {\displaystyle
m\approx {\frac {M}{80{,}788}}\approx 7{,}4021\cdot 10^{22}\mathrm {kg} } .

Dr Mo verursacht dur si Gravitation uf dr Erde Gezittewirkige. Ebbe un Flut in
dr Meere un im Erdmantel bremse d'Erdrotation un verlängere dodur gegewärtig
d'Däg um ebba 20 Mikrosekunde pro Johr. D'Rotationsenergi vu dr Erde wird debi
in Wärmi umgwandlet un dr Drillimpuls wird uf dr Mo ibertrait, wo sich dodur um
ebba 4 Zentimeter pro Johr vu dr Erde entfernt. Säller scho lang vermuetet
Effekt ist sit ebba 1995 dur Laser-Distanzmessige abgsicheret. Dodurch bedingt
dät d'Erde in a baar Milliarde Johr im Mo immer die gliich Site zuewende (vgl.
bundeni Rotation). Dr Mo dät no ebba dopplet so wit vu dr Erde entfernt si wie
hüt un sich deno in bundener Rotation wiider dr Erde anächere. Wohlgmerkt, dät,
denn die Rechnig isch ohni d'Wirti gmacht. Sälli isch d'Sunne un wird in ihrer
Rote-Riise-Phase scho vorher s'Erde-Mo-System bruzle un durenanderwirble, wenn
nit gar vernichte.

Dr Mo stabilisiert dur si Adeil am Gsamtsystem Erde-Mo (er enthaldet ebba 80%
vum Drillimpuls) au d' Drillax vu dr Erde, dere Lage ohni säller Ifluss nit iber
viili 100 Millione Johre so einigermasse stabil hätt blibe chänne. Wär d'Erdax
nit iber so langi Zitrüm stabil bliibe, hätte säll gravierendi Konsequenzen fer
Johrezitte un Klima un dodemit Läbe un im Läbe si Evoluton gha.

E Ifluss vum Mo uf d'Mensche un viili Läbewese, vor allem Pflanze, isch noch
umstritte, bi menke Dierarte aber noochgwiise. Allerdings wird in dr Land- un
Forstwirtschaft sit alters her doruf gachtet, dass bestimmti Arbete in dr Natur
zum richtige Zittpunkt gmacht werre. In nöierer Zitt werre dezue Mondkalender
benutzt. Wisseschaftlich noochgwiise isch dr Ifluss vum Mo als Navigationshilf
fer einigi Arte vu Zugvögel un nachtaktive Insekte.

Au z'Nacht cha dur Zämmetreffe vu Moliecht un Rägetropfe e so gnennte Morägeboge
entsto, wo analog zum physikalische Prinzip vum Rägeboge vu dr Sunne
funktioniert.

Als Mohoft werre farbigi Ring um dr Mo bezeichnet, wo dur d'Bügig vum Liecht an
dr Wassertröpfli vu dr Wolke verursacht werre. Debi isch dr usserst Ring vu
rötlicher Farb un het e Usdähnig vu ebba zwei Grad, in seltene Fälle au bis zue
zehn Grad.

Umgangssprochlich wird dr Begriff vum Mohoft au fer e Halo um dr Mo bruucht.
Defir sin Iiskristalle in Luftschichte verantwortlich, wo us dünnem Höchenäbel
oder Dunst entstande sin un s'uf d'Erde ifallend Liecht ime sehr schwache Winkel
ablenke un dodur ee Art lüchtende Ring-Effekt fer dr Betrachter hervorruefe.

Als Motüschig bezeichnet mer dr Effekt, dass dr Mo in Horizontnächi grösser
ussiht wie im Zenit. Säll isch kei Folg vu dr Liechtbrechig an dr Luftschichte,
sundern e optischi Tüschig, wo vu dr Wohrnämmigspsychologi undersuecht un
erchlärt wird. Uffeme Photo erschint drum e in Horizontnächi ufgnummene Mo
gnauso gross oder chlei wie ein am hoche Himmel abgliechtete.

Dr Weltruumvertrag verbitet Staate, e Eigetumsaspruch uf Weltruumkörper wie drn
Mo z'erhebe. Dr Vertrag giltet zwar numme fer Staate, aber s' Agreement
Governing the Activities of States on the Moon and Other Celestial Bodies[1] vu
dr Vereinten Nationen, (Artikel 11, Absatz 2 und 3), wo 1979 entworfe un am 11.
Juli 1984 in Chraft trätte isch, schliesst jedwedi sonigi Asprüch eindütig us.

Dr Amerikaner Dennis M. Hope het trotzdem 1980 bim Grundstucksamt vu San
Francisco sini Bsitzasprüch uf dr Mo agmeldez. Wil niemand in dr nooch
amerikanischem Rächt usgsetzte Frist vu acht Johre Ispruch erhobe het, behauptet
Hope, d'Grundstücker iber si defür gründet Lunar Embassy legal vertriibe
z'chänne. Ufgrund vum Weltruumvertrag chänne aber keini Staate Asprüch amelde,
dourum isch nooch Asicht vu alle Organisatione (Vereinti Natione, Internationali
Astronomischi Union) au e Uswittig vu innerstaatlichem Rächt nit erlaubt.
D'Grundstucksverchäuf chännte sogar als Betrug gwertet werre, es git aber noch
kei grichtlichi Chlärig vu sällere Frog.

Dr Dytsch Martin Jürgens us Westerkappeln in Westfale erhebt ebefalls Aspruch uf
dr Mo. Lut ere Schenkigsurchunde vum 15. Juli 1756, usgstellt un underzeichnet
vum Chönig Friedrich em Grosse vu Praisse, sin d'Rechte am Mo an d'Familie
Jürgens als Dank fer gleisteti Dienste ibertrait worre („Jetzo soll ihm der Mo
gehören“). In sällerer Urchunde isch festglegt worre, dass der Himmelskörper
jewils an dr jüngst Sohn wittervererbt werre soll. D'Familie Jürgens verfüegt so
iber die äldiste verbriefte Eigentumsrechte am Mo. Allerdings blibt d'Frage, wer
im Friedrich dem Grosse s'Rächt verliehe het, dr Mo z'„verschenke“ un es drängt
sich dr Gedanke uf, dass die gleistete Dienste nit ubedingt uf Begeisterig
gstosse sin. Worum suscht hätt d'Familie Jürgens wohl mitem Mo ebbis als Gschenk
chriegt, wo mer domols wohl nit im entfernteste dra denkt het, dass mer der je
erreiche chännt?

In dr Librationspunkte L4 un L5 soll es zwei Staubwolke, die Kordylewskische
Wolken gäbe.

Es lit in dr Natur vum Mensch, sich iber si Umwelt Gedanke z'mache. Dr Mo mit
sine numme mit blossem Aug erchennbare Details isch nooch dr Sunne s'mit Abstand
hellst Objekt vum Himmels; zuegliich cha mer si Helligkeits- un Phasewexsel
zwische Vollmo un Nöimo sehr guet beobachte.

Mit dr Erfindig vum Fernrohr het si intensive Erforschig ab 1609 agfange – mit
Höchepunkte dur im Hieronymus Schröter si Selenotopographie 1791, die
langbrennwittig Photographi ab 1890 un d'Ruumfahrt ab 1959.

Die ältist bekannte Darstellig vum Mo isch e 5.000 Johre aldi Mocharte us em
irische Knowth. Als witteri historisch bedütendi Abbildig in Europa isch
d'Himmelsschiibe vu Nebra z'nenne.

S'Stei-Monument Stonehenge het eventuell als Observatorium dient un isch so baut
gsi, dass dodemit au Bahneigeschafte vum Mo vorhersagbar oder bestimmbar gsi
sin.

In alle archäologisch undersuechte Kulture git es Hiwiise uf die gross kultisch
Bedütig vum Mo fer die domolige Mensche. Dr Mo het meistens e zentrali Gottheit
dargstellz, als wiblichi Götti, zum Bispil bi dr Thraker Bendis, bi dr Ägypter
Isis, bi dr Griche Selene, Artemis un Hekate sowie bi dr Römer Luna un Diana,
oder als männlicher Gott wie bispilswiis bi dr Sumerer Nanna, bi de Hethiter und
Luwier Arma, in Ägypte Thot, in Japan Tsukiyomi, bi dr Azteke Tecciztecatl un bi
dr Germane Mani (dä Name leitet sich vom germanische Wort fir Mo ab). Fast immer
sin Sunne un Mo debi als entgegegsetzt gschlechtlich denkt gsi, au wenn
d'Zueornig variiert het.

E hüfig vorchummender Gedanke isch s'Bild vu dr dri Gsichter vu dr Mogötti: bi
Neimo die verfürhrerisch Jungfrau voller Sexualität, bi Vollmo die fruchtbar
Mueder un bi abnämmendem Mo s'ald Wib oder d'Hex mit dr Chraft z'heile, zum
Bispil bi dr Griche mit Artemis, Selene un Hekate sowie bi der Kelte Blodeuwedd,
Morrigan un Ceridwen.

Dr Mo het bis in d'Nöizitt ini si Faszination nit verlore un isch bis hüt
Gegestand vu Romane un Fiktione, vu im Jules Verne sinere „Reise zum Mo“ iber im
Paul Lincke si „Frau Luna“ bis hi zum „modernen“ Trüm vu ere Besidelig vum Mo.

Näbe dr mythologische Verehrig hän üsri Vorfahre scho sehr früeh dr regelmässig
un liicht iberschaubar Rhythmus vum Mo fer d'Beschribig vu Zittspanne un als
Basis vume Kalender gnutzt, noch hüte basiert dr islamisch Kalender uf em Mojohr
mit 354 Däg (12 synodischi Munät). Mit em Ibergang zum Aggerbau isch d'Bedütig
vum Johresverlauf fer Ussaat un Ern wichtiger. Um säll z'berucksichtige, sin
zuenächst nooch Bedarf, später nooch feststoende Formle wie zum Bispiel im
metonische Zyklus Schaltmonate igfüegt worre, wo s'Mojohr mit em Sunnejohr
synchronisiert hän. Uf sällem lunisolare Schema basiere zum Bispil dr
altgrichisch un dr jüdisch Kalender. Vu dr alde Hochkulturen hän einzig
d'Ägypter e reins Sunnejohr mit 12 Munäte à 30 Däg sowie 5 (un später alli vier
Johr 6) Schaltdäg gha, des heisst ohni strenge Bezug zum synodische Munät vu
29,5 Däg, vermuetli wil fer die ägyptisch Kultur die genau Vorhersag vu dr
johrezittlich bedingte Niliberschwemmige un domit dr Verlauf vum Sunnejohr
iberläbensnotwendig gsi isch.

Die erst, wenn au numme skizzehaft Darstellig vu dr sichtbare Strukture vum Mo
stammt vu Galileo Galilei (1609), die erste bruchbare stamme vu Johannes
Hevelius, wo mit sinem Werch Selenographia (1647) als Begründer vu dr
Selenographi giltet. In dr Nomeklatur vu dr Mostrukture het sich s'System vu
Giovanni Riccioli durgsetzt, wo in sine Charte vu 1651 die dunklere Regione als
Meere (Mare, Plural Maria) un d'Krater nooch Philosophe un Astronome bezeichnet
het. Allgmein aerchannt isch säll System aber erst sit em 19.Johrhundert.

Tusendi Detailzaichnige vu Berge, Krater un Wallebene sin vu Johann Hieronymus
Schröter (1778-1813) agfertigt worre, der au viili Modäler un -rille entdeckt
het. Dr erst Moatlas hän Wilhelm Beer un Johann Heinrich Mädler 1837 rusgä, ihm
isch bal e langi Reihe vu photographische Atlante gfolgt. D'Qualität vu dr
Charte isch in dr 1960er dütlich verbesseret worre, wie fer d'Vorbereitig vum
Apollo-Projekt e Chartierig dur d'Lunar Orbiter-Sonde us ere Moumlaufbahn rus
stattgfunde het. Die hüt gnaueste Charte stamme us dr 1990er dur d'Clementine-
un Lunar-Prospector-Missione.

D'Höchebestimmig vu Krater, Gebirge un Ebene isch mit Fernrohrbeobachtige sehr
problematisch gsi un meistens dur Analyse vu Schattelänge erfolgt, wofir Josef
Hopmann Spezialmethode entwicklet het. Erst dur d'Sonde-Chartierige chennt mer
verlässlichi Werte: d'Krater, mit Durmesser bis zue 300 Kilometer, wirke zwar
steil, sin aber numme wänigi Grad gneigt, die höchste Erhebige higege erreiche e
Höchi vu bis zue 10 Kilometer iber em middlere Niveau.

E bedütende Fortschritt in dr Undersuechig vum Mo isch dur d'Satellitemissione
erzilt worre. Die sowjetisch Sonde Lunik 1 isch erstmols im Mo 65.000 km noh
chu, Lunik 2 het ihn schliessli troffe un Lunik 3 het 1959 die erste Bilder vu
dr Morucksite gliferet. S'US-amerikanisch Apollo- un s'sowjetisch Luna-Programm
hän bi nün Missione zwische 1969 un 1976 insgsamt 382 Kilogramm Mogstei vu dr
Movordersite uf d'Erde brocht. Die folgend Tabelle git e Iberblick iber
d'Missione, wo Gsteiprobe uf d'Erde zruckgfüehrt hen.

1979 isch dr erst Mometeorit in dr Antarktis entdeckt worre, dem si Herchumft
vum Mo allerdings erst einigi Johre später erchennt worre isch. Middlerwili
chennt mer noch meh wie zwei Dutzend witteri. Sälli bilde e komplementäri
Informationsquelle zue dr Gsteiner, wo dur d'Momissione uf d'Erde brocht worre
sin: Während mer bi dr Apollo- un Lunaprobe die genau Herchumft chennt, dürfte
d'Meteorite, trotz dr Unchenntnis vu ihrem gnaue Herchumftsort uf em Mo,
repräsentativer fer d'Mooberflächi si, wil einigi us statistische Gründe au vu
dr Rucksite vum Mo stamme sotte.

Im Ramme vum Chalte Chrieg hän d'USA un d'UdSSR in dr 1960er e Alauf zue
bemannte Molandige undernu, wo aber numme vu dr USA realisiert worre sin. Am 21.
Juli 1969 um 2:58 Uhr UTC (in dr USA isch um sälli Uhrzitt noch dr 20. gsi) het
mit mit Neil Armstrong möglicherwiis s'erste Mol in dr Gschichte vum irdische
Läbe e irdischs Läbewese e andere Himmelskörper beträtte un sich dert aktiv
umherbeweggt. 11 Astronaute sin im Ramme vum Apollo-Projekt gfolgt. Wäge dr
hoche Choste isch s'Programm nooch sechs erfolgriiche Missione 1972 igstellt
worre. Währendem usgoende 20. Johrhundert isch immer wiider iber e Ruckkehr zum
Mo un d'Irichtig vu ere ständige Mobasis spekuliert worre. Dur Achündigige vum
US-Präsident George W. Bush und dr NASA am Afang vu 2004 hän sich aber erst
später wiider Plän abzeichnet. Demnooch plane d'USA anno 2018 wiider viir
Astronaute uf dr Mo z'schicke, wobi d'Finanzierig noch buechstäblich in dr
Sterne stot. Wesetlich konkreter als bi dr Amerikaner sin aber inzwische
schinbar d'Plän vu dr Chinese, wo offebar etwa 2018-20 e Molandig plane.



https://als.wikipedia.org/wiki/Liste_unabh%C3%A4ngiger_Staaten_nach_Bev%C3%B6lkerungsdichte

Die Siite zeigt e Lischte vo allne unabhängige Schtaate vo dr Welt, gordnet nach
ihrer Bevolkerigsdichti.

D Bevolkerigsdichti isch in Iiwohner/km² aageeh. I dr Berechnig sind di
abhängige Territorie nöd iibegriffe, insbesunderi fehled bi dr Flächi vo dr Erde
Grönland und d Antarktis. Zellt mer die fascht unbesiedlete Gebiet mit, sinkt di
weltwiiti Bevölkerigsdichti mit Grönland uf 47,1 mit dr Antarktis uf öppe 43
Iiwohner je km².

E vergliichbari Lischte iischliesslich de abhängige Gebiet (allerdings ohni
Rangschtelle) isch i dr englische Version z finde.

D Berechnig erfolgt mit de Bevölkerigszahle us em CIA World Factbook 2005, so
dass d Werte vergliichbar sind. Di exakte Zahle bi de meischte Schtaate ergänd
sich dur d Hochrechnig uf de gliichi Ziitpunkt. Die sind au für die Lischte
verwendet worde. Für viili Schtaate exischtiered jedoch abwiichendi Zahle, bi
grössere Differenze wäred d Bevölkerigsdichte entschprechend andersch.

Di aaggehni Bevölkerigsdichti git immer nur Durchschnittswert aa. I mänge Länder
isch d Bevölkerig sehr ungliichmässig verteilt, in Ägypte zum Biischpiil lebt
fascht niemerd i dr Wüeschti, während im Niltal und -delta meeh als 1'000
Iiwohner je km² wohned. Da isch in dr unden aagefüehrte Lischte nöd
berücksichtigt.



https://als.wikipedia.org/wiki/Katar

S Emirat Katar (arabisch قطر / Qatar) isch ä Schdaat im Nordoschde vo der
Arabische Halbinsle am Persische Golf. Die schmali und ovali Halbinsle gränzt im
Süde an Saudi-Arabie. Vo Süde noch Norde isch s Land rund 180 km wiit, vo
Weschde nach Oschde 80 km. S Schdaatsgebiet schliesst ä baar Insle i.

Öbbe 80 % vo de Iiwohner vo Katar si Usländer. 34 % si vo indischer und
pakistanischer, 16 % iranischer und 5 % von enandere Abstammig. 45 % vo de
Iiwohner schdamme us andere arabische Länder. S Bevölkerigswaggstum isch zwüsche
1994 und 2004 4,2 % gsi. Der Adeil vo dene under 15 isch 2004 22,3 % gsi. Im
gliiche Johr hai 92 % vo de Iiwohner in Schdedt gläbt. D Läbenserwartig isch 74
Johr. 77 % vo de Iiwohner ghöre zum sunnitische Islam, drunder au Wahabite. Dr
sunnitisch Islam isch d Schdaatsreligion. Under de Usländer herrsche d Schiite
vor; wiiter het s ä groossi Zahl vo Hindus und 70.000 Chrischde. D Amtsschbrooch
isch Arabisch, Handelsschbrooche si Persisch und Änglisch. Au Urdu und anderi
indoarischi Schbrooche wärde gschwätzt.



https://als.wikipedia.org/wiki/Haiku

Haiku (jap. 俳句, dt. „lustige Värs“; Plural: Haiku, au: Haikus) isch e
dradizionelli japanischi Gedichtform, wo hüte uf dr ganze Wält verbräitet isch.
S Haiku gältet as die chürzisti Gedichtform uf dr Wält.

Japanischi Haiku bestöön mäistens us drei Wortgrubbe vo 5 – 7 – 5 Lutäihäite
(More), und d Wörter in de Wortgrubbe wärde vertikal anenandergräit. E Haiku
muess konkret si und sich uf d Gegewart bezie. Vor allem dradizionelli Haiku
düte mit em Kigo e Jooreszit aa. Dr Teggst isch nit abgschlosse und wird erst im
Erlääbe vom Lääser vollständig. Nid alles wird gsäit, über Gfüül nume wenig. Uf
die chunnt mä erst dur die konkrete Sache, wo ufgfüert wärde, und dr Zämmehang.

Zu de bedütendste Haiku-Dichder ghööre dr Matsuo Bashō (1644–1694), Yosa Buson
(1716–1783), Kobayashi Issa (1763–1827) und dr Masaoka Shiki (1867–1902). Dr
Bashō het mit sine Schüeler d Haikai-Dichdig ernöijeret und erst denn isch si as
ärnsthafti Litratuur anerkennt worde. Dr Shiki gältet as dr Begründer vom
modärne Haiku. Är isch s gsi, wo dr Begriff Haiku brägt het (gegenüber de eltere
Bezäichnige Haikai oder Hokku).

Im Matsuo Bashō (1644–1694) si Frosch-Haiku isch woorschinlig s Haiku, wo uf dr
ganze Wält am mäiste zitiert wird:



https://als.wikipedia.org/wiki/Bodensee

Dr Bodesee isch de gröscht See im alemannische Schprochruum und de drittgröscht
See z Mitteleuropa, noch em Balaton in Ungarn und em Genfersee. Sini gröschte
Länge isch 63 km. Die letzt Seegfrörni isch 1963 gsii.

Dr See isch noch em hüütige Ort Bodme gheisse und wird i d früemittelalterliche
Quelle lacus Potamicus und uf Althochtütsch Bodimsê gnannt. Di ersti nametlichi
Erwäänig findet sich bim römische Schriftsteller Pomponius Mela, wo zwüschet em
Lacus Venetus, em Bodesee, und em Lacus Acronus, em Undersee underschaidet. Sus
aber hönd in de Antiki d Mansche zue ihm lacus Brigantinus gsait, was vum Name
vum Ort Bregenz, (uuf latiinisch Brigantium) abgleitet isch. Spöter het mer au
Lacus Constantinus gseit (mhd. Kostenzersêw), wo uf d Stadt Constantia
(Konschtanz) zruggzfüere isch. De Name wird hüt no i fascht allene Sproche
usserhalb vum Dütsche bruucht: französisch Lac de Constance, ital. Lago di
Costanza un so wyter.

Im Joor 1288 werd de See sogär ainisch Lacus Alamannicus gnannt. Wäärend dr
Ufklärig isch dr Name Schwäbisches Meer ygfüert worre. I dr Schwiiz wird d
Verwändig vo däm Begriff uf dr dütsche Syte allerdings nüt gern gsehe.

D Gschicht vun d Bsidlig vun dere Regio isch rich. Prähischtorische Kulture, d
Kälte, d Römr un d Alamanne hönd ihre Schpure hinterlasse.

I de hütige Zit isch s Ufr vum See schtark zrsidlet. D Bvölkrig labbet vun
Tourismus, Obscht- un Winabuu un e ehr bscheidene Induschstriasidlig. Wichtige
hischtorische Orte am Bodesee sin Arbe, Bodme, Breagez, Konschdanz, Langenarge,
Markdorf, Linde, Ibberlinge, Radolfzell un Wasserburg. Nochem Napoleon hott mer
wichtige Reichsstädt wie Ibberlinge a de opportune Adel vertoalt. Friedrichshafe
hot sich denn ussem ehemalige Buchhorn entwicklet und isch au heitztag
ibberwieged vu Wirtteberger bsidlet.

Im Obersä gibts zwoi Insla de Maina und d Inslastadt Linde. Da Maina isch a
sches Ausflugsziil, wos viila Bluema hat. De Insla Linda isch da olt Toil vom
Städtle Linda. Denn isch no d Insla Reichanau im Undersä do ischs Klösterle, wo
de Pirmin gründet het. Auserdem gibts no a bar kloinere Insla.

Uf em Bodesee gibts näb de vile private Schiffle o um die 30 Fahrgaschtschiff vu
de Weiße Flotte. Des sind Motorschiff fir bis zu 1.200 Passagier vu vier
Schifffahrtsunterneme, die dütsche Bodensee-Schiffsbetriebe (BSB), die
östriichisch Vorarlberg Lines, die Schweizerische Bodensee-Schifffahrt und die
Schweizerische Schifffahrtsgesellschaft Untersee und Rhein. Zwische Konstanz und
Meerschburg verkehre mehrere Fährene mit ere Fahrzeit vo füfze Minute, tagsüber
viertelstündlich - nachts stündlich. Au vo Romanshorn noch Fridrichshafe pändled
e Fähre. Die hot a weng länger, oinavierzg Minute und fahrt stündlich.



https://als.wikipedia.org/wiki/Biologie

Biologi (vo griechisch bios, Läbä und logos, Wort oder Lehr, also „Lehr vom
Läbä“) isch d Wisseschaft vu allem, was läbt und vu däm wie s'Lebändige alles
mitenand verbunde isch. Vor em 18. Johrhundert het mr vu dr „Naturgschicht“
gredet, döt isch aber au no d Mineralogii (d Lähr vu dä Stei) drbie gsi.

D Biologii wird in vili Deilgebiet iideilt: die theoretisch Biologii, die
allgemeini Zoologii und die allgemeini Botanik, aber au d Physiologii, wo für d
Mediziner wichdig isch, d Biochemii und d Ökologii. Wil dr Übergang zu andere
Wisseschaftsgebiet wie d Medizin und d Psychologii fliessend isch und d Forschig
hüfig schdark interdisziplinär isch hai sich d Begriff Biowisseschafte, Life
Sciences und Läbeswisseschafte iibürgeret.

D Biologii interessiert sich für alles, wo mit Läbigem z due het, vom
chliinschde wie Molekülschtrukture über Organelle, Zelle, Zellverbänd, Gwäb und
Organ zu komplexe Organisme. In no gröössere Zsämmenhäng wird s Verhalte vo
einzelne Organisme und ihri Interaktione mit andere Organisme und mit ihrer
Umwält untersuecht.

Sit de fünfzger Joor isch mit dr Entdeckung fun de Doppelhelix vu Watson un
Crick d'Ära vu de Molekularbiologii entstande. Seit dem Zeitpunkt ka d'Biologii
Stoffwechselprozess uf molekularer Ebene untersuchä. D'Struktur vu de
Doppelhelix hätt au wertvolle Impulse fürs Konzept vum Gen gäbe. Gen sin a ganz
zentrals Konzept in de Biologii.



https://als.wikipedia.org/wiki/Angola

Angola (dt. Uussproch [aŋˈgoːla], port. [ɐŋˈgɔlɐ]; uf Kimbundu, Umbundu un
Kikongo Ngola) isch e Staat im sideweschtliche Afrika. Nationalfyrdig isch dr
11. Novämber, dr Dag vu dr Unabhängigkait (1975). Angola gränzt an Namibia,
Sambia, d Republik Kongo, di Demokratisch Republik Kongo un dr Atlantisch Ozean.
D Exklave Cabinda lyt im Norde zwische dr Demokratische Republik Kongo un dr
Republik Kongo am Atlantik.

Dr Name Angola isch abgaltet vum Titel Ngola vu dr Chenig vu Ndongo, eme
Vasallestaat vum friejere Chenigrych Kongo, wu eschtli vu Luanda glägen isch. D
Region um Luanda het dää Name im 16. Johrhundert vu dr erschte portugiesische
Seefahrer iberchuu, wu an dr dertieg Kischte glandet sin un e Padrão, e Chryz us
Stai ufgstellt, ghaa hän as Zaiche derfir, ass es Land jetz em protugiesische
Chenig ghere soll. Dr Name isch Ändi 17. Johrhundert uf d Region um Benguela
uusgwytet wore, im 19. Johrhundert derno uf sa ganz Biet, wu Portugal het welle
kolonisiere.

D Republik Angola lyt zwische 4° 22’ un 18° 02’ sidliger Braiti un 11° 41’ un
24° 05’ eschtliger Lengi. S Land glideret si grob in e schmali Niderig an dr
Atlantikkischte lang, wu in Richtig Oschte, zum Landesinnere zues, zum Hochland
vu Bié aastygt. Des Hochland macht dr greschte Dail vu Angloa uus, isch m Side
flach un in dr Landesmitte bärgig. Dr hegscht Bärg isch dr Môco mit 2619 m iber
em Meeresspiegel. wu au in däm Hochland lyt.

D Vegetation goht dur s Klima vu tropischem Rägewald im Norden un z Cabinda iber
Baumsavannen im Zäntrum bis zuen ere druckene Grassavanne, wu dursetzt isch mit
Euphorbie (Wolfsmilchgwächse), Akazien un Affebrotbaim. Vu Namibia uus goht e
Wieschtestraifen an dr Sidweschtkischte lang. D Fauna vu Angola isch arg
vylfältig, zum Byschpel het s Elifante, Flusspfärd, Geparde, Gnu, Krokodil,
Strauße, Nasherner un Zebra. D Uuswytig vu dr Landwirtschaft, aber au d
Verwieschtige dur d Burgerchrieg un dr Handel mit Elfebai gfehrde s Iberläbe vun
e Huffe Arte.

Di meeschten Angolaner sin Bantu un ghere drei Ethnien aa. Iber e Drittel sin
Ovimbundu, wu uf em Zäntralhochland, em Kischtestraife un mittlerwyli au in
allne greßere Stedt wohne. Rund e Viertel sin Ambundu, wu vor allem in eme
braite Landstrich vu Luanda bis Malanje wohne, un 10 bis 15 % sin Bakongo, wu im
Weschte vu Kongo-Brazzaville un dr Demokratische Republik Kongo un im
Nordweschte vu Ango läbe.

Rund 2 % vu dr Bevelkerig sin mestiços, also Mischling vu Afrikaner un Europäer.
D Portugiese sin mit 320.000 bis 350.000 Mänschen am Änd vu dr Kolonialzyt di
grescht europäischstämmig Volksgruppen im Land gsii. Di maischte vun ene sin no
dr Unabhängigkait vu Angola uf Portugal, Brasilien oder Sidwafrika gflichtet.
Mittlerwyli isch ihri Zahl aber wider uf iber 100.000 aagwachse. Derzue chunnt e
ähnlig großi Zahl vu andere Europäer, Nord- un Latynamerikaner.

In dr Zwischezyt git s z Angola au ne großi Gruppe vu Chinese vu rund 300.000
Mänsche, wu uf Afrika uusgwanderet sin.

Portugiesisch isch Amtssproch im Land un wird hite vu eppe 30 % vu dr Angolaner
au as Muetersproch gschwätzt, vor allem in dr Hauptstadt Luanda. Vu dr ibrige
Angolaner schwätze vyl au Portugiesisch, in dr Stedt d Meehait. S angolanisch
Portugiesisch het e Huffe Werter us dr afrikanische Sproche ibernuu.

Di urspringli Bevelkerig im Biet vum hitigen Angola sin Vorfahre vu dr Khoisan
gsii - Gruppe vu Jeger un Sammler, wu mer hite no z Sidangola un im Norde vu
Namibia un Botswana findet. Zwisch em 7. Johrhundert un em 9. Johrhundert hän si
Bantu-Volksgruppe in däm Biet nidergloo un hän d Uryywohner absorbiert oder
verdrängt. Si sin vor allem Ackerbuure gsii un hän derzue gjagt oder Fisch
gfange.

Im 14. Johrhundert isch im Nordweschte vum hitigen Angola, im Sidligsbiet vu dr
Bakongo, s Chenigrych Kongo mit dr Hauptstadt Mbanza Kongo grindet wore. Im 15.
Johrhundert isch sideschtli dervu unter dr Ambundu s Chenigrych Ndongo
entstande. Dr Nordoschte, wu Tu-Chokwe un Balunda lääbe, het zum Chenigrych
Lunda ghert, wu s Zäntrum dervu im Side vu dr hitige Demokratische Republik
Kongo lyt. Uf em Zäntralhochland vu Angola hän si im 18./19. Johrhundert unter
dr Ovimbundu e baar chlaineri bolitischi Ainhaite bildet. Im usserschte Side
isch s Volk vu dr Ovambo entastande, wu uf bode Syte vum Kunenefluss gsidlet
het,vor allem im hitige Namibia. Au bi ihne hän si bolitischi Strukture bildet.

Anne 1483 isch dr portugiesisch Seefahrer Diogo Cão as erschte Europäer in dr
Region glandet. D Portugiese hän ganz offiziäll, „vu Staat zue Staat“, Beziehige
zum Chenigrych Kongo ufgnuu.. Portugiesischi, aber au italienischi un spanischi
Gaischtligi hän si duurhaft im Name vum portugiesische Chenig am Hof vu däm Rych
ufghalte, em domolige un hitige M'Banza Kongo. Si hän si Miei gee, europäischs
Wisse, europäischi Kultur un s kadolisch Chrischtedum z vermittle. Uf dr andre
Syte hän d Portugiese Handelsstatione ufgmacht, zerscht an dr Mindig vum Kongo,
vor allem z Soyo un däm sym Seehafe Mpinda. Dert sin si aber unter dr Herrschaft
vum Chengrych gstande, wäge däm hän si si bal an dr Atlantikkischte wyter sidli
nidergloo, usserhalb vum Machtberych vum Kongorych.

1576 isch di hitig Hauptstadt Luanda as bfeschtigti Sidlig grindet wore, in ere
Bucht in dr Nechi vu dr Mindig vum Kwanzafluss. Die Bucht, wu as Seehafe guet
gaignet isch, isch uf em Biet vu dr Axiluanda gläge, ere Untergruppe vu dr
Ambundu, wu nume wenig Beziehige zum Kongorych un dr flussufezues glägene
Ambundu-Rych Matamba un Ndongo unterhalte het. Mit Luanda sin d Portugiese uf uf
Sklavehandel uus gsii un nit uf erobere un herrsche. Mer het Sklave us em wyt
ewäge Hinterland iber afrikanischi Mittelsmanne gchauft un het si uf Brasilien
un in d Karibik wyterverchauft, zue me gringe Dail au uf Portugal. Fir d
Sälbschtversorgig hän di baar Hundert Yywohner vu dr Stadt in dr Gegnig buurt,
Vii ghalte un gfischt, in dr Stadt sälber hän si ghandwärcht. Si hän Beziehige
bflägt zum Kongorych un zue Matamba un Ndongo. In dr wirtschaftlige Konflikt,wu
s als gee het, isch d Chenigi Nzinga vu Ndongo un Matamba zuen ere Simbolfigur
fir d Dursetzig vu afrikanische Inträsse wore.

Erscht im 19. Johrhundert hän d Portugiese versuecht si vu Luanda un Benguela
uus wyter landyynezues feschtzsetze. Die Versuech sin aafangs halbhärzig gsii,
hän ender zuen ere punktuällen Uusdehnig vum Machtberych gfiert unsin au zytwys
unterbroche wore. In dr zwote Johrhunderthelfti sin die Versuech wider ufgnuu
wore, wu dr europäisch „Wettlauf um Afrika“ yygsetzt het un au Portugal alles
draagsetzt het, si z Afrika megligscht großi Biet as Kolinie z sichere. Dur e
Raie vu Fäldzig hän si verschideni Velker bzw. Chenigrych uf em Territorium vum
hitige Angola chenne unterwärfe, derzue hän si ne luck Netz vu Handels-,
Militer- un Verwaltigsposchten un Missione yygrichtet. Bis aafangs 20.
Johrhundert het des aber nit s ganz gegewärtig Territorium abdeckt.

Scho anne 1885 sin d Aasprich vu Portugal uf s Nochberbiet Belgisch-Kongo am
Yyspruch vu Dytschland gschyteret, anne 1890 het Lissabon au em britische Druck
mieße noogee un uf d Verbindig vu Angola un Mosambiks zue me zuenige
sidafrikanische Kolonialrych mieße verzichte. Statt däm het dr Yyfluus vum
britische Kapital in dr portugieseische Kolonie all mee zuegnuu.

Verhandlige iber e britisch-dytsch Bindnis hän aber scho 1898 zum sognännte
„Angola-Verdrag“ gfiert: Wänn imfall Portugal Gäld brycht het, hän Dytschland un
Großbritannie e gmainsami Aalei veryybart, wu di portugiesische Kolonien as
Pfand derfir vorgsääne gsii sin. Wänn Portugal zahligsuufähig wore wär, wu mer
druf gwartet ghaa het,hätt Zäntralangola (Innerangola) an Großbritannie solle
goo, Nord-, Sid- un Weschtangola dergege an Dytschland, derzue au Nord-Mosambik
un Portugiesisch-Timor an Dytschland, Sid-Mosambik an Großbritannie. Dytschland
het doderfir druf verzichtet, d Buure in däre ihrem Kampf gege Großbritannie z
unterstitze.

Drotz ass d britisch-dytsch Bindnis nie zstand chuu isch, het si Großbritannie
zwische 1912 un 1914 nomol Miei gee, dr ändgiltig Bruch mit em Dytsche
Chaiserrych ufzuchiebe. Bi me Bsuech vum britische Chenig z Berlin 1913 isch dr
Angola-Verdrag vu 1898 us dr Archiv gholt un sogar no zuegunschte vu Dytschland
modifiziert wore. Dytschland hätt jetz ganz Angloa sotten iberchuu, derzue hätt
Großbritannie im Uusdusch fir Belgisch-Kongo un Angola dr Briten zwee Drittel vu
syre Koloniy Dytsch-Sidweschtafrika (hite Namibia) aabote. Großbritannie het d
Unterzaichnig vum Verdrag aber uusezegeret, un im Juli 1914 het s Attentat vu
Sarajevo und r Uusbruch vum Erschte Wältchrieg sy Umsetzig uumegli gmacht.

Dr rächtli Status vu Angola het si 1951 gänderet dur d Umwandlig in e
portugiesischi Iberseeprovinz. D Afrikaner hän jetz e Megligkait, unter bstimmte
Umständ as „Assimilado“ anerkännt z wäre, was e greßeri (ab 1962 vollständigi)
Glychstellig mit dr portugiesische Staatsburger broicht het. „Mischling“ hän dä
Status in fascht allne Fäll iberchuu, wäge däm si di „Wysse“ scho 1950 gegeniber
dr „Assimilado“ in dr Minderhait gsii. Die Bolitik, wu dr Assimilierig un
Integration hätt solle diene, het schnäll au anti-koloniali Chrefdt gferderet.
In dr 1950er Johr hän si an verschidene Ort, au usserhalb vu Angola, im
Untergrund Gruppe bildet, wu noch em Byschpel vu andere afrikanischer Länder d
Freihait vu Angola vu dr Kolonialherrschaft zum Zyl ghaa hän. Noch eme spontanen
Ufstand 1959 isch s ab 1960/61 zue me Unabhängigkaitschrieg chuu, wu bis 1974
gangen isch. Är isch vu drei nationalistische Bewegige drait wore - FNLA, MPLA
un UNITA -, wu si fir d Unabhängigkait vu Angola as Ganzes yygsetzt hän, un vu
dr FLEC, fir d Unabhängigkait vu dr Provinz Cabinda kämpft het. Di lokalen
Ufständ sin aber vum portugiesische Militer scho um 1964 nidergschlaa wore. D
Guerillaaktione vu däne Bewegige hän nume wenig Erfolg ghaa un sin bis 1973
praktisch zum Stillstand chuu. As Folg vu dr „Nägelirevolution“, wu am 25. April
1974 em Salazar-Regime z Portugal en Änd gmacht het un d Entkolonialisierig vu
dr Iberseebiet yyglaitete het, het z Angola ne Machtkampf zwische dr drei
nationalistische Bewegige aagfange. Drotz intänsive Vermittligsversuech vu dr
neie portugiesische Regierig isch s nit zuen ere Ainigugn chuu. Am 11. Novämber
1975 het s MPLA z Luanda d Unabhängigkait vum Land uusgruefe, glychzytig z
Huambo dur FNLA un UNITA. S sin zwoo Regierige bildet wore. Dr
Entkolonialisierigskonflikt isch eso bruchlos in e Burgerchrieg ibergange.

Cabinda, wu vu dr Organisation fir Afrikanisch Ainhait 1974 unter em Name
Portugiesisch Kongo as unabhängig anerkännt woren isch, sich vu dr drei
nationalistische Bewegige as Dail vu Angola aagluegt wore. D FLEC isch no 1975
vu dr MPLA-Regierig in dr Untergrund drängt wore. S git si aber bis hite un si
kämpft allno fir d Unabhängikait vu Cabinda.

Di erscht Regierig isch us Mitglider vum Movimento Popular de Libertação de
Angola (MPLA) bildet wore, wu am 11. Novämber 1975 z Luanda d Volksrepublik
Angola no oschteuropäischem Muschter uusgruefe het un si sälber zue dr ainzige
legale Bartei gmacht het. Dr erscht Staatsschef isch dr MPLA-Fierer Agostinho
Neto wore. Parallel doderzue hän d Frente Nacional da Libertação de Angola
(FNLA) un d União Nacional para a Independência Total de Angola (UNITA) zäme z
Huambo e Republik Angola uusgruefe un hän e Gegeregierig bildet.

Diräkt derno isch e Burgerchrieg zwische MPLA, UNITA un FNLA uusbroche, wu au
uusländischi Mächt yygriffe hän, in dr Hauptsach Sidafrika un Kuba.

S MPLA isch vu Kuba, dr Sowjetunion un andere sozialistische Staaten unterstitzt
wore. Uf em Hegschtpunkt vum Konflikt sin rund 50.000 kubanischi Soldaten im
Land gsii. D UNITA isch vu dr USA mit Finanzmittel un Waffe unterstitzt wore un
vum Apartheidregime z Sidafrika mit Luft- un Bodedruppe, Waffe un
Uusbildigsprogramm.

D FNLA, wu vu Zaire unterstitzt un fascht nume vu Bakongo drait woren isch, het
si aafangs mit dr UNITA verbindet, isch aber no schwäre Verlusct us dr Kämpf
uusgstige. Sidafrika hte dodruf allmee d UNITA unterstitzt. Anne 1983 sin rund
5000 sidafrikanischi Soldate bis zue 250 km dief in dr Side vu Angola yydringe,
go Stitzpinkt vu dr Rebellebewegig SWAPO vu Sidweschtafrika z schlysse.
Sidafrika het im Lauf vu dr Johr dytligi Niderlage gege kubanischi Verbänd
kriegt. Wäge däm het si Sidafrika schließli us Angola zruggzoge un het
Verhandlige ufgnuu.

Anne 1991 hän si di boode Burgerchriegsbarteie MPLA un UNITA druf gainigt, ass e
Meebardeiesischtem soll yygfiert wäre. S MPLA het d Doktrin vum
Marxismus-Leninismus ufgee. Wu 1992 bi dr erschte dur d UN iberwachte
demokratische Wahle s MPLA zur greschte Fraktion im Barlemänt woren isch un dr
José Eduardo dos Santos vum MPLA bim erschte Wahlgang vu dr
Bresidänschtschaftswahle di meeschte Stimmen iberchuu het, het d UNITA mit em
Argumänt, bi dr Wahle sei bschisse wore, dr Friide ufgchindet.

Angola isch in 18 Provinze (portugiesisch: províncias) glideret, wu wyter in 157
Municípios un 618 Kommune unterdailt sin.



https://als.wikipedia.org/wiki/Afghanistan

Afghanischtan (Afğānistān; افغانستان‎) isch es Land im Mittlere Oschte. Im
Weschte gränzs an Iran, im Süde und Oschte a Pakischtan, und im Norde a
Turkmenischtan, Usbekistan, Tadschikistan, und China. Afghanischtan isch eis vo
de ärmschte Länder i de Wält.

De Name Afghanischtan stammt vomene Name für d Paschtune: Afghane. D Afghane
sind d Begründer vom moderne Afghanischtan. Stān isch Persisch für Land.

Afghanischtan wird hüüfig als e Chrüüzig vo Zentralasia aaglueged. S Land isch
vo verschidene Länder bsetzt gsi, wie zum Biischpil em Persische Riich, em
Mongoleriich vom Dschinghis Khan, oder em Riich vom Alexander em Groosse.

Als Staat im moderne Sinn isch Afghanischtan 1746 underem Durrani Riich is Läbe
gruefe worde. S Vereinigte Chönigriich vo Grossbritannie hat aber Afghanischtan
bis 1919 kontrolliert.

Zwüsched 1933 und 1973 hät Afghanischtan zum letschte Maal e stabili Regierig
ghaa: underem Chönig Mohammed Zahir Shah. 1978 isch Afghanischtan kommunistisch
worde. Im gliiche Jaar no händ d Amerikaner aagfange e Widerstandsbewegig z
unterstütze. D Mujahideen hettet sölle d Sowjetunion inen Chrieg zieh. Wil d
Regierig z Afghanischtan scho zimli schwach gsi isch, hät d Sowjetunion 1979
Truppe uf Afghanischtan gschickt. 1989 hat d Sowjetunion d Truppe wider abzoge.

De Chrieg z Afghanischtan isch demit aber nonig ume gsi. Bis 1994 händ sich d
Taliban chöne zimli duresetze und händ fascht s ganze Land kontrolliert.

2001 het e Koalition under de Füerig vo de USA Afghanischtan erobered. 2002 isch
dr Hamid Karzai zum Presidänt gwält worde.

Afghanischtan wird vom Hamid Karzai gfüert, eme Presidänt, wo vo de Amerikaner
uusgwält und vom Volk bestätigt worde isch. D Amerikaner und anderi NATO-Länder
händ Truppe z Afghanischtan presänt. D Laag isch immer nonig stabil.

Z Afghanischtan gits 34 Provinze (velayat): Badakhshan, Badghis, Baghlan, Balkh,
Bamiyan, Daikondi, Farah, Faryab, Ghazni, Ghowr, Helmand, Herat, Jowzjan, Kabul,
Kandahar, Kapisa, Khost, Konar, Kondoz, Laghman, Lowgar, Nangarhar, Nimruz,
Nurestan, Oruzgan, Paktia, Paktika, Panjshir, Parvan, Samangan, Sar-e Pol,
Takhar, Vardak, und Zabol.

Z Afghanischtan häts vili Bärge. Im Norde und Südwescht häts Ebene. Nowshak isch
mit 7485m die höchschti Erhebig im Land. I vilne Gebiet fäälts a Trinkwasser.
Afghanischtan hät heissi Summer unf chalti Winter. Ärbebe sind nöd sälte.

Afghanischtan isch sehr arm und läbt vor allem vo Viizucht. Chriegerischi
Usernandersetzige und a Türri (1998–2001) händ de Wirtschaft zuegsetzt. Opium
isch eis vo de wichtigschte Produkt.

Die meischte Afghane sind Muslim. Hinduismus und Sikhismus sind wiiteri
Religione. Über Jahrhunderti häts z Afghanischtan e jüdischi Minderheit ghee,
mit einige Hunderttuusig Gläubige. I de letzschte paar Jaar sind ali
verschwunde, wil si vor de Taliban gflüchdet sind.

Au nooch em Sturz vu dr Taliban isch dr Islam Staatsreligion bliibe. Uf dr
Ibertritt vume Muslim zue ere andere Religion stot d'Dodesstrof, das finde die
mäiste Lüt, au die gmässigte, fer richtig. Fraue hän – wie scho under dr Taliban
– e gsellschaftlichs Läbe, wo vo dem vo de Männer trennt isch – des heisst, dass
es keini öffetliche Plätz git, wo Fraue sich träffe chännte, praktisch iberhaupt
keini, un dass si guet dra tüen, sich, wenn si ussem Hus gönn, sich unter ere
Burka z verberge, säll isch e Art Ganzkörperschleier. Öffetliche Sport isch
Fraue dementsprechend verbote. D Analphabetequote isch nooch iber 30 Johr
Bürgerchrieg extrem hoch. Fraue sin vu ere Allgmeinbildig wittist usgschlosse,
siht mer vum erlaubte Studium vum Koran ab.



https://als.wikipedia.org/wiki/Ukraine

D Ukraine [ukʀaˈiːnə], [uˈkʀaɪ̯nə] (ukrainisch Україна/Ukrajina;
russisch Украина/Ukraina) isch e Staat z Oschteuropa. Si gränzt an Russland im
Nordoschte, Wyssrussland im Norde, Pole, d Slowakei un Ungarn im Weschte,
Rumänien un Moldawien im Sidweschte un an s Schwarz Meer un s Asowsche Meer im
Side. D Hauptstadt isch Kiew. D Ukraine isch mit ere Flechi vu 600'000 qkm no
Russland s zwaitgrescht Land z Europa. Syt dr Uflesig vu dr Sowjetunion anne
1991 isch d Ukraine unabhängig.

S Land grenzt as Asowsche Meer und as Schwarze Meer und a d Länder Rumänie,
Moldawie, Slowakei, Pole, Wiissrussland und Russland. D'Gränzlängi isch rund
6500 Killometer. Zwüschem westligste (22° 08' O) un em östligste Punkt (40° 13'
O) isch d'Entfernig 1316 km, de nördligst (55° 22' N) un de südligst (44° 23' N)
lige 893 km usenand.

De gröscht Fluss isch de Dnepr, wu z Russland entspringt un im Norde di
ukraiinisch-wißrussischi Gränze übberschritet. Er fließt in richtig Süde durch
d'Hauptstadt Kiew un mündet ins Schwarz Meer. De 2201 km lang Fluss durchfließt
s Land uff ere Längi vu 981 km. Witeri wichtigi Flüss sin de Dnestr, d'Donau un
de Südlig Bug.

No dr offiziälle Volkszellig vu 2001 läben in dr Ukraine 77,8 % Ukrainer, 17,3 %
Russe un iber 100 anderi Nationalitete. E staatli nit anerkännti Minderhait sin
d Russine z Transkarpatie. Näbe dr zeh greschte Nationalitete git s no chlaineri
Minderhaite mit weniger wie 100.000 Yywohner, dorunter in dr Hauptsach Grieche,
Roma, Aserbaidschaner, Georgier un Dytschi. D Ukrainer stellen in allene Regione
mit Uusnahm vu dr Autonome Republik Krim un dr Stadt Sewastopol dr grescht Dail
vu dr Bevelkerig. In däne bode Regione sin d Russe di grescht Volksgruppe,
wyteri Viet mit hochem russischem Bevelkerigsaadail vu 39,0 % bzw. 38,2 %
(Volkszellig vu 2001) sin d Oblast Luhansk un Donezk im Sidoschte vu dr Ukraine.

Vor em Erschte Wältchrieg het s uf em Biet vu dr hitige Ukraine (Galizie,
Bukowina, Wolhynie, Schwarzmeerkischte) ne dytschsprochigi Minderhait vu mehrere
hundertdöusert Mänsche gee, hite sin s no villicht 30.000 bis 40.000. Au uf dr
Krim het s mehreri dytschsprochigi Derfer gee: Friedental, Heilbronn
(Heilbrunn), Kronental, Neusatz (Nejsaz), Rosental, Zürichtal. Di maischte
Uuswanderer sin um 1805 vu dr Schwyz, vu Bade, vu Württeberg un vu dr Pfalz
chuu.

Bis zum Zweete Wältchrieg hän e baar Millione Pole in dr Biet Galizie, Bukowina
un Wolhynie gläbt, wu hite zum Weschte vu dr Ukraine ghere. Anne 1944 isch s
voir allem z Wolhynie zue Massaker an dr polnische Bevelkerig chuu, wu iber
40.000 Pole umbrocht wore sin. Noch em Chrieg un dr Annexion vu dr polnische
Biet eschtrli vum Bug isch di polnisch Bevelkerig verdribe wore..

Bis zum Zweete Wältchrieg hän in dr hitige Ukraine au seli vyl Jude gläbt (z. B.
in dr „Schtetl“), wu aber zum große Dail in dr Zyt vu dr Bsatzig dur s Dytsch
Rych vu SS-Yysatzgruppe ermordet wore sin. D Ukraine isch vor em Chrieg ais vu
dr Hauptverbraitigsbiet vu dr jiddische Sproch gsii. Di maischte Jude, wu dr
Holocaust iberläbt hän, sin syterhär in dr USA, uf Israel un zum e chlaine Dail
au uf Dytschland uusgwanderet. Anne 2001 hän no rund 100.000 Juden in dr Ukraine
gläbt, d Zahl vun ene nimmt aber wyter ab.

Di wichtigscht chrischtli Chilche isch d Ukrainisch-Orthodox Chilche, wu zue dr
eschtlig-orthodox Chilche zellt. Syt d Ukraine zum russische Zareryych ghert
het, hän di orthodoxe Glaibige in dr Ukraine zue dr Russisch-Orthodoxe Chilche
ghert. Vorhär sin di ukrainische Bischtimer zytwys em Patriarch vu
Konstantinopel, zytwys däm vu Moskau unterstande.

Autonomybsträbige hän in dr 1920er Johr zue dr Abspaltig vu dr Ukrainische
Autokephale Orthodoxe Chilche, wu si Konstantinopel zuegherig fielt.

No dr Unabhängigkait vu dr Ukraine 1991 het si ne Dail vum ukrainische Klerus vu
dr Moskauer Fierig abgspalte un het sy Zäntrum uf Kiew verlageret. Syterhär git
s d Ukrainisch-Orthodox Chilche vum Kiewer Patriarchat unter dr Fierig vum
Metropolit bzw. Patriarch Filaret II.

D Gruppe unter em Metropolit Wolodymyr bildet hite di Ukrainisch-Orthodox
Chilche vum Moskauer Patriarchat un dominiert vor allem im russisch bregte
Oschte vum Land. Si isch di ainzig Ukrainisch-Orthodox Chilche, wu vu dr andere
orthodoxe Chilche as kanonisch anerkännt isch.

Di Ukrainisch-(Griechisch-)Katholisch Chilche isch e unierti, katholischi
Oschtchilche, wu ne orthodoxe Ritus het, aber em Papscht z Rom unterstoht un vun
eme Großerzbischof vu Kiew un Halytsch glaitet wird.

Im Weschte vum Land git s au no di remisch-katholisch Chilche mit weschtligem
(latynischen) Ritus, wu stark polnisch beyyflusst isch.

Dr Islam isch vor allem uf dr Krim verbraitet, dert bsundersch unter dr
Krimtatare un andere turkstämmige Bevelkerigsdail.

S Judetum het sy Zäntrum bis zum Zweete Wältchrieg vor allem in dr Bukowina
ghaa, isch aber in wie in ganz Zäntraloschteuropa zum greschte Dail im Holocaust
vu dr Nazionalsozialischte uusglescht wore.

Uf em Biet vu dr hitige Ukraine hän in dr Friezyt vilmol indogermanischi Verlker
gsidlet, unter anderem d Kimmerier, d Skythen un d Sarmate. An dr
Schwarzmeerkischte sin im sibte bis sechste Johrhundert v. Chr. griechischi
Kolonien entstande, wu im fimfte Johrhundert v. Chr. s Bosporanisch Rych bildet
hän. Im dritten un vierte Johrhundert n. Chr. hän sich im Side zwische dr Fliss
Dnestr un Dnepr un uf dr Krim Gote nidergloo. Anne 375 sin si vu dr Hunnen
unterworfe wore. S „Wild Fäld“, di uusdehnte Steppebiet im Side vum Land, sin s
Durgangsbiet gsii fir Bulgaren, Aware, Magyaren un anderi Velker.

D Region Polesien im Nordweschte vu dr Ukraine giltet as ai megligi Urhaimet vu
dr Slaw. Di hitig Ukraine het ihren Ursprung, wie au Russland un Wyssrussland,
im erschten oschtslawische Staat, dr Kiewer Rus. Ab em 8. Johrhundert sin
Wikinger uf dr oschteuropäische Fliss gfahre un hän si vermischlet mit dr
slawische Bevelkerigsmeehait. Die Chriegerchauflyt, wu au Waräger oder Rus
gnännt wore sin, sin wichtig gsii bi dr Grindig vu dr Kiewer rus mit Zäntre z
Kiew un z Nowgorod.

D Kiewer Rus het ihre Bluescht im 10. un 11. Johrhundert ghaa, nodäm si dur
militärischi Fäldzig Handelsprivilegie z Byzanz het chenne duresetze un s
Chasarerych zerstert ghaa het. No dr griechisch-orthodoxe Christianisierig vu dr
Rus ab 988 het s e kulturällen Ufschwung gee. Ab em 12. Johrhundert het s aber
feudali Spaltigsprozäss gee. Wäg dr bolitische Versplitterig isch s altrussisch
Rych in dr Johre 1237 bis 1240 dr Invasion vu dr Mongole unterläge, wu d Rus
ihrem Rych vu dr Guldine Horde tributpflichtig gmacht hän. Dr nordeschtli Dail
vu dr Rus (d Firschtetum Wladimir-Susdal, Rjasan, Twer) sin bis anne 1480 unter
dr Herrschaft vu dr Mongole blibe, derwylscht sidweschtligi Biet dur d Schlacht
am Irpen (1321) un d Schlacht an dr Blaue Wasser (1362) unter d Herrschaft vum
Großfirschtetum Litaue chuu sin, wu speter mit Pole zämme d Republik Pole-Litaue
bildet hän. Biet vu dr hitige Ukraine sin do ab em 16. Johrhundert in dr
polnisch Herrschaftsberych chuu. Im Oschten isch us em Firschtetum
Wladimir-Susdal s Großfirstetum Moskau wore, wu nodno alli russische
Nochberfirschtetimer um si konsolidiert un schließli s tatarisch Khanat Kasan
unterworfe het. D Ukraine isch dur die Uusdehnig zum russisch-polnische
Gränzland wore, wu drum gstritte woren isch. Im Schwarzmeerbiet het si no lang d
Herrschaft vum Krimchanat unter ere osmanische Oberhohait ghalte, bis d Krim im
18. Johrhundert vum Russische Chaiserrych annektiert woren isch. In dr
Gränzregione zwische dr Wälder, wu d Lyt sässhaft gsii sin, un dr nomadisch
bregte Steppelandschafte (historisch „Wilds Fäld“ gnännt) hän di slawische
Kosake, wu si an d Läbeswys as Stepperyter aabasst ghaa hän, in eme ständige
Chlaichrieg mit dr Krimtarttate gläbt. Z Russland sin s Donkosake gsii, in dr
Ukraine d Saporoger- oder Dneprkosake.

Di rächtli Diskriminierig, d wirtschaftlig Uusbytig un dr religies Druck uf di
orthodox Bevelkerig vu dr sidweschtlige Rus dur di polnisch Chrone un di
polnische Magnate hän alsfurt zue bluetige Ufständ gege di polnisch Herrschaft
gfiert, wu vu ufzwungene Chilchenunion vu Brest anne 1596 wyter aagfyrt woren
isch. Dr orthodox Klerus vu Kiew un Galizie het ängi Kontakt mit Russland
gchnipft un het fir e Widerverainigung vum dreiainige russisch Volk (Großrusse,
Chlairusse, Wyssrusse) unter em Schutz vum russische Zar gworbe. Anne 1654 isch
s Biet uf em linke Stade vum Dnepr mit Kiew an s Zaretum Russland chuu, wu d
Saporoger Kosaken unter em Bohdan Chmelnyzkyj gege di polnisch Herrschaft
ufgstande sin un sich im Verdrag vu Perejaslaw Russland aagschlosse ghaa hän. S
Hetmanat vu dr Kosake isch as autonomer Dail vum Russische Chaiserrych bis in d
Regierigszyt vu dr Katharina dr Groß bstande.

D Ukraine uf em rächte Stade vum Dnepr, dodrunter Wolhynien un Podolie sin
zerscht bi Pole-Litaue blibe. S Hetmanat uf em rächte Stade isch scho im 17.
Johrhundert vu dr Polen ufglest wore. Dr Dail vu dr Ukraine uf em rächte Stade
het Russland mit dr Polnische Dalige iberchuu, wu aber dr usserscht Weschte vum
ukrainische Sprochruum (Galizie) an s Habsburgerrych gangen isch. As Resultat
vun e baar russisch-tirkische Chrieg sin im 18. Johrhundert großi dail vu dr
hitige Sidukraine dr Krimtataren abgrunge wore, wu Vasalle vum Osmanische Rych
gsii sin. Die Biet sin as „Neirussland“ unter dr LAitig vum Grigori Potjomkin
erschlossen un mit Saporoger Kosake un Sidler vu Zäntralrussland bsidlet wore.

Di hitige Ukrainer sin im Russische Rych „Chlairusse“ gnännt wore. Des chunnt
vun ere alte byzantinische Definition vun eme Chlai-Russland (s historisch
Chärnland um Kiew) un eme Groß-Russland (alli andere Biet). In dr zwote Helfti
vum 19. Johrhundert het sich uf em Biet vu dr hitigen Ukraine efange ne
„ukrainischi” Identitet entwicklet alternativ zue dr wyt verbraitete
„chlairussische“ Identitet. Si isch vu polnische Krais un vu dr eschtrychishe
Beherde z Galizie stark gferderet wore. Si het si vu dr chlairussische in dr
Hauptsach doderdur unterschiden, ass si s vorherrschend Konzäpt vu dr
Dreiainigkait vum russisch Volk (Großrusse, Chlairussen un Wyssrusse) abglähnt
het un e weschtorientierte Nationalstaat fir d Ukrainer aagsträbt het. E
wichtige Ideolog vu däre Konzeption isch dr Hischtoriker Mychajlo Hruschewskyj
gsii. Zwische dr Aahänger vu däne baide Identitetsverständnis het s im
Russischen Rych um d Johrhundertwändi ne regelrächte Kulturkampf gee. Glychzytig
sin russophili Stremige z Galizie vu dr eschtrychische Beherden rigoros
unterdruckt wore.

No dr russische Februarrevolution 1917 un in dr Zyt vu dr dytsche Bsatzig am Änd
vum Erschte Wältchrieg sin di churzläbige Nationalstaate Ukrainischi
Volksrepublik un Ukrainische Staat entstande. Noch em Zämmebruch vu
Eschtrych-Ungarn isch anne 1918 di Wescht-Ukrainisch Volksrepublik entstande, wu
sich am 22. Jänner 1919 mit dr Ukrainische Volksrepublik zue aim Staat verainigt
het. Anne 1920 isch dr Staat vu dr Rote Armee bsetzt wore. Im Fride vu Riga 1921
isch s Biet vu dr Wescht-Ukrainische Volksrepublik an Pole, Rumänien un d
Tschechoslowakei chuu. Parallel doderzue isch s vu 1917 bis 1922 dr in dr
Hauptsach vu Bure draite Machno-Bewegig im Sidoschte vum Land glunge, ne
anarchistischi Revolution durezfiere. Zerscht hän d Anarchischte dr sowjetische
Bolschewike gege di konservativ-monarchistische „Wysse“ vum Anton Denikin
ghulfe, derno sin si aber vu dr Bolschewike sälber vernichtet wore. Im Verlauf
vum seli wächselvollen un bluetige Russische Burgerchrieg isch d Ukraine
schließli vu dr Roten Armee unter em Trotzki Sowjetrussland aagschlosse. Mit dr
Grindig vu dr Sowjetunion im Dezämber 1922 isch si zue dr Ukrainische SSR wore.
Di frie bolschewistisch Nationalitetenbolitik vu dr Korenisazija het druf
abzilt, d Minderhaite fir disozialistisch Idee z ginnen un glychzytig di
reaktioneren ainhaitsrussische Chreft z schweche. Mit dr staatlige Bolitik vu dr
Ukrainisierig het si di ukrainisch Identitet (ohni d Weschtorientierig)
ändgiltig manifeschtiert un di chlairussisch isch verdrängt wore.

Fir di jung Sowjetunion isch d Ukraine d „Fruchtchammere” gsii. Wu unter em
Stalin 1932–1933 d Landwirtschaft zwangswys kollektiviert woren ischn, sin in dr
Ukraine schetzigswys 2,8 Millione Mänsche dur e sowjetwyti Hungersnot umchuu, wu
as Holodomor bekannt woren isch. In dr Ukraine giltet dr Lasar Kaganowitsch bis
hite as verantwortli fir Hungersnot, wu dur d Zwangskollektivierig verursacht
woren isch.

In dr Zyt vu dr dytsche, rumänische und ungarische Bsatzig im Zweete Wältchrieg
(1941 bis 1943/44) isch di domolig Ukraine as Rychskommissariat Ukrainezum
greßere Dail unter ere dytsche Zivilverwaltig gstande. D Ukraine isch Schaublatz
vu zahlryche Massemord an Juden un sowjetische Chriegsgfangene gsii. In dr Zyt
vu dr Bsatzig isch s vor allem im Oschten un Side vu dr Ukraine zue Hungersnet
chuu, wel di Dytsche dr Bevelkerig s Äsen ewäg gnuu hän (Backe-Blan) un d Ärne
uf Dytschland brocht ghaa hän. Zwische Dezämber 1941 un Augschte 1942 sin wäge
däre Uusblinderig elai z Charkow iber 12.000 Mänsche verhungeret. E groß Zahl vu
Ukrainer sin as „Oschtarbaiter“ uf Dytschland verschlaipft wore. Dr Zweet
Wältchrieg het in dr Ukraine rund 6,5 Millione zivili Dodesopfer gforderet,
dodervu rund 750.000 bis ai Million jidischi Ukrainer. Fascht di ganz jidisch
Bevelkerig isch, wän si nit gflichtet sin, uusglescht wore. Vyl Derfer un Stedt
sin anne 1943 bim Ruggzug vu dr dytsche Wehrmacht zerstert wore. Anne 1945 het s
in dr Ukraine rund zeh Millionen Obdachlosi gee.

Im Zweete Wältchrieg het s unter dr Fierig vum Sydir Kowpak e Partisanechrieg
gege di dytsche Bsatzer gee. Im Weschte vum Land het s aber au ne
Unabhängigkaitsbewegig (Ukrajinska Powstanska Armija, „Ukrainischi
Ufständischenarmee”) gee, wu gege d Sowjets un geg di polnisch Bevelkerig kämpft
het. Wel d Aagherige vu däre Untergrundarmee gwisst ghaa hän, ass in dr Hand vu
dr sowjetische Beherden em Dod gweit gsii sin, het s no lengeri Zyt bis iber s
Änd vum Chrieg brucht, bis si vu Ainhaite vum NKWD ändgiltig nidergschlaa wore
sin.

Am 24. Oktober 1945 isch d Ukraine aas Grindigsmitglid dr Verainte Natione
bydrätte.

Im Zug vu dr „Weschtverschiebig” vu Polen isch di gsamt polnisch Bevelkerig us
dr bis dert polnische Biet vu dr hitige Weschtukraine uusgsidlet un zum Dail
gwaltsam verrdribe wore. Im Gegezug isch di ukrainisch Minderhait vu Polen in d
Ukraine zwangsumgsidlet wore („Operation Weichsel”). Derno isch d Ukraine yter
Dail vu dr Sowjetunion gsii. Dr Chruschtschow het dr Ukrainische SSR anne 1954 d
Halbinsle Krim gschänkt zum 300-jehrige Jubileum vu dr Russisch-Ukrainisch
Ainhait (Verdrag vu Perejaslaw). In dr Noochriegszyt het s in dr Ukraine ne
starki Induschtrialisierig gee.

Im Zug vu dr Uflesig vu dr Sowjetunion isch d Ukraine anne 1991 unabhängig wore.
Sythär suecht si ihri national Identitet un ihri international Roll zwischen ere
weschtlige Orientierig, zem Byschpel ere Integration in di Europäisch Union, un
ere eschtlige Orientierig, d. h. ere bolitische Nechi zue Russland.

No dr Bresidäntschaftswahle 2004 isch s zue dr sognännte „Oraschene Revolution“
chuu, wu si dr weschtli orientiert Bresidäntschaftskandidat Wiktor Juschtschenko
gege dr vu Russland unterstitzt Wiktor Janukowytsch duregsetzet het. Fir e Huffe
bolitischi Beobachter isch des e Zaiche gsii fir d di chimftig Orientierug vu dr
Ukraine. Di wichtigschte Lyt vum oraschene Lager – dr Juschtschenko un d Julija
Tymoschenko – hän si aber in dr Johr derno nit uf e gmainsame Wäg chenne ainige
un e Huffe Hoffnig vu dr Ukrainer sin erfillt wore. Wel d Wehler gnue ghaa hän
vu dr bolitische Stagnation, hän si aafangs 2010 dr Wiktor Janukowytsch doch no
in s Bresidäntenamt gwehlt.

Im Novämber 2013 hän Brotescht aagfange, wu as „Euromaidan“ belannt wore sin.
Alli Demonschtrante hän Neiwahle gforderet, s het aber e Huffe unterschidligi
Gruppierige gee, wu verschideni aigeni Inträsse verdrätte hän. Im Gegesatz zue
dr "Oraschene Revolution" vu 2004 het si d Euromaidan-Bewegig au geg di
verbraitet Korruption grichtet un si fir e Weschtorientierig yygsetzt. Ab em 18.
Februar 2014 isch s zuen ere nit iberschaubaren Eskalation chuu, wu iber 80
Dodesopfer gforderet het. Wu d Usseminischter vu Dytschland, Frankrych un Pole
ne Verdrag vermittlet hän go dr Konflikt bylege, isch dr Bresidänt Janukowytsch
in dr nämlige Nacht uf Russland gflichtet. S Barlemänt het derno am 22. Februar
2014 dr Janukowytsch fir abgsetzt erklert. Dr Olexandr Turtschynow isch derno
zum Ibergangsbresidänt ernännt wore un am 26. Februar isch en Ibergangsregieriug
unter em Arsenij Jazenjuk bildet wore. In dr Monet derno isch s zum Konflikt mit
Russland um d Halbsinsle Krim un zuen ere Destabilisierig dur bewaffneti
Konflikt in zwai eschtlige Oblast chuu.

D Ukraine isch in 24 Oblast (ukrain. область/oblast, Pl. області/oblasti;
Bezirk, wertl. „Biet“), ai Autonomi Republik (ukrain. Автономна
Республіка/Awtonomna Respublika) un zwoo Stedt (ukrain. місто/misto, Pl.
міста/mista) mit Sonderstatus glideret.



https://als.wikipedia.org/wiki/Stuttgart

Schduagert isch d'Haubdschdadd ond mid a weng mee wia 600.000 Aewohnr de
greeschd Schdadd vom deitsche Bondesland Bada-Wirdaberg. Schduagert isch au de
greeschd Schdadd em schwäbisch-allemannischa Sprochgebiat und de sexdgreeschd
Schtadt en Deidschland. D'Agglomradzjo, also d Schdadt mid em Omland, omfassd
ogfähr 2,6 Milljona Aewohner. D Schdadt ischt urschprenglich badisch gwäa und
schbäter wirdabergisch worra.

Em Omland vo dr Schdadt seid mr dr Nama môl Schduergerdt, môl Schduagrd, d
Schduagerder selbr saget eher Schduagert.

Des urschprengliche Schduagert (de heitig Kernschdadt) leit schee neigschnugglet
ens Dal vom (heit verdohlda) Näsabach und seina Zuaflüss. Des Dal effnet sich
zom heitige Schdadtdoel Bad Cannschdatt am Nägger. D Heiser send bis nuf a d
Heng vom Dalkessel baut, so dass-mer vo deet an wonderscheena Iberblick hot iber
dui ganza Schdadt. Midda em Schdadtgebiat ond a de Heng am Rand wuud au no
schdellaweis Wei abaut.

D nägschdglägene greeßre Schdädd send Frankfurt am Main (150 km nerdlich),
Mincha (190 km eschdlich), Mailand (370 km siadlich) ond Paris (500 km
weschdlich).

Em heitiga Ortsdoel Bad Cannschtatt hot's au scho vor dr Remerzeit a Siidlong
gäa. Fir a kurza Zeit isch deet a reemischs Reiterkaschtell agleggt gwäa.

Schduagert selber isch vermuatlich om 950 n. Chr. vom schwäbischa Herzog Liutolf
als a Gschdiat („Stuotengarten = Stutengarten“) agleit worra. Drom hot d Schdadt
au a Ressle em Wabba. Dui Siidlong beim Gschdiat isch zo de badischa Markgrafe
komma und vo selle 1219 zo-ra Schtadt erhoba worra. Um 1251 isch d Schdadt als
Mitgift an de wirdabergische Grafa iiberganga ond hot sich schbätr zor
Residenzschdadt vo Wirdaberg entwicklet.

Schduagert isch mit-em Sitz vom Landdag, vo dr Landesregierong ond vo an Haufa
Landesbeherda s bolidische Zendrom vom Land.

Schduegert 21 hoißt mr a weng überkanditelt des Projekt, bei dem dr Hauptbahnhof
zo-nem Durchgangsbahnhof ombaut werre soll. Dr alde Bahnhof wird dô drzua
ondertunnelt ond zom Toil abgrissa. Des Projekt koscht en Haufa Geld, abr bei
Züg, wo weiter fahret, spart mr dôdurch a bissle Zeit ond Uffwand, weil d
Fahrtrichdong net wechslet und drom au dr Lokführer oder gar d Lok net vo henda
nôch vorna em Zug muaß. Weil de alde Scheena zom Toil uffgleest werred, geits au
en Haufe neis Bauland midde en dr Stadt, was abr iiberhaupt net ausraicht, um d
Koschda zo decka.

Zom Flughafa naa soll au a neie Schdrecke baut werra, wo weiter a dr Audobôh A 8
endlang nôch Ulm gôht. Dô drmit wuud d ICE-Vorbendong Ulm-Schduagert om ainiges
schneller.

Med 408 ha Wengert isch Sturgert d sextgreschte Waibaugmaind em wirttebergische
Waibaugebiat. Hauptsächlich werd Trollinger uf 37% vo de Waibaufläche abaut. A
gringere Roll spillt de Riesling met 18% und de Lemberger met 9% vo de Fläche.

Dass ibr so a graußa Schdadd wia Schduagert an Haufa Fachlitradur geit,
vrschdôht sich vo selbr. Mit sellem Begriff send zom Beischbiil soddiche Werk
gmoint, wo sich mit dr Gschicht vo dr Schdadd, seira Wirtschaft, dr Landschaft,
de Sehenswirdichkeida ond so weidr befasset. A kloina Auswahl dô drvoo ischt em
Abschnidd Litradur uffgfihrt. Jetzt abr soll’s om d Epik, d Lyrik ond om d
Dramatik ganga.

Zo de bedeidenschde schwäbische Dichter zehlt dr Eduard Mörike (1804 bis 1875).
Seine ledschde Lebensjôhr hôt der guade Môô z Schduagert vorbrôcht. Deet hôt’r
am Keenigin-Katharina-Schdift, ama Gymnasium fir Mädla, Ondrricht en Litradur
ond Deitsch gäa. A litrarisch Denkmal gsetzt hôt’r Schduagert mit seira
Märles-Novelle Das Stuttgarter Hutzelmännlein, gschriiba zom Doil em schwäbischa
Dialekt, was mr sonscht vo deam Dichter et gwehnt ischt. Rond 130 Jôhr schbätr
isch dui Gschicht vom Mörike seim Landsmôô Felix Huby (* 1938) zo-ma
Theaterstickle fir Kender vrarbeidet wôrra, wo 2003 em Schduagerter
Schauschbiilhaus zom erschda Môl uff d Bihne komma ischt. De meischde Leit abr
isch dr Huby bloß bekannt durch seine Kriminalroman om da Kommissar Bienzle, wo
au z Schduagert schbiilet ond etliche drvoo firs Fernseha vrfilmt wôrra send.

Dr Pfarrer ond Obrhofprediger Karl von Gerok (1815 bis 1890) isch zwar et z
Schduegert uff d Welt komma, hôt abr lang en sellra Schdadt gleabt ond gwirkt.
Mit seim Gedicht Gruß an Stuttgart en elf Schdroofa hôt’r dera Schdadt a
Liibeserklärong gmacht. De erscht Schdroof gôht so:

Guad eigfanga hôt de schwäbisch Mentalideet dr säxische Schriftschdeller Joachim
Ringelnatz (1883 bis 1934). En seim Gedicht Stuttgarter Wein- und Bäckerstübchen
schildret’r, wia’s emma alda schwäbischa Wei-Stiible dômôls so zuaganga ischt.
Gega End vom Gedicht ziagt’r s folgende Fazit:

En seim Schlissl-Roman Monrepos oder Die Kälte der Macht schildret dr Manfred
Zach (* 1947) da Uffstiig ond da Fall vom fikdiva schwäbischa Schbitzapolidiker
Oskar Specht. S schbricht an Haufa drfiir, dass mit dr Titlfigur dr einschdige
bada-wirdabergische Minischdrpräsident Lothar Späth gmoint ischt.A graußer Doil
vo deam Werk schbiilt en dr Villa Reizenstein, em Sitz vom Minischterpräsidenda
vo sellem Lendle. Des Bauwerk mit seine Schalthebl vo dr Macht schbiilt abr au
em Karl Napf (* 1942) seim autobiografischa Roman Der wahre Jakob – Das
wundersame Leben des Emmerich Pulcher ond em Manfred Rommel (* 1928) seira
Biografii Trotz allem heiter a graußa Roll.

Au uff manche auslendische Dichter hôt Schduagert so an graußa Eidruck gmacht,
dass-se dui Schdadd litrarisch vorarbeidet hend. Als Beischbiil seiet dr
deenische Märlesdichter Hans Christian Andersen (1805 bis 1875), dr Schweizer
Journalischt Victor Tissot (1845 bis 1917) ond dr irische Dramatiker Samuel
Beckett (1906 bis 1989) erwehnt. Em Andersen sei Märle Die alte Kirchenglocke
hôt an wôhra Kern: dô dren gôht’s om-an Doil vom Leaba vom Friedrich Schiller
ond wia-nem nôch seim Ableaba uff-em Schduagerter Schlossblatz a Denkmal gsetzt
wôrra ischt, entwôrfa vom deenischa Bildhauer Bertel Thorvaldsen. Richdich ens
Schwerma kommt dr Tissot en seim Werk Reportagen aus Bismarcks Reich, wenn’r an
Schduagert denkt: Es wird Zeit, dass wir diese so anmutige Stadt mit ihrer
überaus gefälligen Wesensart verlassen, diese Stadt, in der die Bevölkerung ihre
Gutmütigkeit bewahrt hat selbst unter der Pickelhaube. Stuttgart bleibt
Deutschlands Lächeln, während Berlin nur die Grimasse ist.

Dr Beckett schliaßlich ischt emmer môl wiidr en sellra Schdadd gwäa, om firs
Fernseha vom dômôliga Siddeitscha Rondfonk (SDR) – heit Sidweschtrondfonk – ois
vo seine Theaterstickla zo inszeniira. Dr SDR hôt hôt den dera Zeit sein Sitz en
dr Neggrstrôß ghet, ond deet isch dr Becket schbaziira ganga, wenn grad
Drehpausa gwäa send. Dôbei send-em d Vers fir sei Gedichtle La rue Neckar, uff
Deitsch Die Neckarstraße, eigfalla, wo so ôôfangt:

En ihrem muaderschbrôchiga Dialekt hend au a baar Autora greimde Vers uff ihr
Hoimetschdadd gmachet, so zom Beischbiil dr Otto Keller (1875 bis 1931). Vo
deane viile Gedicht, wo z Schduagert handlet, wend zwoi mit a baar Ausziig
rauspickt:

Kaldadaal ischt a Schdadtdoil em Siida vo Schduagert. Dô drmit hôt’s au dr
Reigschmeggde Werner Veidt (1903 bis 1992) ghet, wo z Tamm bei Ludwigsburg
uffgwaxa ond so zo-ma Schwôba wôrra ischt. Dr sell hôt seira Anna Scheufele aus
Kaltetal mit sechs zwelfzeilige Schtrofa a litrarischs Denkmal gsetzt:

Des Gedichtle isch schbäter au vrtont ond vom Dichter selber uff Schallpladd
gsonga wôrra. Dô klengt’s glei viil schwäbischer, wia wenn mr da Tekscht vo-nem
liist! Au etliche Reim als Grondlag fir Liader hôt dr Schduagerter
Schbrôch-Wissaschaftler Friedrich E. Vogt (1905 bis 1995) gmachet, zom
Beischbiil Dia steile Stuagerter Stäffela, Zwische’m Hauptbah’hof und ‘em
Schloßplatz ond Was tät mr au …?!



https://als.wikipedia.org/wiki/Portugiesische_Sprache

Di portugysischi Sproch (Eigebezeichnig: Português; Ussproche: [puɾtu'geʃ] z
Europa, [portu'ges], [portu'geis] oder [poʁtu'geiʃ] z Brasilie) ghört bi de
Romanische Sproche zum iberoromanische Zwyg und isch e Wältsproch.

Portugysich isch z Portugal, Brasilie, Mosambik, Angola, Guinea-Bissau und
Äquatorialguinea Amtssproch. Ußerdem git s z Florida, Frankrych, Dütschland, in
de Schwiz, z Luxeburg und Belgie nennenswerti Bevölkerigsgruppe, wo Portugysisch
chönne; in e baar südostasiatische Länder git s zudem portugysischi
Kreolsproche.

Portugysisch isch e offiziälli Sproch vo de EU, vom Mercosul, vo de Afrikanische
Union und e paar meh Organisatione.

D Betonig liegt d Betonig vo Wörter uff -a, -e, -m, -o oder -s ende, uff em
vorletschte Vokal; wenn de letschte Büchstab uff i, u oder uff Konsonante
(meistens l, r, z) endet, ligt si uff de letschte Silbe. Abwychige vo derre
Regel werde durch de Akzent Akut oder Zirkumflex usdruckt. Silbe mit nasale
Vokal sin betont, wenn kei anderi Silbe e Vokal mit Akut oder Zirkumflex hät.

D Nasalvokal werre durch s Ahänge vo me m bzw. n an de Vokal realisiert. Deilwis
schribt mer au ã statt an / am und õ statt on / om.

D Konsonante b, d, f, k, m, n, p, t, v werre meistens glych usgsproche wie im
Dütsche und Alemannische. D Abwychige bi de andere Konsonante:

D Konsonante sin die glyche wie im Dütsche, s wird aber nie Gebruch vo k, w und
y gmacht.

Züesätzlig zu de Vokal a, e, i, o, u git s di folgende Sunderzeiche: Á, Â, Ã, À,
Ç, É, Ê, Í, Ó, Ô, Õ, Ú, Ü.

D Wikipedia uff Portugysisch S Wiktionary uff Portugysisch — e freis Wörterbüech
Wikibooks uff Portugysisch — Lern- und Lehrmaterialie Wikiquote uff Portugysisch
— Zitate

Wikisource uff Portugysisch — Quälletekscht Wikiversity uff Portugysisch —
Kursmaterialie, Forschigsprojäkt und wüsseschaftlige Usdusch



https://als.wikipedia.org/wiki/Napol%C3%A9on_Bonaparte

Dr Napoleon Bonaparte, as Kaiser Napoleon I. (frz. Napoléon Bonaparte bzw.
Napoléon Ier; * 15. August 1769 z Ajaccio uf Korsika as Napoleone Buonaparte;
† 5. Mai 1821 y Longwood House uf St. Helena im Südatlantik) isch e französische
General, Staatsma und Kaiser gsi.

Dr Bonaparte isch us ere korsische Familie cho und isch währed dr Französische
Revolution in dr Armee zum General ufgstiige. Er isch e militärischs Talänt vom
erste Rang gsi. Vor allem d Feldzüg z Italie und z Ägypte hai en populär und zum
ene politische Hoffnigsdräger gmacht. Dank dere Popularität het er im
Staatsstreich vom 18. Brumaire d Macht in Frankriich chönne überneh. Zerst vo
1799 bis 1804 as Erste Konsul vo dr Französische Republik und denn bis 1814 as
Kaiser vo de Franzose, het er es halbdiktatorischs Regime mit plebiszitäre
Elemänt iigfüehrt.

Mit verschiidnige Reforme – öbbe vo dr Justiz mit em Code Civil, wo d
Rächtsgliichheit verbesseret het, oder vo dr Verwaltig – het dr Napoleon die
staatlige Strukture vo Frankriich bis in d Gegewart ine prägt. Ussepolitisch het
er mit dr französische Armee zitwiis wiiti Deil vom kontinentale Europa
kontrolliert. Au in de eroberte Gebiet het der Napoleon Reforme entwäder
uferlegt - z.B. mit em i Code Napoléon umbenennte Code Civil - oder angregt, wie
die Stein-Hardenberg'sche Reforme in Preusse. Er isch vo 1805 aa au König vo
Italie und vo 1806 bis 1813 Protektor vom Rhiibund gsi. Er het d Uflösig vom
Heilige Römische Riich verursacht und die staatligi Ornig vo Mitteleuropa isch
zum ene zentrale Problem vom 19. Johrhundert worde. Am Afang het er sälber no dr
Nationalstaatsgedanke usserhalb vo Frankriich verbreitet, aber wil dä zum Deil z
Spanie, z Dütschland und schliesslig au z Russland konservativ umdütet worden
isch, het s das schwiirig gmacht die napoleonischi Ordnig in Europa
ufrächtzerhalte.

Dr katastrophali Usgang vom Fäldzug gege Russland im Johr 1812, wo dört as dr
Vaterländisch Chrieg bezeichnet wird, het schliesslig zum Sturz vom Napoleon
gfüehrt. Noch ere churze Verbannigsphase uf Elba isch er für hundert Däg an d
Macht zruggcho. In dr Schlacht bi Waterloo isch er am 18. Juni 1815 ändgültig
besiigt und zletzt bis zu siim Dod uf d Insle St. Helena verbannt worde.



https://als.wikipedia.org/wiki/Libanon

Die Libanesisch Republik (oder au de Libanon, arabisch: Lubnān لبنان) isch en
Staat in Vorderasie und wird im allgemeine Sprachgebruch als Libanon bezeichnet.
De Libanon gräntzt a Syrie, Israel und as Mittelmeer und zehlt zu de
Maschrek-Staate. Er isch vorallem für sini religiös Diversität bekannt und für
si kulturelli Offeheit, was im arabische Ruum eender sälte vorchunnt.

Öppe 54 % vo de Bevölgerig sind Moslems (27 % Schiite; 27 % Sunnitä). Chrischte
bildet mit 41 % (21 % Maronitä; 8 % Griächisch Orthodox; 4 % Armenisch Orthodox;
3 % restlichi Sekte) die zweitgröscht Religionsgruppä im Libanon. Die
reschtliche 5 % sind Druse, wo nüme zu de Schiite grächnät wärdet.

Da de Libanon i de letschte 50 Jahr e sehr starchi Landflucht ufwist, zum Tail
weg em Bürgerchrieg, wo s Land meriri Johrzent erschütteret het, lebt de
Grossteil vo de Bevölkerig i Städt, vor allem i de Hauptstadt Bairut und Vorort.
Dört lebet meh als d'Helfti vo de Libanese und no meh schaffet da.

Dr Libanon het scho sit Joore kä Regierig mee, wo d Laag im äigene Land in dr
Hand het. Im Süde herscht die schiitischi Miliz Hisbollah, wo vo Sürie
understützt wird und sich vo dr Regierig nüt loot lo vorschriibe, und im Norde
häi d Sunnite und d Maronite iiri Gebiet, wo si sälber mit äigene Milize
verdäidige.



https://als.wikipedia.org/wiki/Koreakrieg

Dr Koreachrieg isch en Chrieg zwische Nordkorea und Südkorea gsii, wo von de
Grossmächt China reschpektive USA unterschtützt worde sii. Er het von 1950 bis
1953 duuret.

S ungeteilte Land Korea isch vor 1945 Jahrzehnti lang vo Japan bsetzt gsii. Nach
dr Weltchriegs-Niderlag vo Japan isch dr Norde vo Korea vo dr Sowjetunion bsetzt
worde und dr Süde vo de USA. Es händ au nach Abzug vo de Bsatzigsmächt starki
Spannige beschtande uufgrund vo de verschidene ideologische Syschtem Kommunismus
und demokratische Kapitalismus in de beide Landesteile.

1950 het Nordkorea Südkorea militärisch angriffe. Es het schnäll Gländegwinne
erziilt, wo bis zur Hauptschtadt vom Süde, Seoul, greicht händ. Denn het dr
Sicherheitsrat von dr UNO, wo in Abweseheit vom russische Vertreter taget het,
Nordkorea als Angriffer verurteilt und en multinationali Armee unter UNO-Flagge
und amerikanischer Füehrig zur Rückschlagig von dere Aggression ("repell this
armed attack") angregt. Die Schtriitmacht isch denn auch zschtand choo, het zum
Gegeschlag uusgholt und die nordkoreanische Truppe bis fascht an die chinesischi
Grenze uufe zrückdrängt. Das widerum het dr Chriegsiitritt vo China zur Folg
ghaa, wo siinersiits die vorab us US-Amerikaner zämmegsetzte UNO-Truppe wider
bis in d Mitte vom Land zrückdrängt het. Dört het's en Waffeschtillschtand gää
und in dr Region vo Panmunjom am 38. Breitegrad en Demarkationslinie, wo d
Truppe vo de beide Länder trennt und bis hüüt en provisorischi Grenze zwische
Nord- und Südkorea bildet.



https://als.wikipedia.org/wiki/Kirgisistan

Kirgisistan (ou Kirgistan odr Kirgisien; kirgisische Selbschtbezeichnung
Кыргызстан/Kyrgysstan; offiziell Kirgisische Republik, kirgisisch Кыргыз
Республикасы / Kyrgys Respublikasy, russisch Кыргызская Республика / Kyrgysskaja
Respublika) isch an Schtaat i Zentralasia. Ar grenzt im Norda a Kasachstan, im
Südoschta an d' China, im Süda a Tadschikistan und im Westa a Usbekistan. D
Houptschtadt isch Bischkek.

Im allgemeina Schprochgebruuch und i da Media herrscht a gwisse Uklarheit üba da
genoua Landesnama. D Bezeichnungen Kirgisien und Kirgistan (odr sealtana aber
offiziell Kirgisistan) enthalte jewils unterschidliche politische Untrtön. Da
Nama Kirgisien schtellt a Idütschung vum russischa Nama Киргизия dar, wo unta da
Zara i da Sowjetzit golta hot. Noch m Zafall vu da Sowjetunion hond d Kirgisa
probiert, ihre nationale Identität üba a Zruckbesinnung uf ihrige
turkschprochige Kultur zum schtärka und hond drum da Nama Кыргызстан/Kyrgysstan
gno. Der Nama mit da urschprünglich persischa Endung für Region odr Land "-stan"
untaschtricht d kulturelle und schprochliche Beziehung zua da andara
turkschprochiga Lända wia Kasachstan, Turkmenistan, Usbekistan und so witta.

Kirgistan ligt im Hochgebirge Tienschan; d högschta Schpitza gond bis uf 7.439
und 7.134 m. D Lüt wohnend hauptsächlich im Norda im Tschutal und im Ferghanatal
im Süda. Ussadem a biz wäniga i da Bergtäla und um da gross See
Issyk-Kul(Indütschung vum russischa Nama. Uf kirgisisch hoaßt da Nama
"Yssyk-Köl"/Ысык-көл, des bedütet uf allemannisch "da warme See"). Dää See isch
riisegross und öppe zeh mol(10x) so gross wia dr Genfer oder Bodesee; grad
hinder im erhebt sich mächtig s Tien Shan-Gebirg wien e Wand mit syne
Sibetuusigergipfel. Im Süda vum Land schtoht d Gebirgsketta Alai bis a d Grenz.

Bis uf 1.500 m isch des Land hauptsächlich Schteppe. Döt hot ma aba wite
Bewässerungsalaga bout und dadurch erreicht, dass s Land beboubar wora isch. Üba
1.500 m sind alpine Wisa und Weida vorherrschend, wo bis a d Geltscha und da
Schnee anegond. I da Wälda leabnd Reh, Bära, Marda, Wildsua, Luxe und ou no da
artagschützte Schneeleopard. Vu deana git as no ca. 200 Schtuck. Ußadeam git as
no a Marco-Polo-Schof, wo ou döt vorkut und sehr selta isch. Mürmele git as ou
und sit dia grossa Herda vu da Sowjets num do sind, kond ou d Wölf wida wita
aba.

D Kirgisa (60 %) sind a Turkvolk und bekenn'nd sich überwiegend zum sunnitischa
Islam. Außerdem lebnd Usbeka (20 %), Russa(9 %), Tadschika, Dungana (chinesische
Muslime), Ukrainer, Uigura, Tatara und Aghörige vo witara Ethnia, wia eppa
57.000 Mescheta, im Land. Am Afang vu da nüntzga Johr hond ou no ca. 100.000
Dütsche dort gleabt; dia sind inzwischa mehrheitlich is Dütsche usgewandat, aber
as git no kläne dütsche Gmoanda i Dörfa wia Luxemburg und Rotfront.

D Kirgisisch Republik isch syt dr Unabhängigkeit 1991 e säkulare Staat. S Land
isch syt dr IslamisierungIslamisierig im 18. Johrhundert in dr Hauptsach
muslimisch bregt. Di zwotsterkscht Regligionsgmeinschaft sin d Christe, 20
Prozänt vu dr Bevelkerig sin russisch-orthodox, e andere Deil goht uf s
nestorianisch Christetum zruck.

S Biet vum hitige Kirgisistan isch syt em 8 Johrhundert vu turkstämmige Kirgise
bevelkeret wore. Ab 1219 het s zem Mongoleryych vum Dschingis Khan ghert, no däm
syym Dod zum Erb vum Tschagatai, eme Suhn vum Dschingis Khan. S Biet isch
mongolisch blibe, bis es im 18. Johrhundert vu dr Chinese unterworfe woren isch.

In dr 2. Helfti vum 19. Johrhundert het s russisch Zareryych s Land schrittwyys
eroberet. 1875 isch s in s Zareryych yyglideret wore, no 1919 e Sowjetrepublik
vu dr Sowjetunion gsi un erscht anne 1991 wider unabhängig wore. S Parlamänt het
dr Askar Akajew zum neje Staatspräsidänt gwehlt un em Land 1993 e Verfassig gee.

Bi Demonstratione gege d Regierig sin im April 2010 zmindescht 75 Mänsche detet
wore. D Protescht sin all heftiger wore, Oppositionälli sin feschtgnuu wore, dr
Präsident Bakijew het z Bischkek un im Norde vum Land zytwyys dr Uusnahmzuestand
un e Uusgangsperri in dr Nacht uusgruefe. No mehdägige Stroßekämpf het d
Opposition am 7. April 2010 dr Sturz vu dr Regierig verchindet un d yyrichtig
vun ere Ibergangsregierig unter dr ehmolige Usseminischteri Rosa Otunbajewa. Dr
Präsident Bakijew isch zerscht in Side vum Land, in d Stadt Dschalalabat
gflichtet, het aber schließli am 16. April syy Ruckdritt as Präsident verchindet
un isch uf Kasachstan uusgreist.

Am 27. Juni 2010 het d Bevelkerig vu Kirgisistan iber e neji Verfassig
abgstumme. Des Grundgsetz, wu vu dr Ibergangsregierig uusgschafft woren isch,
siht e barlamäntarischi Republik no dytschem Vorbild vor. No Aagabe vu dr
Wahlkommission hän sich iber 90 % vu dr Abstimmigsdeilnämmer fir d
Verfassigsänderige uusgsproche. Im Spotjohr 2010 sin Barlamäntswahle uf dr
Grundlag vu dr neje Verfassig vorgsähne.

Im Juni 2010 het s in dr sidkirgisische Stadt Osch neji Uurueje gee, wu bi Kämpf
zwische Kirgise un Aagherige vu dr usbekische Minderheit zmindescht 170 Mänsche
ums Läbe chuu un iber 1000 verletzt wore sin. No Bricht us dr Stedt Osch un
Dschalalabad soll d Zahl vu dr Dodesopfer sogar bi 2000 lige. Zehdöuserdi
Mänsche sin uf dr Flucht us dr Uurueregion; no Aagabe vu dr Hilfsorganisation
UNICEF hän iber 75.000 Mänsche Zueflucht gfunde in Flichtlignslager äne an dr
Gränze zue Usbekistan. D Regierig vu Usbekistan het derno wäg däne
Flichtlingsstrem am 15. Juni 2010 d Gränze zuegmacht un het um internationali
Hilf bätte.

D Ibergangsregierig vu Kirgisistan het Aahänger vum Bakijew fir die Gwalt
verantwortli gmacht, si dieje dodermit d Volksabstimmig iber di neji Verfassig
welle verhinderr, wu fir dr 27. Juni 2010 blant gsi isch. trotz ass dr
Uusnahmzuestand verhänkt woren isch, het s krigisisch Militer s nit gschafft, d
Gwalt z beände, wäge däm isch Russland um militerischi Hilf bätte wore. Dr
Sicherheitsrot vu dr Vereinte Natione het d Gwaltakt z Kirgisistan verurdeilt, d
OSZE het vun ere „versuechte ethnische Syyferig“ gschwätzt.

Kirgisistan isch in sibe Biet (kirgis. область/oblast, Pl. областтар/oblasttar)
un dr Hauptstadtdischtrikt (шаар/schaar, alem. Stadt) Bischkek, wu zue keim Biet
ghert, glideret. Die Biet sin in 40 Landchreis (район/rajon, Pl.
райондор/rajondor) unterglideret. D Stadt Bischkek isch in vier Chreis
unterglideret. D Landchreis sin derno in 473 ländligi Lokalverwaltige (айыл
өкмөтү/ajyl ökmötü, alem. Dorfregierig) un 22 Stedt unterglideret.

E zäntrale Blatz in dr kirgisische Kultur hän d Ross un d Jurte. Wie wichtig d
Jurte isch, siht mer dodra, ass d Nationalflagge s Gstäng vun ere Jurte um dr
ober Rauchabzug (dr Tündük) zeigt. D Strahle im Chreis stelle di verschidene
Stämm dar, wu unter em Manas vereinigt wore sin.

D Jagd mit Falke un vor allem au mit Adler, derzue au mit Windhind (bsundersch
mit yyheimische Taigan) het e langi Tradition im Land.

Z Kirgisistan git s 4 national verbreiteti Dageszytige, dr Aadeil vu dr
Dageszytigsläser lyt bi 27 Läser pro 1000 Yywohner. 14,1% vu dr Bevelkerig hän
2008 e Internetaaschluss gha, e Breitbandaaschluss 0,05%.

Dr bekanntescht modärn kirgisisch Autor isch dr Tschingis Aitmatow (1928-2008)
gsi, wu uf Russisch gschribe gha het.



https://als.wikipedia.org/wiki/Kelten

D Kelte (latiin. Celtae) sin ä antikes Volk z Mitteleuropa gsi. Si sin vorallem
durch ihri gmeinsami Schprôch un Chultur geint gsi. D Kelte sin d'Träger vur
Latène-Chultur gsi un hän vum 5te Jôhrhundert v.Chr bis zur römische Erobrig im
1te Jôhrhundert v.Chr in wyte Teil vo Europa gsydelt. Zue de Antike Keltischi
Schprôche hän s'Gallischi, s'Galatischi, s Keltiiberischi, s Lepontischi un s
Brythonischi ghört. D hütigi Keltischi Schprôche sin s Bretonischi, s
Walisischi, s Kornischi, s Manx un s Irisch un Schottisch Gälisch.

Über d Kelte händ mir e gueti Beschriibig vom Poseidonios, imene Griech. Noch
ihm sind d'Kelte hoch gwachseni, blondi Recke, mit struppige Mähne gsi. Die
Mähne sige dick mit Seifi i'gstriche und in lange Strähne noch hindere gstrählt
gsi. E lange, hängende Schnurrbart heige si gha. Si händ gmuschtereti, langi
Hose treit und e karierte Mantel. Derzue hend sie viel Ring und Halskette (de
goldigi Halsring het torques gheisse) gha. Sehr schlau sind sie gsi und mit Wort
und Waffe schlagfertig.

Hüt nu gsen sich d Franzose als Nachkomme vo de Kelte. "Nos ancetres sont les
Gaulois" schtoht in französische Schuelbüecher!

Zitwiis isch an großa Toal vo Europa vo da Kelta besidlt gsi, und also o prägt
wora vo da keltischa Kultur: Kelta hot's gä z'Irland, z'Südoschtengland, im
Norda voSpanien und z'Frankriich; Im Oschta bis Weschtungarn umme, vo
Oberitalien im Süda bis zum nördlicha Rand vom Mittlgebirge. Denn hot‘s no dia
Galater gä, wo in Anatolien (in da hütiga Türkei) gläbt hond und in manchna
Quälla o als Kelta zällt weren, wobei des aba ussa dass ma döt oanzelne
Latène-Fibeln gfunda hot, gnau gno koa Kelta im Sinn vo da Latène-Kultur gsi
sin; dazua zällt weren se bloss, wil da Dialekt döt däm glicha haa sött, wo in
da Gegend um Trier gredet wora isch, und wil antike Quella belege, dass
keltische und thrakische Schtämm noch Anatolien igwandrat sin. Mängmol weren dia
Galater in Kleinasien mit da Gallier in Frankreich glichgsetzt.



https://als.wikipedia.org/wiki/Kanton_Basel-Stadt

Dr Kanton Basel-Stadt isch e Kanton in dr Nordwestschwyz. Är het im Schtänderoot
numme ai Schtimm und wird – au wenn dää Begriff sit dr Bundesverfassig vo 1999
nüm offiziell isch – us däm Grund au als Halbkanton bezaichnet.

Vo dr Flächi här isch es dr glainscht Kanton (37 km²), und är gränzt diräggt an
Dytschland und Frankryych. Är bestoht us de drey Gmainde Basel, Rieche und
Bettige. Die drey Gmainde wärde nid in Bezirk ufdailt, will dr Kanton fascht
numme d Stadt umfasst, numme Bettige wird in zwai Ortschafte ufdailt: Bettige
Dorf und St. Chrischona. S Fischerdorf Glaihyynige gheerd hytte zur Stadt Basel.

Basel-Stadt wird vom Rhyy durflosse. Usserdäm ligt s Rhyykney in dr Stadt Basel,
wo dr Birsig in Rhyy fliesst und dr Rhyy e Knick macht.

S Basler Parlamänt haisst Grosse Root, het e vierjöhrigi Amtsperiode und het syt
2009 100 Mitgliider. Die siibechöpfig Exekutive haisst Regierigsroot und iiri
Mitgliider wärde alli vier Joor diräkt vom Volk gweelt. D Judikative bestoot us
em Appellationsgricht, wo au as kantonals Verwaltigsgricht und Verfassigsgricht
fungiert und im frei gwählte Statthalter unterstoht. Im Appellationsgricht
undergordnet sin s Zivilgricht, s Stroofgricht, s Jugendstroofgricht und s
Sozialversicherigsgricht.

Vo de Parteye isch d SP am sterkste. Die Griene und die Alternative hän e
Bündnis z Basel und nenne sich BastA!, was für «Basels starke Alternative»
stoht.

In dr Stadt Rieche sin die Rächte e Bitz stärker als in dr Stadt sälber. Das lot
sich eventuell drmit erkläre, dass d Basler SVP Parteipresidäntin, d Angelika
Zanolari, vo dört isch. D Zanolari isch bekannt für ihri umstrittene Ysserige
wie z. B. «Einen Taliban als Regierungsrat?», wo si gsait het, wo s um s
Usländerstimmrächt gange isch. Uffällig an der SVP isch usserdäm, dass fascht
alli ihri Initiative e Zuesatz wie z. B. «Unserer Schweiz zuliebe» oder «Unseren
Kindern zuliebe» enthalte.

D Basler Verkehrsbetriebe (BVB) durzieht mit dr 8 Tram-Linie und dr 12 Buslinie
dr ganz Kanton. Usserdäm faare au d Tramlinie 10, 11 und 17 und d Buslinie 37 vo
dr BLT (Basel-Land Transport) dur d Stadt Basel.

Z Basel hets drey internationali Bahnheef: Basel SBB, Basel SNCF (dr
französischi Teil vom Basel SBB) und dr Badisch Bahnhof und drei Lokalbahnheef
(St. Jakob, St. Johann, Rieche).

D Rhyyschifffaart isch fir d Stadt Basel friener sehr wichtig gsi, verliert jetz
aber langsam an Bedittig.

Basel-Stadt het au e Flughaafe. Är ligt aigentlig uf franzeesischem Terrain,
isch aber e trinationale Flughafe und haisst Flughafen Basel Mulhouse Freiburg.
Me sait em au EuroAirport.

Im Kanton Basel-Stadt sin di keemisch un farmazeitisch Induschtryy, aber au dr
Handel vo nazionaaler Bidyttig. As Finanzblatz het Basel no e gwissi Bidyttig
hinter Zyyri. D Basler Kantonalbangg, en effetligrächtligs Inschtidut, isch 1899
grindet woorde.

Dr Kanton Basel het sich noch eme kurze Birgergrieg im Joor 1833 dailt ine
Kanton Basel-Stadt, wo us de Gmainde Basel, Rieche, Bettige und Glaihyynige
bestande het, und ine Kanton Basel-Landschaft, wo alli Gmainde linggs vom Rhyy
drzuegheere. E Problem mit däm isch, ass viili Lüt usem Baselbiet allewyyl no z
Basel ins Spitol gehn und au anderi Dienschtlaischtige usnutze, aber nid derde
läbe und Styyre zaale, und das machtvem Kanton Basel-Stadt starki finanzielli
Schwiirigkaite. Drzue kunnt, ass vili vo de bessergstellte Basler ufs Land
ziglet sin und so d Stadt esoo wyteri Yynahme verlore het. D Baselbieter Birger
hän sich 1969 und nonemool 2014 gegen e Wiiderverainigung vo de beede
Halbkanteen entschlosse, aber d Regierige z Basel und z Lieschtel schaffe doch
me und me zämme, fir di finanzielle Laschte besser z verdaile, wie me s zem
Bispil mit dr paritetische Verwaltig vo dr Universität Basel gmacht het.



https://als.wikipedia.org/wiki/Eisen

Iise isch e chemisches Element im Periodesystem vu dr Elemente mit em Symbol Fe
(lat. ferrum, Iise) un Ordnigszahl 26. Es isch e Metall vu dr 4. Periode in dr
8. Näbegruppe im Periodesystem. Dr Namme Ise isch goot uf indogerm. *îsarna n.
zrugg und isch en alts Leenwort usem Keltische.

Dr Iisechern 56Fe isch dr stabilst un energiärmst Atomchern. Des heisst, sowohl
e Fusion wie e Spaltig vu Iisecherne verlangt Energizuefüehrig un isch demit
endotherm. Sälle Umstand isch fer d'Sternentwicklig vu allergrösster Bedütig.

Im Universum sin bi sinere Entstehig numme Wasserstoff un Helium vorchumme. Alli
andere Elemente sin bi thermonukleare Reaktione in Sterne entstande.

Iise entstoht im Endstadium vu dr Chernfusionsprozesse in masseriiche Sterne.
Wil d'Fusion vu Iisecherne wie au ihr Spaltig Energi bindet un nit frisetzt,
entstehn in Sterne zuenächst keini schwerere chemische Elemente wie Iise. Es
bildet sich dorum im Endstadium vu dr Chernfusion in Sterne e Iisechern as e Art
thermonukleari Äsche, wo sich langsam abchüehlt (e relative Begriff bi
Temperature im Beriich vu mehrere Milliarde Kelvin) un sich debi under dr eigene
Schwerchraft zämmeziegt. Yberschrittet die Iisechugle vu öppe Erdgrössi e
kritischi Masse, die sognennt Chandrasekhar-Grenze (öppe 0,9 Sunnemasse), so
fallt si binne Sekunde under ihrer eigene Schwerchraft in sich zämme. Die no
friwerdend, gwaltig potentiell Energi ermöglicht no d'Fusion vu Iisecherne zue
schwerere Elemente bis hi zum Uran (un noch schwerer, doch sin sälli Elemente
vil z'churzläbig, um in dr Natur usserhalb vu Supernovae vorzchumme).
Glichzittig heizt sich dr Stern so starch uf, dass in grosse Deile e
schlagartigi Chernfusion isetzt un die usser Hülle als e Supernova-Explosion
absprengt. Supernovae erreiche debi e Energiusstoss vu mehrere 100 Milliarde
normale Sunne.

Viili im Stern entstandene schwere Elemente chumme eso wiider in dr Weltruum un
bilde bi dr Entstehig vu ere nöie Sternegeneration nit nur nöii Sterne, sundern
au Planete, Asteroide un Mönd.

Im Sunnesystem nimmt mer fer die meiste grössere planetare Objekte mit yber 3000
km Durmesser e Iisechern a. Säller isch bim Merkur mit 0,8 Planeteradie sehr
gross, degege bim Erdmo ufgrund vu sinere Entstehig relativ chlei. Au Asteroide
vom M-Typ wie (16) Psyche bestehn hauptsächlich us Iise. Dr Planet Mars verdankt
si roti Farb im Iiseoxid (Rost) uf sinere Oberflächi. Degege isch jensits vum
Asteroidegürtel Iise (as Erz oder Oxid) an dr Oberflächi vu Himmelskörper rächt
selte.



https://als.wikipedia.org/wiki/Bulgarien

Bulgarie (bulgarisch България) isch e Staat mit republikanischr Staatsform, wo a
Griecheland, Mazedonie, Rumänie, Serbie und a d Türkei und im Oste as Schwarzi
Meer grenzt. Sytm erschte Jännr 2007 isch Bulgarie es Mitgliid vur Europäische
Union.

Bulgarie lyyt uf dr Oschthälfti vur Balkanhalbinsle und isch dur dr Balkan i
zwoo Ebene teilt: Di nördlichi Donauebeni und di im Süde glegeni Oberthrakische
Tüüfebeni. Im Südweschte sind d Bergzüüg vo de Rhodope, Pirin und Rila z xeh.

Vu de Zellig vum Endi 2005 isch herus gange, dass Bulgarie 7.72 Millione
Yywohner hett, binre Dichti vu 70 Mönsche pro Quadratmetr. 2001 isch binre
Volkszellig usecho, dass 83.3 % vur Ethnie her zude Bulgare gköhred, 9.4 %
segget Türke und 4.7 % wärid Roma. Drzue lebet döt Armenier, Serbe, Grieche,
slawischi Mazedoner, Walache und muslimischi Pomake, wo Bulgarisch redet.

83.7 % sind Chrischte (mehrheitlich bulgarisch orthodoxi Chille). 12.2 % sind
Muslime. Zu dene gits au e jüdischi Minderheit, wo em Verschwinden isch.

Im Früemiddelalter si d Protobulgare vo Oste us im Balkan iigwanderet, si
slawisiert worde und häi bis am Aafang vom 11. Joorhundert s Christedum aagnoo.

679 het dr Khan Asparuch s Erste Bulgarische Riich, wo men em au s
Donaubulgarische Riich oder s Riich vo de Blaue Bulgare säit, gründet. In dr
Middi vom 10. Joorhundert isch s Riich dur inneri Unreje gschwecht worde und
963/69 het sich e Westbulgarischs Riich abgschbaltet. Im Joor 971 het Byzanz s
ostbulgarische Rästriich erooberet und es isch e byzantinischi Browinz worde.

1186 häi d Asenide s Zwäite bulgarische Riich gründet, wo denn im 14.
Joorhundert in meereri Däilriich zersplidderet und vo de Osmane erooberet worden
isch. 500 Joor lang häi d Osmaane über Bulgarie gherrscht, wo mindestens in de
erste drei Joorhundert em Land politischi Stabilidäät, religiöösi Toleranz und
im Vergliich zur Zit vorhär moderati Stüüre brocht häi.



https://als.wikipedia.org/wiki/19._Jahrhundert

S 19. Johrhundert het am 1. Jänner 1801 agfange un am 31. Dezember 1900 ufghert.
S'ghert zu de Epoch vu de Neizit, wo um d'Johrhundertwendi zum 16. Johrhundert
agfange het.

Frogt mer noch de Organisationsforme, denach in wellene Ajnhajte sich d'Lüt
wohrgnu hänn, no derft des die groß Veränderig si, wo mit de erste Dekande vum
19. Johrhundert itrette: isch. De Nationalstaat isch als neji politischi
Institution ufebaut worre. Er het neji Theme gforderet, neji Bildigssystem, neji
wirtschaftlichi Strukture, ä neji Vorstellig vu Syte vu dene, die in ihm gläbt
hänn: d'Brajtschaft, sich als Bürger z'sähne un sich dementsprechend
z'organieere.

Herrschaft goht im 18. Johrhundert noch vu de Herrschaftshüser un politische
Partaiige aus, sowie vu mächtige Adlige, wo hinder de Partaiige stehn. Krieg
werre im 18. Johrhundert dementsprechend wohrgnumme: Regent wnen si un len "ihr"
Geld in si fließe. Militärischi Niderlage werre im 18. Johrhundert nit als
nationali Schand empfunde, sundern als Dajl vu äre vu Regente gstaltete
Machtpolitik. Do entwicklet sich im 19. Johrhundert ä ganz neji Wohrnähmig. Si
isch vor allem ä Folg vu de Französische Revolution un de Napoleonische Krieg,
die vumä ganz neje Heer trage werre - ainem us Staatsbürger zsämmegsetzte.
Insbsunder Dytschland het im französische Nationalismus am Afang vum 19.
Johrhundert wänig entgegezstelle. S'Heilig Römisch Riich isch in Ajnzelstaate
zersplitteret, wu vu Napoleon gegeänander usgspilt werre. De Riichsverband wird
ufgleest. Dytschland sini Intellektuelle fordere in de Reaktion uf die Bedrohig
ä Nationalstaat, wo erst noch gründet werre muess, wo aber uf dem Wäg mit äme
ganz neje Bwusstsi vu Staatsbürgerlichkajt usgstattet wird. Am End vum 19.
Jahrhunderts sin militärischi Niderlage dann mit enorme nationale
Gsichtsverluste verbunde. Ä dytsches Heer ziegt 1870 dur Frankriich un erzwingt
in Versailles, dem traditionelle Ort der vu Frankriich usgohende Herrschaft, ä
Igständnis vu de Niderlag, was Frankriich als nationali Schmach empfinde het
miesse (un 1918 ä internationali Gegeantwort, ä verheerendi Demüetigig vu
Dytschland, noch sich ziegt).

Nationali Euphorie, wie si in de Befriig vu Gricheland vu de Türken in de 1820er
un im Ainigigsprozess vum Königriich Italie in de Mitti vum 19. Johrhundert
ufchumme, hänn kai Parallele im 18. Jahrhundert - weder die englisch Glorious
Revolution vu 1688 noch die Französisch Revolution isch vu verglichbare
nationale Gfiehle vu äre Verajnigig bglajtet gsi. Europa sini Intellektuelle wie
de Romantiker Lord Byron, der bi äme militärische Kommando in Grichenland
stirbt, entwickle ä romantischi Identifikation mit de neji nationale Bwegige,
die vum Volch trage werre mien, um z'funktioneere. Authentischer wie d'Politik
vum 18. Johrhunderts, echter, de Wurzle nächer, erschint de nej Nationalismus.

S'19. Johrhundert legt do Grundstaj fer Entwicklige, wo im 20. neji Usprägige un
globali Dimensione gwinne sotte. De Faschismus un de Nationalsozialismus vum 20.
Johrhundert werre sich als national-völchische Bwegige manifesteere.
Hochtechniseerti un hochgrüstete Staate werre sich dann in romantische
Ruckbsinnige uf Völchischi Ursprüng defineere un Konflikt vu globale Dimensione
ustrage, wo d'Welt nej ordne werre.



https://als.wikipedia.org/wiki/Tunesien

Tunesie (amtlig die Tunesischi Republik) isch ä Staat in Nordafrika, wo im Norde
und Oste an s Mittelmeer, im Weste an Algerie und im Süde an Libye gränzt. Si
Name isch vom Name vo siiner Hauptstadt Tunis abgleitet. Tunesie isch s
östligste vo de Maghreb-Länder. Die grössti vorglagereti Insle isch Djerba (514
km²). D Flechi vom Land isch dopplet so gross wie die vo Östriich.

Tunesie isch s nerdligscht Land z Afrika un nume 140 Kilometer ewäg vu Sizilie.
S lyt zwisch em Mittelmeer un dr Sahara, zwische 37° 20’ un 30° 10’ nerdliger
Braiti un zwische 7° 30’ un 12° eschtliger Lengi. Di grescht Nord-Sid-Uusdehnig
zwische Cap Blanc un dr Gränzstation Bordj el Khadra bedrait rund 780 km, di
grescht Oscht-Wescht-Uusdehnig zwische dr Insle Djerba un Nefta rund 380 km. D
Mittelmeerkischte het e uugfehri Lengi vu 1300 Kilometer.

Eschtli vu dr Dorsale, an dr Mittelmeerkischte lang zwische Hammamet un Skhira,
Sousse un Sfax, lyt dr Sahel (arabisch fir Kischte) gnännte Kischtestraife, wu
dur Oschtwind, wu d Räge bringe, seli fruchtbar isch un unter anderem großi
Olivebaumkulture megli macht.

Sidli vu dr Dorsale schließt sich d Region vum Zentraltunesische Steppeland aa,
wu an ihrem Sidrand mit em Nerdlige Gebirgssaum e Ibergang bildet zue dr
Schottsänki (Chott el Djerid un Chott el Gharsa). Die Landschaft, wu vu Salzseeä
un Oase breg wird, goht wyter sidli am Eschtlige Große Erg in d
Wieschtelandschaft vu dr Sahara iber. In sideschtliger Richtig chunnt derno s
bis zue 600 m hoch Chalchstaiplatoo Dahar, wu mit eme Schichtstapfleland an d
Wieschtesteppe vu dr Djeffara-Ebeni aaschließt. Die Landschaft goht wyter iber d
Landesgränze no Libye.

Am Mittelmeer lang, um dr Golf vu Gabès lyt d Litoralzone, wu dur sandigi
Flachkischte, Lagune un vorglagereti Insle (zem Byschpel Djerba) gchännzaichnet
isch.

D Gwässer vu Tunesie sin fascht alli im Norde vum Land. Dr wichtigscht Fluss
isch dr Medjerda, är chunnt di maischte Niderschleg iber (400 mm pro Johr) un
fiert 82 % vu dr Wasservorchuu. Dernäbe git s no ne baar chlaineri Wadi, also
Fliss, wu nit s ganz Johr Wasser fiere. Di wichtigschte Seeä, Lagune un Sabcha
sind dr See vu Bizerta, dr Ichkeul-See, dr See vu Tunis, d Lagune vu Ghar El
Melh, d Sabcha Ariana un d Sabcha Sejoumi.

D Landesmitti un dr Side vu Tunesie sin gchännzaichnet dur Ariditet un
Abflusslosigkait. D Gwässer wie d Sabcha Sidi El Héni hän nume 12 % bzw. 6 % vu
dr Wasserressurce. S git aber dert großi Grundwasservorchuu, wäge däm het mer d
Flechi an Oase in dr letschte dryssg Johr vu 15.000 uf 30.000 Hektar chenne
vergreßere.

Scho in dr Kolonialzyt isch aagfange wore mit em Böu vu Stauseeä, dertemol vor
allem go Tunis mit Drinkwasser z versorge. No dr Uuabhängigkait sin die Brojäkt
wytergfiert wore, derno mit em Ziil vun ere Bewässerig. Syt dr 1980er Johr isch
d Verstedterig fir dr stark Aastiig vum Wasserbedarf verantwortli. Mittlerwyyli
git s z Tunesie 21 großi Staudämm, e Huffe chlaineri Stauaalage un 98
Chleraalage. 80 % vum Wasserverbruuch isch anne 2000 uf d Landwirtschaft gfalle.
Ab em Johr 2030 wird mit ärnschthaftem Ressurcendefizit an Sießwasser grächnet.

Wie wyter mer ewäg chunnt vum Mittelmeer wird s Klima all kontinentaler. D
Mitteltemperature ligen im Jänner bi 10 °C, im Augschte bi 26 °C (Tunis). Sidli
vum Atla herrscht ganzjehrig e druckehaiß Wieschterandklima mit arg
uuregelmäßige Niderschleg. D Temperature cheme do uf Maximalwärt vu bis zue
45 °C mit bis zue 10 °C Temperaturdifferenz im Schatte (normalerwyys nume rund
5 °C). Di extremschten Unterschid git s in dr Sahara mit Summertemperature vu
50 °C un Bodefrescht im Wintert. E argi Hitz cha dr Schirokko, e Saharawind, wu
z Tunesie Chehili wird.

Niderschleg git s fascht nume in dr Wintermonet, zmaischt härgfiert vu
Diefuuslaifer vu wyter nerdli glägene Weschtwinddrift. Im Summer lyt s gsamt
Land im Beryych vu dr subtropische Hochdruckzone, wu d Diefdruckbiet vu dr
Weschtwinddrift um s Mittelmeer ummelaitet. In Uusnahmsfäll cha s aber au im
Summer zue heftige Rägefäll chuu, wu di vorhär uusdrecknete Wadi in Strem
verwandle, wu alles mitrysse. Derwylscht im Norde di jehrli Niderschlagsmängi bi
500–1.000 mm an dr Nordkischte un 1.500 mm im Gebirg lyt un dodermit fir e
erfolgryyche Rägefäldböu längt, isch im Side d Verdunschtig sterker wie di
uuregelmäßig Niderschlagsmängi vu hegschtens 200 mm im Johr.

Öbbe 98 % vo de Tunesier si Araber und arabisierti Berber und 1,2 % Berber.
Drnäbe git s Minderheite vo Franzose, Italiener und Malteser. Tunesie isch sehr
ungliich besiidlet; 70 % vo de Iiwohner läbe im Norde vom Land, vor allem an der
Küste. 65 % hai 2005 in Stedt gwohnt. Au wenn s Bevölkerigswaggstum (2004: 1 %)
ufgrund vo intensive Familieplanigskampagne sinkt, isch 2005 der Adeil vo de
Iiwohner under 15 Johr no 26 % gsi. Tunesie ghört zu de wohlhabendere Länder vo
Afrika. Arbetsgsetz bestöhn scho sit 1910; s Sozialversicherigssystem wird
wiiter usbaut. S relativ guet entwigglete staatlige Gesundheitswäse brobiert, s
Stadt-Land-Gfäll abzbaue. D Läbenserwartig isch 2005 73 Johr gsi. D
Schuelpflicht bestoht vom 6. bis zum 14. Läbensjohr; öbbe 17 % vo alle Mann und
35 % vo alle Fraue si 2004 no Analphabete gsi. Scho 1674 isch d Universität vo
Tunis gründet worde.

Der Islam isch in Tunesie d Staatsreligion; öbbe 99 % vo der Bevölkerig si
sunnitischi Muslim. Es het nume wenig Christen (20.000 Katholike und
protestantische Minderheit) und di si meistens vo europäischer Abstammig. Drnäbe
git s no rund 2.000 Jude, dr Räst von erä uralte Bevölkerigsgruppe, wo früehner
emol bedütend gsi isch. Uf der Insle Djerba stoht sit wohrschiinlig meh as 1.000
Johr d Al-Ghriba-Synagoge („Die Erstuunligi“), eini vo de ältiste Synagoge vo
der Wält. Jedes Johr, am 33. Tag noch em Pessach-Fest (gliichziitig mit em
westchirchlige Ostertermin), findet do die grössti jüdischi Wallfahrt vo
Nordafrika statt. Zu dere Wallfahrt wärde Gläubigi us der ganze Wält erwartet.
Uf Djerba läbe au no ä baar muslimischi Kharidjite.



https://als.wikipedia.org/wiki/Staat

En Schtaat (neuziitlichi Ableitig vo latiinisch: status – Zueschtand, Schtellig
bzw. italienisch: stato in Aalehnig sowohl a status im republikanische Sinn
Verfassigsform als au as monarchische status regalis, also Schtellig, Macht und
Iifluss vom königliche Herrscher bzw. schpäter dem siis Umfeld, vom Hofschtaat)
im Sinn vo Schtaatsgebiet isch es abgrenzts Territorium, i dem es Teil vo dr
Menschheit als Schtaatsbürger lebt.

Als Schtaat im Sinn vo Schtaatsapparat wird au der Teil vo dr Gsellschaft
gnennt, wo für d Schaffig vo Recht und Ordnig i dr Gsellschaft zueschtändig
isch. I dem Sinn chann dr Schtaat au als d Gsamtheit vo de Vorkehrige definiert
werded, wo in ihrem Geltigsbereich s öffentliche Gschehe z regle händ.

Dr Begriff schtammt u.a. us em Italienische vo dr Renaissanceperiode (lo stato)
und bezeichnet urschprünglich entweder d Form vo dr politische Verfasstheit
vonere Kommune (Republik) oder de zur Herrschaft glangte König oder Fürschte,
schpäter dene samt siim Aahang (Hofschtaat, französisch état).

De Max Weber definiert i siinere Herrschaftssoziologie Schtaat als en politische
Aaschtaltsbetrieb, wo siin Verwaltigsschtab erfolgriich s Monopol vo legitimem
physischem Zwang (also s Gwaltsmonopol) für d Durefüehrig vo de Ordnige in
Aaschpruch nimmt (Max Weber, Wirtschaft und Gesellschaft, Kap. 1, § 17).

Dr soziologische Schtaatsidee vom Franz Oppenheimer folgend isch dr Schtaat siim
Wese und Urschprung nach e gsellschaftlichi Iirichtig, "wo vonere siegriiche
Menschegruppe vonere besiegte Menschegruppe uufzwunge worde isch mit em einzige
Zweck, d Herrschaft vo dr erschte über di letschti z regle und gege inneri
Uufschtänd und üsseri Aagriff z sichere." [1]

I dr Ökonomie wird dr Schtaat oftmals als Summe vo allne Zwangsverbänd
betrachtet.

Zur Underscheidig oder Kongruenz vo Schtaat und Gsellschaft lueg bi Schtaat und
Gsellschaft.

Gemäss dr Konvention vo Montevideo hät en Schtaat folgendi Eigeschafte
uufzwiise:

Di klassischi Staatsrechtslehr nennt nur di erschte drei Merkmal
(Drei-Elemente-Lehre Jellineks).

Theoretisch isch di als Völkergwohnheitsrecht aasehbari Konvention vo Montevideo
nur e Soll-Beschtimmig, wil Schtaatlichkeit nöd zwingend as Territorium bunde
sii muess, wie das nur no uf em Papier exischtierendi Somalia oder dr "Souveräni
Malteserorde" und di bsetzti Weschtsahara zeiged. Wer jedoch en Sitz i dr
UNO-Vollversammlig aaschtrebt, hät zum Uufnahmeziitpunkt mindeschtens di 4
Kriterie vo dr Konvention vo Montevideo z erfülle, demit dr Uufnahmeaatrag
überhaupt e Chance hät.

Für de Uufnahm i di als "alternativi UNO" bekannti UNPO wird eigentlich nur d
Exischtenz vonere Bevölkerig voruusgsetzt. Allerdings isch d UNPO lediglich e
Nödregierigsorganisation (NGO) ohni jede völkerrechtliche Schtatus. E
UNPO-Mitgliedschaft hät somit uusschliesslich symbolische Wert aber keis
politischs Gwicht.

I dem Sinn sind d Glieder vomene Bundesschtaat, wie di düütsche Länder au
"Schtaate" (übrigens au beschränkt Völkerrechtssubjekt, wil si uf Grund vo ihrer
"Kulturhoheit" z. B. mit em Heilige Schtuel unabhängig vo dr Bundesrepublik
Düütschland Konkordate abschlüüsse chönnd). Dr klassischi Uusnahmefall vomene
Schtaat ohni Schtaatsgebiet isch - sit dr Annexion vo Malta dur de Napoleon I. -
dr "Souveräni Malteserorde".

D Souveränität isch keis definierends Merkmal vom Schtaat. Schtaate chönnd
rechtlich au dänn fortbeschtah, wenn si under Besatzig schtönd (okkupiert sind);
oder (i dr ältere Schtaatsrechtslehr), wenn sie nur "souverän" sind (z. B. Samos
im Osmanische Riich). Jedoch muess faktisch e Teilsouveränität ggee sii.

Wie dänn überhaupt s Völkerrecht mangels ere Welt-Legislative vo Entscheidige vo
Fall zu Fall abhanget (case law) und mängisch es sehr nachgiebigs Recht isch,
wänn Völkerrechtssubjekt "Fakte setzed".

En Schtaat bedarf zu siinere Gründig keinere juristische Legitimation (er wird
'uusgruefe', vgl. de Rütli-Schwur bi dr Begründig vo dr Schwiizerische
Eidgenosseschaft im Mittelalter - di neuziitlichi Schwiizerischi Konföderation
beschtaht aber durchuus us einzelne Schtaate, de Kantön). International häts
sich iibürgeret, en Schtaat aazerkenne, sobald mehreri anderi Schtaate siini
Exischtenz anerchännt händ.

Einigi Gebiete wie Nordzypere uf Zypere, Somaliland oder Taiwan, wo zwar alli
Merkmal vomene Schtaat uufwiised, sind dennoch, meischt us politische Gründe,
nöd vo de UN-Mitglieder allgemein anerchännt worde; derigi (souveräni und
unabhängigi) umstritteni Schtaate bezeichned d UN sowie ihri Mitglieder und d
Völkerrechtswüsseschaft Stabilisierte De-Facto-Regime. Wil luut UN-Charta d UN
normalerwiis nöd berechtiget isch, sich in innerschtaatlichi Aaglegeheite vo eim
vo ihrne Mitglieder iizmische, würdi d Charta verletzt werde, wenn si z. B. das
vom UN-Mitglied Somalia losglöste Somaliland als Schtaat aaluege würdi, wenn nöd
vorher Somalia dem zuegstimmt hät.

D Konvention vo Montevideo regt hüüfig zu Diskussione aa, öbs möglich isch, dur
Chauf vonere schtaatelose Insle oder Bohrinsle quasi e Mikronation oder en
Mikroschtaat z gründe. D Anerkennig dur anderi mächtigi Schtaate (insbsunderi
UN-Mitglieder) schtellt s Hauptproblem vo settige Vorhabe dar. D Exischtenz vo
Fäll wie Hutt River Province, Sealand und Seborga beleit zwar di theoretischi
Möglichkeit dezue, jedoch isch dr ussepolitischi Handligsschpiilruum meischt
ziemlich iigschränkt (ufgrund wiitverbreiteter Nöd-Anerkennig sowie vom
finanzielle Uufwand defür).

Schtaate chönnd hüt vor allem uf vier Arte entschtah. So chann us eme Schtaat A
dur Sezession vomene Teil vo ihm en neue Schtaat B entschtah, oder es entschtönd
dur Dismembration vomene Schtaat A zwei neui Schtaate X und Y. Umgekehrt chann
au en Schtaat B in en beschtehende Schtaat A inkorporiert werded oder dur Fusion
vo zwei Schtaate X und Y en neue Schtaat A entschtaah.

D Fraag vo dr Schtaatenachfolg isch vo Völkerrechtler überwiegend nach
Völkergwohnheitsrecht beurteilt worde. Zwar sind d Wiener Konvention über d
Schtaatenachfolg in Verträg vom 23. August 1978 sowie d Wiener Konvention über d
Schtaatenachfolg in Vermöge, Archiv und Schulde vo Schtaate vom 8. April 1983
abgschlosse, doch sind die völkerrechtliche Verträg nur für d Vertragsparteie
bindend.

Insgesamt gits 193 vollschtändig (vo dr UNO) anerchännti souveräni Schtaate.
Drunder falled di 192 Mitglieder vo dr UNO sowie d Vatikanschtadt. Wiiteri
Schtaate sind nur vonere Minderheit vo dr weltwiite Schtaate anerchännt, das
sind u. a. Taiwan (offiziell Republik China), Somaliland, Weschtsahara (DARS), d
Cookinsle und Niue.



https://als.wikipedia.org/wiki/Slowakei

D Slowakei isch a klenns Land in Mitteleuropa und hätt ca. 5 Mio. Iwohner. Es
grenzt im Weschta an Österriich, im Norda an Tschechia und Pola, im Oschta an d
Ukraine und im Süda an Ungarn.

In dr Slowakei leband neba da Slowaka no ca. 600.000 Ungarn und im Oschta a paar
tusig Roma.

D'Slowakei lìt ìm östlige Deil vù Mìtteleuropa ùn gränzt ìm Sǜǜdweste an
Ööstriich (Gränzlängi 91 Kilometer), ìm Weste an d'Tschechei (215 Kilometer), ìm
Norde an Pole (444 Kilometer), ìm Nordoste an d'Ukraine (91 Kilometer) ùn ìm
Sǜǜde an Ungarn (515 Kilometer).

Im Norde vùm Land sìn d'Gebirg Tatra (Tatry) ùn Nììderi Tatra (Nízke Tatry),
Malá Fatra, Veľká Fatra ùn Slovenské rudohorie, wùù näbe vile andere zù de
Karpate ghöre; am höchste isch de Gerlachovský štít mìt 2.655 Meter, wùù nùme
eine vù vile Bärg ǜber 2000 Meter daarstellt; de diefst Punkt isch bi Streda nad
Bodrogom an de ungarische Gränze ùf 94 Meter. Im Sǜǜde nìmmt di Großi Ungarischi
Diefebeni e Deil vùm Land ii.

De längst Flùss isch d'Waag (Váh), wùù ùf ere Längi vù 400 Kilometer durchs Land
fließt. Si entspringt bi Štrbské Pleso ìn de Hooche Tatra ùn fließt bi Liptovský
Hrádok mìt de Schwarze Waag (Čierny Váh) zämme, bìs si an de ungarische Gränze
bi Komárno ìn d'Donau fließt. Au d'Donau ghöört zù de gröschte Flǜss vùm Land ùn
isch ùf ere Längi vù 170 Kilometer hauptsächlig e Gränzflùss zù Ungarn. S Wasser
fließt hauptsächlig ǜber d'Morava, d'Waag, d'Hron ìn d'Donau ùn deno witter ins
Schwarz Meer.

Wie archäologischi Fünd bezüge, isch d'Slowakei schù ìm mìttlere Palöolithikum
(200000-35000 v. Chr.) bewohnt gsìì, ìn de Antike hän d'Kelte, wùù ìm 5.
Johrhundert v. Chr. chùù sìn, gsììdelt. Im 1. Johrhundert n. Chr. sìn d'Quade
gfolgt. Wiil sälli Germane gsìì sìn ùn d'Slowakei an de Gränze zùm Römische
Riich gläge isch, isch si vùm 1. bìs zùm 5. Johrhundert Schaublatz vu-n-ere
Viilzahl vù Chrieg zwüsche Römer ùn Quade gsìì.

Ùm s Johr 500 ùme sìn di slawische Stämm ìn d'Slowakei iigwandert, gliichzittig
hän d'Hùnne ùn spöter d'Aware ìm Sǜǜde ùn Weste e Bedrohig daargstellt. Im 7.
Johrhundert isch s Riich vùm Samo gründet worre, usserdèm isch ab 800 e
christligs Fürschtedùùm ùm Nitra ùme bekannt, wùù 833 ìn Grooßmähre ùfgange
isch.

906 hän d'Ungare d'Slowakei iignùù ùn si isch zùm Chönigriich Ungarn chùù.
D'Christianisierig, wùù ìm gliiche Johrhundert bassiert isch, hät de Slowakei
züe-n-ere westlige Orientierig verhulfe, wùù no ìm 19. Johrhundert spǜǜrbar gsìì
isch, usserdèm hät si ihre mìt em Przemyslide Wenzel, wùù vù sinnem eigene
Brüeder, em Antichrist Boleslav, ùmbrocht worre isch, e spötere Märtyrer
gschaffe. Wuu d'Przemyslide ìn de Slowakei an d'Macht chùù sìn, hät d'Deilig vù
de dörtmolige „Westslawe“ ìn Tscheche ùn Slowake stattgfunde, de Boleslav hät
sich abber 950 em düttsche Chönig underworfe. Säll hät ǜber di düttsche
Iiwanderer, wùù zùm Bispiil de Bärgbau ùfläbe loo hän, e Entwìcklig brocht, ùf
de andere Sitte e konfliktriichi Zitt, wùù bìs ins 13. Johrhundert duurt hät.

Nooch de Schlacht vù Mohács, wùù d'Ungare gege d'Osmane verlore hän, isch
d'Slowakei als einzige Deil vùm Chönigriich Ungarn nìt vù de Türke bsetzt worre
ùn – wie au de Räst vùm Chönigriich – an d'Habsburger gfalle. Türkischi Iifäll
hät's ìn de Slowakei zwaar gee, si hän abber keini längerfristige Folge ghaa,
wiil d'Osmane schnäll an Iiflùss verlore hän.

D'Kodifizierig vù de slowakische Sprooch, wùù de Anton Bernolak 1787 voorgnùù
hät, isch eine vù de Aafäng vu-n-ere slowakische Nationalbewegig gsìì. Sälli hät
s Land ìn de Folgezitt erfasst ùn sich gege di ungarischi Oberschicht gwändet,
wùù zùm Bispiil s Ungarisch als Amtssprooch hät wölle dùùresetze. Au d'Loslösig
vù de Habsburger isch e Ziil gsìì, d'Septämberrevolution 1848 isch abber
erfolglos blììbe.

Nooch em Erschte Wältchrieg isch s Habsburgerriich ùfgspalte worre ùn Ungarn hät
ìm Frììde vù Trianon e Deil vù sinnem Gebiet an d'Slowakei mieße abdrätte. Ùf de
Verdraag vù Pittsburgh hìì isch am 20. Novämber 1918 d'Tschechoslowakei gründet
worre.

Di düttsche Minderheite, wùù bishäär zù de Oberschicht ghöört ghaa hän, sìn jetz
de Underdrùckig zùm Opfer gfalle. Am Aafang hän düttschi Partäie no versüecht,
durch Kooperation mìt de Slowakei meh Rächt fǜr di Sudetedüttsche z erreiche,
deno isch abber d'NSDAP an d'Macht chùù, wùù 1938 s Münchner Abchùù dùùregsetzt
hät; doodemìt isch s sudetedüttsch Gebiet ans Düttsch Riich gfalle. E Johr
spöter isch de Drùck vù de Düttsche so witt gstììge, dass d'Slowakei als
unabhängig hät mieße deklariert werre. De Räst vù de Tschechoslowakei isch deno
als Protektorat Böhme ùn Mähre zùm Düttsche Riich chùù.

Nooch em Zweite Wältchrieg hät s sowjetisch Militär d'Wìderhäärstellig vù de
Tschechoslowakei erzwunge, 1948 isch es e kommunisdischi Volchsdemokrati worre.

De Alexander Dubček hät ab 1962 versüecht, e demokratische Sozialismùs
iizfiehre, isch abber 1968 vù de sowjetische Drùppe abgsetzt worre. Sii
Noochfolger, deGustáv Husák, hät di kommunisdischi Ordnig wìderhäärgstellt,
gliichzittig abber e Zämmearbet mìt Düttschland aagfange.

Nooch em Zämmebruch vù de kommunisdische Ordnig isch d'Slowakei e föderativi
Republik ìnnerhalb vù de Tschechoslowakei worre ùn de Vladimír Mečiar, Aafieher
vù de Bewegig Öffentligkeit gege Gwalt, isch erschte Sììger vu-n-ere fräie Wahl
worre. Zwaar isch er ìm Abrìl 1991 vùm Parlamänt abgsetzt worre, sinni nöi
gründeti Bewegig fǜr e demokratischi Slowakei hät abber 1992 wìder d'Wahle
gwùnne. Au nooch de Deilig vù de Tschechoslowakei ìn zwei unabhängigi Staate am
1. Januar 1993, wùù ùf di verschììdene Indrässe zrùckgoht ùn frììdlig verloffe
isch, hät sinni Partäi d'Mehrheit ghaa. Au wenn de Mečiar anne 1994 vù nöiem fǜr
abgsetzt worre isch, isch er ìm Herbscht vùm gliiche Johr wìder gwählt worre.
1998 ùn 2002 hät abber drotz de Mehrheit fǜr de Mečiar di Slowakischi
Demokratischi Koalition mieße bildet werre, wiil de Mečiar kei
Koalitioonspartner gfunde hät, ùn de Mikuláš Dzurinda isch zùm Regierigschef
worre. Dank ihm hät's nooch ere Periode, wùù sich d'Slowakei aagfange hät
isoliere, wìder e Aanööcherig an s rästlig Europa gee, wùù zùm Biidrìtt zù de
Europäische Union ìm Johr 2004 gfiehrt hät.

Vu de rund 5.447.500 Iiwohner sìn 4.615.000 (84,7 %) Slowake, 521.000 (9,6 %)
Ungare, 44.600 (0,8 %) Tscheche, 24.000 (0,4 %) Rhutene, 11.000 (0,2 %)
Ukrainer, 5.400 (0,1 %) Karpatedüttsschi, 2.600 (0,05 %) Pole, 2.300 (0,04 %)
Mähre ùn 890 (0,02 %) Kroate.

Under de Iiwohner dominiere römischi Katholike mìt 68,9 % ùn Brotestante mìt
10,8 %; 13 % bezeichne sich als Atheiste. Religiösi Minderheite sìn di
griechisch-katholischi Chirch (4,1 %) ùn di orthodoxe (0,7 %) ùn no witteri mìt
eme Gsamtaadeil vù 3,2 %.

D'Arbetslosigkeit isch mìt 9,9 Brozänt hooch wie au de Aadeil vù Iiwohner under
de Armüetsgränze mìt 21 %. S BIP broo Chopf isch 2007 bi 7480 Euro gläge.

D'Flagge enthaltet di sognännte panslawische Farbe wiss, blau ùn root. Säll goht
ùf de Wunsch nooch Unabhängigkeit (in dèm Fall vù Ungarn) zrùck. D'Slowakei hät
zämme mìt zahlriiche andere slawische Staate d'Farbe vù de rùssische Flagge
ǜbernùù, wiil ìn Rùssland als unabhängige slawische Staat e Voorbild gseh worre
isch. Di am Aafang wiss-roti Flagge, wùù 1848 festglegt worre isch, hät spöter
no e blaue Streife ùfgnùù, isch abber wäge de Abhängigkeit vù Ungarn nie
offiziäll worre. In de churze Zitt als unabhängigs Land während em Zweite
Wältchrieg hät d'Slowakei d'Trikolore als Flagge ghaa; noochdèm
d'Tschechoslowakei ùfglööst worre isch, hät di slowakischi Verfassig entschììde,
ab em 1. Januar 1993 au s Wappe ìn d'Flagge ùfzneh.

In de Sowjètzitt hän ìn de Slowakei d'Metallindustri, di chemischi ùn
d'Rüstigsindustri voorgherrscht. Säll hät sich nooch de bolitische Wändi vù 1989
massiv gändert; hät de Industrisektor ìm Johr 1991 no 61 Brozänt vùm
Brùttoinlandbrodukt ussgmacht, isch sii Aadeil bìs 2000 ùf 24,3 Brozänt gsunke.
De Dienschtleistigssektor hät an Bschäftigte züeglegt, gliichzittig hän sich
vili Automobilhäärsteller ìm Land aagsììdelt – d'Slowakei hät güeti Chance, ìn
de nöchste Johr zù eine vù de dräi gröschte Autohäärstellernatione rèlativ zù de
Iiwohnerzahl z werre. De Aareiz fǜr d'Automobilindustri isch hauptsächlig di
finanziälli Understǜtzig durch d'Regierig gsìì.

De schnäll Ùmschwung ìn de slowakische Wirtschaft isch voor allem drùf
zrùckzfiehre, dass si sich durch ihri Nööchi zù Wachsdùùmsmärkt ùn di gringi
Bestürig hät chönne entwìckle. E wichtige Faktor sìn au di bolitische Änderige
vùm Johr 1998 gsìì, wiil sällemools e Aanööcherig an de Weste vù Europa aagfange
hät: Investitione ùs em Ussland sìn stärcher gfördert, d'Stüre gsänkt ùn
d'Infrastruktur verbessert worre. Vu de Investitione chömme 49 Brozänt ùs
Düttschland.

Wirtschaftlig gseh sìn d'Hauptstadt Bratislava ùn ihri Ùmgebig, d. h. de Weste
vùm Land, di am witteste entwìckelte Regione. Ihrer Arbetslosequote vù 5 Brozänt
stönn ìm Oste 30 Brozänt entgege (landeswitte Durchschnìtt: 10 Brozänt), ùn vù
denne sìn rund e Drìttel als Schwarzarbeter dätig. Säll lìt draa, dass sich
d'Investore ùs em Ussland ìm zändraler glägene Weste aasììdle ùn sìì meh
understǜtzt werre wie di iiheimische Firme. Zùdèm isch de Oste ìn Bezùùg ùf
Infrastruktur ìm Weste underläge.

Mìt ca. 135 Euro hät d'Slowakei nooch Litaue di zweitnììdrigste Mindestlöhn vù
de EU.

Wäge ihrer lange Gschicht ùn ihrer zändrale Laag am Chrützigspunkt vù mehrere
Kulture hät d'Slowakei e ussbräägti Kultur. Landeswitt gìt's 70 Musee ùn ǜber 70
Musee, dräi Operätteensembles ùn e Operättetheater. Bekannti internationali
Musikveraastaltige sìn zùm Bispiil z Bratislava, Zvolen, Detva ùn Východná. Au
ìn de Architektur isch viil erhalte blììbe, soo findet mer ìm ganze Land
gotischi, romanischi, Renaissance- ùn Barockbauwärch wie au Mischforme vù
mehrere devùù. 16 hisdorischi Stadtviertel mìt insgsamt 158 Dänkmöler stön under
Dänkmoolschùtz.



https://als.wikipedia.org/wiki/Sex

Mit Sex (ängl. Form vom lat. sexus, „Gschlächt“) meint mä alles was mit de
Praktike vo der Sexualitet z due het. Im Allgemeine bezeichnet Sex die sexuelle
Handlige zwüsche zwei oder mehr Sexualpartner, bsundrigs dr Gschlächtsverchehr
und vergliichbari Sexualpraktike, in sältene Fäll au d Masturbation.

Dr Sex het verschiideni Funktione: Er befriidigt d Libido, isch as
Gschlächtsverchehr Deil vo der Furtpflanzig und bringt als wichtigi Form von ere
soziale Interaktion Gfüül vo Zärtlikeit, Zueneigig und Liebi zum Usdrugg.
Bsunders in Liebesbeziehige cha s Sexualläbe e zentrali Rolle as Usdrugg vo der
Verbundeheit vo de Partner spiile.

Em sexuelle Kontakt under Dier sait me Begattig oder Baarig. Im Allgemeine
handlet es sich dört um rein instinktgstüürts Verhalte, wo usschliesslig der
Furtpflanzig dient. Aber bin e baar Arte, öbbe de Bonobo und Delfin, isch der
Sex ähnlig wie bim Mensch au Deil vo der soziale Interaktion. Bim Mensch isch
Sex kei reins Instinktverhalte meh, sondern isch s Resultat vo wenigstens
deilwiis bewusste Entscheidigsprozäss.

Sex wird in der Psychologii als Appetänzverhalte gwärtet, wo die driibendi
Chraft drvo der Sexualdriib, me sait em au Libido, isch. Solang kei sexuelli
Befriidigung stattfindet, versterkt sich die sexuelli Appetänz (vgl. Appetit):
der Wunsch noch ere sexuelle Bedätigung wird grösser (lueg au Sexuelli
Appetänzstörige).

Physiologisch betrachtet isch d Libido abhängig vo der Produktion vo de
Sexualhormon, also Testosteron bi Manne und Östrogen bi Fraue. Vili Fraue
verzele vo Schwankige vo der Libido im Lauf vom wiiblige Zyklus.

Die sexuelli Erregig isch zerst emol e Reaktion vom limbische System im Hirni uf
bestimmti sensorischi Reiz, wo unwillkürligi körperligi Refläx chönne uslöse, wo
denn, wenn d Bedingige günstig si, mögligerwiis zur Iileitig vom Paarigsverhalte
füehre.

Em Ablauf vo de Vorgäng bim Sex – mit oder ohni Partner oder Partnere – sait me
dr sexuell Reaktionszyklus und deilt en in vier Phase ii:

As „sexuelli Orientierig“ oder „Neigig“ bezeichnet me s sexuelle Interässe von
ere Person im Hiblick uf e bestimmts Objekt vo ihre sexuelle Vorliebene. Im
Bezug uf s Gschlächt vom andere redet me vo Heterosexualität, wenn s e Neigig
für andersgschlächtligi Persone isch. Wenn tendenziell d Usrichtig ehnder
gliichgschlächtlig isch schwätzt me vo Homosexualität und vo Bisexualität, wenn
s Interässe an beide Gschlächter öbbe gliich isch. Intressiert sich öbbe für
keins vo de beide Gschlächter, redet mä vo Asexualität.

E Sexualpraktik isch jedi Handlig, wo subjektiv der sexuelle Befriidigung dient.
Das si nit nume Manipulatione vo de Genitalie, sondern alles, was as
stimulierend empfunde wärde cha, wie zum Bispil der Zungekuss.

Bi de Süüger isch die hüfigst sexuelli Praktik der vaginali Gschlächtsverchehr –
meistens in der a-tergo-Stellig. Au dr oral Kontakt mit de Gschlächtsdeil und em
Afterberiich vom Partner und homosexuelli Praktike chömme vor.

Wil dr Mensch Sex nit nume wäge dr Fortpflanzig braktiziert und dr Sex so en
eigene Sinn und Zwäck het, het sich e grossi Vilfalt vo sexuelle Praktike
entwigglet, wo uf dr einte Site Usdrugg vo siner Kreativität und der Freud am
körperlige Mitenander si, uf dr andere Site au ganz praktischi Hintergründ hai,
öbbe wenn dr heterosexuell Analvercher oder dr Coitus interruptus hüfig zur
Empfängnisverhüetig praktiziert wird – au wenn es höchst unsicheri Methode si.

D Autosexualität oder d „Sälbstbefriidigung“ umfasst alli sexuelle Praktike, won
e einzelni Person usüebt. D Masturbation wird hüfig mit der Hand gmacht, es
wärde mänggisch aber au die verschiidenste Gegeständ bruucht drbii.

Sexuelli Praktike, wo nit uf ei Person beschränggt si, umfasse erotischi
Massage, d Stimulation vo der erogene Zone (under anderem de Brustwärze und de
Ohreläppli) und vom ganze Körper, das heisst Necking und Petting. Drüber us git
s aber non e Reihe vo Praktike, wo vo der Gruppe vo de Beteiligte as sexuell
stimulierend empfunde wärde: Rollespiil, Verchleidig, Verzögerige oder
Beschleunigunge vo sexuelle Handlige, sexuelli Handlige an eme bestimmten Ort,
der gmeinsam Konsum vo erotische oder pornografische Materialie, aber au
sterkeri Reiz wie Schmärz (Sadomasochismus) oder Elektrostimulation. Fast alli
Sache oder Handlige chönne sexuell ufglade wärde.

As „Gschlächtsverchehr“ bezeichnet me die sexuelli Vereinigung vo zwei
Sexualpartner, wo us der Penetration oder dr intensive Stimulation vo de
Gschlächtsorgan bi sexuelle Kontakte – ganz gliich vo welere Art – bestoht. Bim
partnerschaftlige Sex wird mit zärtligem Vorspiil, em intime Usdusche vo
Zärtlichkeite, d Lust vo beide Partner gsteigeret. E Penetration cha drbii
bestoh us em Iifüehre vom Penis, von ere Hand, vo Finger oder vom ene
Sexspiilzüüg in e Körperöffnig vom Partner.

Under „heterosexuellem Gschlächtsverchehr“ verstoht me im Allgemeine s Iifüehre
vom Penis in d Vagina mit de Bewegige vor– und ruggwärts wo druf gmacht wärde.
Dur die Gleitbewegig wird der Ma meistens so sehr stimuliert, ass er zum
Orgasmus chunnt. Drgege chönne nume öbbe 30 Prozänt vo de Fraue dur e
Vaginalverchehr ellei e Höhepunggt erreiche, au wenn si normalerwiis dur en au
erregt wärde. Hüfig hilft e zuesätzligi Stimulation vom Klitoris dur si sälber
oder dur e Partner. Die Art vo Sex cha in verschiidene Stellige praktiziert
wärde – drunder si d „Missionarstellig“, d „Hündlistellig“, d „Riterstellig“
usw. Bim Vaginalverchehr bassierts bsundrigs hüfig, ass e Chind zügt wird.

Bim Oralverchehr findet der Gschlächtsverchehr mit em Muul und dr Zunge statt,
wobii d Kombination Muul-Penis as „Fellatio“ und d Kombination Muul-Vagina as
„Cunnilingus“ bezeichnet wärde. Ere gliichzitige, gegesitige orale Stimulierig
sait me sehr bildlig au „Nüünesächzig“. Au di anali Stimulation cha oral gmacht
wärde, wenn der Damm, wo hoch empfindlig isch, oder der üsseri Schliessmuskel
mit em Muul und und dr Zunge berüehrt wärde (Anilingus).

Bim Analverchehr wird der Penis in dr Anus vom Partner iigfüehrt, aber au Finger
oder Gegeständ, wo geignet si drzue, wärde mänggisch bruucht für d Penetration.
Au dr Analverchehr cha in verschiidene Stellige praktiziert wärde.

Näbe dene Praktike git s s gegesitige Anenanderriibe vo de Gschlächtsdeil
(Tribadii), s Iifüehre vo der ganze Hand oder em Unterarm in e Körperöffnig vom
Partner (Fisting), dr Sex zwüsche de Brüst von ere Frau (Mammalverchehr), dr
Verchehr zwüsche de Schänkel (Schänkelverchehr), de Füdlebacke oder in de
Achselhöhlene (italiänisch). Bsunderi Forme vom Gschlächtsverchehr si under
anderem BDSM, der schnäll Sex (Quickie), der Sex z Dritt (Triole) oder in ere
Gruppe (Gruppesex, Gang Bang). Kei körperlige Kontakt git s bi der Verbalerotik,
Dirty Talking, Telefonsex, Cybersex), bim Beobachte vo der Sexualität vo andere
Mensche (Voyeurismus) und s Zeige vo der eigene Sexualität (Exhibitionismus).

Zu de Paraphilie oder sexuelle Abwiichige wärde under anderem zelt: der
Fetischismus (e Fixierig uf Objekt oder Handlige, zum Bispil Füess,
Chleidigsstück) und d Objektsexualität; dr sexuell Sadismus und dr sexuell
Masochismus; Praktike zur Befriidigung vom Besudeligsdriib (d Gsichtsbesomig, d
Urophilii, d Koprophilii usw.) und no vil anders.

Allne Chrankheite, wo vor allem dur sexuelli Aktivitäte überdrait wärden und wo
sich d Venerologii drmit beschäftigt, sait mä sexuell übertragbare
Krankheiten'sexuell überdragbari Chrankheite. D Ursache für die Chrankheiten si
Infektione dur Eizäller, Bakterie oder Vire. Die „klassische
Gschlächtschrankheite“, wo früehner wit verbreitet gsi si, wie d Syphilis, d
Gonorrhoe („Tripper“), d Lymphogranuloma venereum („venerischi
Lymphchnotenentzündig“) und dr Ulcus molle (der „weich Schanker“) si hüte in
ihrer Bedütig zruggdräte. Die grössti Gfohr goht vom AIDS/HIV, vo dr Hepatitis
B, dr Herpes genitalis, deChlamidie- und Trichomonade-Infektione us und vo
verschiidene humane Papillomvire, wo under anderem s Zervixkarzinom bi der Frau,
aber au „guetartigi“ Tumor, wie d Feigwarze chönne uslöse.

In ganz Europa stellt me e drastischi Zuenahm vo alle Gschlächtschrankheite
fest, wil witi Bevölkerigsdeil glaube, dass die Chrankheite usgrottet siige. Wil
me d HIV-Infektion no immer as Randgruppeproblem betrachtet, verzichte vili
Mensche liichtsinnigerwiis sich mit Kondom z schütze.

Wil en Asteckig nie zu 100 Prozänt cha usgschlosse wärde, si sexuell
überdragbari Chrankheite en unuswiichligs Grundrisiko vom ene sexuell aktive
Mensch, wo muess akzeptiert wärde. Wenn mä Kondom aber konsequänt bruucht, wird
das Risiko sehr vil chliiner. Chrankheite chönne au oral überdrait wärde, wie
zum Bispil d Hepatitis B bi sogenannte hochvirämische Dräger. D
Hepatitis-B-Impfig cha s Risiko von ere Infektion mit Hepatitis B dütlig
verchliinere. Jedes Johr stärbe meh Mensche an Hepatitis B as an alle andere
sexuell überdragbare Chrankheite zsämme.

Wenn me dänggt, ass me sich mögligerwiis mit HIV agsteckt haig, cha me währed 24
Stunde noch em Gschlächtsverchehr e postexpositionelli Prophylaxe awände, e
Behandlig wo me über lengeri Zit antiretrovirali Medikamänt muess näh, wo
nochdräglig chönne vorbeuge. Die Behandlig isch wo aber sehr unsicher.

Under „Verhüetig“ cha me d Verhinderig von ere Empfängnis, aber au die
sexualhygienischi Prophylaxe vo Chrankheite verstoh.

S wichtigste Verhüetigsmittel isch s Kondom, wo normalerwiis us ere Latex-Hülle
bestoht. Es wird über dr erigiert Penis abgrollt, und me cha so Schwangerschafte
wie au d Ansteckig mit sexuell überdragbare Chrankheite zum grösste Deil
vermiide. Kondom für Fraue – Femidom und Läckdüecher – hai no kei witi
Verbreitig gfunde. Wenn me s Kondom richdig bruucht, isch d Sicherheit sehr
hoch. Es verhüetet Schwangerschfte aber nit ganz so guet wie hormonelli
Verhütigsmittel; es isch aber s einzige Verhütigsmittel, wo au en Asteckig mit
HIV, Gonorrhoe und Hepatitis B witgehend cha verhindere.

S bekanntiste und sicherste Mittel zur Verhüetig von ere Schwangerschaft isch d
Antibabypille („D Pille“), wo sit 1960 in de Industriinatione am hüfigste as
Kontrazeptivum bruucht wird. D Frau schluggt drbii regelmässig e Hormonpräparat,
wo die wiiblige Hormon Östrogen und Gestagen din si, und wenn s korräkt agwändet
wird, bietet s e sehr hoche Schutz. D Hormon düsche em wiiblige Körper sozusage
e Schwangerschaft vor und underdrugge s Rifwärde vom Ei, d Ovulation und
verschliesse d Gebärmueter gegenüber Spermie. D Pille schützt nid drvor, ass mä
sich mit Chrankheite aasteckt, bsundrigs mit AIDS. E sone Schutz bechunnt me
nume, wenn mä zuesätzlig au e Kondom bruucht.

Usser dene beide existiere no vili anderi Verhütigsmethode und Verhüetigsmittel,
wo aber alli sehr vil weniger sicher si as d Pille und s Kondom.

D Sexualmedizin („Sexologii“), wo äng mit der Sexualforschig verchnüpft isch,
beschäftigt sich mit der Erhaltig und Förderig vo der sexuelle Gsundheit.
Deilgebiet si, näbe de Störigen vo der Gschlächtsidentitet (persönligi Problem
mit der sexuelle Orientierig, Transsexualität) und vom soziokulturell
determinierte Sexualverhalte (Paraphilie), vor allem d Beriich vo de sexuelle
Funktionsstörige und vo de sekundäre sexuelle Störige. D Ursache vo dene si
somatischi Primärerchrankige wie Stoffwächselerchrankige, Chräbserchrankige oder
neurologischi Erchrankige (zum Bispil Multipli Sklerose).

Zu de sexuelle Funktionsstörige vo Manne und Fraue wärde vor allem die erektili
Dysfunktion, d Anorgasmii und der Vaginismus zelt.

In alle Gsellschafte si sexuelli Kontakt mit moralische Vorstellige verbunde.
Das gültet bsunders für e Gschlächtsverchehr, wo nit zletzt au dr Furtbestand
von ere Gsellschaft dur d Züügig vo neue Generatione muess leiste. D Gsamtheit
vo de soziale Norme und Wärtvorstellige, wo vom jewiilige Volk und vo der Kultur
wie au vo der Gsellschaft und ihrer Epoche abhängig si, wird as „Sexualmoral“, d
Reflexion drüber as „Sexualethik“ bezeichnet.

D Ethik vo der westlige Gsellschaft isch nochhaltig dur e jüdische und
christlige Glaube („jüdisch-christligs Moralerb“) prägt. Sit em Mittelalter hai
im westeuropäische Ruum die katholische Institutione, spöter au anderi
christligi Chillene die öffentligi Meinig vo dr Sexualität dominiert. D Freud an
der Sexualität het in wite Kreis as sündhaft gulte, nume d Züügig und
Furtpflanzig, wo im Sakrament vo der christlige Hürot ibunde gsi si, si
moralisch befürwortet und gförderet worde, wenn s au in dr Praxis mänggisch
andersch usgseh het. Noch ere Periode, wo positiv zur Sexualität gstanden isch,
het sich im 18. Johrhundert d Iistellig dur die bürgerligi und protestantischi
Sexualmoral, wo sich denn as Deil vo dr Demokratisierig vo de europäische
Gsellschafte duregsetzt het, veränderet. Verschiideni sexuelli Verhaltenswiise
si as „chrank“ iigschetzt worde: d Sälbstbefriidigung het me as gsundheitlig
schädlig agluegt, und eso au die chindligi Sexualität. Wie d Säkularisierig in
der westlige Wält im 20. Johrhundert sterker worden isch, si immer meh sexuelli
Aktivitäte und Verhaltenswiise akzeptiert worde. D Tabuisierig vom Sexuelle isch
aber öfters au hüt no wirksam: öffentlig „zelebrierti“ sexuelli Tabubrüch, zum
Bispil im Färnsehe, si en Indiz drfür wie au d Doppelmoral, wo immer no
praktiziert wird.

Normativi und kulturelli Unterschiid in der Sexualmoral bestöhn in Bezug uf die
formali Beurdeilig vo dr Hürot, vom Sex vor und usserhalb vo der Eh (Ehebruch),
vo de Forme vom Zsämmeläbe (Monogamii, Polygamii, Polyamory, Polyandrii), vo der
Haltig zur Prostitution, vom Alter, wenn ma cha hürote, vo de Zite und
Usfüehrige vom Gschlächtsverchehrs usw. Witgehendi soziokulturelli Überistimmig
bestoht hingege in Bezug uf d Usüebig vom Gschlächtsverchehr nume im Private, d
Ächtig vo Vergwaltigung und em Inzesttabu.

Die jewiilige moralische und/oder religiöse Vorstellige finde sich regelmässig
au in de entsprächende rächtlige Bestimmige wider. Wältwit isch der
Gschlächtsverchehr zwüsche Verhürotet erlaubt, aber au do chönne bestimmti
Sexualpraktike verbote si. Generell si au d Vergwaltugung und die sexuelli
Nötigung strofbar, in e baar Länder wird do no witer differenziert, so dass dört
au d Datbeständ vo sexuelle Handlige mit Chinder (dr sexuell Missbruuch vo
Chinder) oder vo geistig Behinderte und andere widerstandsunfähige Persone
bestöhn. Sehr grossi Underschiid in der rächtlige Gstaltig bestöhn bim Verchehr
zwüsche sonige, wo nit verhürotet si, bi gliichgschlächtligem Sex und bim
Biischlof under sehr noche Verwandte (Inzest), bim belästigende Exhibitionismus
dur Männer, bi sexuelle Handlige in der Öffentlichkeit („Erregig vom ene
öffentlige Ergernis“) und bi der Sodomii. Deilwiis si au Handlige verbote, wo d
Usüebig vo gschlächtlige Handlige mögli mache oder dulde (Kuppelei).

Z Dütschland si gliichgschlächtligi Handlige, Sodomii und Kuppelei nüme
strofbar, bi der Sodomii isch aber s Dierschutzgsetz z beachte. Es gültet der
Grundsatz, ass alli sexuelle Praktike und Forme erlaubt si, wo die Beteiligten
drmit iiverstande si, solang si zuestimmigsfähig und in der Lag si, d Folge z
überblicke. Kritisch si drbii aber doch d Beriich, wo s zu bliibende Schäde cha
cho, wil do – trotz Iiverständnis – bispilswiis sämtligi Akt mit Dodesfolg
strofrächtlig relevant bliibe. Au bim Gschlächtsverchehr mit und zwüsche
Minderjöhrige git s Restriktione. So si sexuelli Handlige mit Chinder under 14,
au wenn s e gegesitigs Iiverständnis git, verbote (§176 StGB).

Z Östriich isch dr Gschlächtsverchehr nit strofbar, wenn beidi Partner 14 Johr
alt oder elter si und wenn beidi Site iiverstande si. Dr Gschlächtsverchehr
under homosexuelle Manne isch bis zum August 2002 erst under volljöhrige Persone
(vom 19. Geburtsdag aa) erlaubt gsi (§ 209 Strafgesetzbuch). Die Diskriminierig
vo homosexuelle Persone isch im Juni 2002 vom östriichische Verfassigsgrichtshof
ufghobe worde, und der östriichisch Nationalrot het zwei Wuche spöter mit de
Stimme vo dr ÖVP und dr FPÖ e verfassigskonformi Nochfolgeregelig beschlosse, wo
verscherfti Bedingige für sexuelli Handlige im Alter zwüsche 14 und 16 Johr
vorgseht und wo wäge ihrer ungnüegend klare Formulierig vo de Oppositionsparteie
as „Gummiparagraph“ kritisiert worden isch (§ 207b Strafgesetzbuch). Die
rästlige Regelige si ähnlig wie d Bestimmige z Dütschland.

In der Schwiz si sexuelli Handlige mit Persone under 16ni strofbar, usser wenn
der Altersunderschiid weniger as drei Johr isch (Schweizerisches
Strafgesetzbuch, Art. 187). Es wird nit zwüsche homo- und heterosexuelle
Beziehige underschiide. Zur Sodomii git s keini landeswite Reglige.



https://als.wikipedia.org/wiki/Osten

Oschta (im althochdütscha ostan "öschtlich") isch a Haupthimmelsrichtung, wo in
da Navigation vawendet wird und zum Agea vo Koordinata. Dia andra
Himmelsrichtunga sind Weschta, Norda und Süda.

Oschta isch definiert wora als dia Himmelsrichtung, wo d Sunna ufgoht, isch also
dia Richtung, in dia d Erde um era siine oagene Achse rotiert. Uf jeda gnordeta
terrestrischa Karta isch Oschta uf da reachta Sita. Uf Schternakarta
(Himmelskarta) dagega isch Oschta uf da linka Sita – will ma jo vo da Erde us
uffeluagand bzw. vom Himmel aba, und wie in nam Schpiagl dräht sich damit d
Perschpektivi.

S dütsche Wort hot Wurzla im griechischa »eos« und im lateinischa »aurora«, wo
boade »Morgenröte« hoassen. Intaressant isch, dass alte Karta ned gegs Norda
usgrichtet gsi sin, sondan »geostet« = »orientiert« (!) warend. Orientiert kummt
jo vo Oriens = Oschten. S Wort "Oschten" an sich wird sit m 15. Johrhundat
vawendet.

Früharamol hot ma zum Oschta o »Morgenland« gseht, s Land wo d‘ Sunna ufgoht.
Hüt toalt ma dia Lända i in Naha Oschta, Mittlara Oschta und Ferna Oschta.



https://als.wikipedia.org/wiki/Namibia

Namibia (amtlig: Republik Namibia, dt. Uuschbroch: [naˈmiːbi̯a], iidütscht
Namibie) isch ä Schdaat im südlige Afrika zwüsche Angola, Sambia, Botsuana,
Südafrika und em Atlantische Ozean.

Dr Name vom Staat leitet sich vo der Wüeschdi Namib ab, wo s ganze Küschtegebiet
vom Land inimmt. Er isch bi dr Unabhängikeit as neutrali Bezeichnig uusegläse
worde, für zum keis vo de vile namibische Völker z verärgere. Im
dütschschbrochige Ruum exischtiert immer no die Bezeichnung „Namibie“, wo mä hüt
weniger bruucht. Z Namibia wird hüfig au vo „Südwescht“ as Abchürzig für
Südweschtafrika (früehner emol Dütsch-Südweschdafrika oder zwüsche 1919 und 1990
Südweschdafrika) gredet, ä Begriff, wo bi de Iiwohner – je noch Huutfarb und dr
politische und gschichtlige Brägig – sehr underschiidligi Assoziatione
verursacht.

Us de gliiche politische Gründ het mä 1990 nit die bishärige Amtsschbroche
bhaltet sondern die änglischi Schbroch iigfüehrt, wo vili vo de Eltere, vor
allem im Norde vom Land, nüt beherrsche. Die meischte Schwarze schwätze näbe
ihren eigene Schbroche Afrikaans, mänggisch au Dütsch.

S Land gränzt im Oschte an Botswana mit dr Kalahari, im Siden an Sidafrika mit
em Oranje, im Weschten an dr Sidatlantik un im Norden an Angola mit em Kunene un
em Okavango. Im Nordoschte het s e rund 450 km lange un bis zue 50 km braite
Landfinger zwische dr nerdlige Nochbere Angola un Sambia un em sidlige Botswana
– dr Caprivizipfel, wu im Oschte an dr Sambesi un dr Unterlauf vum Kwando
gränzt.

S ganz Staatsbiet vu Namibia umfasst rund 824.292 Quadratkilometer. Namibia isch
vu dr Landschaft här in dr Hauptsach vu zwooWiesctene bregt, im Weschte dur d
Namib, wu vu dr sidafrikanische Provinz Nordkap bis wyt uf Angola goht un im
Oschte dur d Kalahari. Zwische dr boode Wieschtene lyt s durschnittli 1700 Meter
hoch Binnehochland, wu um d Hauptstadt Windhoek umme au bis iber 2000 Meter ufe
goht. Ain vu dr markantescht Bärg isch dr Etjo, dr hegscht Bärg im Land isch dr
rund 2600 Meter hoch Königstein im Brandbergmassiv, in drNEchi vu dr Kischte,
rund 200 Kilometer nerdli vu Swakopmund. Im Oschte goht s Binnehochland nodisno
in s rund 1200 Meter hoch gläge, mit Druckevegetation deckte Kalahari-Hochland
iber.

S Biet vum hitige Namibia giltet as ais vu dr eltschte Dail vu dr Ärdkruschte.
Scho lang voreb dr Superkontinänt Gondwana entstanden isc, hän si vor iber zwai
Milliarde Johr im Biet vum hitige Afrika zwai Schelf bildet: dr Kongo-[Kraton un
dr Kalahari-Kraton. Dä lethscter het großi Dail vum hitige Namibia umfasst. Dur
verschideni tektonischi Vorgäng isch derno vor rund 550 Millione Johr e risig,
zämehangig Feschtlandbiet entstande, wu di hitige Kontinänt Afrika, Sidamerika,
Auschtralie un Antarktis un au Indien umfasst het: Gondwana.

S durschnittli Klima vu Namibia isch haiß un drucke: subtropisch kontinental un
arid. S git aber großi Unterschid zwische dr ainzelne Landesdail:

In dr Namib weschtli vu dr Abbruchstufe sin Niderschleg arg sälte.S wait s ganz
Johr e warme, chreftige Wind. Sogar im Winter het s vylmol Tämperature vu iber
25 °C. In dr haißeschte Summermonet Dezämber un Jänner lige d Tämperature
zmaischt dytlig iber 30 °C, derwylscht si in dr cheltschte Monet, Juli un
Augschte, znacht chenne aabe goh bis zum Gfrierpunkt, am Dag derno aber wider uf
rund 25 °C styge. Dermorge un zoobe het s bsundersch im Winter als
Tämperaturgimp vu iber 20 °C in wenige Stund. Im Binnehochland chaa s wäg dr
große Hechine znaacht sogar Froscht gee un sälten au Schnee. Am Dag isch s dert
nit ganz eso haiß wie in dr Wieschti. In dr Kalahari isch s ähnli wie in dr
Namib. S het e wenig mee Niderschleg, aber allno sälte, wie s fir Wieschtine
normal isch.

S Klima vu drAtlantikkischte wird dur dr chalt Benguelastrom bstimmt. Dää chielt
dr Sidweschtwind stark ab, wu s zmaischt het, was dur Kondensation d Bildig vu
Rägewulke verhindere tun regelmäßig e dichte Nääbel bringt. Im Summer isch s
ender chiellächt un in dr Wintermonete zum Dail au am Dag rächt chalt. D
Wassertämperatur chunnt sälten uf iber 15 °C.

Dr Caprivi-Straife isch dergege bregt vu zmaischt sichere Niderschleg in dr
Rägezyt. Doderdur het s dert en uusdehnt Flusssischtem un e subtropische
Savannewald. D Luftfychtigkait isch do, im Gegesatz zue dr andere Landesdail,
relativ hoch.

Namibia isch extrem dinn bsidlet. No dr Mongolei giltet Namibia as dr am
dinnschte bsidlet unabhängig Staat vu dr Ärd. D Bevelkerig isch kunzäntriert uf
wenigi Stedt un dr fruchtbar Norde vum Lande. Rund 44 Brozänt vu Lyt läben in dr
Regione Omusati, Oshana, Ohangwena un Oshikoto.

Dur d Missionierig in dr Kolonialzyt sin rund 87 Brozänt vu dr Namibier
Chrischte,. Vu däne sin 50 Brozänt Lutheraner, 20 Brozänt Katholike, fimf
Brozänt Mitglider vu dr Niderländische Reformierte Chilche un fimf Brozänt
Anglikaner. Di ibrige Chrischte verdaile si uf anderi chlaineri Chilche wie
Baptischte, Adventischte, neiaposchtolischi Chrischte oder d African Methodist
Episcopal Church.



https://als.wikipedia.org/wiki/Mittelalter

Där Bigriff Mittlaltär bizeichnut än Epocha innär europäischu Gschicht zwischu
där Antiku und där Neuziit, wa d'chrischtlich, antiki, d'cheltisch, d'germanisch
und d'slawisch Äntwicklig zämufiährt.

D'Grundzig vam Mittlaltär sind, di na Ständ gordnuti Gsellschaft,
d'chrischtlichi Geischteshalti innär Literatur, Kunscht und Wissuschaft, Latin
als gmeinsami Kultur und Bildigssprach. Dänäps isch d'Idee vannär Iheit va dä
chrischtlichu Chirche und äs rächt iheitlichs Wältbild chänzeichnund fär dischi
Epocha. D'vorherrschundi Gsellschafts- und Wirtschaftsform isch där Feudalismus.

Z'chrischtlich Mittlaltär het schich sälbär nid als Mittlaltär gseh. Äs het
schich als än im Glöibu alle annäru Ziitaltär ubälägunu „aetas christiana“
(chrischtlichs Ziitaltär) värstannu. (Z'chrischtlich Ziitaltär het mit där
Giburt vam Chrischtus agfangu und het ersch am junschtu Tag sellu üfheru.)
Währund d'vorgangnu Wältaltär va där Heilsgschicht na där Lehr va dä dri, viär
oder sägsch Wältaltär ((„aetates mundi“), nu witär unärteilt wordu sind, hets
fär d'intern Periodisiärig va där „aetas christiana“ keis Epochuschema gigä. Es
het nummu Asätz, wiä d'Lehr va dä Sibu Periode va där Chircha (abgleitut va där
Johnesapokalüpsa), odär die vam Joachim von Fiore bigründuti Iteilig inä Ziit
vam Sohn (Va där Giburt chrischti bis 1260) und än druffolgundi Ziit vam Geischt
gigä.

D'Bizeichnig Mittlaltär biziäht schich in erschtär Linia uf d'Gschicht vam
chrischtlichu Abundland vor där Reformation. Där Bigriff wird chüm im Zämmuhang
mit üssäröiropäischu Kulture verwändut. Im Grobu Ordnut mu z'Mittlaltär inni
Ziit vam 500 odär 600 Jahrhunnärt bis ungfähr 1500 i. Gnauär sind nu folgundi
Merkmal :

Z'Mittlaltär erstreckt schi va ungfähr vam Ändi va där Völkärwandrig (375-568)
odär vam unnärgang vam weschtrömischu Chaisärrich 476 bis zum Ziitaltär vannär
Renaissance (mitti 15. jahrhunnärt).

D'Datiärige sind nid immär iheitlich, äs chunt vil druf a, welli aschpäkti
vannär Äntwicklig bivorzugt wärdund, und wellum Land das mu üsgeit. Stellt mu
zum Bispiel du Ifluss vam Islam innu vordärgrund, chamu d'Hidschra vam Mohammed
(622) odär du Biginn vannär arabischu Expansion ab 632 als Afang vam Mittlaltär
alüägu. Glich wiä fär du Afang chamu öi mehreri Date vär schis Ändi anäh. Zum
Bischpil d'Ärfinnig vam Büächdruck (umd 1450), d'Ärobrig va Konschtantinopl
(1453), d'Äntdeckig va Amerika 1492 odär du Bigin vannär Reformation (1517).
Lüägt mu uf einzulni Ländr, so cha mu uf värschiduni Egdate cho. So ändut
d'Antike am Rhin odär in Britanniu wägs där Entwicklig va da, ehnär als in
Syriu. Uffär anru Sita isch zum Bischpil am Afang vam 15. Jahrhunnärt in Italiu
afu z'Ziitaltär vannär Renaissance agibrochu, währund mu zär gllichu ziit in
England nu vam Mittlaltär gredut het.

Z'Ändi vannär Völkerwandrig, wels d'Forschär als Värbindig zwischu där Antiku
und dum Mittlaltär gsehnt, und där Spätantiku züärächnund, bizeichnut dä Bigin
vam Früämittlaltär.

Im Früämittlaltär hent vili ischnidundi Entwickligi statt gfunnu. So isch Europa
bis umgfähr 600 witgehund chrischtianisiärt wordu, Höiptsächlich durch
d'Tätigcheit va irischu Missionaru. Umgfähr um 500 het unnärm Chinnig Chlodwig,
wa mit schinum Volch gschlossu zum Chrischtutum ubärgiträttu isch, där Üfstieg
vam Fränkischu Rich. Dischi hent de bald uf dä Ubärräschtu vam weschtrömischu
Rich und dä Richi va anneru germanischu Velker schini Vorherrschaft in Wescht-
und Mittleuropa bigründut. Dä Höhepunkt va där Entwicklig isch d'Chrönig vam
Karl dum Grossu zum römischu Chaisär, durch du Papscht z'Wiänächtu 800 gsi. Na
schinum Tod 814 isch z'fränkisch Rich langsam zärfallu. Us schinär weschtlichu
Hälfti isch z'spetär Frankrich änstannu, währund schich us där Oschthälfti
spetär z'heillig römisch Rich ditschär Nation gibildut het. Näbu bi het där
Papscht duch d'sognannti pippinischi Scheichig 754 näbu schinär geschtlichu, öi
d'wältlich Macht bärcho. Das hent innär Züäkunft nu villi Spannige zwischu dä
Chiniga und dum Papscht gfiärt.

Äbufalls in dischär Ziit sind d'Ifäll va dä Wikingär und dä Magyare zwischu 800
und 1100, und 900 und 950 gsi. Zämmu mit där Ärobrig va Nordafrika und ämu
grossteil va dä iberischu Halbinsla va umgfähr 650 bis 720 durch d'Moslems, het
zär Üsleschig va dä letschtu spätantiku Struktur gfiährt. Züädem het schich än
Entwickli in Gang setzt, wa di Büru in Frankrich irusch Friheit biröipt het und
d'staatlichi Autorität zärsplittrut het, wil d'Värteidigung va du einzelnu
Gibiäti dä da läbundu Grundherru üfärleit wordu isch. Diz het letschtändllich
zum Entstah vam feudalistischu Wirtschaftssischtem gfiährt. D'britischu Insel
und Nordafrika hent am meischtu unnär dä Agriffu va dä Wikingär glitut. därbi
hent d'Agrifär in Britaniu äs paar Chinigrichär ärrichtut, us wellu spetär
England ändstannu isch.

Wirtschaftlich het z'Früämittlaltär höiptsächlich än Ziit va där
Naturalwirtschaft dargstellt. Wobi vor allum z'Sischtem vannär Grundherrschaft
vorgherrscht het. Wichtigi Kutlurträgär sind z'büzantinisch Rich ,d'Chloschtär,
insbsundri di vam Benediktinerordu, sowiä d'Glehrtu vam Arabisch - muslimischu
Kulturchreis. Vorallum durch d'letschturu cha än wichtige Teil vannär antiku
Literatur und Wissuschaftu bwahrheitut wärdu.

Z'Hochmittlaltär isch d'Blüätuziit vam Rittärtüäm und vam heilligu römischu
Riich dische Natione, vam Lehnwäsu und vam Minnegsang. Mu cha dischi Äru öi als
Ziitaltär vannär Widärersterchig va Europa bizeichnu. D'europäischu Staate hent
sit umgfähr 900 immär meh Macht äntwicklut. D'Bivölkrig het agfangu z'waxu,
d'Handwärchär und där Handl sind gfördrut wordu, und öi d'Bildig isch öi nimme
äs Priwilig vam Chlerus.

In dischi Epocha kherunt wahrschinli als bikantuschts Äreignis d'Chrizzig, in
welle schich där massivu Iflus vannär sit 1054 gspaltnu Chircha zeigt (lüäg öi
Morgenländisches Schisma). Währund de Chrizzig sind immär widär Heeri us Weschtu
- und Mittleuropa innu nau Oschtu gizogu, um d'Stätte vam neuuTeschtamänt va dä
Moslems z'"bifriu". Äs isch abär dä europäer nid glungu, schich da dürhaft
feschtzsetzu. Speter sind friäneru religiösi Zili va de Chrizzig vil zgunschtu
va där machtgiär und dum profit innu Hinnärgrund giträtu.

Im Löif va dä Chrizzig het schich öi än Färnhandl mit dä Levente äntwicklut. Fa
dem isch insbsundra d'italienischu Stadtstaatu profitiärt hent. Mit dum Handl,
wa öi d'Gäldwirtschaft an Biditig het la gwinnu, und zum Änstah va ra früäu Form
vam Kapitalismus gfiärt het, finnund öi neui odär widärentdeckti Idee uf Europa.
So isch zum Bischpil där Aristoteles zär wichtigschtu, nid-chrischtlichu
Autorität innär va där Scholastik gwordu. Vor allum in Mittleuropa isch äs
Zunftwäsu ändstannu, wells d'sozialu und wirtschaftlichu Vorgäng inne Städt
starch giprägt het.

Äs isch öi d'Epocha va där Usänandärsetzig zwischu där wältlichu und där
geischtlichu Macht im Inveschtiturschtrit, welle d'Isetzig va mehreru
Gägupäpscht zär Folg het kha. D'wichtigschtu Ordu vam Hochmittlaltär sind näbs
de Zisterzienser d'Bättlordu va där Franziskaner und Dominikanär gsi. Äs sind öi
vili Mänschu durch d'neuu Idee ussum Orient biiflusst wordu, und hent neui
chrischtlichi Sekte gigründut, wiä zum Bischpil d'Bogomilu und d'Katharär. Schi
sind abär vannär katholischu Chircha als ketzerisch agseh wordu, und darum het
mu schi üsglescht.

In Nord- und Oschteuropa hent schich im Zug va där fortschritundu
Chrischtianisiärig neui Chinigrich wiä England, Norwägu, Dänemark, Polu, Ungaru,
und Böhmu gibildut. Äbu so sind nu witär im Oschtu unnärm Ifluss va dä Wikingär
und orthodoxu Missionaru ussum büzantinischu Rich witäri Staatu wiä z'kiewer
Rich ändschtanu. Währund Büzan durch du viärtu Chrizzug im Jahr 1204 än
entscheidundi Schwächi schinär Macht ärfahru het, isch va dä Kiewer Rus im Zug
vam Mongolusturm 1223 zärtsert wordu. Witäri oschteuropäischi Staate (vor allum
Polu und Ungaru) sind nummu knapp dum Unnärgang äntgangu. Dnäbu hent ab 1000 di
na där islamischiu Ärobrig värblibundu chrischtlichu Staate va där iberischu
Halbinsl mit där sognanntu Reconquista agfangu. Also mit där Zrugärobrig vam
speteru Staatsgibiät va Spaniu und Portugal va de Mauru.

Z Spätmittlaltär isch di Zit vam üfstigundu Bürgertum innä Städt und där
Gäldwirtschaft. Währund z'büzantinisch Rich na där Ärobrig va Konschtantinopl
1204 währund dum viärtu Chrizzug langsam abär sichär schinum Unärgang äntgägu
gangu isch, hent, d'chrischtlichu Staatu uf där iberischu Halbinsl na dum Sig bi
Las Navas de Tolosa im jahr 1212 immer meh an Bodu gwunnu.

Trotzdem het Europa um 1300 än teifgrifundi Chriäse erläbt. Im Jahr 1291 isch
Akkon gfallu, d'letsch Feschtig va dä Chrizfahrär im Nau Oschtu. D'autorität vam
Papscht isch im Zug va Intrige und dum abundländischu Schisma gschwindut.
D'schlimscht Kataschtrofa innär Chriäse vam 14. jahrhunnört isch abär die Pescht
gsi, dä schwarz Tod. Schi isch ab 1347 va Südrussland cho, und het ganz Europa
bifallu. Das het fascht där Hälfti va där Bivölkrig z'Läbu kchoschtut.
D'Entvölkrig het zu Üfständ und ämu Wandl va dä Sozialstrukture gfiährt, welli
z'Rittertum zugunschtu vam Bürgärtum gschwächt het und än Reformbiwegig iner
katholischu Chircha üsglest het.

Umgfähr zär glichu Ziit wiä d'Entvölkrig het z'Frankrich öi dä hunnärtjehrige
Chriäg uf Grund va Erbstritigkeite zwischu England und Frankrich agfangu. Va
1340 bis umgfähr 1420 hent d'Engländr d'Oärhand bhaltut, bis d'Jeanne d'Arc,
hitu als Jungfröi va Orleans bikannt, dä Franzosu widär Kampfmüät igflöst het
und inne bi Orleans zum Sieg värholfu het. 1453 het Frankrich dä Chriäg sigrich
chenu biändu, trotzdem, dass d'Jeanne d'Arc scho 1431 zum Tod värurteilt wordu
isch. Im glichu Jahr isch Konschtantinopl an d'Osmanu kchit, und z'Ditschland
hentsch du Büächdruck erfunnu.

D'Kunscht und d'Wissuschafte bifinund schi im Spetmittlaltär im Üfbruch.
D'Gründig va de erschtu Universitätu, vor allum in Italiu, het dä Wissuschaftu
und där Philosophie zumu neue Üfschwung verholfu. Schi hent d'Lehre va antiku
Glehrtu vorbireitut, und du Bodu fär d'Renaissance gäbnut. Öi d'Kunschtlär hent
neui meglichkeite erchänt. D'bislang uf chirchlichi Motivi bschränkti Maleri
isch jetzt öi uf aneri Bireicha üsgwitut wordu. Öi d'Dridimensionalität isch va
dä Malär entdeckt wordu. Usserdem het schich d'Architektur aägs där
Renaissancebiwägig widär an d'altu römischu und griechischu Vorbildär aglähnt.

Öi d'Wirtschaft het trotz dum Massuschtärbu und där Pescht än Blüäti ärläbt. Hie
sind widär vor allum d'ialienischu Stadtstatu z'nännu, aber öi di annär Nord-
und Oschtsee entstehundu Städtbund va där Hanse. D'Hanse het durch du
schwungvollu Handl än witeri Bsidlig va Nord und vorallum va Oschteuropa durch
höiptsächlich Dischi Kolonischtu biwirkt. Durch d'Handlskontäkt sind därbi in
Russland än Reia va neuiu Fürschtutümär entstannu, welli na und na z'mongolisch
Joch abgschitlut hent. Ussum mächtigschtu va innu, dum Fürschtutum Moskau, wird
spetär z'russisch Zarurich entwicklut.

Als wichtig fär du Ubärgang vam Mittlaltär zär Neuziit lüägt mu allgmein di Ziit
vannär Renaissance, d'Erfinnig vam Büächdruck 1450, d'Entdeckig va där neuiu
Wält durch du Kulumbus 1492, d'Reformation, a. Dischi Ereignissa sind alli annär
Schwelli vam 15. zum 16. Jahrhunnärt a z'sidlu. Im glichu Ziitrüm chenti mu öi
z'Ändi vam Mittlaltär in Ditschland mit där Richsreform, dum Ändi vam klassischu
Feudalismus lokalisiäru.

Öi d'Erobrig va Konschtantinopl durch d'Osmanu 1453 wird als Ereignis gnännt, wa
z'Ändi vam Mittlaltr markiert. Das isch nid nummu än zitlich passundi
Vereifachig, äs het öi än Birächtigung, d mit dum Unnärgang vam büzantinischu
Rich z'letsch lebändiga Staatsgibild va där Antiku unär gangu isch. Witär isch
där dadurch üsgleste Schtrom va büzantinischu Flüchtlingu und Glehrtu uf Italiu
höiptvärantwortlich fer du Biginn va där Renaissance gsi. Drubär sind
d'Handlsrute uf Asiu durch d'Üsbreitig vam osmanischu Rich blockiärt wordu, do
dass weschteuropäischi Seefahrär neui Handlswägu ärchundut heint. Därbi isch
unär anurum Amerika entdeckt wordu. Zminduscht isch's zersch mal gsi, dass
d'Exischtäns va Amerika innerhalb va wenigu Jahr in ganz Europa bikannt gwordu
isch.

Uf müsikalischär Äbni isch z'Ändi vam Mittlaltär am beschu mit där Umstelig va
Quint-Oktavkläng zä terzhaltigu Harmonie z'bschtimmu. D'englischu Komponischtu
sind hiä sehr früä gsi, vorallum Dunstable isch hiä z'nännu. Ab umgfähr 1430 het
schich dische Wandl in Italiu dingfescht gmacht, wobi terzhaltigi Kläng nid
sofort du rinu Intärwall als Rüäpol va där Komposition abglest hent, und vor
allum am Schluss vannär Komposition z'ganz 15. Jahrhunnärt där Klang ohni Terz
bivorzugt wordu isch.

Innär japanischu Gschicht wird d'Ziit va 1200 bis umgfähr 1600 als Mittlaltär
bizeichnut. Dischi Epocha het schich durch än starchi dominanz vam Buddhismus
und dum Feudalismus üsgizeichnut.

D'chlei Körpärgrössi va dä Mänschu im Mittlaltär isch än wiit verbreituti, hitu
abär witgehund widerleiti Anahm. Unnärsüchige a Skelletu innu letschzu
Jahrzähnti het ärgä, dass d'durchschnittlich Körpergrössi vam mittlaltärlichu
Mänsch värglichbar isch, mit där durchschnittlichu Gressi va de Mänschu am Afang
vam 20. Jahrhunnärt. Europa het im Hochmittlaltär än üsgiprägti Wärmeperioda
ärläbt, im Südu va England het mu sogar Wii agibüwt. Erscht im 14. Jahrhunnärt
het schich z'Klima zär sognanntu "chleinu Ischziit" värschlächtrut. D'damit
värbunnuni Nahrigsumstellig und teilwisi Manglernährig het schich innu
druffolgundu Jahrhunnärti ufd durschnittlich Körpergressi üsgwirkt.

Wichtigi Quelle sind im grossu Umfang gsammlut innär "Monumenta Germaniae
Historica". Lüäg öi d'ditsch-latinisch Üsgab vannär "Freiherr-vom-Stein
Gedächtnisausgabe (FSGA)". Wichtigi Quelle sind näbu de Gschichtsschribige öi
Konschtitutione und aneri aktuquelle sowiä d'Regesten.

Än sehr güäti Bibligrafi finnut schich uf hiä (ärstellt vam Historischu Seminar
vannär Uni. Bonn) und hiä (Uni. Tübingu; umfangrichi Lischta mit Quellu- und
Literaturagabe). Suschtär isch öi innu Agabe vam Lexikon des Mittelalters odär
inne Biographie va dä unena üfgiärtu Wärchi zlüägu.



https://als.wikipedia.org/wiki/Libyen

Libye (arabisch ليبيا, Lībiyya; amtlig Sozialistischi Libysch-Arabischi
Volksrepublik, in der amtlige Churzform Libysch-Arabischi Republik), isch e
Schdaat im Norde vo Afrika. Er lit am Mittelmeer und gränzt im Oschde an Ägypte
und Sudan, im Süde an Niger und Tschad und im Weschde an d Maghreb-Schdaate
Tunesie und Algerie. S Land isch fümfmol so grooss wie Dütschland.

Im Nordweschde vo Libyen, em sogenannte Tripolitanie, si d Küstenebeni
Al-Jifarah, s gebirgige Schichtschduefeland Jabal Nafusah (bis 968 m) und denn d
Schdeiwüeschdi Al-Hamadah al-hamrah. Ä Schdeilschduefe noch Süde füehrt zu de
Sand-, Chiis- und Geröllwüeschdene vom Fessan. Dr mittleri Abschnitt umfasst s
Syrtebecki, wo noch zur Küschde und riich an Erdöl- und Erdgasvorkomme isch.

In siim Hinderland erhebt sich s vulkanische Gebirgsmassiv Al- Haruj al-aswad
(1.200 m) mit em Charudsch. Im Nordoschde lit d Kyrenaika mit em Karstgebirg vom
Al-Jabal al-akhdar (878 m), wo schdeil zum Meer abfallt . Über s Mittelmeer im
Norde isch Libye dr Nochber vo Italie (Sizilie und Pantelleria), Malta und
Griecheland (Kreta). D Bucht vo dr Groossen Syrte wird vo Libye as sis
Hoheitsgwässer beaschbrucht. S Karstgebirg goht noch Oschden in d Schdeppe vo
der Marmarika über, noch Süde in s Sanddünemeer vo dr Libysche Wüeschdi. Im
Gränzgebiet zum Tschad chömme die nördlige Uusläufer vom Tibesti mit em
höggschde Bärg vom Land (Bette 2.286 m) bis noch Libye.

Dr Vorsitzend vom Revolutionäre Kommandoroot, dr Oberst Muammar al-Gaddafi, het
mit ere radikale Arabisierig vom Land aagfange. Zwüsche 1969 und 1974 het er
Blän gha für e panarabischi Union mit e baar vo de Nochberländer, er het aber d
Füehrig vo dr Union für sich welle und das isch eine vo de Gründ ass es zu nüt
cho isch. Er het Libye au in Dschamahirija umbenennt. 1977 het Libye e churze
Gränzchrieg gege Egypte gfüehrt.

In de Johr druf si alli Ärdölgsellschafte verstaatligt worde. 1975 het Libye en
Abkomme über wirtschaftlig-technischi und militärischi Zsämmenarbet mit dr UdSSR
abgschlosse. S militärische Engagement vom Land zugunste vo de Regierigsgegner
im benochberte Tschad 1983 isch erfolglos bliibe: Französischi Legionär hai die
libysche Druppe us fast alle bsetzte Gebiet verdriibe.

Dr Gaddafi het antiisraelischi und antiamerikanischi Terrorgruppe afo
understütze, und s Verhältnis zu de USA isch immer schlächter worde. Im April
1986 het die amerikanischi Luftwaffe Tripoli und Bengasi (Operation El Dorado
Canyon) bombardiert. 1988 het, noch em Gständnis vo de Libyer, dr libysch
Gheimdienst dr Absturz vom ene amerikanische Passagierflugzüüg über Lockerbie
verursacht und isch verantwortlig gsi für e Bombenaaschlag uf e französischs
Flugzüüg im Johr 1989. Im Zweite Golfchrieg 1990 het sich Libye uf d Site vom
Irak gstellt. 1993 het dr UN-Sicherheitsroot Sanktione gege Libye verhängt, wil
es sich gweigeret het, zwei vo siine Agänte uszliifere. Erst 1999 si d Sanktione
deilwiis ufghobe worde, wo dr Gaddafi sich vom Terror het afo distanziere und
die beide verdächtigte Agänte uusgliiferet het. Nochdäm die westlige Forderige
uf Entschädigung befriidgt worde si, het d UNO 2003 s Embargo ganz ufghobe.

Im Februar 2011 isch s zue landeswyten Ufstände z Libye chuu. Am Änd vum Monet
het dr Gaddafi d Kontroll iber wyti Dail vum libysche Oschte an Rebälle verlore.
Im März hän noch ere UN-Resolution di Verainigte Staate, Kanada, Frankrych,
Großbritannie un andri Staate mit Luftaagriff uf Libye aagfange mit em Ziil, e
Flugverbotszone durezsetze. Ab em 27. Juni 2011 isch dr Gaddafi as muetmaßlige
Chriegsverbrächer un wäge Verbräche gege d Mänschligkait wältwyt mit Haftbefähl
gsuecht worde. Noch em 22. Augschte 2011 hät er as abgsetzt golte un isch vu dr
neie Regierig bolizeilig gsuecht worde. Am 20. Oktober 2011 isch de Gaddafi vo
de Rebelle gfunde, festgno und tötet worde. Die gnaue Todesumständ sind witerhin
nöd ganz klar und werded undersuecht.



https://als.wikipedia.org/wiki/Kunst

Mit em Wort Kunst bezäichnet mä im witiste Sinn jeedi entwiggleti Däätigkäit, wo
uf Wüsse, Üebig, Woornäämig, Vorstellig und Intuizioon basiert (Häilkunst, d
Kunst frei e Reed z halte, usw.). Im ängere Sinn mäint mä mit Kunst was
uusechunnt, wenn e Mensch öbbis broduziert, wo nit äidütig dur Funkzioone
festgläit isch. Kunst isch e menschligs Kulturbrodukt, s Resultaat vom ene
kreative Brozäss. Am Ändi vo däm Brozäss stoot vilmol s Kunstwärk, aber sit dr
Modärne cha s au dr Brozäss sälber si. De Lüt, wo Kunst im ängere Sinn betriibe,
säit mä Künstler.

In vile Länder git s e gsetzligi Kunstfreiheit, wo d Künstler und iiri Kunst
schützt, z Dütschland isch s e Grundrächt, wo im Ardikel 5 Absatz 3 vom
Grundesetz verankeret isch.

Sit dr Ufkläärig verstoot mä under Kunst vor allem d Usdrucksforme vo de Schööne
Künst:

D Usdrucksforme und Technike vo dr Kunst häi sich sit em Aafang vo dr Modärne
stark erwiiteret: z.B. d Fotografii in dr bildende Kunst oder s Comic as
Verbindig vo bildender Kunst mit dr Verzellkunst vo dr Litratuur. Zu de
klassische Forme vo de Darstellende Künst, dr Muusig und dr Litratuur si d
Usdrucksforme vo de Nöije Medie wie Radio, Färnsee und Internet drzuechoo. Die
klassischi Iidäilig het spöötistens sit de letschte Joorzäänt vom
20. Joorhundert an Bedütig verloore. Kunstgattige wie d Installazioon oder dr
Beriich vo dr Mediekunst kenne die klassischi Grundiidäilig nüm.

Kunst isch e dütschs Wort. Scho im Althoochdütsche het s kunst (Plural kunsti)
ghäisse und im Middelhoochdütsche kunst (Pl. künste). Ursprünglig isch kunst e
Substantivabstraktum zum Värb chönne gsi und het „daas, wo mä beherrscht;
Kenntnis, Wüsse, Mäisterschaft“ bedütet. Wemm mä aso säit, „Kunst chunnt vom
Chönne“ isch daas etümologisch, d.h noch em Ursprung vom Wort, richtig.

Die hütigi Bedütig het sich entwigglet, wo mä dr latiinisch Begriff ars mit
„Kunst“ uf Dütsch übersetzt het (Leenbedütig), wie zum Bischbil in ars vivendi.
Bsundrigs sit em Aafang vo dr Nöizit het dr Begriff immer mee Bedütige überchoo,
wil män en nid nume wie früener im Sinn vo „Leer, Wüsse“ brucht het sondern au
im Sinn vom Plural Künst as „Kunstgattig“, öbbe autonomi bzw. schööni Künst.



https://als.wikipedia.org/wiki/Karlsruhe

Karlsrueh (südfränkisch: Kallsruh, amtlich: Karlsruhe) isch ä Stadtkreis z
Bade-Württebärg. Es isch dr Sitz vom Regierigsbezirk Karlsrueh, vo der Region
Middlere Oberrhii und vom Landkreis Karlsrueh. Hischdorisch isch Karlsrueh
Haupt- und Residenzschdadt vom ehemolige Land Bade. D Schdadt wird im Norde,
Oschde und Süde vom Landkreis Karlsrueh und im Weschde vom Rhii begränzt, wo do
d Gränze zwüsche Bade-Württebärg und dr Rhiiland-Pfalz bildet. Karlsrueh isch
noch Schduddgard, wo öbbe 75 km südöschdlig lit, und vor Mannhei (öbbe 60 km
nördlig) die zweitgröschd Schdadt vom Land Bade-Württebärg und het ä Flechi vo
öbbe 173 km². Sit 1950 isch Karlsrueh dr Sitz vom dütsche Bundesgrichtshof und
sit 1951 vom Bundesverfassigsgricht. Wäge däm het d Schdadt dr Biiname Residänz
vom Rächt.

Die folgende Schdedt und Gmeinde gränze an d Schdadt Karlsrueh. Ihri Näme si im
Uhrzeigersinn vom Norden aa:

Eggeschdei-Leopoldshafe, Schdutesee, Wiigarte, Pfinzdaal, Karlsbad, Waldbronn,
Ettlige und Rhiischdette (alli im Landkreis Karlsrueh) drzue Hagebach und Wörth
am Rhii (beidi im Landchreis Germersche Rhiiland-Pfalz)

Karlsrueh lit in der oberrhiinische Diefebeni an de chliine Flüss Alb und Pfinz
und au am Rhii und gränzt im Oschde an die letschde Uusläufer vom Schwarzwald
und vom Kraichgau.

D Schdadt lit im Verdichtigsruum Karlsrueh/Pforzheim, zu welem d Schdadt
Karlsrueh, ä baar Gmeinde vom Landkreis Karlsrueh (vor allem die Grosse
Kreisstchdedt Bruchsal, Ettlinge, Stutesee und Rhiinschdette) und d Schdadt
Pforzheim, dr nordweschdlig Deil vom Enzkreis, d Schdadt Mühlacker und e Gmeind
Niefere-Öschelbronn im nordöschdlige Enzkreis ghöre. Innerhalb vo dr Region
Mittlere Oberrhii bildet Karlsrueh ä Oberzäntrum. Vo dene het s in ganz
Bade-Württebärg vierzäh noch em Landentwickligsblan vo 2002. S Oberzentrum
Karlsrueh übernimmt au für d Gmeinde Detteheim, Eggeschtei-Leopoldshafe,
Grabe-Neudorf, Linkeheim-Hochschtette, Pfinztal, Rhiischtette, Stutesee,
Walzbachdal und Wiigarte (Bade) d Funktion vom enä Mittelberiich. Drzue git s au
Verflechtige mit Gmeinde in der Südpfalz und im Unterelsass in dr Region Pamina
(Palatinat, Mittlere Oberrhii und Nord-Alsace).

Dr höggschd Punggt innerhalb vo dr Schdadt lit in Griweddaschbach und het ä
Höchi vo 322,7 m ü. NN.

Karlsrueh het ä middleri Johrestämpratur vo 10,9 °C und isch eini vo de
wärmschde Schdedt z Dütschland. Die gschützti Lag im Oberrhiigrabe het zur Folg,
ass es z Karlsrueh im Summer hüfig drückend schwüel isch. Dr Winter z Karlsrueh
isch mild. Im langjöhrige Mittel het Karlsrueh 17,1 Iisdäg pro Johr.

Karlsrueh isch eini vo de letschde grosse europäische Schdadtgründige uf em
Riissbrätt. Es isch au s Resultat vo erä Vision: 1715 het sech dr Karl-Wilhelm,
dr Markgraf vo Bade-Durlach entschlosse, si Residänz z Durlach, wo
mittelalterlig äng gsi isch, mit erä neubaute Schdadt, wo in ihrer Alag und
Geischt offe wurd si, zverdusche. Siini Vorschdellig von erä Modällschdadt vo
der Zuekumft het er im enä hischdorische Dokumänt, em „Privilegiebrief“,
zsämmegfasst. Dä Brief isch es Zügnis vom enä sehr modärne Bild vom Mensch und
vom Schdaat: persönligi und wirtschaftligi Freiheit, Gliichheit vor em Rächt und
ä politischs Mitschbroochrächt, all das hai sich die europäische Völker no
müesse erkämpfe mit Revolutione und Chrieg bis ins zwanzigschde Johrhundert. Us
ganz Europa si Lüt cho für zum die Modellschdadt z gründe und ihre erschd
Bürgermeischder, dr Johann Sembach, isch us Schdroossburg gsi.

Am 17. Juni 1715 isch Karlsrueh mit dr Grundschdeilegig vom Schloss gründet
worde. Vo 1717 aa isch Karlsrueh zerschd d Residänz vo de Markgrafe gsi und vo
der Markgrafschaft vo Bade-Durlach und vo 1771 aa—noch dr Widrvereinigung mit dr
Markgrafschaft Bade-Bade—vo dr ganze Markgrafschaft Bade.

Vo 1806 aa isch d Schdadt d Residenz vo de badische Groossherzög gsi. 1818 isch
z Karlsrueh die badischi Verfassig erloo worde, wo für sälli Ziit sehr liberal
gsi sich (Badisch Liberalismus). 1822 isch z Karlsrueh s erschte
Parlamäntsgebäud uf dütschem Bode entschdande, wo bsundrigs für dä Zwäck baut
worden isch. Zu de Abgeordnete het dr Friedrich Hecker ghört, ein vo de Afüehrer
vo der Badische Revolution vo 1848/49.

1825 isch s Polytechnikum as Keimzälle vo dr hütige Universität Karlsrueh vom
Grossherzog Ludwig I. gründet worde. 1846 isch im Ortsdeil Durlach eini vo de
erschde Freiwillige Füürwehre entschdande.

Wo d Märzrevolution 1849 usbrochen isch, isch dr Grossherzog Leopold im Mai noch
Koblenz gflüchdet. Bade isch de facto ä Republik gsi bis im Juli preussischi
Drubbe dr Ufschdand z Rastatt niidergschlage hai. 1863/63 het Bade s erschde
dütsche Verwaltigsgricht igfüehrt und so het s z Dütschland zum erschde Mol d
Möglichkeit ge, verbriefti Bürgerrächt gegenüber Rächtsverstöss vom Schdaat
iizchlage, dr erschd Schritt us Underdane Bürger z mache.

D Iiwohnerzahl isch gwaggse und isch 1901 uf 100.000 gschdande, so dass
Karlsrueh ä Groossschdadt worden isch. Noh di noh si vili Nochbergmeinde
iigmeindet worde. Die letschdi Iigmeindig isch 1975 die vo Neureut gsi, au wenn
d Iiwohner sich dr gege gwehrt hai. Dr Schdaatsgrichthof jet sich für d
Iigmeindig entschiide und immer redet mä no von erä Zwangsiigmeindig.

Noch dr Revolution vo 1918 isch Karlsrueh bis zum Ändi vom Zweite Wältchrieg d
Hauptschdadt vom Freischdaat Bade gsi. Si isch au dr Sitz vom
Landeskommissärbezirk Karlsrueh gsi. Währed em Zweite Wältchrieg isch s Elsass
vo de Dütsch eroberet und mit Bade zum Gau Oberrhii vereinigt worde, welem
Karlsrueh si Hauptschdadt gsi isch. In der Wagner-Bürckel-Aktion si d
Karlsrueher Jude zsämme mit alle vom Gau in s Lager Gurs verschleppt worde.

Noch em Chrieg isch Karlsrueh zum Bundesland Württebärg-Bade cho, sit dr
Schaffig vom Bundesland Bade-Württebärg 1952 ghört Karlsrueh zu däm.

In der Bundesrepublik Dütschland isch Karlsrueh zur Residänz vom Recht worde:
1950 isch dr Bundesgrichtshof do ufgmachd worde, am 28. September 1951 s
Bundesverfassigsgricht. Si erschd Präsident isch der FDP-Politiker Hermann
Höpker-Aschoff gsi. Vo 1952 bis 1972 isch Karlsrueh dr Sitz vom Regierungsbezirk
Nordbade gsi, sit em 1. Januar 1973 isch s dr Sitz Regierigsbezirk Karlsrueh.

1969 isch d Schdadt Karlsrueh mit em Europabriis für ihri hervorragende
Bemüehige um dr europäisch Integrationsgedanke uszeichnet worde.

Am 7. April 1977 isch dr Generalbundesaawalt Siegfried Buback uf em Wäg zer
Arbet zsämme mit siin Chauffeur und emä Juschdizbeamte vo Terrorischde vo dr
Rote-Armee-Fraktion ermordet worde.

Am 12. und 13. Januar 1980 het mä im Kongresszäntrum d Bundespartei Die Grüene
gründet.

Die erschde ächte E-Mail z Dütschland si am 2. August 1984 im Computerzäntrum vo
dr Karlsrueher Universität übercho und abgschiggt worde: Der Karlsrueher
Internetpionier Werner Zorn het än Antword gschiggt uf dr offiziell
Willkommesgruess vom US-amerikanische CSNet, enerä Blattform für elektronischi
Kommunikation zwüsche Wüsseschaftler, wo unabhängig vo de Herschdeller isch.

Vom 20. bis zum 30. Juli 1989 hai z Karlsrueh die dritte alternative World Games
schdattgfunde, das isch än internationale Wettkampf für Schportler und Athlete,
wo d Schportarte vonm ene nit im olympische Brogramm verträte si. Es hai 1.965
Schportler in 19 Diszipline mitgmacht.

Am 13. Juni 1995 isch d Baden-Airport GmbH gründet worde. Die het z Sollinge, wo
40 km südweschdli vo Karlsrueh lit, ä früehnere kanadische Milidärflugblatz zum
enä überregionale Flughafe usbaut und so Karlsrueh an s internationale
Flugverkehrsnetz agschlosse het.

S Karlsruherisch isch em Bodeseealemannische ähnlich. D Sprechweis isch
melodiöser, ebbe typisch Karlsruherisch.



https://als.wikipedia.org/wiki/Julius_Maximilian_Schottky

De Julius Maximilian (Max) Schottky (* 13. April 1797 z Kupp bi Oppeln,
prüüssischi Provinz Schleesie (hüt Poole); † 9. April 1849 z Trier, prüüssischi
Rhyprovinz) isch en tüütsche Schriftsteller und Volchskundler gsy. Er hät di
eerschten Uufzäichnige vo Rimella und em Rimellertüütsch publiziert, wos git.

De Schottky isch im schleesische Brieg (hüt z Poole) i d Schuel ggange und hät z
Breslau Rächtswüsseschaft gstudiert, hät aber au filoloogischi und
volchskundlichi Veraastaltige bsuecht. 1816 isch er uf Wien, won er ab 1817 i
den Archyv alt Handschrifte kopiert und daademit über 30 000 Syte gfüllt hät.
Denäbed hät er ööschterrychischi Volchslieder gsamlet und die 1819 zäme mit em
Franz Žiška useggëë («Oesterreichische Volkslieder mit ihren Singeweisen», Pest
1819; 2. Uuflaag 1844), und im Buech häts au en Aahang über die
underööschterrychisch Mundaart ghaa. Mit dëren Uusgaab händ die beede Samler vil
dezue byträit, das d Lüüt naadisnaa gmërkt händ, das Tialäkt nöd äifech
verdoorbes Schrifttüütsch sind, näi, das si unabhängigi Spraachwyse sind, wo i
sich sälber wurzled. Si händ au Dichter und Musiker (drunder de Ludwig van
Beethoven) chöne dezue bringe, sich mit de mündlichen Überliferig abgzgëë. De
Schottky hät wyter und wyter gsamlet, zmindscht 1500 Lieder – hüt aber sind die
zum grööschte Täil verloore.

1822 isch er vo Wien uf Posen, Prüüsse (hüt Poole), gräist und hät deet 1824 as
Tüütschleerer am Gimnaasium afa schaffe. Lang hät ers deet alem Aaschy naa nöd
uusghalte, und er hät drufabe Breslau, Dresden, Leipzig und Weimar
abgchlapperet. 1828 bis 1831 hät er z Prag Stuudien über s mittelalterlich und
früenöizytlich Bööme tribe und d Büecher «Die karolinische Zeit oder der äußere
Zustand und die Sitten und Gebräuche Prags und Böhmens» (1830), «Prag, wie es
war und wie es ist» (zwee Bänd, au 1830) und «Paganini’s Leben und Treiben als
Künstler und Mensch» (zwee Bänd, 1832) usepraacht. Dänn isch er wyter uf Münche,
won er si mit Kunschtgschicht abggëë und s Buech «Münchens öffentliche
Kunstschätze» (1833) publiziert hät, wo aber au de Band «Ueber Wallensteins
Privatleben» (1832) usechoo isch. 1834 isch er uf Innschbruck und uf Bozen
(«Bilder aus der süddeutschen Alpenwelt», 1834), nachanen uf Parys und uf Züri.
1848 isch er Redakter vo de Zytschrift «Rheinische Volkshalle» z Köln gsy und
1849 as Läiter vo de «Trierer Zeitung» uf Trier gholt woorde. Churz drufaben
isch er a de Folge vomene Schlaagaafall gstoorbe.

Dëë Artikel isch i zwee Täil am 1. und am 2. April 1836 (Numere 92 und 93) i de
Zytig «Das Ausland – Ein Tagblatt für Kunde des geistigen und sittlichen Lebens
der Völker» usechoo. S Bsundrig draa isch, das es di eerscht Bischrybig vo de
norditalienische Walsergmäind Rimella und irem süüdwalserische Tialäkt isch, wos
git. Er schrybt deet ganz bigäischteret über de wild Taalchessel und di
drininegströite Döörffer, wo uf chlyne Terasse liggid, hööchi Chiletüürm hegid
und us pittoreske «Schwyzerhüüser» bistöchid – ales seg «hööchscht maalerisch».
Säb mit de Hüüser isch intressant, wil de Schottky alem Aaschy naa z Rimella na
Holzhüüser gsee hät, hüt aber händ ali en Ummantelig us Stäi oder sind überhaupt
us Stäi poue.

En groosse Täil vom Uufsatz aber isch e vilsytigi Zämestelig vo rimellertüütsche
Woort, Fraasen und Wändige. Denäbed staat da aber au Chabis, zum Byspiil, d
Rimeller heged ekäi Woort öppe für «Mäntsch», «Körper» («Lyb»), «Schultere»,
«Holz», «Laub», «Ascht», «Anke«, «Bach», «Brugg», «Choorb» oder «Liecht». S äint
und s ander isch au zimli misverstanden und verstelt. Für syn Styl tipisch isch,
das er schrybt, wä men in hööchere Bëërgregioone vo de Schwyz na glaubi d
Minnesänger z ghööre, dänn füüli me sich veraalasst, z Rimella sogaar a s
Wideruufläbe von Druiide z glaube (und z Issime, won er au gsy isch, von
Angelsachse). Für de Schottky isch s Rimellertüütsch ämel der eltischt, de
poeetischt und de wichtigscht Tialäkt, wos git. Am Schluss säit er, es gèèb na
eso vil mee z schrybe über Rimella, das mües er emen anderen überlaa. Es hät dän
aber na rund hundert Jaar tuuret, bis de Fritz Gysling und de Ruedolf
Hotzenköcherle de Tialäkt vo Rimella für de Spraachatlas vo de tüütsche Schwyz
uufgnaa händ, und nachane namaal fascht füfzg Jaar, bis de Marco Bauen sys
Standardwëërch über s Rimellertüütsch und d Volchsüberliferig vo dëre
Walsergmäind publiziert hät…

S isch intressant, de Zuegang vom Schottky mit dëm vom Albert Schott z
verglyche. De Schott isch nu wenigi Jaar spööter z Rimella gsy. Mit sym Buech
«Die deutschen Colonien in Piemont», wo 1842 usechoo isch, hät er äini von
Grundlaage vo de Walserforschig gläit. Daa isch es nüme romantisch zue- und
hëërggange wie bim Schottky, näi, das Buech isch (früe-)wüsseschaftlich und
abgchlëërt uusgricht. Für sys Wöörterverzäichnis hät de Schott aber gëërn uf das
vom Schottky zrugggriffe, er hät aber alewyl ghöörig aaggëë, was er vo sym
«Voorgänger» übernaa hät.



https://als.wikipedia.org/wiki/Haiti

Haiti (haitianisch Ayiti, frz. Haïti isch Inselstaat, wu uf dr Insle Hispaniola
in dr Große Antille lyt. Är umfasst dr weschtli Dail vu däre Karibikinsle, dr
Oschtdail nimmt di Dominikanisch Republik yy.

Dr Landesname chunnt us dr Sproch vu dr Taíno, dr Uryywohner vu Hispaniola, un
bedytet „bärgig Land“. Di hitige rund 9 Millione Yywohner vu Haiti sin zem
gereschte Dail afrikanischer Abstammig. Hauptstadt vum Land isch Port-au-Prince.
Haiti isch emol dr ryychscht Staat vu Latyynamerika gsii. S isch aber
mittlerwyyli s ainzig Land vum amerikanische Doppelkontinent, wu zue dr am
wenigschte entwicklete Länder zellt wird. Zue dr schwache Wirtschaft chunnt e
instabili bolitischi Lag mit e Huffe Uurueje, wäge däm sin im letschten
Johrzehnt iber drei Millione Haitianer uusgwanderet.

D Nochbere vu Haiti sin u. a. d Turks- un Caicosinsle, di Dominikanisch
Republik, Jamaika, Kuba un d Bahamas. S Staatsgebiet het d Form vun eme „U“, wu
no Weschte ufgoht. S wir dur zwoo langi Halbinsle bildet. Doderzwische lyt dr
Golfe de la Gonâve, am eschtligen Änd vun em d Hauptstadt Port-au-Prince.

Dr hegscht Bärg isch Morne de la Selle mit ere Hechi vu 2.680 m. Är lyt im
Sidoschte vum Land in dr Sierra de Bahoruco in dr Nechi vu dr Gränze zue dr
Dominikanische Republik, wu s noo mee Gebirg het. Mit sällere dailt Haiti e
388 km langi landbundeni Gränze. In dr Landesmitti gehnd Bärg bis uf
1500–1800 Meter iber em Meeresspiegel, im Massif du Sud uf dr Tiburon-Halbinsle,
wu wyt gege Jamaika fiiriragt bi s rund 2.400 m. Näben em Weschte vu Hispaniola
umfasst Haiti au vorglagereti Insle wie d Île de la Tortue un d Île de la
Gonâve.

Geologisch lyt d Insle Hispaniola iber dr Gränze zwische dr Karibische un dr
Nordamerikanische Blatte. Wäg däre Verwärfig chunnt s svylmol zue seismische
Aktivitete. In dr Johr 1751, 1842, 1860 un zletscht 2010 isch Haiti vu schwäre
Ärdbidem droffe wore.

Dur Bodeerosion isch s fruchtbar Land syt dr Bsidlig anne 1492 uf fascht 50 %
gschrumpflet. Dr Rägewald isch scho 1990 zue 98 % abgholzt gsi. In dr Landreform
aafangs 19. Johrhundert hän Burefamilie je 15 ha Ackerland iberchuu. D Noochuu
vu däne Landerbe hän s Land aber in all chlaineri Stickli ufdailt. Anne 1971 het
e Buurefamilie im Durschnitt nume no 1,5 ha Land ghaa. Go iberläbe het s Land
mieße ibernutzt wäre. D Folg dodervu ische starki Erosion gsi un dr Bode isch in
wenige Johr uufruchtbar gsii. Di verarmte Noochuu hän derno gächeri Flechine
urbar gmacht. Dää Bode wierd in e baar Johr au zerstert syy. Derzue git s vor
allem syt 1981 im Ramme vum USAID-Programm allmee Flechine, wu nume Kaffee un
Mago fir dr Export aabflanzt wäre. In dr Folg sin Masse vu verarmte Mänsche vum
Land uf Port-au-Prince zoge. Im ganze Land het dr Verluscht an
landwirtschaftlige Flechine fir dr aige Verbruuch zuen ere soziale
Destabilisierig vum Land gfiert.

S Klima vu Haiti isch tropisch un wäge däm vu sterkere Temperaturunterschid
unter em Dag wie unter em Johr bregt, nämli rund 30 °C am Dag un rund 20 °C in
znaacht. D Niderschleg lige im Großdail vu Haitis bi rund 1300 mm, im
Nordweschten, wu s nume im Summer rägnet, bi rund 500 mm. Sunscht git s Haiti
zwoo Haupträgezyte, nämli vu April bis Mai un vu Septämber bis Oktober. Dur d
Nechi zum warme Golfstrom isch d Wassertemperatur zmaischt uf eme konschtante
Nivoo vu 25 °C.

Wel Hispaniola scho syt ere lange Zyt vum amerikanische Feschtland drännt isch,
het sich uf dr Insle ne relativ großi Aazahl vu Dier- und Pflanzenarte
uuabhängig vum Feschtland chenne entwickle. Vu dr rund 5000 Bflanzenarte, wu z
Haiti vorchemme, sin villicht 35 Brozänt endemisch, des haißt si chemme nume do
vor. Dur d Yyfierig vu Nutzdierere un Kulturfolger dur d Kolonisatore isch d
Vilfalt vu dr endemische Arten aber allmee yygschränkt wore, wäge däm hän nume
zwoo vu dr 28 Suugerarte, wu s dert ursprungli gee het, iberläbt hän. Derzue
wird d Vilfalt vu Flora un Fauna dur d Erosion un d Ibernutzig vu dr Bede
gfehrdet.

D Läbeserwartig lyt bi im Schnitt 61,38 Johr (2010) un s mittler Alter vu dr
Bevelkerig bi 20,5 Johr (2010). D Chinderstärbligkait lyt 2010 bi 5,8 % un s
durschnittli jehrli Bevelkerigswagstum bedrait 1,84 % (2010). Di zämmegfasst
Fruchtbarkaitsziffer isch 2010 bi 3.72 Chinder pro Frau gläge.

Di boode Hauptsproche vu Haiti sin Haitianisch un Franzesisch. Letschteres het
v. a. as Zwoot- un Bildigssproch e greßeri Bedytig. Haiti isch dodermit dr
ainzig uuabhängig franzesischsprochig Staat z Latynamerika. En uuschließlig
religiesi Bedytig het d Sproch Langaj (au Langay oder Haitian Voodoo Culture
Language). D Sproche vu dr indigene Bevelkerig sin uusgstorbe.

Z Haiti isch di remisch-katholisch Chilche d Staatschilche. Gnaui Zahle zue dr
Religionszuegherigkait sin aber (no US-amerikanische Aagabe vu 2009) nit
verfiegbar; s wird gschetzt, ass rund 80 Brozänt vu dr Burger vu Haiti
remisch-katholisch sin, dr Räscht ghert verschidene proteschtantische
Konfessione aa, vor allem dr Bapstischte (rund 10 Brozänt) un Adventischte (rund
4 Brozänt); dergege git s schnys nume wenig Aagherigi vu nit-chrischtlige
Konfessione. Nume wenig Ly<t gän e Zuegherigkait zum Voodoo-Kult aa, wu syy
Ursprung z Weschtafrika het, vil Yywohner, wu sich zum Chrischtetum bekänne,
dien aber glyychzytig Voodoo- oder anderi spiritistischi Ritual braktiziere –
insgsamt wohl rund 75 Brozänt vu dr Bevelkerig, zmaischt Schwarzi un Mulatte.
Voodoo het em Bresidänt François Duvalier as Aalass dient, gege Mulatte vorzgoh.
Syt 2009 wird s vu dr Beherden as religiesi Praxis anerkännt, het aber nit di
volle Rächt vun ere Religion iberchuu.

In dr Johrzehnt no dr Entdeckig vu dr Insle Hispaniola dur dr Christoph Kolumbus
anne 1492 isch di indigen Urbevelkerig vu däre Insle, d Arawak (au Taíno
gnännt), fascht vollständig uusgrottet wore. Im spote 17. Johrhundert isch si
schließli dur afrikanischi Sklave widerbevelkeret wore, wu uf dr
Zuckerplantasche yygsetzt wore sin.

Anne 1697 het Spanie s weschtli Drittel vu dr Insle, wu vu dert ab
Saint-Domingue gnännt woren isch, an Frankryych abdrätte. Des Biet isch im 18.
Johrhundert zue dr ryychschte Kolonii vum franzesische Kolonialryych wore. Am
22. Augschte 1791 isch unter dr Fierig vum Dutty Boukman un em Georges Biassou
zuen eme Sklavenufstand chuu, wu sich zuen eme bluetige Chrieg jede gege jede
entwicklet het: Europäer hän gege Afrikaner kämpft, kreolischi Bflanzer gege
chenigsdreiji Franzose, republikanischi franzesischi Druppe geg d Ängländer un
Spanier, wu interveniert hän. D Ex-Sklave („Afrikaner”) hän sich am Änd
duregsetzt. Sälbscht e Armee, wu vum Napoleon gege dr Nationalheld vu Haiti, dr
Toussaint L’Ouverture gschickt woren isch, isch am Änd gschlaa wore.
Saint-Domingue het am 1. Jänner 1804 unter em Name Haiti syy Uuabhängigkait vu
Frankryych verchindet, syy Fierer Dessalines het sich noch em Vorbild vum
Napoleon zum Chaiser erklert un het bis zue syym gwaltsame Dod 1806 regiert.

Haiti, di erscht uuabhängig Republik vu Schwarzen un Mulatten, het sich fir d
Abschaffig vu dr Sklaverei engaschiert un het au Venezuela, Peru un Kolumbie
unterstitzt bi ihrem Uuabhängigkeitskampf unter Revolutionsfierer wie em Bolívar
un em Miranda. Unter em Bresidänt Boyer, wu s syt 1806 in e mulattischi
Sid-Republik un e schwarz Nord-Chenigryych dailt Land 1820 widerveraint gha het,
het Haiti 1822 no dr Bsatzig vum eschtlige Dail vu dr Insle, dr spetere
Dominikanische Republik, wu no zue Spanie ghert het, au dert d Sklaverei
abgschafft.

Frankryych het as Gegelaischtig fir d Anerchännig vu dr Uuabhängigkait vu Haiti
anne 1825 Entschädigunge fir di ehmolige Plantaschebsitzer verlangt. Vil
Johrzenht het Haiti an Frankryych zahlt, insgsamt 90 Millione Gold-Franc.
Zyterhär isch Haiti zum ermschte Land vu dr weschtlige Hemisphäre wore. Bal no
dr Uuabhängigkait sin d Großplantasche unter dr Bevelkerig ufdailt wore, dr
Export vu Agrargieter isch doderur zämmebroche. Mehreri Versuech, d
Produktivitet vu dr Landwirtschaft z lupfe (dr erscht Versuech isch dr Code
Rural vu 1826 gsi), sin an dr Agrarstruktur us chlainen un chlainschte Parzelle
gschaiteret. Ainewäg het s Land as Exporteer vu Kaffee, Kakao, Hyt un Blauholz
gulte.

Haiti het di maischt Zyt in syyre Gschicht unter Gwaltherrscher un Kleptokrate
glitte. Elai zwee vu syyne Herrscher – dr Fausti Soulouque, au Faustin I., un dr
Jean-Jacques Dessalines, au Jakob I. bzw. Jacques I. – hän sich zue verschidene
Zyte zum Chaiser erklert. Anne 1902 het s e Zwischefall gee, wu s zue eme
Seegfächt zwischen eme haitianische un eme dytsche Kanoneboot chuu
(Markomannia-Zwischefall). Vu 1915 bis 1934 isch s Land vu dr Vereinigten Staate
bsetzt gsi. D US-Truppen sin aber in dr Johr derno im Ramme vu dr Good Neighbour
Policy abzoge wore.

S het Aasträngige gee, d Infrastruktur – speziäll s Bildigssyschtem – z
verbessere, aber die Reforme, wu d Bryych un d Draditione vu Haiti nit
berucksichtigt gha hän, sin nit gärn gsähne wore un sin au nit erfolgryych gsii.
Ab 1957 isch s em ehmolige Landdoktor François „Papa Doc“ Duvalier glunge, d
Macht an sich z rysse. Är het sich 1964 zum Diktator yygsetzt un isch dur d
Tontons Macoutes bekannt wore, ere Freiwilligedruppe, wu Elemänt vun ere
Ghaimbolizei un ere Schlegerdruppe in sich veraint gha het. D Machtergryffig vum
Papa Doc isch vu dr USA gferderet wore, wel die gferchtet gha hän, Haiti chennt
kommunistisch wäre. Em „Papa Doc“ syy Suhn Jean-Claude „Baby Doc“ Duvalier isch
em anne 1971 im Alter vu 19 Johr in dr Regierig gfolgt. 1986 isch dr „Baby Doc“
us em Land verdribe wore.

No dr Verfassigsreform vu 1987 het s Militer butscht, unterstitzt dur di ryych
Oberschicht, un het regiert bis zue dr Wahle 1990, wu dr katholisch
Armebrieschter Jean-Bertrand Aristide mit ere riisgie Mehrhait (67,48 % vu dr
Stimme) zum Bresidänt gwehlt woren isch. Syy Gegner hän em Klassekampf
vorgworfe, är sälber het sich dr Befreijigstheologii zuegrächnet. Scho 1991 isch
er vum Brigadegeneral Raoul Cédras wider us em Amt butscht wore. S Reschiim het
sich aafangs erfolgryych um d Unterstitzig dur d USA bemiet. Au unter em Druck
vu dr Organistation vu dr Amerikanische Staate hän sich d USA aber 1994 zue dr
militerische Intervention Operation Uphold Democracy entschide un hän dr
Aristide in syy Amt zruckchehre loo, sin hän aber d Bedingig gstellt, ass er
sich ab jetz mit dr Wältbak un em Internationale Währigsfond abstimmt, an d
Regle vu dr Märtwirtschaft haltet un e Dail vu syyne Rächt an s Barlemänt abgit.
Anne 1996 het dr Aristide verfassigsgmäß no Ablauf vu aire Amtszyt s Amt an syy
Kamrad René Préval abgee. S UNO-Mandat, wu Haiti syt 1995 drunter gstanden isch,
isch 1997 wider uusglofe.

Im Jänner 1999 het s dr dr Bresidänt Préval versuumt gha, d Mandat vu dr
Barlementarier z verlengere. Derzue sin au d Amtszyte vu lokale
Regierigsverdrätter z Änd gange. Des het derzue gfiert, ass es bis zum dritte
Quartal 2000 z Haiti braktisch kaini gwehlte Amtsinhaber meh gee het un dr
Bresidänt per Dekret regiert gha het. In dr erschte Helfti vum Johr 2000 hän
zerscht Kommunal- un Barlemäntswahle stattgfunde, d Wahlbedailigung isch uf 60
Brozänt gschetzt wore. Doderby isch no dr Yyschetzig vu Amnesty International un
vum Ökumenische Rot vu dr Chilche zue Yyschichterige un zue Gwalt bis zum Mord
an Kandidate vu bode Syte un zue umstrittene Entschaidige bis zue Wahlfelschige
bi dr Wärtig un Uuszellig vu dr Stimme dur d Regierig. No dr Yyschetzig vu
Wahlbeobachter isch d Regierig uf rund 60 % vu dr Stimme chuu, si het sich aber
fascht alli Barlemäntsmandat verschafft. D Opposition het derno ne wytgängige
Boykott vu dr negschte Bresidäntewahle bewirkt, wu dr Aristide wäge däm im
Novämber 2000 mit iber 91 Brozänt vu dr Stimme gwunne het. Noch em Amtsaadritt
2001 isch syyre Regierig au no Misswirtschaft un Korruption vorgworfe wore. S
isch landeswyt allmee zue Widerstand chuu, vor allem vu Aahänger vum ehmolige
Diktator Duvalier unter Yyschluss vu Dodesschwadrone, wu fir dr Duvalier kämpft
hän. Dr Aristide het derno versuecht, syy Aahänger z mobilisiere, unter anderem
di gwalttetige „Chimères“ vu dr linke Bardei „Fanmi Lavalas“ (FL). Dur die
burgerchriegsähnlige Zueständ isch schließli di innerstaatlig Ornig zämmebroche.
Im Februar 2004 isch s mit dr Billigung dur dr UN-Sicherhaitsrot zuen ere
militerische Intervention chuu, wu Chile, Frankryych, Kanada un d USA mit
Druppen in s Land yymarschiert sin. Dr Aristide het s Land verloo – no
Darstellig vu dr Opposition, dr USA un vu Frankryych freiwillig, no aigenr
Aagabe noch eme Butsch. An d Stell vu dr Interventionsdruppe sin deno z Haiti
anne 2004 im Ramme vu dr UN-Fridesmission MINUSTAH rund 10.000 Blauhelm-Soldate
stationiert wore.

Di hoch Inflation un di wältwyt stark aagstigene Bryys fir Grundnahrigsmittel
wie Ryys oder Wälschchorn hän im Friejohr 2008 zue Brotescht vu dr Bevelkerig
gfuiert, wu sich zue schwäre Uurueje mit mehrere Dodesopfer entwicklet hän.
Drotz ass dr Bresidänt Préval e Bekämpfig vu dr gstigene Läbesmittelbryys
aagchindet het, het sich d Lag nit berueigt. Am 12. April 2008 het dr Senat
bschlosse, dr Bremierminischter Alexis z entloo.

Am 12. Jänner 2010 het e schwär Ärdbidem dr sidli Dail vu Haiti erschitteret. S
Epizäntrum isch rund 25 Kilometer sidweschtli vu dr Hauptstadt Port-au-Prince
gläge, s Hypozäntrum rund 17 Kilometer drunter. D Sterki isch vum United States
Geological Survey (USGS) mit 7,0 Mw uf dr Momente-Magnitude-Skala gmässe wore.

Gmässen an dr Opferzahle isch es s schwärscht Ärdbidem in dr Gschicht vu Haiti
gsi un ais vu dr schwärschte Ärdbidem iberhaupt. Wäg dr anarchische Verhältnis
het e Erfassig un Identifizierig vu dr Opfer nit stattgfunde, wäge däm chenne d
Opferzahle nume gschetzt wäre. In dr Monet noch em Bidem sin d Schetzige vu dr
verschidene Organisatione bi 220.000 bis 500.000 Dodesopfer gläge. Dr
Bremierminischter Bellerive het ai Johr noch em Bidem bekannt gee, ass d Zahl vu
dr Dite bi rund 316.000 lige diei. Iber 310.000 wyteri Personen sin verletzt
wore un schetzigswys 1,85 Millione Mänsche obdachlos.

Nyyn Monet noch em Ärdbidem het s Land noch em epidemische Uusbruch vu
Cholera-Fäll landeswyt dr sanitär Notstand uusgruefe. Bishär sin fascht 3500
Mänsche gstorbe un iber 150.000 sin infiziert. (Stand: 5. Jänner 2011). D
Infektione sin zerscht in dr ländlige Brovinz Artibonite ufdrätte, hän sich aber
in wenige Däg bis in d Hauptstadt Port-au-Prince uusbraitet.



https://als.wikipedia.org/wiki/Basel

Basel ( [ˈb̥ɑːz̥l̩] (info) ; frz. Bâle [bɑːl], ital. Basilea [bazi'lɛːa], rät.
Basilea [ˈbazi'lea] (info) ) isch e Schwizer Stadt am Rhy im Halbkanton
Basel-Stadt und glychzytyg d'Kantonshauptstadt. Basel isch die drittgreeschti
Stadt vo dr Schwyz. Öbbe 190'000 Persone läbe im Kanton Basel-Stadt, 170'000 in
dr Stadt sälber; und 830'000 im Trinationale Eurodischtriggt Basel, was Basel
zum zweitgreeschte Balligsruum vo dr Schwiz macht.

Basel liggt im Nordweschte vo dr Schwyz uf beide Site vom Rhy und isch e
groosses induschtriells Zentrum fyr die chemischi und pharmazeutischi Industrie.
Es isch e Gränzstadt und het Gränze mit Dytschland und mit Frankrych. D Region
Basel zämme mit em sydwestlige Sydbade und em Syd-Elsass haisst Regio TriRhena.

Dr Rhy macht im Beriich vo dr Stadt – zwische de Vorhöchene vom Schwarzwald und
vom Schwizer Jura – e Booge uf Rächts, däm sait mä s Rhychneu. Do isch per
Definition dr Rhyabschnitt Hochrhy fertig und dr Oberrhy foot aa. Churz vor dere
Stell mündet am sydlige Rhyufer d Birs, wo d Gränze zum Kanton Basel-Landschaft
bildet, in dr Hochrhy; vom Süde kunnt dr Dalbe-Dych, e Kanal wo vo dr Birs
abglaitet isch, und mündet in Rhy. Am flachere nerdlige Rhyufer, wo d Myndig vo
dr Wiise isch, het s groossi Industriigebiet.

Dr Rhy, wo d Stadt brägt, isch von siner Mündig uufe bis zur Basler Altstadt bi
dr historische Middlere Rhybrugg en internationals Gwässer. D Verchehrsrächt zum
Meer het d Schwiz in dr Mannheimer Akte vo 1868 überchoo.

Basel isch Dail vo dr Dytschschwyz, im Volksmund wird s aber mänggisch als dr
dytschsproochig Dail vo dr Romandie, dr franzeeschsprochige Westschwyz,
bezaichnet; das liggt vor allem an de ähnlige Resultat bi nationale politische
Abstimmige (d Dytschschwyz stimmt ehnder konservativ, d Westschwyz und Basel
ehnder e weeneli liberal) und au am Motto vo dr Stadt, "Basel tiggt anders".
Usserdäm het me z Basel fryener allewyl Franzeesch greedet, wenn me sich het
welle fyrnähm ussdrugge.

Es git au inoffizielli Quardier: Emn ä Deil vo Bachlätte und Gotthälf sait mä
Neubad, Kannefäld isch im Santihans, d Lehmatt in dr Breiti.

Us dr früeje Latènezit het mä im Gebiet vo Basel nume ä baar Greber gfunde.
Mögligerwiis so früeh wie vom zweite Johrhundert vor dr Zitewändi aa het sich am
lingge Rhiiufer bi dr Alte Gasfabrik im Norde vo dr hütige Stadt ä Siidlig
bildet, wo zwar nit befestigt gsi isch, aber sich dütlig vo dr Landschaft
drumumme unterscheidet het.

Offiziell isch Basel aber im Johr 44 v. Chr. vo de Römer gründet worde und mä
het 1957 2000 Johr Basel gfiirt, au wenn d Rauriker im Stadtgebiet Siidlige gha
hai, bevor d Römer cho si. Um die Zit hai d Römer uf em Münsterhügel e Kastell
errichtet am Blatz vom Oppidum vo de Rauriker und in dr früeje Nöizit het män em
General Lucius Munatius Plancus, em Gründer vo Augusta Raurica, im Roothuus a
Statue ufgstellt drwäge.

D Bevölkerig isch überwiegend keltisch bliibe, aber in de neggste Johrhundert
isch si romanisiert worde. Vor allem die Adlige hai schnäll römischi Brüüch
aagnoh. 374 wird dr Ortsnamme Basilia s erstmol urkundlig erwähnt. Um 400 si die
römische Druppe abzoge und Alemanne hai sich in dr Gegend niiderglo. Am Ändi vom
sächste Johrhundert isch Basel an d Franke gfalle.

Basel isch im sibte Johrhundert ä Bischofssitz worde, und um 900 zum Königriich
Hochburgund cho. 917 isch d Schdadt vo den Ungare zerschtört worde. 999 isch d
Abtei Moutier-Grandval und alles wo drzue ghört het em Bischof Adalbero II. vo
Basel gschänggt worde. Das isch dr Afang vom Fürschtbischdum Basel gsi. 1010 het
dr Neubau vom Münschter agfange und 9 Johr schböter isch s konsekriert worde.
1033 isch Basel e Deil vom Heilige Römische Riich worde, wo dr Kaiser Konrad II.
zum König vo Burgund gwehlt worden isch. An dr Riichsversammlig z Basel im Johr
1061 isch dr elfjöhrig Kaiser Heinrich IV. mit dr Chrone vo Rom krönt worde.

Um 1100 isch die erschti Schdadtmuure baut worde und um 1225, under em Bischof
Heinrich vo Thun, die erschti Rhiibrugg, wo vo dr jüdische Gmeind mitfinanziert
worden isch.

Us de Joor 1185/90 isch e Root us Ridder und Bürger beläit, wo mit eme
Schulthäiss, eme Bürgermeister (vo 1253 aa) und eme Stadtschriiber d Gschick vo
dr Stadt glänkt het. Dr Bischof as dr Stadtherr het am Aafang dr Root und e Vogt
ernennt, aber d Bürgerschaft het brobiert, iim das strittig z mache.

Dr Heinrich vo Thun het vom Kaiser Friedrich II. en Erlass bekhoo, wo si Macht
über d Stadt gsterggt het. So hai d Bürger s Rächt wider verloore, sälber e Root
iizsetze. D Riichsvogtei, wo in de Händ vom ene Groof gsi isch, isch vo denn aa
vo Ridder bsetzt worde, wo dr Bischof liichter het chönne beiiflusse.

D Basler Fürstbischöf si uf em Höhepunkt vo ihrer Macht gsi. Aber au denn hai si
vilmol d Zuestimmig vo de Bürger brucht, wenn si öbbis hai welle undernää, wie
wo s Kloster Bürgle bim Bau vo dr Brugg mitghulfe het und drfür Zollfreiheit
bekhoo het, het au d Stadt dr Verdraag mit em müesse underschriibe. Dr Heinrich
Steinlin isch im Joor 1253 as dr erst Basler Bürgermeister bezügt. Im 13. und
14. Joorhundert si d Zümft gründet worde, wo spöter d Macht in dr Stadt übernoo
hai. 1263 het d Bürgerschaft mit ere Handfesti vom Bischof Heinrich vo Neueburg
s Mitschbroochrächt bekho.

S Klaibasel het sich noch em Bau vo dr Rhiibrugg rasch entwigglet und um 1280
het s e Stadtmuure bekhoo. Im enä Groossbrand si 1294 säggshundert Hüüser
aabebrennt.

D Pescht isch 1348 immer nööcher uf Baasel khoo und no bevor si in dr Stadt
usbroche isch, het mä dä Jude schuld gä, und am 9. Januar 1349 si alli Jude, wo
noch em Wienachtspogrom vom vorige Johr no in dr Schdadt bliibe si, zämmedriibe
und läbig verbrennt worde. Wo dr Schwarz Dood denn in dr Stadt het afo wüete,
isch fascht d Helfti vo dr Bevölkerig gschtorbe draa.

1356 het es Ärdbebe und dr Grossbrand, wo denn usbroche isch, e grosse Deil vo
dr Schdadt zerschtört. 1362 si die erschte Jude sit dr Pescht wider z Basel
iizoge und drei Johr schböter het d Schdadt s Schtüürrächt über d Jude vom
Kaiser Karl IV. bekho. 1392 het sich Basel scho wieder gnueg erholt gha, für zum
s Glaibasel vom Bischof Friedrich vo Blankeheim für 29'000 Gulde z chaufe. Zu
sällere Zit hai d Bürger ihrem Bischof au eis Rächt noch em andere abkauft. 1397
het die zweit jüdischi Gmeind Basel verloo, will allethalbe gege sä ghetzt
worden isch. Dr Root het druf beschlosse, z Basel käini Jude meh uffznäh, was
mit Uusnahme bis öbbe 1800 äso bliiben isch.

Im 14. Joorhundert het dr Root mit em Salzhuus und em Kaufhuus dr Handel sälber
afo kontrolliere und Stüüre und Zöll uf d Iifuer vo Waare erhoobe.

1417 isch im ene Groossfüür e Driddel vo dr Stadt zerstöört worde. Basel het
sich aber schnäll wider erhoolt und s Konzil vo Basel (1431-1449) het e Hufe
wichdigi Lüt in d Stadt brocht und mit ene isch dr Handel stark gwaggse. Zu
sällere Zit het mä afo Bapiir mache in dr Schdadt, und ä Generation schböter het
me au afo Büecher drucke. Bekannti Basler Drucker si dr Johannes Petri
(1441-1511), dr Johann Amerbach (1444-1513) und dr Johann Froben (1460-1527)
gsi.

Dr Babscht Eugen IV. het 1439 s Konzil vo Basel uf Ferrara verleit. S Konzil het
sich gspalte und die wo z Basel bliibe si, häi am 5. Novämber 1439 dr Eugen
abgsetzt und denn dr Gegebabscht Felix V. gwehlt. Im Lauf vom Alte Zürichrieg
het dr franzöösisch Köönig Karl VII. Basel welle eroobere und het d Stadt lo
belaagere. Am 26. August 1444 isch bi St. Jakob an dr Birs es eidgenössischs
Kontingänt vo de französische Armagnake gschlage und vernichdet worde, aber d
Franzose hai druf doch d Belaagerig vo Basel abbroche und s Gebiet verloh. 1447
häi die dütsche Riichsfürste ufghöört, s Basler Konzil bolitisch z understütze
und 1449 het es sich ufglööst. D Basler Wirtschaft isch denn iibroche.

Für zum iiri wirtschaftligi Laag z verbessere, het Basel dr Babscht um e
Universidät bittet. 1459 het denn dr Pius II. d Uni gschtiftet und im Johr druf
isch si gründet worde. Au s Mässrächt isch wichdig gsi für die wirtschaftligi
Erhoolig vo dr Stadt. 1471 het dr Kaiser Friedrich III. Basel s Rächt gee,
Früehlig- und Herbschtmässe abzhalte, und 1488 het d Stadt von em au d
Riichsummiddelbaarkäit bekho, aber dr Bischof hät bis zur Reformation sini alte
Brivilegie chönne zruggchaufe.

Im Schwobechrieg isch Basel de Eidgenosse nochgschtande. Dr Chrieg isch mit em
Friide zu Basel 1499 z Änd gange. Eini vo de indiräkte Folge vom Chrieg isch
gsi, ass Basel 1501 dr Eidgenosseschaft as Stadtort biidrätten isch. 1506 isch d
Handfesti vom letschte Bischof, wo z Baasel residiert het, vom Christoph vo
Uteheim, no äinisch bestätigt worde. Aber scho 1516 het dr Root nüme e Ridder
zum Bürgermäister gweelt, wie s in dr Handfesti gstande isch, sondern e
Bürgerlige, dr Jakob Meyer zum Haas, wo as letschte in däm Amt im Fürstbischof
no Dröiji gschwoore het.

Im 14. Johrhundert sis hüfig adligi Dame gsi, wo wäge Zauberei aaklagt worde si,
und d Stroofe si im Allgemeine mild usgfalle. Aber im 15. Johrhundert het in
Nordeuropa dr Häxewahn zuegno, und 1484 het dr Babscht Innozenz VIII. d Bulle
Summis desiderantis affectibus uusegä, und d Häxebrozäss hai zuegnoh. D
Häxebrozäss si au z Basel hüfiger worde und d Stroof für Häxe isch s Verbrenne
gsi. Us dr zweite Helfti vom 16. Johrhundert isch us umbekannte Gründ käi
einzige Häxebrozäss bekannt. In dr Middi vom 17. Johrhundert het mä d Foltere
nume no sälte aagwändet und um s Johr 1700 het mä z Basel ganz ufghört, Häxe z
verfolge.

D Brozäss gege d Häxe si gege Äinzelpersone vor wältlige Gricht gfüehrt worde
und nid vo dr Inquisition. In dr Schdadt und im Bischdum Basel si vom 15. bis
zum Ändi vom 17. Johrhundert, wo d Häxeverfolgig im ganze brotestantische Europa
ufghöört het, öbbe hundert Häxeverbrennige bekannt, dr grösst Dail von ene nid
in dr Stadt sälber.

Dr Druck für Reforme in dr Kiirche isch vor allem vo unde choo. 1521 häi d Zümft
en Änderig in dr Rootsverfassig duuregsetzt und e Vormachtstellig in dr Stadt
bekhoo. Dr Root het vo dere Zit aa au d Ämter sälber bsetzt und sich eso
politisch vom Fürstbischof emanzipiert. Dr Bischof het 1527 si Sitz z Basel
ufgä, im Joor, wo dr Paracelsus Schdadtarzt z Basel worde isch und Underricht an
dr Uniwersidäät gee het.

1529 noch eme Ufstand vo de Zümft isch d Reformation vom Johannes Oekolampad
iigfüehrt worde. Es het e Bildersturm uf d Kunstwärk im Münster gee, aber dr
Münsterschatz het vor em Pööbel khönne grettet wärde. D Rööt und dr
Bürgermäister hai am 1. April 1529 d Reformazioonsornig erloo und die
Reformierte häi d Kiirche übernoo, d Klöster sin ufghoobe worde und no di no si
d Mönch und d Nonne, wo Baasel nid verloo häi, gstorbe und d Stadt het d
Klostergeböid für iiri Zwägg afo bruuche.

Dr Erasmus vo Rotterdam, wo z Basel publiziert und underrichtet und au vili Ideä
vom Proteschtantismus underschdützt het, het welle Katholik bliibe und isch uf
Freiburg im Brisgau umzoge und au s Domkapitel isch gange. Au sust het s Bürger
gee, wo iiri Konfessioon nid häi welle wäggsle und nid in ere reformierte Stadt
häi welle lääbe, wie dr früener Bürgermaister, Jakob Meyer zum Haas, wo au uf
Freiburg gange isch.

Basel isch e Zentrum vom Lehre bliibe. Im Johr vo dr Reformation het d Schdadt
au s Bildigswääse überno, wo bis denn d Aagläägehait vo dr Kiirche gsi isch,
aber zerst het si nume die alt Latiinschuel widdergfüehrt, wo vo 1541 bis 1578
vom Humanischt Thomas Platter em Ältere (1499–1582) glaitet worde isch. 1589
isch ains vo de erschte Gymnasie in dr Schwiz, d Schuel uf Burg, am
Münschterblatz gründet worde.

Dr Erasmus isch 1535 vo Freiburg zruggkho, aber scho im Johr druf gschtorbe. Au
anderi Humanischte hai in dr Schdadt gschafft. So het dr Andreas Vesalius
(1514-1564) sis Anatomiilehrbuech De Humanis Coroporis Fabrica 1543
veröffentligt und öffentligi Sekzioone vo Liiche duuregfüert. D Stadt het au
iiri aigene bedütende Wisseschaftler fürebrocht, wie dr Mediziner Felix Platter.

D Baasler hai sterker in d Richdig vom Riich gluegt as die andere aidgenössische
Ständ. Au in dr Religioon häi si sich immer Müe gee, mit de Lutheraner im
Gsprööch z bliibe. Im Erste Helvetische Bekenntnis 1536 het mä sich schliesslig
uf e Leer gainigt, wo nooch zur Theologii vom Zwingli gsi isch. S Zwaite
Helvetische Bekenntnis vo 1566 het Baasel aber nid aagnoo und isch dorum under
de reformierte Ort au politisch isoliert bliibe. Das het sich denn gräächt, wo
vo 1575 aa dr Fürstbischof Jakob Christoph Blarer vo Wartesee d Rekatholisierig
vom Birsegg voraadriibe und vo Baasel Kompensazioone verlangt het. Im Badener
Vertrag vo 1585 het die katholisch dominierti Daagsatzig entschiide, ass Baasel
die fürstbischöflige Pfandschafte für 200'000 Gulde müess uslööse. Zum dä riisig
Betraag ufzdriibe, het d Stadt s Umgäld uf Wii uufedoo, was denn dr Rappechrieg
mit de Landschäftler usglööst het.

In dr Middi vom 16. Johrhundert het Baasel öbbe 12'000 Iiwohner gha, do drvo si
in der Peschtepidemii vo 1563/64, em "Grosse Sterbendt", ä Driddel umcho. 1576
bis 1578 si non emol 800 Lüt an dr Pescht gschtorbe, im Usbruch, wo vo 1576 bis
1578 duurt het, hets meh as 1000 Doti gä, und vo 1609 bis 1611 si no einisch
3600 Lüt wäge dr Pescht umcho.

Im Drissigjöhrige Chrieg isch d Stadt sälber verschoont bliibe, aber Dail vom
Baselbiet, wo zum Fürstbistum Basel ghöört hai, si blünderet worde. Im
Weschtfälische Friide vo 1648 isch d Eidgenosseschaft, wo vom Basler
Bürgermeischter Johann Rudolf Wettstein verträtte worden isch, unabhängig vom
Dütsche Riich worde. Vo denn aa het si sich us dr europäische Bolitik
uuseghalte, au wenn si witerhii Reisläufer an die verschidnige Potentate
gliferet het.

Aber dr Eidgenosseschaft as Ganzem het s Ändi vom Chrieg wirtschaftlig
gschaadet, und au d Baselbieter Buure hai under dr Rezession glitte. Si hai bim
1653 Schwizer Buuregrieg mitkämpft, und wo dä verloore gangen isch, si iiri
Aafierer bestrooft worde: säggs von ene si uf em Kopfabhaini vor em Schdainedoor
kepft worde, und dr Ueli Schad vo Oberdorf, wo d Obrikait as dr Fierer aagluegt
het, isch uf em Gellert am Galge ghänggt worde.

S politische Lääbe in dr Stadt isch immer mee dur Korrupzioon verchoo. E
Ballotierornig 1688 het kä Besserig brocht. 1690 het dr Basler Groossi Root dr
Chlai Root entmachdet und het si Machstellig gege die Revolutionäre vom 1691er
Wäse chönne verdeidige. Im Root si Politik isch sehr konservativ gsi und d Stadt
het sich hundert Johr lang gege nötigi soziali Reforme gstellt bis zur
Franzöösische Revoluzioon, wo d Eidgenosseschaft in konservativi und
reformfreudigi Kanton gschbalte het.

D Schdadt Basel isch am Ändi vom 18. Joorhundert rif gsi für gsellschaftligi
Verändrige. Si het 1790 d Liibeigeschaft im Baselbiet ufghobe und am 20. Jänner
1798 in ere unbluetige Revoluzioon, wo vom radikale Patriot Peter Ochs und em
gmässigte Johann Lukas Legrand agfüehrt worden isch, d Herrschaft vom
patrizische Daig abgschafft und d Land- mit dr Stadtbevölkerig gliichgstellt.
Vili Basler, vor allem uf dr Landschaft, si revolutionär gsinnt gsi und hai
afänglig dr Iimarsch vo de republikanische französische Druppe durchus
begrüesst, wenn die sich au in churzer Zit zimlig verhasst gmacht hai dur ihr
Benäh.

Mit dr Mediazionsverfassig vom 19. Februar 1803 isch dr Schwizer Äihaitsstaat
abgschafft worde. Au Baasel het e naiji Verfassig bekhoo. Dr Kanton isch in drei
Bezirgg iidailt worde: d Stadt, Lieschtel und Waldeburg. Er isch e
representativi Demokratii gsi, het aber e Zumftregimänt ghaa. Dr Grooss Root het
135 Mitgliider ghaa, 82 vom Land und 53 us dr Stadt, wo diräggt und indiräggt
gweelt worde si. Dr Grooss Root het die 25 Mitgliider vom Glaine Root ernennt
und zwäi Bürgermaister.

Noch de Napoleonische Chrieg isch s Fürschtbischtum Basel am Wiener Kongräss
(1815) ufdailt worde zwysche Basel und Bärn: Bärn het s Laufedaal (hüt dailwys
Baselbiet oder Soledurn) und dr Jura (hüt Tail vom Kanton Jura) bekhoo und Basel
s Birsegg. Mit dr Restauration isch au z Basel dr Liberalismus zruggdrängt
worde. E Bispil für dr nai Konservatismus isch dr langjeerig Bürgermeister
Johann Heinrich Wieland gsi, wo während dr Helvetik d Naierige understytzt het;
wo aber die liberali Regeneration sich in de 1830er Johr het afo usbraite, het
er sich gege dr Gaist vo dr Basler Revolution keert.

In de 1830er Johr nach dr Wahl vom Bürgerkönig Louis-Philippe z Frankriich het s
liberale Baselbiet, aagfüehrt vom Stephan Gutzwiller, d Gliichberächtigung mit
dr konservative Schdadt verlangt. Basel het aber nid welle und het am 3.
Auguscht 1833 es Kontingänt Stänzler und Milizsoldate mit Kanone in Richtig
Lieschtel gschiggt, wo denn an dr Hülfteschanz bi Braddele vo Baselbieter Druppe
gschlage worde isch. S isch druf zur Deilig vom Kanton Basel in zwei Halbkantön
khoo, Baselschdadt und Baselland, und nume die rächtsrhiinische Ortschafte
Bettige, Rieche und Chlaihünige si bi dr Schdadt bliibe.

In de 40er und 50er Johr vom 19. Johrhundert het sich Basel afo in ä modärni
Schdadt verwandle. 1844 isch dr erscht Zug in dr Schwiz z Basel vo Saint Louis
här aakhoo. 1849 het mä s Museum in dr Auguschdinergass baut, und vo 1859 aa si
d Schdadtmuure abbroche worde und nume ä baar vo de grössere Schdadtdoor, s
Schbaledoor, s Santihansdoor und s Dalbedoor, het mä lo si. Nochdäm s in 1855 än
Uusbruuch vo Cholera und 1865 vo Typhus mit Hunderte vo Dote ge het, isch 1875
die öffentligi Wasservorsorgig iigfüehrt worde. 1875 isch au s Joor gsi, wo
Basel die ersti modärni Verfassig iigfiert het. D Wettschdeibrugg isch die
zweitältischti Rhiibrugg z Basel und isch 1879 baut worde. Im Johr 1881 het
Basel as die erscht Schdadt in dr Schwiz än öffentligi Telifonzentrale ufdoo.
1899 het s erschte Elektrizidetswärk an dr Voltastrooss Stroom afo broduziere.

1901 isch s Roothus renoviert und vergrösseret worde. Im Landesstreik vo 1919
isch s Milidär ufbote worde und het fümf Demonschdrante verschosse. 1926 het im
SBB Bahnhof dr erscht Basler Radiosänder afo sände, fümf Johr vor em Radio
Beromünschder, und vierzäh Johr schböter isch er ufs Bruederholz züglet worde.

Au im Soziale isch Basel vorus gsi. D AHV (Alters- und
Hinderbliibene-Versicherig) isch z Basel lang vor dr räschtlige Schwiz scho 1932
iigfüehrt worde, und wääred dr Wältwirtschaftskriise isch 1936 ä neui Schdüür,
dr Arbetsrappe, vo de Wehler agnoh worde, wo öffentligi Baubrojekt zahlt het und
so Arbet für die Arbetslose gschafft het.

Im Zweite Wältchrieg isch Basel vo de Amerikaner us Versehe bombardiert worde.
Dr Schade isch aber chlii gsi. 1953 isch dr Flugblatz Basel-Mulhouse iigweiht
worde as dr erscht bi-national Flugblatz vo dr Wält. Sit 1993 isch er sogar
tri-national.

Elf Johr schbööter het Basel s Mässrächt bekhoo. D Früehligsmäss isch nur a baar
Johr abghalte worde, aber d Herbschtmäss git s sit denn jedes Johr mit wenige
Uusnahme und isch die gröschti Johrmäss vo dr Region worde, und sit 1917 git s
mit dr Muschdermäss (abkürzt MuBa) au widr ä jöhrligi Früehligsmäss.

1499 si z Basel d Eidgenosse und im Kaiser Maximilian sini Abgordnete zämmekho
und hai underem Druck vom mailändische Vermiddler Galeazzo Visconti ä
Friidensverdraag underschriibe. Au im erschde Koalitionschrieg vo de europäische
Mächt gege die revolutionäri Französischi Republik het d Schdadt ä Rolle
gschbiilt, wo dr frankophil Basler Schdadtschriiber Peter Ochs zwüsche de
Preusse und de Franzose und denn au zwüsche de Schbanier und de Franzose
vermiddlet het. D Friidensverdräag si im April und im Juli 1795 z Basel
underschriibe worde.

Im Auguscht 1897 hai d Zionischde ihre erscht Kongräss z Basel abghalte und d
Gründig vom enä jüdische Schdaat beschlosse. Au ä baar schbööteri Zionischde
Kongräss si z Basel abghalte worde.

Au d Arbeiterbewegig het z Basel Kongräss abghalte. Die Erschti International
isch 1869 z Basel zsämmekho in dr Erwartig, ass d Revolution grad um än Egge
sig; und 1912 het dr usserordentlig Kongräss vo dr Zweite Internationale
schdattgfunde wäge de Chrieg, wo denn uf em Balkan usbroche gsi sin.

Am 5. Mai 1992 isch d Basler Konvention (dr vollständig änglisch Titel isch
Basel Convention on the Control of Transboundary Movements of Hazardous Wastes
and Their Disposal), wo dr Export vo gföhrlige Abfäll vo de riiche in die arme
Länder verbietet, in Chraft drätte.

Basel het die eltscht Universidäät vo der hittige Schwyz. Si isch anno 1460
grindet worde. Dr Erasmus, dr Paracelsus, dr Daniel Bernoulli, dr Leonhard Euler
und dr Friedrich Nietzsche hänn alli emol dert gschafft.

D Basler Uni het die vier klassische Fakultete: Medizin, Jura, Theologii und
Philosophii und drei modärni: Naturwüsseschafte, Wirtschaftswüsseschafte und
Psychologii. Si isch mit öbbe 11.000 Schdudierende chlii, het aber ä guete Ruef.

Basel gilt als erfolgrychi Sport-Stadt. Dr FCB isch scho syt ainiger Zyt dr
erfolgrychschti Fuessball-Club vo dr Schwiz. Anderi Fuessballklub si dr "FC
Concordia Basel" (2011: 2. Liga), dr "FC Nordstern Basel" (2011: 3.Liga) und d
"Old Boys" (2011: 1.Liga). Dr Iishockeyclub "EHC Basel" het 2011 in dr National
League B gspiilt, isch aber noch em Banggrott 2014 zuedoo worde, und d Dame und
au d Herre vom "Basler Hockeyclub 1911" spiile in dr Nationalliga A. Dr "Judo
Club Basel" het öbbe 300 Mitgliider und isch eine vo de grösste in dr Schwiz. Si
Damekampfmannschaft isch in dr Nationalliga A (sit 2008). D "Fechtgesellschaft
Basel" isch dr grösst und erfolgriichst Schwizer Fächtverein, wo Schwizer und
Europameister gstellt und au olympische Medallie heim brocht het. Im American
Football spiile d "Gladiators beider Basel" sit 2010 in dr NLA. Dr "RTV 1879
Basel" isch sit 2008 wider in dr Swiss Handball League und cha im Hand- und au
im Volleyball uf e baar Schwizer Cupsiig und Mäisterschafte zruggluege. Dr "WSV
Basel" isch e Wassersportverein, wo 1890 gründet worden isch. Er bestoot us de
Sparte Wasserball, Kanu und dr Schwümmschuelabdeilig.

Nit z vrgässe sin die zahlryche Sportler us dr Agglomeration vo Basel. Zem
Byspil dr Roger Federer, wo johrelang dr beschti Tennisspiiler uf dr Wält gsi
isch, dr Alex Frei, wo "Topscorer" in dr franzeesische Liga gsi isch, und d
Pätty Schnyder, wo au e erfolgriichi Tennisspiilere gsi isch.

Dr Swiss Open im Badminton findet do jedes Johr statt und s jöhrlige "Swiss
Indoors" isch s greeschti Indoor-Tennis-Event in Europa. Öffentligi jöhrligi
Sporteräigniss si s Rhiischwümme und dr Stadtlauf.

S Zentrum vom Basler Sport, für Brofessionelli und Amateur, isch s Joggeli. S
"Swiss Indoors" wird in dr Joggelihalle abghalte. Dert isch au s greeschte
Schutt-Stadion vo der Schwiz, s Joggeli mit 41'539 Sitzblätz. D Joggeli-Arena
isch e modärni Yshockey-Halle. In dr Sportaalaag het s e Stadion für
Liichtathletik, Raasefälder, Dennisblätz und Fälder für Rugby, Beachvolleyball
und Beachsoccer. Im Schänzli het s Aalaage für Pfärderenne, und im Gaartebaad
het s uf 45'150 m² Becki für die ganz Chliine (s Piss-Piss) bis zu de Sportler.

Dr Landhof isch e Sportstadion im Wettstei-Quardier und früener emol s
Heimstadion vom FC Basel gsi. Uf dr Schützematte im Bachlätte het s Blätz für
Liichtathletik, Schutte und Dennis. Au d Old Boys häi dört ir Stadion. S Stadion
Rankhof im Hirzbrunnequardier isch s Heimstadion vom FC Nordstärn und vom 2. FC
Basel. Uf dr Pruntrutermatte isch dr Rugby Football Club Basel dehäi.

S alt Baseldytsch hett innerhalb vo de dytschschwyzer Dialäggt e Sonderschtellig
- ainersyts us linguistische Grind: S isch als ainzige weschtschwizer Dialäggt
niideralemannisch. Anderersyts gniessts e bsunders Prestige, wo vil mit dr
Fasnacht z tue het. Dr modärni, alldäägligi Basler Dialäggt aaber het allerdings
nymme vil z due mit em draditionelle Baseldytsch. Dr Yfluss vo de
hochalemannische Dialäggt wird immer greesser und so het sich s alte Baseldytsch
zumene nöiere Baseldütsch entwigglet.

Die lokale öffentlige Verkehrsmittel wärde vo de Basler Verkehrsbetriib
betriibe. D Drämmli sin sit am 06. Mai 1895 uff de Schiine und schrybe mit ihrer
griene Farb in dr Basler Gschicht e wichtigs Kapitel. Allerdings hetts d BVB
scho fast 14 Joor friener gää: Us em Projäkt vo 1874 isch am 11. Juli 1881 d BVB
en annerkannte iidraite Verain worde und isch offiziell fir alli Lyt zuegänglig
gsi. 1930 si die erste Buslinie ufdoo worde. Hützudags beferderet d BVB
126'700'000 Persoone im Joor.

D Stadt Basel dailt sich mit Milhuuse (Frankriich) und Freiburg im Brisgau
(Dytschland) dr EuroAirport. Dr Flughafe het Vrbindige zu allne greessere Stedt
vo Europa und het vorallem dur d Fluggsellschaft Easy Jet en Uffschwung erläbt.



https://als.wikipedia.org/wiki/Arabische_Sprache

Arabisch (اللغة العربية : al-luġatu l-ʿarabīya) isch aini vode wichtigste
Sprooche uf de Welt. Es isch d Sprooch vom Islaam und werd i rund 25 Staate as
ofizielli Sprooch anerchennt. As Weltsprooch ghört si zu de sechs Amtssprooche
vode UNO. S Arabische werd inere aigne Schrift gschribe und ghört zude
semitische Sprochgruppe innerhalb vode afro-asiatische Sprochfamili. Es tailt
sich i zwo Variante, s klassische Arabisch vom Koran (mit em moderne
Hocharabisch) und de verschidnige Dialekt, wo zum Tail recht starch vom
klassische Arabisch abwiiche chönet.

Um för westlichi Forscher und Interessierti d Lesig vom Arabische aifacher z
mache, het die Dütschi Morgeländischi Gsellschaft (DMG) en aigni Lutschrift
usegee, wo uf de Site Arabisches Alphabet ufzaigt werd.

S klassische Arabisch kennt nu grad drai Churz- und drai Langvokal: /a : ā/,
/i : ī/ und /u : ū/. I de maiste Dialekt bildet die, je noch lutliche Umgebig
Allophon. /ay/ und /aw/ sind streng gnoo kai Diphthong, well im Arabische /j/
und /w/ sich wie Konsonante verhaltet (ähnlich wie im Französische).

S klassische Arabisch het 28 Konsonante (und ai Allophon). I de Dialekt git s
Unterschid, so het s Maltesische weniger, s Marokkanische mee Konsonante (bzw.
Allophon).

1) Die velarisierti („dunkli“) Variante [ɫ] existiert nu im Wort Allah "Gott":
(الله ; IPA: /ɒˈɫːɒːh/; DMG: Allāh).

Wie bi allne semitische Sprooche bestönd die maiste Wörter us drai Konsonante
(Triliteralität), wo d Grundbedütig agend; z. B. ktb "schriibe". Die Konsonante
werdet mit Vokal noch bestimmte Muster ufgfüllt, worus sich denn die gnoieri
Bidütig ergit; z. B. kataba "er het gschribe"; kitābun "Buech" oder mit
Vorsilbe: yaktubu "er schribt". Um die Muster z erkläre, het die arabischi
Grammatik s Verb faʕala "er het gmacht" gnoo; z. B. fuʕulun, fuʕūlun oder
ʾafʕālun sind (maist) Pluralforme (kutubun "Büecher";ʾaflāmun "Film"), fāʕilun
isch Partizip Aktiv (kātibun "hd. schreibend; Schriiber, Schriftsteller,
Autor"), mafʕūlun isch Part. Passiv (maktūbun "gschribe; Gschribnigs, Brief")
und mafʕalun sind Örtlichkaite (maktabun "Büro"). Nebet Präfix (Vorsilbe), kennt
s Arabische au Suffix (Endige) und Infix: fuʕaylun (kutaybun "Büechli").

Die Muster chönet sowit goo, as si bestimmti Bedütigsgruppe bildet; z. B.
fuʕālun för Vögel (ʕuqābun "Adler"; ġurābun "Rapp"; summānatun "Wachtle"),
fuʕʕālun för Pflanze (tuffāḥun "Öpfel"; rummānun "Granatöpfel") oder fuʕalāʾu
för Personeguppe (ʕulamāʾu "die Glehrte"; wuzarāʾu "d Wezire, d Minister";
fuqarāʾu "die Arme").

S Arabische kennt nu ain Artikel. Er lutet i de Zitierform al, wobi sich s /l/ a
dentali Konsonante und Sibilante aapast. Die Konsonante haisset Sunebuechstabe,
ali andere Moobuechstabe. De Vokal /a/ fallt im Satz nocheme andere Vokal eweg.
De Artikel werd brucht, zum e Substantiv z determiniere und entsprecht somit
öppe em dütsche bestimmte Artikel. En unbestimmte Artikel kennt s Arabische nöd.

Im Gegesatz zu de indogermanische Sprooche kennet die semitische Sproche d
Genitivverbindig. Die isch per Definition immer determiniert. Si dient um
Zueghörigkait uszdrucke: bābu-l-bayti "d Huustöre". S erscht Wort werd
flektiert, s zwait stoht immer im Genitiv (z. B.: ʕAbdu-llāhi Nom.; ʕAbda-llāhi
Akk.; ʕAbdi-llāhi Gen. "Gottes-Diener").

Unabhängige Personalpronome gits nu im Nominativ und werdet maist i betonte
Situatione brucht und a Stell vom Verb "sii", wo s Arabische nöd kennt: huwa
kabīrun "er (isch) gross". I andere Situatione werd s Pronominalsuffix brucht,
wo a Substantiv, Präpositione und Verbe aghänkt werde cha: baytī "mis Huus";
baituka "dis Huus"; lī "för mi"; laka "för di"; yaktubunī "er schribt a mer";
yaktubuka "er schribt a der".

En Iitailig i lokaali Dialekt wie zum Biispil im Dütsche isch nu bedingt mögli,
do d Sproochverhältnis komplizierter sind. S Arabische tailt sich ainersitz i
Soziolekt und anderersits i Dialekt uuf.

Innerhalb vom gschlossne arabische Sprochrumm, wo sich vom Atlantik bis zum
Persische Golf (الخليج العربي al-ḫalīdš al-ʿarabī "Arabische Golf") erstreckt,
befindet sich meriri Sprochgruppe wo zu de afro-asiatische Schbroche ghöre:

 Arabischi Sprichwörter im dütschsprochige Wikisource D Wikipedia uff Arabisch S
Wiktionary uff Arabisch — e freis Wörterbüech



https://als.wikipedia.org/wiki/Albert_Einstein

Dr Albert Einstein (* 14. März 1879 in Ulm (Donau); † 18. April 1955 in
Princeton (New Jersey), USA) gältud als ein va de bediitentschte Phüsiker vam
20. Jahrhunnärt. Är isch unter andrem dr Begrinder va dr Relativitätstheorie ond
Nobälpriis-Träger fär Füsik (1921).

Dr Albert Einstein isch wägä syner jüdische Abstammig vor de Nazis i d'USA
emigriirt.

1905 isch schini Arbeit mim Titl "zär Elektrodünamik biwegtär Kerper" (Zur
Elektrodynamik bewegter Körper) ärschinu. Där Ihalt va där Arbeit wird hittu als
spezielli Relativitätstheorie bizeichnut. 1916 het är d'allgmein
Relativitätstheorie publiziärt. Öi zär Quantufüsik hed är wichtigi Biträg
gleischtut. Fär schini Ärklerig vam photoelktrischu Effäkt, wannär scho 1905
väröffentlicht het, hedär 1921 du Nobälpris fär Füsik bärcho. Schini
theoritischu Arbeite hent im Gägusatz zär hüfigu Meinig, kei grossi Rolla bim
Büw vannär Atombomba und där Chärnenergie gspilt.

Där Albert Einstein gältud als Ibigriff vamu Forschär und ämu Schenie. Är het
aber schine ähäblichu Bikanntheitsgrad öi üsserhalb va dä naturwissuschaftlichu
Fachwält mit Isatz fär Völkärvärständigung und Fridu igsetzt. In dischum
Zämmuhang het är schich sälbär als Pazifischt, Sozialischt und Zionischt
värstannu.

D'Eltru Hermann Einstein (*30.8.1847 Buchau, Württemberg – †10.10.1902 Mailand)
und d'Pauline Einstein (geb. Koch; *8.2.1858 Cannschdatt, Würtemburg –
†20.2.1920 Berlin) sind beidi us altigsässnu jüdischu Familine entstammu, wa
scho sit Jahrhunnärtu im Schwäbischu gläbt heint. D'Grosseltru väterlichärsits
hent traditioneller wiis nu jüdischi Name gitreit, Abraham und Hindel Einstein.
Mit dä Eltre vam Albert het schich das abär gändrut. Schine Vatär Hermann isch
us Buchau, änara kleinu oberschwäbischu Stadt gstammu, welli scho im Mittlaltär
in biditundi Judugmeint isch gsi. Där erscht namentlich nagwisne Vorfahre vam
Albärt Einstein, isch än ussum Bodusee stammendu Pferd- und Tüächhändler mit dum
Namu Baruch Moses Ainstein gsi, wa im 17. Jahrhunnärt inni Gmeind üfgnu wordu
isch. Uf dä Grabsteine vam Buchauer Judufriedhof sigi nu hitu d'Name va ville
Värwantu vam Einstein zfinu; unär anärum der vam letschtu Jud us Buchau, ämu
gwissu Siegbert Einstein.

Där Albärt isch inära assimilärtu, nid strängglöibigu schwäbisch-jüdischu
Mittlstandfamili üfgwachsu.

Churz na schinär Giburt, sind schini Eltru 1880 uf Münchu giziglut, wa schine
Vatär und schine Etro än eiguni Fabrik fär elektrischi Grät gigründut heint.
D'Firma fa schinum Vatär (Elektrotechnische Fabrik J. Einstein & Cie), isch fär
z'erscht elektrisch Liächt uffum Münchnär Oktobärfäscht värantwortlich gsi. Schi
hent öi Teili vam Münchnär Statteil Schwabing värkablut. Dri Jahr nam Albärt
isch öi schini Schweschtär d'Maria giboru wordu. Ob där Albärt scho zä der Ziit
na Isar cho isch, odär erscht 1885 als sägschjehrige, isch unnär Hischtorikär nu
umstrittu. Sichär isch dägägu, dass d'Famili immu Giböide im Hinnärhof va där
Adlzreitstrass 12 odär 14 (hitu: Anwesen Lindwurmstrasse 127) bwohnt het.

Än Hochbigabig ischmu in schinär Jugund nid azgseh gsi. So hedär ersch mit dri
Jahr agfangu redu. Innär Schüäl ischär än üfgweckte, odär sogar än üfriärerische
Schiäler gsi. Schini Leischtige sind güät bis sehr güät gsi. Zwar wenigär inne
Sprache, darfir abär inne Naturwissuschafte. Där Einstein het
populärwissuschafltichi Biächär gläsu und het schich sälbär än Ubärblick ubär du
Forschigsstand värschaft. 1884 hedär agfangu Privatunärricht im Gigu z'näh. Im
druffolgundu Jahr ischä ind Volxschüäl cho und ab 1888 het är
z'Luitpold-Gümnasium bsüächt.

D'Firma va schinum Vatär und vam gliäbtu Etro sind innär Zwischuziit igangu, und
d'Famili isch uf Mailand witär gizogu. Där Albärt isch ä lenzig z'Münchu
giblibu, um d'Schüäl fertig z'machu. Z'Schüälsischtem vam ditschu Chaisärrich
mit schinär Zucht und Ordnig isch mu bald uffu Strich gangu, und är hetsus öi
gizeigt. Sumi Lehrer hent mu vorgworfu, dass schini Reschpäktlosigkeit uf anäri
Schiälär abfärbigi. 1894 het är schich de entschlossu, d'Schüäl ohni Abschluss
zfärla und schinär Famali uf Mailand z'folgu. Um dum Militerdiänscht z'äntgah,
hedär 1896 schini würtubärgischi und damit öi schini ditschi Staatsbürgärschaft
üfgäh, und isch öi ussär jüdischu Religionsgmeinschaft üsgiträttu.

Dum Wunsch va schinum Vatär Elektrotechnik z'studiäru ischär nid nagangu. Därfir
ischär ämu Hiwis vamu Freund va där Famili gfolgut, und het schi um än
Studiuplatz am zürchär Polytechnikum biworbu, där hitigu ETH. Will är keis
Abiturzügnis ka het, hedär im Summär 1895 än Üfnahmeprüfig miässu machu, welli
är abär als jungschte Teilnämär mit 16 nid bschtanu het. Är het statt schich
richtig vorzbireitu än Reis durch Norditaliu gmacht. So hedär zwar dä
naturwissuschafftlichu Bireich mit Brawur bschtanu, doch isch d'Allgimeinbildig
ungniägund gsi. Dass där Einstein allgmein än schlächte Schiäler isch gsi, isch
abär nummu äs Grücht. Das Grücht basiärt uf där erschtu Biografie va ihm, wels
z'Binotigssischtem va dä Schwiz mit dme va Ditschland värwäxlut het (innär
Schwiz isch z'6 d'bescht Nota, in Ditschland z'eini). Durch än Värmittlig vam,
vo im ubärzügtu Rektor und Fysikärs Heinrich Weber, het är im Folgejahr
d'liberal gfiärti Kantonsschüäl Aarau bsüächt und het schini Matura gmacht.
Währund dischär Ziit ischär bi där Famili Winteler unär cho. Dr Jost Winteler,
bikante wordu mit schiner biriämtu Dissertazion uber dun Dialäkt vam
Chirezerbäärg (Glarnerland), het nu starch mit schine radikal-demokratischu
Uberziigige giprägt. Derosch Botsch Paul het 1910 d'Schweschtär vam Einstein,
d'Maria, gheiratut.

Äs het dum Einstein nid gipasst, nummu formels Wissu z'lehru, är het schich
ehnär fär theoretisch-phüsikalischi Dänkprojäkti interessiärt. Mit schinär
Eiguwilligkeit het är oft ageckt. Ihm isch, dabschtrakti mathematischi Abbildi
än Doru im Öig gsi. Är het schi fär du problemoriontärtu Füsikär als hindärlich
agseh. Inne Vorläsige ischär schine Proffesore vor allum durch Abwäsuheit
üfgfallu. Fär di Prüfige het är schich vor allum uf Mitschrifte va schine
Kollegu värlah. Dischi Ignoranz het mu nid nummu d'Karrieremeglichkeite värbuwt,
är het sus öi spetär bi där Äntwicklig va där allgmeinu Relativitätstheori
biröit. Schine Studiokolleg, där Marcel Grossmann isch mu de schpätär nu än
grossi Hilf gsi.

1900 het är de d'Hochschüäl mit ämu Diplom als Fachlerär fär Mathematik und
Physik verlah. Schini Biwärbige uf Assischtäntustelli am Polytechnikum und anäru
Universitätu sind abär alli abglähnt wordu. Är het de schliässli als Hüslehrär
in Winterthur, Schaffhüsu und schliässli in Bäru gschaffut. 1901 ischär de
Schwizär gwordu. Am 16. Juni 1902 het är de uf Empfählig va schinum Freund dum
Marcel Grossmann, ändli än feschti Aschtellig als Experte 3. Klasse bim schwizär
Patäntamt in Bäru bärcho.

Währund schinum Studium het där Einstein schini künftigi Frouw, d'driähalb Jahr
eltri Serbin d'Mileva Marić chänu glehrt. Erscht na dum Tod va schinum Vatär,
ändi 1902 hent die beidu gägs du Willu va ihru Familine am 6. Jännär gheiratut.
Mit schinär Frouw hedär zwei Sehn kha, du Hans Albert (1904–1973) und du Eduard
(1910–1965).

Erscht 1987 isch öffuntlich gwordu, dass die beidu scho im Jännär 1902 än
uehelichi Tochtär Lieserl giboru heint. Z'dischum Ziitpunkt het d'Müättär nu bi
ihrusch Eltru in Serbiu gwohnt.

Ubär z'witär Schicksal va där Lieserl wird nummu gmüätmasst. Ihrusch Exischtänz
isch va de Eltru zum Schutz vannär Sittlichkeit värheimlicht wordu. Wahrschinli
isch mit ämu Down-Syndrom uf d'Wält cho. Äs isch öi fraglich, ob där Einstein
schi ubärhöipt mal gseh het. Vili isch zär Adoption fri gigä wordu. Anäri Quelle
sägund, schi sigi im Altär va 21 Monat värstorbu.

Vam Oktobär 1903 bis im Meiju 1905 het där Einstein innär bärnär Kramgass 49
gwohnt. (hitu als Museum Einsteinhaus Bern bikannt).

1905, im Eltär va 26 Jahr, het där einigi va schinu wichtigschtu Wärcha
väröffentlichut. Am 17. März 1905 het är schini Arbeit "Über einen die Erzeugung
und Verwandlung des Lichts betreffenden heuristischen Gesichtspunkt" zum
photoelektrischu Effäkt biändut. D'Arbeit isch de am 18. März in d'Annalu vannär
Füsik igangu. (Band 17 Site 132–148). Am 30. April hedär annär Universität Züri
bi dä Proffesoru Kleiner und Burkhardt schini Dissertation mit dum Tittl "Eine
neue Bestimmung der Moleküldimensionen" igigä. Darfir hedär am 15. Jännär 1906
än Doktärtitl ind Füsik bärcho. In schidu Jahr hedär nu zimmli vili andäri
Arbeite väröffentlichut. Unnär anerum isch öi d'Formla E = mc² (Enärgi isch
glich Massa mal Liächtgschwindigcheit hoch zwei) änstanu. Äbufalls isch damals
d'Spezielle Relativitätstheorie änstanu.

1905 het schich als äs zimli fruchtbars Jahr güsrut. Mu spricht öi vam
Wundärjahr. Där Carl Friedrich va Weizsäcke het folgundus därzüä gschribu :

Där Atrag vam Einstein uf Habilitation im Jahr 1907 annär Universität va Bäru
isch zerscht abglähnt wordu. Ersch im druf folgungu Jahr isch är damit
ärfolgrich gsi. 1909 het mu nu zum üssärordentlichu Proffäsor annär Uni Züri
birüäfu. 1911 het är and ditschsprachi Pragär Universität gwäxlut. Abär scho äs
Jahr spetär ischär widär zrug uf Züri, um annär Eidgnössisch Technischu
Hochschüäl z'forschu und z'lehru. Är isch also da zrug cho, wannär 1895
d'Üfnahmeprüfig nid bschtanu het.

Afangsch 1914 ischsm Max Planck glungu, där Einstein fär d'preussischi Akademi
där Wissuschaft in Berlin zgwinnu. 1917 isch där Einstein de da Diräktor gwordu.
Schini Frouw het nu mit dä Chindär bigleitut, isch abär nid zschpat wägs privatu
Grind widär uf Züri zrug gangu.

Va alle Lehrtätigkeite bifrit, het där Einstein z'Berlin Ziit und Rüäh gfunnu,
schis gross Wärch, d'allgmein Relativitätstheori z'biändigu. Dischi hedär 1916
väröffentlicht. Im glichu Jahr hedär än Arbeit ubär du Einstein-de-Haas-Effekt
ärstellt.

Die Ziit isch nu mit witru Ischnitta värbunnu gsi. D'politisch Situation na dum
Ändi vam erschtu Wältchriäg het du Kontakt zu schine Sehn värhinrut. Zglichum
isch schini Müättär Afangsch 1919 schwer ärchrankt und im Jahr druf gschtorbu.
Äs isch öi in dischär Ziit gsi, wa där Kurt Blumenfeld, där Schef va där
Propagandaabteilig va där Zionistischu Väreinigung fär Ditschland dä Einstein
fär du Zionismus het chenu interesieru.

D'Berlinär Jahr sind öi durch du Kontakt mit dum Max Wertheimer, dum Bigründär
vannär Gstalttheorie, kchänzeichnut wordu. Äs isch zumä fruchtbaru Üstüsch
zwischu du beidu Wissuschaftlär cho. So het där Einstein zum Bispiel än Ileitig
zu dä Üfsätz Wahrheit, Friheit, Demokratie und Ethik vam Wertheimär gschribu.
Züänämund het är öi Agfangu, schich politischu Fragogstellige z'öffnu.

Währund du Sunnufischtärnis vam 29. Meiju 1919 in Brasiliu hent Biobachtige vam
Arthur Eddington bschtätigt, dass z'Schwerfäld vannär Sunnu z'Liächt gnau so
ablänkt, wiäs d'allgemeine Relativitätstheorie vorhärgseit het. Där Präsidänt va
där Royal Society, där Sir Joseph John Thomson, het das wiä folgt kommentiärt :

Innä Jahri va 1920 bis 1924 isch d'Initiativi vam Erwin Freundlich, ämu
langjährigu Mitstritär, där Einstein Turu in Potschdam ändschtanu. Är het sit
dem astronomischu Biobachtige, und nid zletscht dum Zwäck, d'Theorie vam
Einstein witär z'priäfu, gidiänt.

Alässlich vam schinum 50. Giburtstag 1929 het schich d'Stadt Bärlin gfordrut
gseh, irusch briämtu Bürgär äs agmässus Gscheich z'ubärgäh. Där
Obärgürgärmeischtär där Gustav Böss eht agregt, mu äs Hüüs z'värmachu. Di Präss
het die Gschicht üfgriffu. Mit där Ziit het schich abär d'Diskussion zura offunu
Kontrowärsa üsgwitut. Där Einstein und d'Elsa hend schich mittlärwil uf d'Süäch
namu geignutu Grundstück gmacht, und sind innär Waldstrass 7 im Dorf Caputh bi
Potsdam fündig gwordu. Darum hentsch ufs Gscheich värzichtut und irusch Hüüs
sälbär finanziärt. Där Architekt Konrad Wachsmann isch biüftreit wordu,
z'bscheiduna Holzüüs am See zbüwu. Äs isch där Üsgangspunkt fär vili Ture mit
dum Seglboot währund dä Summärmonatu bis 1932 gsi.

Schini Bikanntheit het där Einstein fär etlichi Rejsine gnutzt. Är het Vorläsige
uf där ganzu Wält ghaltut. Dabi hetär zahlrichi Ehrudoktärwürdige bärcho.
Drunnär öi die va där Princeton University, wa när speter het sellu lehru. Är
het äntschidu, va da a z'halb Jahr z'Princton zi, und danär Hälfti in Berlin. Im
Dezämbär 1932 ischär numal ind USA gangu, isch abär wägs där Machubärnahm vam
Hitlär in Jännär 1933 nimme zrug gangu. Är het alli Kontaktu zu Ditschland
abgibrochu und isch niä me zrug. And d'preussischi Akademie va dä Wissuschafte
het är schich am 28. März 1933 schriftlich gwändut. Är het mit giteilt, dass är
schis Üsschidu bidüri und het d'mänschlichu Biziäge dort gwürdigt. Scho am 20.
März het mu schis Hüüs in Caputh durchsüächt, im April äi schini Statwohnig in
Berlin. Am 4. April het där Einstein än Atrag uf Äntlassig ussum preussischu
Staatsvärbund gstellt. Dischi hentsch zwar nid biwilligt, hent mu abär darfir
d'Staatsakcherikeit pär Strafüsbürgrig gnu. Am 10. Meiju 1933 het där Göbels im
Ramu va där Biächärvärbränni öi schini Schrifte ins Fiir chit.

1933 isch där Einstein äs Mitglied va där Institute for Advanced Study gwordu,
äs churz vorär gigründuts privats Forschigsinschtitut. Vam Öigschtu 1935 bis
schinum Tod het där Einstein innär Mercer Street 112 in Princton gläbt. Där
Einstein het schich scho bald uf d'Süäch naru iheitlichu Fäldtheorie gmacht, wa
schini Fäldtheorie va där Gravitation (d'Allgmein Relativitätstheorie) mit derra
vam Elektromagnetismus het sellu väreinigu. Bis z'schinum Tod hedär schich
värgäblich damit abgmiät, d'sognännti Wältformla z'finnu - was öi bis hittu no
keinum Forschär glungu isch.

D'Äntekig vannär Chäruspaltig 1938 durch du Otto Hahn in Berlin het innär
Wissuschaftsgmeind d'nuklearei Bidrohig embrüfschworu. Im Öigschtu 1939, churz
vorm Afang vam zweitu Wältchriäg het där Einstein än vam Leo Szilard värfasstu
Briäf annu amerikanischu Präsidänt unnärzeichnut, wa vor där Gfahr vanera neue
Bomba gwarnt het, wa Ditschland meglichätwiis äntwickligi. Där Appell isch
ärhört wordu und züäsätzlichi Forschigsgäldär sind breit gstellt wordu.
Z'Manhattan-Projekt mit schinum Ziel, där Äntwicklich va där Atombomba isch
giboru wordu. In schine persönlichu Ärinnrigu värtritt där Einstein d'Üffasig,
dass är schich liächtfertig zär Unnärzeichnig va dem Briäf hegi la ubärzügu.

Annu arbeite isch där Einstein abär komlpett unbiteiligte gsi. Schini
wissuschaftlichi Prioritäte hedär uf annärei Gibiäti gsetzt. Nid zletscht isch
är än langjehirge Zwiflär annär Nukleartechnik gsi, wa d'Quantutheorie ersch
megli gmacht het. Züädem ischär wäg schinär unvärhültu Sympathie fär du
Kommunismus als Sichärheitsrisiko igstuft wordu. Öi där US-amerikanisch
Gheimdiänscht het nu biobachtut. So het är va där militärischu Nutzig va där
Umwandlbakreit vannär Massu in Energie ersch wiä d'meischtu Mänschu ib där
erschtu Chriägsisätz va där Atombomba ärfahru (Hiroshima und Nagasaki). Nam
Chriägsändi het där Einstein schich fär d'international Rüschtigskommision
igsetzt.

D'letschtu annärhalb Jahr va schinum Läbu het där Einstein mit där
Bibliothekarin Johanna Fatova värbrungu. Z'Tagebüäch va ira, wasch 2004 äntdeckt
hend, het Üfschluss ubär einigi Details gigä. Är het schich demna mit ämu altu
Auto värglichu, wa voll mit mechanischu Problem isch. Trotz sichne Gibrächu het
är nu churz vor schinum Tod d'Chraft gfunnu, fär schini Vision vam Wältfridu
izträttu. So het är 1955 zämu mit zäh aneru bikanntu Wissuschaftlär z'sognannti
Russel-Einstein-Manifest zär Sensibilisiärig va du Mänschu fär d'Abrüschtig
unnärzeichnut.

Där Einstein isch da am 18.April 1955 im Eltär va 76 Jahr in Princeton a innuru
Blüätige gschtorbu, wa durch äs Platzu vanera Aneurysma im Biriach va där Aorta
värursacht wordu isch. D'letscht Wort vam Einstein sind unbikannt, da är ditsch
gredut het, hent d'Chrankuschweschtre nix värstannu. Där Pathologe Dr. Thomas
Harvey het bi där Obduktion z'Ghrin vam Albärt Einstein gschtollu, umsus (wiän
är bhöiptut) fär witäri Unärsüächige va schinär einzigartigu Struktur där Nawält
z'ärhaltu.

Där Üsbruch vam erschtu Wältschrieg het in im en feschit Bschäftigung mit
politischu Problem üsglest. Är isch dum Bund "Neues Vaterland" bigiträtu, wa
schpeter zer ditschu Liga fer Mänschurächti gwordu isch.

1918 het der Einstein züe de Grindär vannär linksliberalu Ditschu demokratischu
Parti (DDP) kchert. Va 1922 äwäg isch är de es Mitglied vannär Kommision fer
geischtigi Zämmuarbeit mim damaligu Völkerbund gsi. Durch dischi Organisation
het är de Kontakt zum Sigmund Freud üfgibouwt und än Briefkontakt ghaltu.
Gmeinsam hentsch de d'Frag "Warum Chrieg ?" bhandlut. Dische Briefvercher isch
1933 veröffentlicht wordu.

Zu Biginn isch der Einstein en uberzügte Pazifischt gsi. Ab 1933 her är de die
Meinig gändrut, mit folgender Bigründig :

"Bis 1933 han ich mich fer d'Verweigrig vam Militärdiänscht igsetzt. Als abär
där Faschismus üfcho isch, hani ärchännt, dass dische Standpunkt nit
üfrächtzärhaltu isch, wenn nid d'Macht vanär Wält ind d'Händ va de schlimmschte
Feinda vennär Menschheit gratu soll. Gägs organisierti Macht gits nummu
organisierti Macht; ich gseh keis annersch Mittl, so schtarch wie nis bidüru."



https://als.wikipedia.org/wiki/Tansania

Tansania, amtlig Jamhuri ya Muungano wa Tanzania (Swahili: Vereinigti Republik
Tansania), isch e Staat z Oschtafrika. S lyt am Indische Ozean un gränzt an
Kenia un Uganda im Norde, Ruanda, Burundi un di Demokratisch Republik Kongo im
Weschte un Sambia, Malawi un Mosambik im Side.

Tanganjika (s Festlandgebiet zsämme mit der Insle Mafia) isch 1961 vo der
Mandatsmacht Groossbritannie unabhängig worde und het sich 1963 mit Sansibar (d
Insle Pemba und Unguja) zu Tansania zsämmegschlosse, dr Name vom Land isch us
Tanganjika, Sansibar und der Bezeichnig Azania zsämmengsetzt. Tansania het öbbe
37 Mio. Iiwohner, wo meh as 100 verschiidnigi Sproche schwätze, die meiste
Bantusproche, au nilotischi und kuschitischi Sproche wärde gredet und Arabisch.
D Hauptstadt vom Staat isch Dodoma, dr Regierigssitz und grössti Stadt isch
Daressalaam.

S tansanisch Feschtland bstoht us ere 16 bis 64 Kilometer braite Kischtenebeni
mit tropischer Vegetation, dr 213 bis 1067 Meter hoch glägene Massai-Savanne im
Norde un eme Hochplatoo im Side (900–1200 Meter), wu bis zum Malawisee goht. Dr
Zäntralafrikanisch Grabe goht im Weschte vu Tansania dure, dr Oschtafrikanisch
Grabe verlauft zmittse dur s Land. Zyyge vu dr geologische Vorgäng in däre
tektonische Bruchzone sin riisigi Krater un Vulkane wie dr Mount Rungwe
(2960 m), dr Mount Meru (4562 m) un dr hegscht Bärg vu Afrika, dr Kibo (5895 m).
S Staatsbiet vu Tansania gränzt an drei vu dr greschte Seeä vu Afrika: im Norde
an dr Victoriasee, im Weschte an dr Tanganjikasee un im Side an dr Malawisee. Im
Nordweschte vu Tansania lyt d Serengeti (Massai-Sproch: „wyti Flechi, großi
Ebeni, unändlig Land“), ain vu dr bekannteschte Nationalpark vu Afrika.

Im Nordoschte vum Land, in dr Nechi vu dr Gränz zue Kenia, hebt sich s hegscht
Bärgmassiv vu Afrika, s Kilimandscharo-Massiv, dr hegscht Punkt dervu – dr Uhuru
Peak – lyt uf em Kibo uf 5.895 m ü. NN.

Derzue chunnt s Selous Game Reserve, s grescht Wilddierschutzbiet in ganz
Afrika.

D Bevelkerig uf em Feschtland bstoht zue 99 Brozänt us Schwarzafrikaner –
dodrunter 95 % Bantu –, wu iber 130 verschidene Ethnie aaghere. Di greschte
Volksgruppe sin d Sukuma (12 % vu dr Bevelkerig), d Nyamwezi (rund 9 %), wu wie
d Sukuma um dr Viktoriasee läbe, d Hehet/Bena (8 %), d Haya (7 %), d Swahili an
dr Kischte (6 %), d Chagga am Kilimandscharo (6 %) un d Makonde im Side. D
Massai stelle rund 3 % vu dr Bevelkerig.

Syt Johrhunderte ghere zue dr Bevelkerig au Mänsche, wu d Vorfahre vun ene us
Arabie un vu Indie yygwanderet gsii sin. Au wenigi Noofahre vo europäische
Sidler het s im Land. Derzue chemme Uusländer, dodrunter 431.000 Flichtling vu
Burundi un 96.000 us dr DR Kongo.

S git kain de jure feschtglaiti Amtssproch, Swahili isch aber d Nationalsproch,
wu as lingua franca un fir offiziälli Aaglägehaite brucht wird un dodermit de
facto d Amtssproch isch. Di dytsch Kolonialverwaltig het d Verwändig vum Swahili
stark gferderet. Dr erscht Bresidänt vum Land, dr Julius Nyerere, het Swahili as
„nationali Sproch“ deklariert, ohni ass des aber gsetzlig feschtglait wore wär.
In Publikatione vu dr Regierig wird s au „offiziälli Sproch“ gnännt. Änglisch,
wu vu dr britische Kolonialverwaltig brucht woren isch, wird hite im effetlige
Dienscht, im Barlemänt oder in dr Regierig nimi brucht un isch wäge däm au kai
Amtssproch im ängere Sinn. Tansania ghert dodermit zue dr wenige
schwarzafrikanische Staate, wu ne yyhaimischi Sproch wichtige woren isch wie d
Kolonialsproch. Änglisch isch aber allno d Grichtssproch vu dr hechere Gricht.

No dr offiziälle Sprochbolitik vu Tansania, wie si anne 1984 verchindet woren
isch, isch Swahili d Sproch vum gsellschaftlige un bolitische Beryych, vu dr
Grundschuelbildig un dr Erwachsenebildig. S Änglisch isch fir d Beryych vu dr
hechere Schuelbildig, dr Universitete, dr hechere Gricht un dr Tächnologi
vorgsääne. Au wänn s Ämglisch z Tansania mit Millionebedreeg vu dr Regierig vu
Großbritannie gferderet wird, isch s in dr letschte Johrzehnt allmeh us em
gsellschaftlige Läbe zruckdrängt wore. Zem Byschpel hän sich no in dr 1970er
Johr tansanischi Studänte unterenander normalerwys uf Änglisch unterhalte,
hitigsdags schwätze si fascht nume no Swahili mitenand. Sälbscht dr Unterricht
an dr hechere Schuele un Universitete, wu offiziäll uusschließlig uf Änglisch
sott syy, wird zem Dail uf Swahili ghalte oder in eme Swahili-Änglisch-Gmisch.

Dr Norde, s Kischtebiet un di ehmolige Karawanestroße sin zum greschte Dail
islamisch bregt. Zwische 30 un 40 Brozänt vu dr Bevelkerig sin Muslim (uf
Sansibar zmindescht 98 Brozänt). Im Binneland vu Tansania het sich s
Chrischtetum wyt uusbraitet, glychfalls zwische 30 und 40 Brozänt sin
chrischtlig, di maischte dervu katholisch. D Missionsbenediktiner vu St.
Ottilien unterhalte im Side vum Land sechs Chleschter un hän di
Remisch-Katholisch Chilche z Tansania stark bregt. In dr dytsche Kolonialzyt sin
au Lutheraner in s Land chuu un d Herrnhuter Briedergmai (Moravian Church), in
dr britische Zyt dergege Anglikaner un vu Kenia här d Africa Inland Church. Di
evangelische Chilche sin dur d Walokolebewegig (East African Revival) meh oder
weniger beyyflusst wore, wu in dr jingere Zyt au s Ufchuu vu charismatische un
pfingschtlerische Gruppe gferderet het. Iberall git s au no Aahänger vu dr
draditionälle Religione, au Chrischte un Muslim gän vilmol Achtig uf di
draditionälle Rite.

Tansania isch anne 1964 entstande dur dr Zämmeschluss vu dr Staate Tanganjika un
Sansibar. Tanganjika isch vu 1919 bis 1961 e britisch Mandat vum Velkerbund un
speter vu dr UNO gsii. Bis anne 1918 het s zue dr Koloni Dytsch-Oschtafrika
ghert. Sansibar isch e oschtafrikanisch Sultanat unter britischem Protektorat
gsii. Noo dr Unabhängigkait isch anne 1963 in ere Revolution d Monarchi gstirzt
wore.

Iber d Gschicht vum innere Tanganjika in dr Friezyt isch wenig bekannt. Mer
vermuetet, dass es Biet urspringli vu Jeger un Sammler bewohnt gsii, wu ne
Sproch gschwätzt hän, wu dr Koishan-Sproche noogstanden isch. Vor rund 3000 bis
4000 Johr sin us em sidweschtlige Hochland vu Äthiopie kuschtischi Velker no
Oschtafrika yygwanderet, wu d Rinderzucht mitbrocht hän, z. B. d Vorfahre vu dr
Burungi, d Goroa un d Iraqw. Im Zytrumm zwische 1000 v. Chr. un 1000 n. Chr. sin
vu Weschte här Bantu in s Biet chuu, hitigi Noofahre z. B. d Sukuma, d Nymwezi,
d Chagga un d Makonde. Si hän vor allem Ackerböue (Hirse, Sorghum) dribe, aber
au Vihzucht, wu dr Ackerböu nit megli gsii isch, wel s z wenig Rääge ghaa het.
Derzue hän si d Metallverarbeitig mitbrocht, mit dr Aachumft vu dr Bantu, fangt
z Oschtafrika d Yysezyt aa. Speter sin zwisch em 12. un em 18. Johrhundert
nilotischi Hirtevelker (z. B. d Massai) yygwanderet, wu uusschließlig vu dr
Rinderzucht gläbt hän..

Im Biet vu dr Große Seä het s no dr midlige Iberliferig vum 11. bis zum 16.
Johrhundert s Rych vu dr Bachwezi gee. Dur Zuewanderig vu Hirtevelker us em
Norde (z. B. dr Luo) hän sich hierarchisch strukturierti Gsellschafte
entwicklet, wu as Hinda-Dynaschtie d Herrscherschicht in e baar greßere un
chlainere Chenigrych bildet ghaa hän. Zue dr große Rych, wu ihre Ursprung uf dr
legendär Grinder Ruhinda zruckfiere, ghere Ruanda (ab em 14./15. Jh.), Burundi
(ab em 15. Jh.) un Buganda (ab em 14. Jh.). Zue dr chlainere Chenigrych, wu
dailwys vu Buganda kontrolliert un ab un zue aagriffe wore sin, zelle im
Nordweschte vu Tansania Buhaya un sidlig dervu Buzinza.

D Kischteregion vu Oschtafrika isch scho frie in e international Handelsnetz
yybunde gsii. Arabischi un remischi Händler sin regelmäßig do aane chuu.
Inwiewyt au s Inner vu Oschtafrika beraist woren isch, isch bis hit umstritte.
Us antike un mittelalterlige Wältcharte wird dytli, dass zmindescht d Existenz
vu dr große oschtafrikanische Seeä un dr schneebedeckte Bärg bekannt gsii isch,
au wänn ihri Lag unterschidlg aagee woren isch. In eme antike Seefahrtshandbuech
(Periplus Maris Erythraei) isch e Stadt mit Name Rhapta iberliferet, wu mer im
Ruum zwische Tanga un em Rufidschi-Delta vermuetet.

Am Änd vum erschte Johrdöusert isch an dr Kischte e Chette vu chlainere un
greßere Handelsstedt entstande, wu äng mit dr arabische Wält verbunde gsii sin.
Au dr Islam het sich uusbraitet. D Kischteberych sin Dail vu dr multikulturälle
un multiethnische Swahili-Gsellschaft wore. Im Biet vu Tansania isch Kilwa
Kisiwani gläge, wu im 13. un 14. Johrhundert di wichtigscht Stadt an dr
oschtafrikanische Kischte gsii isch.

Dr portugiesisch Seefahrer Vasco da Gama het di afrikanisch Oschkischte anne
1498 uf syyre Rais uf Indien erforscht. Bis 1506 het di portugiesisch Regierig
dr Aaspruch uf d Macht iber d gsamt Kischte gstellt. Dää Aaspruch het s aber
nume uf em Bapir gee, wel Portugal syyni Stitzpinkt wie Mombasa un Sansibar nume
as Zwischestatione uf em Wäg zwische Mosambik un Goa brucht het. D Portugiese
h#än nume wenig Soldate stationier un hän s Biet nit kolonisiert. Dr Expansion
vu Oman Ändi 17. Johrhundert het Portugal nyt me chenne entgegesetze, un noch em
Fall vu dr Feschtig Mombasa 1698 hän di omanische Araber d Portugiese au vu
Sansibar verdribe un hän e lucki Oberherrschaft iber d Kischtestedt errunge, wu
si ihri Wali as Statthalter yygsetzt hän.

D Araber hän aigeni Garnisone z Sansibar, z Pemba un z Kilwa errichtet un dr
lukrativ Sklave- un Elfebainhandel wytergfiert. Im 19. Johrhundert het s z
Sansibar e wirtschaftlige Ufschwung gee dur e Plantaschewirtschaft, wu mit
Sklave bedribe woren un vor allem dur dr Aaböu vu dr nei yygfierte profitable
Nägeli gääch aagstiigen isch. All meh Araber sin yygwanderet. Der omanische
Herrscher Sultan Sayyid Said (1804-56) het syy Bresänz an dr Suahelikischte
versterkt un het sich gege di ertlige Herrscher vu Mombasa duregsetzt. Dr Handel
isch in däre Zyt all meh uf indischi Händler ibergange. Anne 1840 het dr Sayyid
Said wäg dr bolitische Uusicherhait z Oman fir 11 Johre syy Herrschaftsitz uf
Sansibar verlait.

D Gwirz vu Sansibar hän Schiff us Länder aazoge, wu wyt ewäg gläge sin, wie dr
au us dr USA, wu 1837 e Konsulat uf dr Insle ufgmacht hän. S frie Inträssi vu
Großbritannie an Sansibar isch dur dr Handel gweckt wore un au dur dr Kampf gege
dr Sklavehandel. Anne 1822 hän d Brite dr erscht vun ere Raie vu Verdreg mit em
Sultan Said unterzaichnet go dää Handel z unterbinden, aber erscht anne 1876
isch dr Vercahuf vu Sklave z Sansibar ändgiltig verbotte wore.

Dr grescht Dail vu dr innere Regione isch dr Europäer dergege wyter uubekannt
gsii. Di europäisch Erforschig het um d Mitti vum 19. Johrhundert aagfange. Zwee
dytschi Missionar sin in dr 1840er Johr bis zum Kilimandscharo chuu. Di
britische Forscher Richard Burton un John Speke sin anne 1857 zum Tanganjikasee
chuu, dr John Speke anne 1858 au zum Victoriasee

Dr schottisch Missionar un Forscher David Livingstone isch am 16. Septämber 1859
as erschte Eruopäer an dr Malawisee chuu, uf syyreletschte Mission het er sich
derno z Ujiji nidergloo, wun er schließlig dur dr US-Schurnalischte Henry Morton
Stanley „gfunde“ woren isch.

D Kolonialinträsse vu Dytschland sin anne 1884 vum Carl Peters begrindet wore,
wu fir d Gesellschaft für deutsche Kolonisation (speter: Deutsch-ostafrikanische
Gesellschaft) dur e huffe Verdreg mit Stammeshaiptling e privatwirtschaftlig
Kolonialrych im Name vu syre Kolonialgsellschaft het welle ufböue. D Regierig
vum Chanzler Otto von Bismarck het sich drotz Widerstand zwunge gsääne, dr
Gsellschaft e Schutzbrief vum dytsche Rych uuszstelle un dr Aaspruch dur e
militerischi Machtdemonschtration vu dytsche Chriegsschiff gegeniber em Sultan
vu Sansibar abzsichere.

Im Gegezug isch d Nordseeinsle Helgoland zum Dytsche Rych chuu un dr
Caprivi-Zipfel im hitige Namibia isch e dytsch Protektorat wore.

Anne 1891 het di dytsch Regierig au offiziäll di diräkt Verwaltig vum Biet vu dr
Dytsch-Oschtafrikanische Gsellschaft ibernuu un het e Guverner mit Hauptsitz z
Daressalam ernännt. Di dytsch Kolonialverwaltig het versuecht e Infrastruktu
ufzböue mit Stroße un Yysebahne.

Dr Widerstand het vu 1905 bis 1907 syy Hegschtpunkt im Maji-Maji-Ufstand gfunde.
Dää Ufstand, wu e Zytlang e Huffe Stämm im Side veraint ghaa het, isch erscht z
Änd gange, wu rund 120.000 Afrikaner im Kampf oder am Hunger gstorbe gsii sin. Z
Tansania giltetet er vilfach as erschts Zaiche vum Ufchuu vun eme
oschtafrikanische Nationalismus. D Forschig het zaigt, dass draditionälli
Fyndseligkaite e großi Roll gpiilt hän im Ufstand.

Im Erschte Wältchrieg isch e erschte Invasionsversuech vu Großbritanniens dur d
Schutzdruppe unter em Paul von Lettow-Vorbeck in dr Schlacht bi Tanga
zruckgschlaa wore. Gege di alliiert Offänsive syt 1916 het d Schutzdruppe nume
no Guerillataktike chenne entgegesetze, isch aber 1917 schließlig uf Mosambik
abdrängt wore. Dodermit isch di dytsch Kolonialzyt no im Chrieg z Änd gange un
britischi un belgischI Druppe hän s Land bsetzt. D Kampfhandlungen, Plinderige
un d Verwieschtig vum Land dur d Chriegsbarteie hän zue große Verluscht unter dr
Zivilbevelkerig gfiert.

Di dytsch Koloni isch unter dr Siiger ufdailt wore. Belgie het Ruanda un Burundi
iberchuu, ibrig Biet isch as „Tanganyika Territory“ unter eme Velkerbundmandat
an Großbritannie chuu.

Noch em Zweete Wältchrieg isch Tanganjika UNO-Mandatsbiet unter britischer
Herrschaft wore. Ab 1947 isch s Schaublatz vum Tanganyika Groundnut Scheme gsii,
em greschte agrarinduschtriälle Brojäkt vu dr Kolonialgschicht gsii. Doderby sin
Infrastrukturmaßnahme durgfiert un d Stadt Mtwara grindet wore. Wäge schwäre
Blaningsmängel het s s Brojäkt vertschätteret un isch schließlig im Jänner 1951
yygstellt wore. beendet.

Anne 1954 het dr Julius Nyerere, e Schuelmaischter – ain vu nume zwee
Tanganjikaner mit Hochschuelbildig, e bolitischi Bartei grindet, d Tanganjika
African National Union (TANU). Im Mai 1961 isch Tanganjika autonom wore un dr
Nyerere dr erscht Bremierminischter unter ere neie Verfassig. Di voll
Unabhängigkait het s Land am 9. Dezämber 1961 iberchuu. Dr Nyerere isch zum
Bresidänt gwehlt wore un Tanganjika isch e Republik im Commonwealth wore.

Sansibar isch am 10. Dezämber 1963 unabhängig wore as konschtitutionälli
Monarchi. Vu Aafang aa isch s aber vu diefe Konflikt bregt gsii, wu schließlig
am 12. Jänner 1964 zue dr sansibarische Revolution gfiert hän. Dr Sultan un di
grad nei gwehlt Regierig sin gstirzt un döuserti arabisch- un indischstämmigi
Burger sin umbrocht wore. D "Volksrepublik Sansibar un Pemba" isch unter em
Bresidänt Sheikh Abeid Amani Karume uusgruefe wore. Dr Karume het derno bal
Verhandlige mit em Bresidänt Nyerere vu Tanganyika aagfange iber e Zämmeschluss
vu baide Länder.

Dr Nyerere het d TANU am 5. Februar 1977 mit dr Afro-Shirazi Party (ASP), wu z
Sansibar regiert het, veraint zue dr Chama Cha Mapinduz Revolutionary Party
(CCM), wu derno elai regiert het. Anderi Barteie sin nit zuegloo gsii. Die
Fusion isch dur d Unionsverfassung vu 1982 un nomol in dr Verfassig vu 1984
bstetigt wore.

Wäge dr schwäre Wirtschaftskrise syt dr spote sibzger Johr het mer Reforme mieße
durfiere. 1986 sin Veryybarige mit em Internationale Währigsfonds IWF un dr
Wältbank droffe wore. Di staatlig kontrolliert Ökonomi isch allmee in e liberali
Märtwirtschaft umgwandlet wore. Uusländische Inveschtore isch dr Märtzuegang
lychter gmacht, s Schuelwäse isch privatisiert wore.

Tansania isch in 26 Verwaltigsregionen (mkoa) glideret, dervu fimf im Dailstaat
Sansibar:



https://als.wikipedia.org/wiki/S%C3%BCdkorea

D Republik Korea (대한민국/大韓民國), wo in Oschdasie lit und im allgemeine Südkorea
gnennt wird, isch ä Schdaat uf em südlige Deil vo dr koreanische Halbinsle. S
einzige Nochberland isch Nordkorea im Norden (243 km Grenzlänge), dr
'sozialistischi' Deil vo Korea. Die beide koreanische Schdaate hai sich 1948 am
Afang vom Chalte Chrieg gründet, und d Deilig isch mit em Koreachrieg permanent
worde. Im Oschte gränzt Südkorea an s Japanische Meer (in Korea as Oschtmeer
bezeichnet), im Süde lit d Koreaschdrooss und im Weschte s Gääle Meer.

Dr offiziell Nam isch uf dütsch Republik Korea, in dr Umgangsschbrooch wird aber
meischtens vo Südkorea gredet. Uf Koreanisch heisst s Land offiziell Daehan
Minguk (대한민국; 大韓民國; dt.: Grossi Han-Republik). Allgemein wird es in Südkorea
aber mit siiner Churzform Hanguk (한국, 韓國, Han-Nation) oder Namhan (남한, 南韓,
Süd-Han) in Abgränzig zu Bukhan (북한, 北韓, Nord-Han) gnennt. In Nordkorea wird s
Land Nam-Chosŏn (남조선, 南朝鮮, Süd-Joseon) in Abgränzig zu Puk-Chosŏn (북조선, 北朝鮮,
Nord-Joseon) gnennt.



https://als.wikipedia.org/wiki/Prag

Prag (tschechisch Praha [ˈpraɦa]; Aussprache?/i) isch t Hauptstadt und zuglich d
bevölkerigsrichsti Stadt vo Tschechie und ehmaligi Hauptstadt vo de
Tschechoslowakei.

D Hauptstadt Prag (Hlavní město Praha) isch zuäsätzlich no a selbstständigi
Verwaltigseinheit. D Umgebig vo de Stadt isch sit de Frühgschicht dicht
bevölkert. Nach de Errichtig vo zwei Burge durch d Přemyslide im 9. und 10.
Jahrhundert sind jüdischi und dütschi Kauflüt is Land cho. Um 1230 isch Prag zur
Residenzstadt vom Königriich Böhme und im 14. Jahrhundert als Residenzstadt vom
Heilige Römische Rich zu nem politisch-kulturelle Zentrum vo Mitteleuropa worde.
In Prag isch 1348 die ersti Universität vo Mittel- und Osteuropa gründet worde.
Über Jahrhunderte hinweg isch Prag e multikulturelli Stadt ksi, wo sich
böhmischi (tschechischi), dütschi und jüdischi Kultur begegnet sind und sich
gägesitig inspiriert händ. Di „Goldeni Stadt“ zeigt hüt es gschlossnes
Stadtbild, wo vo der Gotik und em Barock prägt isch.

Prag ligt zentral im westliche Tschechie i de Region Böhme a d Moldau, rund 40
Kilometer vor de Imündig vo de Elbe in Mělník. En Grossteil vo de Stadt ligt im
wite Tal vo de Moldau, wo s Stadtgebiet 30 Kilometer durchfliesst und im
Nordteil e grossi Schleife bildet. Am südliche Boge vo dere Schleife ligt s
historische Stadtzentrum. D Moldau tritt im Süde uf ere Höhi vo rund 190 Meter
is Stadtgebiet i und verlats im Norde wider. Si hät a durchschnittlichi Tiefi vo
2,75 Meter.

Em Prags sis mildes Klima wird sowohl vo atlantische als au vo kontinentale Site
beiflusst. D mittleri Johrestamperatur liegt um die 8 °C, Minuswert im Winter
hät sie zletscht 2006 bis zu −17 °C erreicht, Pluswert im Summer bis zu 35 °C.
De meist Niederschlag fallt im Sommerhalbjahr (Mai: 77 mm), s Winterhalbjahr
isch verhältnismäßig trocke (Oktober bis März: 23 bis 32 mm). (alli Date sind uf
d meteorologischi Station am Flughafe Ruzyně bezoge.

Im Lauf vom 19. Jahrhundert hät Prag e bedütende kulturelle Ufschwung erläbt.
Unter anderm si s Nationalmuseum und s Nationaltheater gründet worde. Um 1800
hät Prag en Grossteil vo sinere dütsche Bevölkerig verlore. Bi de Volkszählig in
de Tschechoslowakei 1930 händ 42'000 Prager Bürger Dütsch als Muttersprach aagä.

Nach em Erste Wältchrieg isch Prag d Hauptstadt vo de Erste Tschechoslowakische
Republik worde und de tschechoslowakischi Präsident Tomáš Garrigue Masaryk isch
i d Prager Burg izoge. Nach m Münchner Abkomme isch es z Prag zu starche
Konflikt zwische Tschechoslowake und Dütsche cho. Nach m Imarsch is Land vo
Nazi-Dütschland isch Prag d Hauptstadt vom neue Protektorat Böhme und Mähre
worde. I disem Jahr händ z Prag 120'000 Jude gläbt. Si alli, bis uf 12'000, sind
während de dütsche Terrorherrschaft ums Läbe cho. Im Mai 1945 isch s z Prag zum
Prager Ufstand cho und d Tschechoslowakei isch dur de Dr. Edvard Beneš
widergründet worde. Dur d Beneš-Dekret sind die dütsche Prager vertriibe worde.

Unmittelbar nach m Kriegsendi händ d Kommunistischi Partei vo de
Tschechoslowakei (KSČ) im sogenannte Februarumsturz im Februar 1948 d Macht im
Land überno. 1960 isch in Prag d Verfassig vo de Tschechoslowakische
Sozialistische Republik erlasse worde.

1968 ischs z Prag zum Prager Früelig cho. Während em Imarsch vom Warschauer Pakt
sind einigi Gebäude beschädigt worde.

1989 isch Prag Schauplatz vo de sogenannte Samtige Revolution worde, wo s Ändi
vom sozialistische Regime iglütet hät. Sit de Trännig vo de Tschechoslowakei
1992 isch Prag d Hauptstadt vo de Tschechische Republik.

Für d Namensherkunft vo Praha, Prag oder Praga (latinisch) gits mehreri Theorie.
D ersti– e mythologischi – sait, dass d Stadtgründerin Libuše ihr Gfolg in en
Wald gschickt hät, um us eme Baum e Türschwelle z schloo. A dere Stelle soll
Prag dann durch Libuše gründet worde si. S tschechische Wort für (Tür-)Schwelle
isch „práh“. E witeri Theori, wo eher als unwahrschinlich aagseh wird, sait, das
de Name Prag vom tschechische Wort bränne chunt.

S Schild vom Prager Wappe zeigt in Rot drü goldeni Türm auf nere zinnengekrönte
goldene Stadtmauer mit schwarzem Tor und aufgezogenm Fallgitter, darin ein
geharnischter silberner Arm mit ebenso gefärbtm Schwert. Zweu Böhmischi Löwe
sind Schildhalter. Auf em Schild ruhed drü goldgekrönti Krötenkopfhelm vom
rot-goldige Helmdecke behange. Aus de mittlere Krone wächst de böhmischi Löwe,
aus den beidi andere jeweils zwölf Landesfahne mit goldenen Stangenspitze. Unter
em Postament isch es rotes Band mit em Wahlspruch|Spruch: „PRAGA CAPUT REI
PUBLICAE“.

Prag unterhaltet mit folgende Städt folgendi Partnerschafte. I de Klammere
zeigets Johr vo de Vereinbarig.

De Stadtbezirk Prag 6 dut sit em Herbst 2008 e Städtepartnerschaft mit
Deutschland Bayreuth unterhalte.

I de Hauptstadt Prag wohne ca. 1,2 Millione Mänsche, das isch über es Zähtel vo
de Gsamtbevölkerig vom Land. D Mehrheit verteilt sich allerdings uf die
zahlriche Ussebezirk und uf d Neubaugebiete am Stadtrand. D historischi
Innestadt hät lediglich etwa 40'000 Iwohner. Die Bevölkerieg besteht
mehrheitlich us Tscheche. Es läbet no öpe 5'000 Jude in Prag, die meiste in
Josefov.

D politischi Organe vo de Hauptstadt Prag sind: d Stadtverträtig (Zastupitelstvo
hlavního města Prahy), de Stadtrat (Rada) und de Oberbürgermeister (Primátor). D
70-köpfigi Stadtverträtig wird i de allgemeine Kommunalwahle per Verhältniswahl
gewählt. Diesi wähltet dän spöter us eigene Reihe de elfköpfigi Stadtrat und de
Primátor. De Primátor isch s Stadtoberhaupt.

Sit de Verwaltungsreform von 2000 ist s Stadtgebiet vo Prag e sich
selbstständigi höcheri selbstverwaltendi Gebietseinheit und staht so de weitere
13 Regionen (Kraj) Tschechiens glich. De Primátor Prags isch also gleichzeitig
en Hauptmann vo nere Region. Sit em 1. Juli 2001 wird d Stadt i 57 Stadtteil
(městská část) und 22 Verwaltungsbezirke (správní obvod) gteilt.

Die letzte Kommunalwahle händ Ändi Oktober 2010 statt gfunde. Die sit 1990 Prag
sdominierendi ODS isch nach de TOP 09 zur zweitstärkste Partei gewählt worde. Am
18. Juni 2013 isch d Hudeček de neui Oberbürgermeister vo de Prag worde.

Zu Verwaltigszweck isch Prag sit 2002 i 22 durchnummerierti Verwaltigsbezirk
(správní obvod) geglidert, die us einem oder mehrere Stadtteile (městská část)
bestönd, vo dene es insgesamt 57 git. D Stadtteile entsprächet im innere
Stadtraum nur sälte de historisch gewachsene Stadtviertel oder de früh
eingemeindete Vorort und -städt; so setzt sich de Stadtteil 1 (glichzitig
Stadtbezirk 1) us de frühere Stadtviertel Staré Město (Altstadt) und Josefov
sowie Teil vo de Stadtviertel Holešovice, Hradčany (Hradschin), Malá Strana
(Chlisite), Nové Město (Neustadt) und (Královské) Vinohrady zämme. D Nummerierig
de 22 Stadtbezirk durchzieht Prag i ufstiegende Folge spiralförmig im
Uhrzeigersinn vo innen nach usse.

Prag isch no Verwaltigssitz vom Středočeský kraj (Mittelböhmischi Region), wobi
Prag sälbscht nöd zu diese Region gehört.

S Bruttoinlandsprodukt (BIP) hät 2002 620 Milliarde Krone betreit (d. h. 17, 7 %
des vom BIP, in Marktpreis) mit eim sehr hohe Ergebnis je pro Chopf vo de
Bevölkerig (126 % vom Landesdurchschnitt und – nach Kaufkraftparitäte). Im
Vergleiich mit em BIP vo de EU, asdrückt in Kaufkraftstandards, hät Prag im Jahr
2006 ein Index vo 162,3 Prozent (EU-27:100) erreicht.

Es träffet sich in Prag di Autobahne D 1 vo Brno, D 5 vo Nürnberg, D 8 vo Dresde
und D 11 vo Hradec Králové. Danäbe führet d Schenällstrasse R 4 nach Příbram, R
6 nach Karlovy Vary, R 7 nach Chomutov und R 10 nach Turnov. All diesi Strasse
söllet durch de Prager Ussering (R 1) i Zukunft miteinander verbunde si.

Wichtigsti Bahnhöf sind de Prager Hauptbahnhof, Bahnhof Holešovice, Bahnhof
Smíchov und Masaryk-Bahnhof.

De Prager öffentlichi Nahverkehr zählt nach em Urteil vo de Internationale
Automobil-Föderation mit zu de beste in Europa.

S Rückgrat vom Öffentliche Personennahverkehr bildet d Prager Metro mit drü
Linie sowie es dichtes Netz vo Strassenbahne. Vor allem in de Aussenbezirk
werdet sie durch zahlreichi Buslinie ergänzt.

Die drü U-Bahn-Linie A (Dejvická ↔ Depo Hostivař), B (Zličín ↔ Černý most) und C
(Letňany ↔ Háje), sind zu Beginn vo de 1970er Jahr mit sowjetische Hilfe gebaut
wurde und krüzet sich im Zentrum vo Prag a de drü Statione Můstek (A|B), Muzeum
(A|C) und Florenc (B|C). Die beide wichtige Fernbahnhöf Hauptbahnhof (Hlavní
nádraží) und Holešovice (Nádraží Holešovice) sind über d Linie C erreichbar, die
für de Regionalverkehr wichtige Bahnhöfe Smíchov (Smíchovské nádraží) und
Masaryk-Bahnhof (Masarykovo nádraží) über d Linie B verbindet. Die U-Bahne
verkehret zwüsche 5:00 und 24:00 Uhr.

Näbe de älteste Universität in Europa, de 1348 gegründete Karls-Universität
Prag, isch1863 in de Stadt d Tschechische Technischi Universität Prag gründet
worde. Die witere Universitäte vo der Stadt sind d Tschechischi Agraruniversität
Prag], d Universität für Chemie und Technologie, Prag, d Wirtschaftsuniversität
Prag und d Polizeiakademie der Tschechischen Republik. Zu de öffentliche
Kunsthochschule zähle d Akademie der musischen Künste in Prag, d Akademie der
Bildenden Künste, Prag und d Akademie für Kunst, Architektur und Design Prag.
Näbezue existiered i de Stadt e Vielzahl von Schulen sowie witere öffentliche
und private Bildungseinrichtige.

Au d Akademie der Wissenschaften der Tschechischen Republik hat ihre Sitz in
Prag. Die zahlreiche Forschungsinstitute sind über s ganze Stadtgebiet verteilt.
In Prag isch d Nationalbibliothek vo Tschechie.

Als eini vo de älteste und grösste Städt in Europa, die von de Zerstörige im
Zweite Weltchrieg weitgehend verschont gblibe isch, isch Prag hüt au als
touristischs Ziel vo grosser Bedütig. Sit1992 zählt s historische Zentrum vo
Prag zum UNESCO-Welterbe. D Architektur Prags ish sehr vielfältig.

De arabisch-jüdischi Kaufmann Ibrahim ibn Yaqub hät in de zweite Hälfti vom 10.
Jahrhunderts Prag als „die Stadt gebaut aus Stein und Kalk“ oder „Steinernes
Prag“ bezeichnet. Witeri Bezeichnige für Prag sind Praga totius Bohemiae domina
(Prag, die Herrin von ganz Böhmen) und Praga mater urbium (Prag, die Mutter
aller Städte) ksi. Im Mittelalter isch Prag als Praga caput regni (Prag, das
Haupt des Königreichs) bezeichnet worde. Vom Karl IV. isch Prag auch d „Goldene
Stadt“ genännt worde.

In de Prager Altstadt, am Burgberg, im Judenviertl Josefstadt und in anderne
Bereich vo de Innenstadt sind mehreri kulturgeschichtlichi Routen markiert,
denen man auch ohni spezielli folge chan.

Zu de beliebteste Spaziergänge i de Innenstadt gehöret unter anderem d
Karlsbrücke, de Kaisergarte am Hradschin, de Volksgarten zwischm rückwärtige
Teil des Hradschins und de Kleinseite, sowie s Gebiet um d Sternwarte und m
Aussichtsturm am Petřín.



https://als.wikipedia.org/wiki/Pflanzen

D' Pflanze bilde ä aiges Riich innerhalb vu de Domäne vu de Eukaryote. Mit ihne
befasst sich wissenschaftlich d'Disziplin vu de Botanik. Pflanze läbe - im
Gegensatz zue de heterotrophe Deerer un Pilze - fast usschließlich
photoautotroph: Des heißt, si stelle die organische Stoffe, wo zum Waxe un Läbe
notwendig sin, mit Hilf vum Sunneleecht dur Photosynthese selber her
(Phototrophi). Debi nutze si als Chohlestoffquelle usschließlich
Chohlestoffdioxid (Autotrophi). Usnahme sin ainigi parasitischi Pflanze, wo ihri
Nahrig vu andere Pflanze bezige un im Lauf vu de Evolution ihr Chlorophyll
(Blattgrüen) verlore hänn.

Historisch het sich d'Definition vum Begriff Pflanze gwandlet. So werre hüt
Prokaryote, wo Photosynthese betribe wie bispilswiis d'Cyanobakterie
(Cyanobacteria, früeher au Blaualge gnennt)), nimmi zue de Pflanze zellt. Säll
giltet au fer ä ganzi Raihe vu Protiste-Arte (Aizeller), bispiilswiis d'Rotalge
oder d Brunalge. Au d'Pilz werre nimmi zue de Pflanze zellt, nit bloß, wil mer
hüt waiß, dass sie nächer mit de Deerer verwandt sin, sundern au, wil si kai
Photosynthese betriibe. Si werre dorum inzwische in ihr aiges Riich gstellt.

Hüt folgt mer in de Biologi fast usschließlich im phylogenetische System, wo
d'Pflanze anhand vu ihrer Abstammig systematisch gruppeert. Demnooch gelte bloß
d'Grüenalge (Chlorophyta) näbe de Landpflanze (Embryophyta) als echti Pflanze.
Alli sälli Organisme enthalde Chlorophyll a un Chlorophyll b un spaichere die
photosynthetisch produzeerte Zucker in Form vu Stärchi in de Chloroplaste.
D'Zellwänd vu sällene Organisme besteen us Zellulose.

Pflanze trätte oft in charakteristische Gruppe uf, de so gnennte
Pflanzegsellschafte. Pflanze chänne dur Abgab vu allelopathische Stoffe uf
anderi Pflanze iwirke.

Es isch z'beachte, dass d'Underdailig in Klasse, Abdailige, etc. nit nur ime
ständige Wandel underworfe isch, sundern dur die dodemit etableerte Räng hüt au
als umstritte giltet. Viilerorts in de Fachwelt wird hüt an ere ranglose
Taxonomi gschafft. D'Wikipedia folgt allerdings do (noch) de klassische
Systematik.



https://als.wikipedia.org/wiki/Pakistan

Pakistan isch e Staat, wo am 14. August 1947 us dr mehheitlich muslimische
Regione vu Britisch-Indie bildet worre isch. Sini Nachbäre sind Iran und
Afghanischtan im Weschte, China im Norde, und Indie im Oschte.

Haupstadt vu Pakistan isch sit 1958 Islamabad. Vorher isch die gröschti Stadt vo
Pakistan, Karachi, ganz im Süde, d'Hauptstadt gsi. Islamabad isch ganz noi baut
worde.

Pakistan isch fascht ganz muslimisch, es lebed aber ganz verschideni Mensche und
Kulture i dem Land. Im Weschte, im Gebirge a de Grenze zu Afghanischtan lebed
vili Paschtune. Sie spreched Paschto. Sie sind au e grossi Minderheit im
Nachbarstaat Afghanischtan. D'Regierig kämpft i de Grenzgebiet gege muslimische
Extremischte. Im Südweschte lebed Belutsche, sie sind au im Iran z'finde. Aber
au wenigi Chrischte und Hindus gits na in Pakischtan. Sie lebed vor allem in
Lahore und in Karachi.

Hauptsprach sind Urdu und Englisch worde. Urdu isch eigentli Hindi mit arabische
(persische) Buechschtabe und Uusdrück. Englisch isch us de Ziite von de
Engländer sehr präsent. Urdu wird aber nur vo de muslimische Iiwanderer us Indie
gschproche. Die iiheimische Schprache sind Pandschabi (40%) i de Provinz
Pandschab, Sindhi (15 %) i de Provinz Sindh im Süde, Paschto (15%) im Weschte
und Belutschisch (4%) i de Provinz Belutschistan. Andere Schprache werded na
ganz im Nordoschte gschproche.

Na in Britisch-Indie händ sich d Muslim unter em Ali Jinnah zämegschlosse und
scho früe en eigene muslimisch-indische Staat gwünscht. Im Jahr 1947 isch denn
die Trennig cho. Sie isch aber sehr bluetig gsi. Bsunders i de ethnisch gmischte
Provinz Pandschab isch es zu grosse Bevölkerigsuustusch cho. Sikhs sind in
Millione nach Indie uusgwanderet oder gflohe, Muslim sind us ganz Indie und us
de Provinz Pandschab nach Pakistan uusgwanderet oder gflohe.

Pakistan isch aber nach 1947 sehr es zerrissenigs Land gsi. Des isch eimol d
Indus-Region (West-Pakistan) gsi un uf dr andere Site s Delta vum Ganges un
Brahmaputra (Ost-Pakistan). Dezwische sin 2000 Kilometer mehrheitlich
hinduistischs Indie gläge. D Hauptstadt vu dem Staatsgebilde isch in
Westpakistan gläge, d Bevölchrigsmehheit aber in Ostpakistan gsi, wo sich immer
wiider benoochdeiligt gfüehlt het. Im damalige Ostpakistan hät d'Bevölkerig aber
nur Bengalisch gsproche. Sie händ Urdu nöd verschtande und händ ihri eigeni
Gschicht. Das und die grosse Dischtanze händ grossi Problem bracht zwüsched dene
zwei Landesteili.

Nooch em indisch-pakistanische Chrieg 1971 isch Ost-Pakistan als Bangladesch mit
Hilf vo Indie unabhängig worre.

Bi dr Deilig vu Britisch-Indie in e islamische un e hinduistische Staat isch es
au zueme "Bevölcherigsusdusch" chumme, wo die bisher grösst Vertriibig in dr
Menschheitsgschichte gsi isch mit an die 20 Millione zwangsumgsiidelte Lüt. Das
sind Sikhs und Hindus gsi. Im Gägezug sind Muslim von Indie nach Pakistan cho.
En prominente Pakistani, der ehemaligi Präsident, Pervez Musharraf isch in
Delhi, der Hauptschtadt vo Indie uf d'Welt cho. Er isch aber scho als Chind nach
Pakistan cho.

Grossi Spannige zwüsched Indie und Pakistan beschtönd wege de umschtrittene
Provinz Kaschmir. Die hät sich 1947 Indie aagschlosse gha. D'Bevölkerig isch
aber mehrheitlich muslimisch. Pakistan hät darum die Provinz ebefalls
beaschprucht. Sie hät denn Kaschmir zumene Teil besetzt. Zwüsched de beide
Länder isch es siit dem immer wieder zu Chrieg cho. Pakistan unterschtützt au
Rebellebewegige in Kaschmir.

Pakistan isch no dr Verfassuig vo 1973 e föderale Staat. Är untergliederet sich
in di vier Provinze Belutschistan, Khyber Pakhtunkhwa (früener Nordweschtlichi
Gränzprovinz), Punjab un Sindh, wo ne uf füf Johr direkt vom Volch gwählti
Provinzversammlig (Pronvincial Assembly) hän. Regierigschef isch dr Chief
Minister, wo vo dr Provinzversammlig gwählt wird un im Allgmeinen dr Vorsitzende
vo dr Partei isch, wo di stärchst Fraktion bildet. Em Chief Minister stoht aber
in jedere Provinz e vom Präsident ernännte Gouverneur vor, wo no Absproch mit em
Präsident d Provinzversammlig cha uflöse und ei Übergangsregierig bilde.

S Hauptstadtterritorium Islamabad un d Stammesbiet unter Bundesverwaltig an dr
Gränze zue Afghanistan wärde uumittelbar vo dr pakistanische Zentralregierig
verwaltet, ebeso s pakistanisch bsetzt Gilgit-Baltistan (füener Nordbiet) vo dr
vo Indien beaaspruchte Region Kaschmir. Zue dr letschtere ghört au s teilautonom
Biet Asad Kaschmir, wo ne eigeni gsetzgebendi Versammlig (Legislative Assembly),
e Premierminister un e Präsident het.



https://als.wikipedia.org/wiki/Osmanisches_Reich

S Osmanische Rich (au Ottomanischäs odr Türkischäs Rich; Türkisch: Osmanlı
İmparatorluğu, Osmanisch: Devlet-i Âliyye-i Osmaniyye) isch d Bezeichnig för s
Rich vo dä Dynastie vo dän Osmanä vo ca. 1299 bis 1923. Z Europa hed das Land
„Türkei“ oder „Türkischäs Rich“ gheisse. Anatoliä isch i latinischä Werch noch
dä Landnahm vo dä türkischä Seldschukä scho sit äm 12. Johrhundärt „Türkei“
(bzw. „Turchia“) gnennt wordä.

Äs isch us äm Sultanat vo dä Rum-Seldschukä entstandä und mehräri Johrhundärt
lang di entschäidändi Macht z Chliasiä, im Nöchän Oschtä, of äm Balkan, z
Nordafrika und of dä Krim gsi. Im Lauf vom 18. und v. a. 19. Johrhundärt isch äs
im Strit met dän europäischä Mächt noch Chliasiä und in Nöchän Oschtä
zrockdrängt wordä. Di hütig Türkei isch dä Nochfolgestaat vom Osmanischä Rich.

Di osmanischä Sultän sind sunnitischi Muslim gsi und sind dä hanafitischä
Rechtsschuäl gfolgt.

S git nöd so vil Öberlifärigä öbr d Afangszit vo dän Osmanä, wil s sich um ä
chliis undr vielä Fürstätümer ghandlät het, wo s noch äm Zerschloo vom
Seldschuken-Riich z Chliasie ge het. Ossärtem sind vieli wertvolli Büächär und
Tegscht dör d Zerstörig vo Bursa dör dä Timurlenk värlorä gangä. Dä Namensgeber
Osman I. isch afangs 14. Johrhundärt dä Herrschär öbr än nomadischä Stamm, dä
Klan vo dä Kayı vom Stamm vo dä Bozok bi Söğüt im nordweschtlichän Anatoliä gsi.
De turkmenisch Stamm isch islamisch gsi. 1299 het där Sultan Osman d
Unabhängigkeit vo sim Beylik vom Riich vo dä Rum-Seldschuke erchlärt. Siit denn
heisst s Land Osmanischs Riich.

1453 isch Konstantinopel eroberet worde, s hüütig Istanbul, was s Endi vom
byzantinische Riich (oschtrömische Riich) bedüütet het.

16. Jahrhundert: Eroberigszüüg uf Europa; 1529 sind d Osmane vorübergehend bis
Wien vorgschtosse. Uuf em Balkan sind aber grossi Gebiet duurhafter unter
osmanischer Herrschaft bblibe.

1683 isch Wien nonemol belageret worde, aber di europäische Heer hend si wiider
zrückgschlage; 1699 Verluscht vo Ungarn, wo definitiv an d Habsburgermonarchie
gange isch.

Im 18./19. Jahrhundert hets schtarki Konflikte mit Russland ggää, wo ebefals
Anschprüch erhobe het uuf die slawische Balkan-Gebiet.

Im erschte Wältchrieg isch s Osmanisch Riich uf dr Siite von de Mittelmächt
Düütschland und Donaumonarchie gstande. Bsunders negativ uufgfalle isch es mit
em Massemord an de Armenier.

Nach dr Chriegsniiderlag isch vom Kemal Atatürk di modärn Türkei gründet worde,
wo neu en mee oder weniger weltliche und demokratische Schtaat ufboue het. Er
het z. B. s schwiizerische Zivilgsetzbuech übernoo.



https://als.wikipedia.org/wiki/Michel_Rocard

Dr Michel Rocard (* 23.Àuigscht 1930 z Courbevoie; † 2. Juli 2016 z Pàris) ìsch
a frànzeescher Politiker un a wìchtiger Mìtglìed vum Parti Socialiste gsìì. Vu
1988 bis 1991 ìsch'r dr Premierminister vum Frànkrìch gsìì.

Ar hàt wìchtiga Màßnàmna igfiahrt, wia dr RMI (Revenu minimum d'insertion: a
Soziàlhìlf) oder d CSG (contribution sociale généralisée: a Stiira wo verschìena
Bereicha betrìfft). Ar hàt, dur d Matignon-Vereibàrung, s Racht uf
Salbschtstìmmung ìm Nèikàledonia gaa.

Si Vàter ìsch dr Yves Rocard (1903-1992) gsìì, a frànzeescher Physiker wo àn dr
Entwìcklung vu dr frànzeescha Àtombumba mìtgmàcht hàt, un aui a Mìtglìed vu dr
Frànzeescha Résistance wahrend em zweita Waltkriag. Sina Müeter ìsch d Renée
Favre gsìì.

Vum 24. Oktower 1993 bis àm 19. Juni 1994 ìsch'r dr Premier secrétaire vum Parti
socialiste gsìì.

Ar ìsch àm 10. Mai 1988 dr Premierminister vum Frànkrìch worra, ar ìsch vum
Präsidant François Mitterrand gnannt worra, obwohl àss dia zwei Manner nìt gànz
d gliicha politischa Meinung ghàà han.

Kurz speeter, àm 26. Juni 1988 hàt sìch a zweita Regiarung unter em Rocard
bìlda, un àm gliicha Tàg sìn d Matignon-Vereibàrung unterschrìewa worra. Üs dam
hàt d Nèikàledonia mehr Autonomie bikumma, un 's hàt a And àn da Konflikta uf dr
Ìnsel brocht.

Ar hàt àm 12. Oktower 1988 d soziàla Hìlf RMI (revenu minimum d'insertion)
igfiahrt, um àm 19. Novamber 1990 s Gsetz ìwer d Contribution sociale
généralisée (CSG), a Stiira wo àlla Ikumma betrìfft, egàl äb sa vu dr Àrwet oder
vum Erbgüet harkumma.



https://als.wikipedia.org/wiki/Kuba

Kuba (span. Cuba, amtligi Bezeichnig Republik Kuba) isch en Inselstaat in dr
Karibik. Er gränzt im Nordweste bzw. Norde an Golf vo Mexiko bzw. an Atlantisch
Ozean und im Süde an s Karibische Meer. Hauptstadt vom Land isch Havanna.

Dr Archipel ghört zu de Grossen Antille. Er bestoht näbe dr Hauptinsle Kuba, wo
die grössti Insle in dr Karibik isch, dr Isla de la Juventud (früehner Isla de
Pinos) und öbbe 4195 chliineri und chliinsti Insle mit ere Gsamtflechi vo
110.860 km². Die maximali Usdehnig vo dr Hauptinsle isch vo West (Cabo San
Antonio) bis Ost (Punta Maisí) 1250 Kilometer. Die schmalsti Nord-Süd-Usdehnig
isch 31 Kilometer. Dr Abstand zum amerikanische Festland isch 140 Kilometer uf
Key West (USA) und 210 Kilometer uf Yucatán (Mexiko). Dr Umriss vo Kuba
erinneret an d Form vom ene Chrokodil.

D Hauptstadt Havanna isch mit öbbe zwei Millione Iiwohnern die grössti Stadt vo
Kuba, denn chömme Santiago de Cuba, Holguín und Camagüey.

Im Südoste vo dr Insle, an dr Guantánamo-Bucht, befindet sich d Guantanamo Bay
Naval Base, e Marinestützpunkt vo dr US-Marine. Rächtsgrundlag isch e Verdrag vo
1934, si Gültigkeit wird vo Kuba bestritte.

S Klima isch dropisch und wird vom Nordostpassat brägt. Es git e drochnigeri
Johreszit vom November bis April und e rägnerischi Johreszit vom Mai bis
Oktober.

Kuba lit im Iizugsgebiet vo dropische Wirbelstürm, wo sich jedes Johr vom Juni
bis November über em Atlantik und in dr Karibik bilde. Nit sälte drifft drbii e
schwere Hurrikan s kubanische Festland und richdet schweri Verwüestige aa, wo
Kuba bsundrigs hert dräffe, wil s wirtschaftlig schwach isch. Bsunders
Privathüüser, wo meistens nid sehr stark baut si, si de stark Wind schutzlos
usgliiferet. Aber z Kuba het s a sehr guet funktionierende Katastropheschutz, so
dass es, im Gegesatz zu de Nochberinsle, sälte zun ere grössere Zahl vo
Dodesfäll chunnt.

In dr Hurrikansaison 2008 het drei schweri Hurrikan gha, wo Kuba drife hai, –
Gustav, Ike und Paloma, und isch eini vo de schlimmste Naturkatastrophe in dr
kubanische Gschicht gsi. Hundertduusigi vo Wohnige si zerstört worde, d
Infrastruktur stark beschädiget und grossi Deil vo de Ärnte vernichdet worde. D
Gsamtschäde wärde uf öbbe zehn Milliarde US-Dollar gschetzt, öbbe zwanzig
Prozänt vom kubanische Bruttoinlandprodukt vo 2007. Siibe Mensche si umchoo.



https://als.wikipedia.org/wiki/Indonesien

Der Schdaat Indonesie (indones.: Indonesia) isch der gröschd Inselschtaat uf der
Wält. Er isch am 17. August 1945 proklamiert und am 27. Dezember 1949 vo de
Niederlande unabhängig worde. D Hauptschdadt Jakarta het öbbe 18 Mio. Iiwohner
und lit uf dr Insle Java, wo meh as d Hälfti vo de Iiwohner vom Land läbe. Dr
Name Indonesie setzt sich us em lateinische Wort India für "Indie" und em
griechische Wort nesos für "Insle" zsämme. S Woppe vo Indonesie zaigt de
Götteradler Garuda.

Die gröschte Insle sin Sumatra, Java, Borneo (Kalimantan), Sulawesi (Celebes)
und Neuguinea (nume dr Weschtteil ghört zu Indonesie).

Die gröschte Schtet sin Jakarta, Surabaya uf Java (2,7 Mio Iiw.), Medan uf
Sumatra (2,1 Mio. Iiw.), Yogyakarta uf Java (3.2 Mio. Iiw.), Makassar uf
Sulawesi (1,3 Mio. Iiw.), Semarang uf Java (1,3 Mio. Iiw.) und Bandung uf Java
(3 Mio. Iiw.).

Indonesie het öbbe 240 Millione Iiwooner, wo zu fast 360 verschiidene Völker
ghööre, die mäiste si vo malaiischer Härkumft. Die allgemäini Bezäichnig
Indonesier isch erst gege s Ändi vo dr niiderländische Kolonialzit ufchoo. Äini
vo de schwiirigste Ufgoobe vo dr Zentralregierig isch us deene Bevölkerigsgrubbe
e Nazioon z mache drotz de starke regionale Autonomii- und
Sezessionsbesträäbige.

Javaner (41,7 %), Sundanese (15,4 %), Malaie (3,4 %), Madurese (3,3 %), Batak
(3,0 %), Minangkabau (2,7 %), Betawi (2,5 %), Bugis (2,5 %), Bantenese (2,1 %),
Banjarese (1,7 %), Balinese (1,5 %), Sasak (1,3 %), Makassarese (1,0 %), Cirebon
(0,9 %), Chinese (0,9 %), Gorontalo (0,8 %), Achinese (0,4 %) (wägen em Chrieg
isch nume öbbe d Helfti vo dr Bevölkerig vom Bundesstaat Aceh erfasst wurde),
Toraja (0,4 %).

Indonesie het käi Staatsreligion, aber jeede Bürger muess sich zu äinere vo fümf
Wältreligioone bekenne: Islam, Christedum (katholisch und evangelisch),
Buddhismus, Hinduismus oder Konfuzianismus. Animiste oder Lüt mit andere Glaube
gäbe dorum äini vo de offizielle Religioone aa, ooni sä z braktiziere.

200 Millione vo de Indonesier si Moslems, die mäiste von ene Sunnite, und s Land
isch dorum dr Staat mit dr grösste muslimische Bevölkerig uf dr Wält. 23
Millione gäbe as Religion s Christedum aa, zwäi Driddel von ene s evangelische.
Es het immer wider Zämmestööss zwüsche Moslems und Christe gee und sit 1999 si
bin ene mee as 10'000 Lüt um s Lääbe choo. In West-Neuguinea wird die
animistisch-christligi Papua-Bevölkerig bis hüte verfolgt.



https://als.wikipedia.org/wiki/Indogermanische_Sprachfamilie

Die indogermanische Sprochfamilie isch dia grööscht Schprochfamilie uf da Wält,
mit meh wia 2,5 Mrd. Muttaschprochla. Grund dafür isch dia Kolonisationspolitik
sit m 16. Johrhundat. In da net-dütschschprochiga Philologie red ma normalawis
vo da „indoeuropäische“ und ned vo na indogermanische Schprochfamilie.

D‘Schprocha vo da indogermanische Sprochfamilie sind ähnlich im Wortschatz, in
da Flexion, in da Grammatik (Numerus und Genus) und im Ablaut.

Da Begriff Indogermanisch kummt us'm 19. Johrhundat und setzt se zäm us däna
zwoa Schprochgruppana, wo urschprünglich am witeschta usanad gsi sin: dia
indischa Schprocha im Oschta und dia germanischa Gruppa (inkl. Isländisch) im
Weschta. Dia keltischa Schprocha hot ma denn no net als indogermanisch xäna,
wiil se ganz a andre Grammatik hond. S‘Tocharische, wo in da zwoata Hälfte vom
erschta Johrtausend noch Christus ganz im Weschta vo China gredet wora isch,
isch erscht 1890 entdeckt wora.

Indogermanisch wird eigentlich bloss im dütscha Schprochraum vawendet, andere
Schprocha sägend Indoeuropäisch zu dera Schprochfamilie. Da amerikanische
Linguist Merritt Ruhlen benutzt da Begriff Indo-Hethitisch, wiil sina Ansicht
noch s‘Hethitische bzw. dia anatolische Schprochgruppa a vorherrschende Stellung
in da indogermanischa Schrochfamilie hond. S’git aba ned vile Schprochforscha,
wo eam sine Meinung toalend. Manche Forscher nämend a, dass sich dia anatolischa
Sprocha als erschte vo da Ursprache abgschpalta hond (sog. Indo-Hethitische
Hypothese).

De erscht, wùù e Verwandtschaft zwüsche e baar europäische ùn asiatische
Sprooche entdeckt hät, isch de holländisch Linguist ùn Glehrt Marcus Zuerius van
Boxhorn gsìì. Er hät am Aafang nùme d'Verwandtschaft vù de germanische,
„illyrisch-griechische“ ùn de idalische Sprooche mìt em Persisch gseh, spöter
hät er no di slawische, keltische ùn baltische Sprooche als verwandti Sprooche
vù de erschte vier identifiziert. Sinni Erkänntnis, dass alli sälli Sprooche
vù-ne-re „skythische“ Ùrsprooch abstamme, hät sich zù sinner Zitt nò nìt chönne
dùùresetze.

1786 hät de Orientalist William Jones vù Ängland Ähnligkeite zwüschem Sanskrit
ùn em Griechisch ùn Latin festgstellt ùn doo druss gschlosse, dasssi e gmeinsame
Ùrsprung mien haa. Er hät au schù aadüttet, dass es mìt em Keltische ùn
Persische ähnlig chönnt sii.

Der Franz Bopp vù Dütschland hät 1816 ìn sinnem Büech Über das
Conjugationssystem der Sanskritsprache in Vergleichung mit jenem der
griechischen, lateinischen, persischen und germanischen Sprache de methodisch
Bewis fǜr d'Verwandtschaft vù sälle Sprooche brocht ùn doodemìt de Grùndstei fǜr
di dütschi Ìndogèrmanistik glegt. Dùrch Rekonschtrùktion hät mer chönne di
ìndogèrmanischi Ùrsprooch usefìnde.

De dütsch Linguist August Schleicher hät mìt sinner briehmte „Stammbaumtheori“
d'Entwìcklig ùn Verwandtschaftsstrùkdur vù de ìndogèrmanische Sprooche
daargschtellt. E Deil vù dèm Stammbaum isch unùmstrìtte, während de ander Deil
(voor allem bi ussgstorbene Sprooche, wùù's keini Noochfolgersprooche meh devùù
gìt) als spekulatiiv aaglüegt wìrd. De Schleicher hät s hypotheetisch
Brotoìndogèrmanisch wölle rekonschtruiere ùn doodezüe ùrsprüngligi Forme ùs
verschììdene ìndogèrmanische Sprooche bruucht. Esoo isch d'Ǜbersetzig vù de
sognännte ìndogèrmanische Faable „S Schoof ùn d'Rösser“ als Avis akvasasca
entstande.

Es gìt exdreemi Theoriie, wùù denooch d'Ùrheimet z Sǜǜdosteuropa odder östlig
vùm Ural bìs zùm Altaigebìrg gsìì isch. Als glaubwǜrdiger gältet, dass si
zwüsche sälle Exdreem gläge isch (z. B. Ùmgeebig vùm Schwarze Meer, de Sǜǜde vù
Chleiasie, de Dranskaukasùs odder d'Steppe nördlig devùù). Bewììse isch abber
keini vù denne Theese.

Doodrǜber, mìt welle andere Sproochfamììlie s Ìndogèrmanisch no verwandt isch,
gìt's vili Theoriie. Am witteste aaerkännt isch d'Aanahm vù-ne-re entfernte
Verwandtschaft zù de uralische Sprooche, wùù mìt morphologische Ǜbereistìmmige
wie z. B. em Bronominalsysteem cha belegt werre. Gliichzittig gìt's lexikalischi
Ähnligkeite zù de semitische Sprooche. Es gìt au Wǜsseschaftler (voor allem ùs
de eehemolige Sowjètunion), wùù e „nostrasischi“ Sproochfamììlie aanämme, wùù di
ìndogèrmanischi, di afroasiaischi ùn di altaischi Sprochfamììlie (wùù abber
sälber als Eiheit ùmstrìtte isch) dezüeghöört hän. D'Beleeg werre abber oft
aazwifelt ùn als z späärlig aaglüegt.

Sitt em Schleicher isch viilmool versüecht worre, Zwüschesprooche fǜr einzelni
Grùppe vù Sprooche z fìnde. Witt verbreitet ùn aaerkännt sìn doodevùù abber nùme
weenigi wie di indoiranische (indoarischi ùn iranischi Famììlie) odder di
baltoslawische Sprooche (baltischi ùn slawischi Famììlie). Ùmstrìtte sìn ùnder
viil anderem e nööcheri Verwandtschaft vù de idalische ùn keltische
Sproochfamììlie, d'Züeordnig vùm Veneetische zù de idalische Sprooche ùn zùm
Illyrisch, e „thrakisch-phrygischi“ Sproochgmeinschaft ùn d'Abstammig vùm
Albanisch ùs em Illyrisch. Ìn de Liste witter obe werre sonigi Strittfäll nìt
iigordnet, sùndern stön ùnde ohni Hììwiis ùf Vermüetige ǜber ìhri
Verwandtschaft.

S archaisch Brotoìndogèrmanisch isch nùme no ìn weenige vù de hǜtige Sprooche
erhalte. Es gìt dùrchuss ùf de eine Sitte Sprooche, wùù bsùnders konservatiiv
gälte (z. B. wìrd s Litauisch oft als esoo eini aaglüegt), ùn ùf de andere Sitte
sonigi, wùù großi Veränderige ùfwise. Esoo Eigeschafte chönne abber nìt
verallgemeinert werre ùn mien sich ùf kongreeti Eigeschafte bezieh.



https://als.wikipedia.org/wiki/Gregorianischer_Kalender

Der gregorianisch Kaländer isch en Kaländer, wo vom Popscht Gregor XIII. im Jaar
1582 veraalasst woren isch. Er modifiziert d Schaltregel vum julianische
Kaländer, wo ufs Edikt vo Kanopus fer dr ägyptisch Kalender zruckgoht.

Im gregorianisch-julianische Kaländer häd es Jaar 365 Tääg und zwölf Mönet. En
Monet hät abwächsligswiis 31 oder 30 Tääg und zwar fangt mer all halb Jahr neu a
zele. Drum händ de Juli und de Augschte hinderenand beed 31 Tääg. En spezielle
Monet isch de Februar oder Hornig, won nöd 30 sondern nume 28 Tääg – oder imene
Schaltjaar 29 Tääg häd.

Des füehrt zue eme middlere Johr vo gnau 365,25 Däg. Gegenyberem datsächliche
tropische Johr, also dr Zitruum zwische zwei Früehligs-Dag-un-Nacht-Glichene mit
365,2422.. Sunnedäg isch säl aber fast 12 Minute z lang, was yber 128 Johr gnau
ei Schaltdag z'vil usmacht. Dodurch verfrüeht sich dr datsächlich Früehligsafang
(un demit au alli andere Johreszitte) im Kalenderjohr.

So sind zum Biischpiil d Säkularjaar 1800, 1900 und 2100 kei Schaltjaar, d
Säkularjahre 2000 und 2400 aber scho. So duuret s Gregorianischi Jaar 365,2425
Tääg, und s isch gnauer wie s Julianische Jaar, wiicht es doch numme um 0,0003
Däg vum datsächliche tropische Jaar ab.

Sit em Erschte Konzil von Nicäa im Jahr 325, wo mer beschtume häd, das de
Früeligsaafang am 21. Märze sei (wichtig fer dr Ostertermin), isch de
julianischi Kaländer scho 10 Tääg abgwiche, d. h. dr chilchlig Früehligsafang
isch 10 Däg vorem astronomische gläge. Drum hed de vo Gregor XIII. mir de
Usarbeitig vo dr Reform beufdragt dytsch Jesuit Christophorus Clavius – bi de
Kaländerreform zää Tääg usfalle laa. Nach em 4. Oktober 1582 isch dänn grad de
15. Oktober cho. So häd mer dä Fääler vom julianische Kaländer chöne uusgliiche
un defir gsorgt, dass dr astronomisch Früehligsafang im Middel wiider uf dr
chilchlich fallt un Ostere nit irgendwenn emol im Hochsummer isch.

De nöi Kaländer isch zeerscht nu i de katholische Länder ufgnoo worde. Di
meischte proteschtantische Länder händ en eerscht im 18. Johrhundert übernoo,
und z Russland isch de gregorianischi Kaländer sogar eerscht 1918 iigfüert
worde. Z Schwede, wo de gregorianischi Kaländer 1712 iigfüert worden isch, isch
i ganz Sach eso unglückli gloffe, das mer zwee Schalttääg häd müesse mache un s
i dem Jaar en 30. Februar gee häd.

Öppis Gschpässigs isch de Schalttag. Di meischte Lüüt meined, dä segi am 29.
Februar und es segi en zuesätzliche Taag. Das isch aber nöd eso. Ime ne
Schaltjahr wird de 24. Februar topplet zelt, bi de andere Tääg (25. bis 28.
Februar) verschiebd sich dän s Datum um eine. Märke tuet mer das aber nume i de
katholische Chile, wil sich d Namenstääg und di chirchliche Fiirtig drum
verschiebe tüend.

Früener hät mer nöd s Datum gschribe, wie mer das hüt macht. De 24. Hornig
(Februar) gheisst i de römische (latinische) Schriibwiis won zur Ziit vo de
Kaländerreform üblich gsi isch „a. .d VI Kal. Mart.“ Das gheist uf guet tüütsch:
sächste Tag vor em Monet März. De toppleti Tag im Schaltjaar gheist gliich. Wil
de sächsti Taag (lat. sextus) topplet (lat. bis) zelt wird, heissed d Schaltjaar
und d Schalttääg bis uf de hütigi Taag „bissestilis“ (uf latinisch),
„bissextile“ uf änglisch oder „bissetile“ uf italiänisch.

E Kalender isch kei Zittrechnig (Ära), sundern e Kalender strukturiert e Johr. E
Ära zellt degege d Johr ab eme bestimmte Zittpunkt (Epoche). E Kalender cha mit
underschidliche Epoche gnutzt werre. So rechnet mer z. B. in Japan d Johr nooch
dr Thronbestigig vum Kaiser. S Johr 1 vu dr aktuelle Ära Heisei isch s Johr 1989
vu dr Christliche Ära. Beidi Äre nutze aber dr gregorianisch Kalender. Umchehrt
cha e Epoche un die dezueghörig Ära au vu verschidene Kalender gnutzt werre. So
isch z. B. die Christlich Ära in Rom 1582 vum Julianische uf dr gregorianisch
Kalender umgstellt worre.



https://als.wikipedia.org/wiki/Freiburg_im_Breisgau

Friburg im Brisgau ( [ˈfʁiːb̥əɡ̊] (info) ; dytsch: Freiburg im Breisgau, frz.:
Fribourg-en-Brisgau), südlichsti Grossstadt vu Dytschland, isch nooch Sturget,
Manne un Karlsrue die virtgröscht Stadt in Bade-Württeberg. Die kreisfrei Stadt
im glichnammige Regierigsbezirk isch Sitz vum Regionalverband Südlicher Oberrhi
un vum Landkreis Brisgau-Hochschwarzwald, wo si nohzue ganz umgä isch drvu. Die
Grossstädt, wo am nägschde liige, sin Mülhuse (Frankriich) guet 50 km
südweschtlich, Basel (Schwyz) guet 60 km südlich un Züri (Schwiz) guet 90 km
südöschtlich, Strossburg (Frankrich) guet 85 km und Charlsrue guet 140 km
nördlich sowie Stueget, guet 140 km Luftlinie nordöschtlich vu Friburg.
D'Iwohnerzahl vu dr Stadt Friburg im Brisgau het am Afang vu dr 1930er Johre
d'Grenze vu 100.000 yberschritte. Dur des isch si zu ere Grossstadt worre. Hit
läbe guet 220.000 Mensche in dr Stadt, dorunter eppe 30.000 Studänte vu dr
Albert-Ludwigs-Universität, dr evangelisch Fachhochschuel z`Friburg, dr andere
Fachhochschuele und dr Pädagogische Hochschuel.

Friburg lit an dr Grenze zwische Schwarzwald un Oberrhigrabe. D'Verwerfig
verlauft midde durs Stadtgebit. Die östliche Stadtdeiler lige ime Verbindigsdal
zum Zartener Becke beziehigswis scho im Schwarzwald selber (Kappel,
Günterschdal). Die westliche Stadtdeiler lige hauptsächlich uf eme Schwemmkegel,
wo während dr letzte Iszit entstande isch. Im Süde lit dr Schimberg, wo zue dr
Vorbergzone zellt, eme Deil vum e alde Gebirg, wo bim Ibräche vum Oberrhigrabe
nur deilwis abgrutscht isch. Dur Friburg fliesst d'Dreiseme.

D'Stadt lit im "Verdichtigsrüm Friburg", wo nebe dr Stadt Friburg im Brisgau
d'Gmeinde Au (Breisgau), Betzige, Gundelfinge, Kilchzarte, March, Merzhuse un
Umkilche im Landkreis Brisgau-Hochschwarzwald sowie d'Städt un Gemeinde
Emmedinge, Denzlinge un Waldkilche im Landkreis Emmedinge umfasst.

Fer d'Region Südlicher Oberrhi bildet Friburg s'Oberzentrum. S'Oberzentrum
Friburg übernimmt fer d'Gmeinde Au, Betzige, Buechebach, Ebringe, Eichstett,
Glotterdal, Gottene, Gundelfinge, Haiwiler, Horbe, Kilchzarte, March, Merzhuse,
Oberried, St. Märge, St. Peter, Schallsched, Sailede, Stäge, Umkilche un Wittnau
d'Funktion vume Mittelberiich.

Folgendi Städt un Gmeinde grenze an d'Stadt Friburg im Brisgau. Si werre agfange
im Norde im Uhrzeigersinn ufzellt un lige alli, usser Vörstette, wo zum
Landchreis Emmedinge ghert, im Landchreis Brisgau-Hochschwarzwald:

Vörstette, Gundelfinge, Glotterdal, Stäge, Kilchzarte, Oberried, Münschterdal
(Schwarzwald), Bollschwil, Horbe, Au, Merzhuse, Ebringe, Schallsched, Bad
Chrozige, Brisach am Rhi, Märdinge, Gottene, Umkilche un March.

S'Stadtgebit vu Friburg isch in 42 Stadtbezirke glideret. Sälli Ideilig dient
zuenächst bloss statistische Zwecke. In dr Stadtdeil Ebnet, Hochdorf, Kappel,
Lehe, Munzige, Obfige, Dienge un Walderschhoufe, wo erscht bi dr Gmeireform
1971-75 igliderte worre sin, isch d'Ortschaftsverfassig igfüehrt worre. Dodemit
hänn e jeede vo dääne Orte e Ortschaftsrot, wo vo dr Iwohner glichzitig mit em
Gmeirot gwählt wird, mit eme Ortsvorsteher an dr Spitz sowie e örtlichi
Verwaltig. D'Ortschaftsrät mien zue allene wichtige Aglägeheite, wo d'Ortschaft
betreffe, aghert werre. Die endgültig Entscheidig yber e Massnahm oblit aber im
Gmeirot vu dr Gsamtstadt Friburg. Im Stadtdeil Sant Jerge git's e
"Gmeisekretariat", wo fer verschidini Verwaltigsufgabe zueständig isch.

Uffem Friburger Stadtgebit liige elf grösseri Seä un etlichi kleineri Weiher. Dr
grösst See isch dr Obfiger See mit öppe 41 ha Flächi. Alli grössere Seä sin
künstlich aglegt un bis uf dr Waldsee, wo ime östliche Stadtdeil dr Namme gä
het, alli as Baggerseä entstande.

S'Ruckgrat vum innerstädtische Nohverchehr bildet s'Stadtbahnnetz, wo am 29.
April 2006 mit dr Inbetriibnahm vu dr Stadtbahnlinie ins Quartier Vauban e
Erwitterig erfahre het. Insgesamt viir Linie, wo alli yber s'Stadtzentrum am
Bertoldsbrunne füehre, ybernämme d'Hauptlast vum innerstädtische ÖPNV. Am
Hauptbahnhoft erfolgt d'Verknüpfig mit em regionale Schineverchehr, mit em
Fernverchehr (ICE) un em regionale Busverchehr. An dr städtische Peripheri git's
witteri Verchnüpfige mit Regionalbuslinie. D'Stadtverchehr Friburg isch im
Tarifverbund vum Regio Verchehrsverbund Friburg, zämme mit dr
Noochberlandchreise Brisgau-Hochschwarzwald un Emmedinge.

S Friburger Minschter (oder au Münster Unserer Lieben Frau) isch im romanische
und bsunders im gotische Stil baut worre. Es isch d römisch-katholische
Stadtkilche vu Friburg im Brisgau.

Dr Turm vum Münschter het a Höchi vun 116 Meter und isch anno 1330 fertig worre.
Zue sällere Zit isch es dr höchscht Kilchturm nördlich vu dr Alpe gsi. Uff de
Münschterturm kaa mer nuffkraxele, dees sind 331 Steckele und vo obbe hot mer e
guete Ussicht uff de Märt und s Dächergwirr. Selli Kilche hett e ganz alti
Glocke, dees isch d "Hosanna" usm Johr 1258. Die wigt so um die 5 Tonne und isch
onne vu de älteschte Glocke wo's no gitt vu derre Gröss in Deutschland. (Die
meischte Kilcheglocke, au vum Münschter, sin am End vum Zweite Wektkrieg
igschmolze worre, wil mer im Volkssturm Stahl brucht het). Bsunders isch se onne
vu de älteschte Angelusglocke vu Deutschland. Zsamme hott es Münschter 18
Glocke, wo lite.

S Historische Kaufhus isch us dr Renaissancezit und vu 1520 bis 1532 errichtet
worre. D Vordersit isch ganz rot wie mit Ochsebluet aagmolt.

D zwei Stadttore sind ibrig bliibe vu dr Stadtmuure. S ältere Martinstor isch
1901 ums Dreifache uf 60 Meter ufgstockt worre und mit em Dachufbau wie im
15. Johrhundert. S Schwobbedor isch im Johr 1901 uf fascht dr doppelte Höchi
usbaut worre. Im Johr 1954 isches umgstaltet worre mit enem Pyramidedach und em
Glocketürmli.

Z' Friburg gits scheni Strossebächli un d'Männer wo si buzze, heisse
Bächlibutzer. D'Friburger Bächli hän e Gsamtlängi vu 15,5 km, vu dene verlaufe
6,4 km underirdisch. D'Legände sait, dass jeder, wo inidabbt, e Friburger hirote
wird.

D'Sprochgrenz zwische niideralemannisch und hochalemannisch goht mitte durch dr
Südweschte vu Friburg. Im alemannische heisst es "Friburg" grad eso wie bi dr
Stadtgründig. D Umgangssproch hit isch e meh oder wäniger niideralemannisch un
oberrhifränkisch beeiflussts Hochditsch. D'Umgangsproch diphthongiert
greeschtedeils wie s Fränkisch oder s Schwäbisch un het demit e wesetliche
Charakterzug vum Nideralemannische verlore.

Im friejer katholisch-konservative Friburg isch anne 1962 mit em Eugen Keidel
zum erschte mol e Sozialdemokrat zum Owerburgermeischter gwehlt wore. Ihm isch
im Johr 1982 sii Barteikolleg Rolf Böhme im Amt gfolgt, wu anne 2002 uusgschide
isch. Mittlerwiili giltet d Stadt als Hochburg vu de Griene, nit nur weg de Wahl
vum erschte griene Owerburgermeischter vun ere ditsche Großstadt, sundern au weg
de iwerdurschnittlige Wahlergebnis. Bi de Bundesdagswahle 2002 un 2005 isch de
Wahlkreis Friburg mit 25,0 beziehigswiis 22,8 Prozent vu de Zweitstimme de
bundeswitt beschte Wahlkreis vu dere Bartei. Nodem di Griene bi de Europawahl
2004 im Stadtkreis 36,8 Prozent bikumme hän, het sich bi de Landtagswahl im März
2006 wider d CDU mit 30,3 Prozent als sterkschti bolitischi Kraft duregsetzt.
Bei der Landdagswahl vu 2011 isch de Stimmeaadeil vu de Griene awer uf 34,5
(Friburg I) bzw. 39,9 Prozent (Friburg II) gstige.

S Direktmandat im Ditsche Bundesdag fir de Wahlkreis Friburg het vu 2008 bis
2013 de Sozialdemokrat Gernot Erler ghet, bi de Bundesdagswahl 2013 hetde
CDU-Bolitiker Matern Marschall von Bieberstein s Direktmandat gwunne. Iwer d
Landeslischt isch au d Kerstin Andreae (Bindnis 90/Di Griene) sitt 2002 als
Verdretteri vu de Stadt im Bundesdag. Im 15. Landdag vu Bade-Wirtteberg isch
Friburg mit drei Abgordnetenverdrette: fir de Wahlkreis Friburg-Oscht de
Reinhold Pix (Bindnis 90/Di Griene, Direktmandat) un fir de Wahlkreis
Friburg-Wescht d Edith Sitzmann (Bindnis 90/Di Griene n, Direktmandat) un d Gabi
Rolland (SPD).

An de Spitz vu de Stadtverwaltig isch vor 1806 de Schulthess als Vorsitzer vum
Gricht gstande. Mit em Iwergang vum Brisgau an Bade isch s Friburger Stadtrecht
vu 1520 usser Kraft gsetzt un di badisch Gmeindsverfassig mit eme direkt gwehlte
Burgermeischter an de Spitz vu de Verwaltig iigfiert wore. De Johann Josef
Adrians – no vu de Zimft als Stadtowerhaupt gwehlt – isch 1806 in sinem Amt
bstetigt un mit em Titel Owerburgermeischter gehrt wore, doch di badisch
Gmeindsornig het di kommunaleSelbschtverwaltig vu Friburg zimli iigschränkt. S
Sage het e vu de Regierig iigsetzte Stadtdirketor ghaa. Ab 1832 hän d Friburger
Stadtowerhaipter de Titel Burgermaischter drait un hän sich erscht am 1875 wider
Owerburgermeischter gnennt.

De Friburger Owerburgermeischter isch glichzittig stimmberechtigte Vorsitzer vum
Gemeindsrot.



https://als.wikipedia.org/wiki/Daniele_Ganser

Dr Daniele Ganser (* 29. Augschte 1972 z Lugano) isch e Schwyzer Publizischt,
Hischtoriker un Verschwerigstheoretiker. Är isch vor allem bekannt wore dur e
Dissertation iber „NATO-Ghaimarmeeä“ un syni Verschwerigstheorie zum 11.
Septämber 2001.

Dr Ganser isch uf d Rudolf-Steiner-Schuel z Basel gangen un het derno 1992 d
Matura am Holbein-Gimnasium gmacht. Noch em Militerdienscht bi dr Schwyzer Armee
het er an dr Universitete Basel un Amsterdam un an dr London School of Economics
and Political Science Gschicht, Internationali Beziehige, Philosophy un Änglisch
studiert. Noch sym Studienabschluss 1998 het dr Ganser drei Johr z London
gforscht un isch im Septämber 2001 bim Georg Kreis an dr Universitet Basel mit
insigni cum laude iber s Thema NATO-Geheimarmeen und inszenierter Terrorismus in
Europa im Kalten Krieg promoviert wore.

Vu 2001 bis 2003 isch dr Ganser Senior Researcher bim wirtschaftsliberale Think
Tank Avenir Suisse gsii, vu 2003 bis 2006 am Center for Security Studies vu dr
ETH Züri. Vu 2007 bis 2010 het dr Ganser am Historische Seminar vu dr
Universitet Basel s Forschigsprojäkt „Peak Oil“ zum globalen Kampf um Ärdel un
zur Versorgigssicherhait vu dr Schwyz glaitet. Är isch Mitglid im
wisseschaftlige Byrot vum Wirtschaftsverband Swisscleantech.

Anne 2011 het er d Aktiegsellschaft SIPER Swiss Institute for Peace and Energy
Research AG grindet, wu Vordreg, Ufsetz, Biecher un Interview vun em aabietet.
Syter anne 2012 isch dr Ganser Dozänt an dr Universitet St. Galle.

In syre Dissertation het er d These ufgstellt, ass d Nato Ghaimorganisation
ghaas het, wu im Fal vun ere sowjetische Invasion e Guerillakrieg hätte solle
fiere. Die Ghaimarmee seie zum Dail an Staatsterrorismus bedailigt gsii. Die
Theorie vum Ganser sin vu vu dr Bolitikwisseschaftler Philip Davies un Leopoldo
Nuti un dr Hischtoriker Peer Henrik Hansen, Olav Riste, Charles G. Cogan, Pascal
Girard, Tobias Hof un Christopher Gunn as sppekuativi Verschwerigstheorioe
zruckgwise wore.

Syt 2005 zwyflet dr Ganser di offiziälle Ursache vu dr Terroraaschleg am 11.
Septämber 2001 aa. E Bedailigung vu dr US-Regierig an dr Aaschleg sei nit
uuszschließe. Dr Hischtoriker Carlo Moos vu dr Univeristet Züri het sonigi These
vum Ganser as absurd zruckgwise. D Laiter vu dr ETH-Forschigsstell un dr
Universitet Züri, wu dr Ganser aagstellt gsii isch, hän betont, ass em Ganser
9/11-Uussage Privatasichte seie un nit zue syne wisseschaftlige Ufgabe ghere. Sy
Verdrag an dr ETH Züri isch bal derno uusglofe. Wu dr Ganser zum zehnte
Johresdag vu dr Aaschleg anne 2011 e Gaschtvordrag an dr Universitet Basel
ghalte het un s Universitetslogo derfir brucht ghaa het, het dr Rektor vu dr
Universitet, dr Antonio Loprieno, em Ganser d Verwändig vum Logo un Vorläsige in
dr Universitet untersait. Ass er derzue au no verpflichtet woren isch, in sym
aktuälle Lehrufdrag nit uf s Thema 9/11 yyzgoh, het er 2014 as Beleg derfir
ufgfiert, ass „er vu dr Mächtige dra ghinderet wird, verdeckti Operationen
ufzdecke“. Sy Yystufig as Verschwerigstheoretiker sei Diffamierig vu Kritik an
„dr Amerikaner“.

Dr Daniele Ganser het e Dochter un e Suhn. Är läbt mit syre Familie in dr Nechi
vu Basel.



https://als.wikipedia.org/wiki/Chemie

D Chemii, a eksakte Naturwisseschaft, isch die Lehr vum Ufbou, Verhalte und de
Umwandlung vo Materie sowie de drbi geltende Gsetzmäßigkoita.

Sie isch in ihrer hittige Form im 17. und 18. Jahrhundert allmählich us dr
Aawendung vo rationalem Denke uf Beobachtunga und Ekschperiment vu dr Alchemie
entschtande. Einige vu de erschte große Chemiker sind Robert Boyle, Jöns Jacob
Berzelius, Joseph Louis Gay-Lussac, Marie, Antoine Lavoisier, Luigi Galvani und
Justus von Liebig gsi.

Chemie isch d Wisseschaft vo de Stoff (Subschtanza) sowie de Schtoffumwandlunga
(chemische Reaktiona) und wird in mehnerloi Fachgebiet, die anorganisch Chemie,
die organisch Chemie, die theorädische Chemie und die Biochemie, trennt.

D Chemie gitt üs Mensche d Antwort uf Froge wie, us was üsi Welt bestaht oder
wie mier Lebewese entstande si. Usserdem hett die Wüsseschaft d Türe zu
höherentwickelte Technologie göffnet, so zum Bispil die syntetischi Herstellig
vu Medikament oder Kunschtschtoffe (z.B. Plexiglas), mit neuartige Verbindige,
wo in der Natur nit vorchömme. Die erschti gezielti künschtliche Herschtellig
vom ene Schtoff isch anfangs vom 19. Jahrhundert d Labor-Synthese vo Harnschtoff
gsii. 1856 het mit erschte synthetische Farbe die induschtrielli Anwändig
angfange. Allerdings gitt s Zwiifel, ob nitt schon im Mittelalter, wo bereits
Schwefelsüüri und Salpetersüüri deschtilliert worde sii, unbewusst künschtlichi
Schtoffe hergschtellt worde sii: Uusbeutbari Menge von dene Schtoff gitts in der
Natur nämlich nitt; es frogt sich einfach, ob s vor der Induschtrialisierig
bereits gwüssi Spure devon gää het (hütt isch das wägem suure Räge natürlich
nümm so guet feschtschtellbar).

Die chemischi Industrii isch in vile industrialisierte Länder e seer bedütende
Wirtschaftszwiig: Z Dütschland zum Bischbil lit dr Umsatz vo dr Chemiindustrii
uf mee as 100 Milliarde Euro, und noch dr Widerveräinigung vo Dütschland het si
mee as 700'000 Lüt beschafdigt und hüte sis immer no e chli under 500'000. Si
stellt uf dr äinte Site Grundchemikalie wie zum Bischbil Schwääfelsüüri oder
Ammoniak häär, vilmol in Mänge vo Millione vo Donne jedes Joor, und verarbäitet
die denn zu Dünger und Kunststoff. Uf dr andere Site broduziert die chemischi
Industrii e Hufi komplexi Stoff, under anderem farmazöitischi Wirkstoff
(Arzneistoff) und Pflanzeschutzmiddel (Pestizid), wo für spezielli Aawändige
maassgschniideret si. Au d Fabrikazioon vo Kompiuter, Chraft- und Schmiirstoff
für d Autiindustrii und e Hufe anderi technischi Brodukt isch ooni industriell
häärgstellti Chemikalie ummööglig.

In dr Antike het d Chemii im braktische Wüsse über Stoffumwandigsbrozäss
bestande, wo sich aagsammlet häi, und in de naturfilosofische Aaschauige vo dere
Epoche. Im Middelalter isch si äng mit dr Alchemii verbunde gsi, wo in China,
Öiropa und Indie scho sit langer Zit braktiziert worde isch.

D Alchemiste häi sich mit dr Vereedlig vo de Metall (Häärstellig vo Gold us
andere, uneedle Metall) abgee und au mit dr Suechi noch Arzneimiddel bzw. eme
Allhäilmiddel für Chrankhäite. Si häi doodrfür Elixier gsuecht, dr
Filosoofe-Stäi (Stäi vo de Wäise), wo die uneedle („chranke“) Metall in eedli
(„gsundi“) Metall wurd verwandle oder s Lääbenselixier, wo nid nume alli
Chrankhäite wurd häile, sondern äim au no wurd unstärblig mache.

Bis zum Ändi vom 16. Joorhundert het d Vorstelligswält vo de Alchemiste im
Allgemäine nit uf wüsseschaftlige Undersuechige basiert, sondern uf
Erfaarigsdaatsache und empirische Rezäpt. D Alchemiste häi e Hufe Experimänt mit
vile Substanze gmacht, für zum zum Ziil choo. Si häi ufgschriibe, was si
entdeckt häi und häi drbii die gliiche Sümbool brucht, wie si au in dr
Astrologii üüblig gsi si. D Lüt um sä ume häi nid verstande, was si mache, und
wil si bi iire Experimänt farbigi Flamme, Rauch oder Explosione broduziert häi,
häi si d Alchemiste vilmol für Magier und Häxer ghalte und zum Däil verfolgt.
Für iiri Experimänt häi d Alchemiste die gliiche Apparature entwigglet, wie si
hüte no in dr chemische Verfaarenstechnik verwändet wärde.

E bekannte Alchimist isch dr Albertus Magnus gsi. Er het sich as Kleriker mit
däm Themekomplex befasst und het bi sine Experimänt e nöis chemischs Elimänt
entdeckt, s Arsen. Erst mit em Paracelsus isch us dr eender empirische Alchemii
en eender experimentelli Wüsseschaft worde, wo d Basis vo dr modärne Chemii
worde isch.

In dr Nöizit isch d Chemii im 18. und 19. Joorhundert zur Wüsseschaft worde: Si
isch uf dr Basis vo Mässvorgäng und Experimänt ufbaut worde – mä het d Woog afo
bruuche und sich uf d Bewiisbarkäit vo Hüpothese und Theorie über Stoff und sini
Uwandlige afo stütze.

D Arbet vom Justus von Liebig drüber wie dr Dünger wirkt, si d Grundlaag für d
Agrarchemii und häi wichdigi Erkenntniss über die anorganischi Chemii gliiferet.
Wo mä e sünthetische Ersatz für e Farbstoff Indigo zum Färben vo Textilie
gsuecht het, si baanbrächendi Entwigglige in dr organische Chemii und dr
Farmazii gmacht worde. Uf bäide Gebiet het Dütschland bis zum Aafang vom 20.
Joorhundert e Vorrangstellig ghaa. Mit däm Wüssensvorsprung häi die Dütsche zum
Bischbil Sprängstoff, wo si im Erste Wältchrieg brucht häi, nüme us importierte
Nitrate broduziert, sondern mit Hilf vo dr Katalüüse us em Stickstoff vo dr Luft
gwunne.

Wo d Nazionalsozialiste an d Macht choo si, häi si Dütschland welle so autark
wie mööglig und das het d Chemii as Wüsseschaft witer voraadriibe. Zum vom
Import vo Ärdööl unabhängig z wärde, het mä Verfaare entwigglet, wie mä us
Stäichoole e flüssige Dribstoff cha broduziere. En anders Bischbil isch d
Entwigglig vom sünthetische Kautschuk für d Brodukzioon vo Bnöö.

In dr hütige Zit isch d Chemii e wichdige Däil vo dr Lääbenskultur worde. Wo mä
aane luegt, si um is ume chemischi Brodukt, ooni dass mer s merke. Aber Umfäll
vo dr chemische Groossindustrii wie zum Bischbil die vo Seveso und Bhopal häi dr
Chemii e seer negativs Imidsch verschafft, so dass Slogan wie „Wäg vo dr
Chemii!“ seer bopulär häi chönne wärde.

D Forschig het sich bis zum Aafang vom 20. Joorhundert so stark entwigglet, ass
verdiefendi Studie vom Atombau nüme zum Beriich vo dr Chemii ghööre, sondern zur
Atomfüsik bzw. Kärnfüsik. Die Forschige häi wichdigi Erkenntniss über s Wääse vo
dr chemische Stoffwandlig und dr chemische Bindig gliiferet. Anderi wichdigi
Impuls für d Chemii si au vo Entdeckige in dr Kwantefüsik us choo
(Elektrone-Orbitalmodäll).



https://als.wikipedia.org/wiki/Bretagne

De Bretagne ( = Frz.), uff Bretonisch Breizh (g´sproche [brɛjs]) un uff Gallo
Bertaèyn, ésch e Ländel ém Nordweschte vun Frànkrich, de spitz Hàlbinsle, wie
zwésche Atlantik un Ärmelkànal ràgt - àlso `s Eckle "obe links" vum Hexagon. De
hitigi Region enthàlt àww´r nit de gànzi historisch Region, `s àlt Herzogtum
Bretagne. De àlt Höiptstàdt Nantes àn d´untri Loire un ihri Gejend, de greescht
Teil vum Departement Loire-Atlantique fehlt. Diss g´heert hit zuer Region Pays
de la Loire. Z´r Adminischtràtivregion Bretagne g´heere de 4 Departementi
Finistère (Pen ar Bed), Morbihan, Côtes-du-Nord un Ille-et-Vilaine un de
Chef-lieu ésch Rennes.

De Bretagne ésch de letscht Region uff`m Kontinent vun Europa, wo m´r noch e
keltischi Sprooch redd: Bretonisch. Àlli àndri, `s Irische, `s
Schottisch-Gälische, Walisisch (de nächscht v´rwàndti lewendi Sprooch) un de
nimm aktiv g´sprocheni wie Kornisch un Manx gibt´s numme uff de Britische Insle.
De keltisch Kültür sieht m´r öi àn de Hiis´r - de typischi gliche stàrik dene én
Irlànd - de traditionelli Koschtüme un, b´sund´rs, de Müssik. Mét ihri vili àlti
Geböie üss grobi Stein het de Bretagne öi hit noch, nooch e Phase vun stàrik
Modernisiirung, àn vili Stelle e fàscht mittelàlt´rlich Flair. De "heimlich
(Kültür-)Hoiptstadt", zemindescht f´r de bretonischsproochig Bereich, ésch
Quimper/Kemper de Chef-lieu vun Finistère. Kültürell ésch öi Lorient, de zweit
Stàdt vum Departement Morbihan, wichtig - b'sundrs durich's int'rkeltisch
Müssikfeschtival.

Mét 1100 km Küscht (längschti Küschtelini unt´r àlli frànzeeschi Regione) ésch
de Bretagne e stàrik vum Meer g´prägts Ländel. Diss siiht m´r àn de Wirtschàft -
Fischerei, Algenutzung un Seetrànschport sin wichtigi Erwerbszweig. De einzig
wirkli gross Hafe ésch àww´r Brest, wo bsundrs militärisch wichtig ésch. Saint
Nazaire un Nantes àn de Loire Mindung g´heere àww´r öi zue de wichtigschte Häfe
én Frànkrich.

De Nàmme Bretagne kummt - wii öi de Nàmme vun de Britische Insle - vum Vollik
vun de Brite, wii z'r Reem'rzit de keltisch B'wohn'r vun England g'heisse han.
Eerschti sin wohl schun durch Bündnissi ( àls fœderati) mét de Reem'r uff de
Kontinent kumme (f'r uem de Küschte ze v'rteidiche) un nooch'm End vun
d'Reem'rherrschàft én Englànd, 411, hàn de Britto-Reem'r de gànz Insle ze hàlte
kriejt. Unter'm Druck vun de Picte, de Angel-Sachse un öi de Ire sin àww'r gànzi
Klans vun Brite z'meischt üss'm Weschte vun Englànd uff de Kontinent g'wàndert.
Zuer Zit vun dene Migratione het's Lànd vun de Brite, Britannie, àlso uff beidi
Site vum Meer, vum Ärmelkànal g'leje: de Insle - "Gross-"Britannie (frz.
Grande-Bretagne) un de weschtlich Hàlbinsle vun Aremorika, wie m'r denn
"Klein-Britannie" g'nennt het: Petite Bretagne un denn eifàch Bretagne. De
bretonisch Nàmme, Breizh (ohni Artikel; Üssprach: [brɛjs] uff KLT-Bretonisch,
[brɛχ] vanneteser Bretonisch), wurd mét « ZH » gschriwwe f'r uem de àlti
Schribwiis üss'm Norde un Weschte (Breiz) mét der üss'm Süde (Breih) ze
v'rbinde. « Breizh » wurd couramment abgekirzt mét BZH. Uff Gallo, d'àndri
traditionnelli Sproch én d' Bretagne, ésch de Nàmme Bertaèyn.

Ém Zitàlt'r vun de Kelte het m'r noch nit vun "Bretagne" g'redt. `S hitigi
Gebiit ésch e Teil vun d'Armorique gsin, vun Aremorika, e grossi Föderation vun
keltisch Velliker, wie m'r de armorikanisch Bindnis g'nennt het, un wo vun
Pornic bi Nantes bis Dieppe éww'r de hitigi Departemente Loire-Atlantique,
Morbihan, Ille-et-Vilaine, Finistère un Côtes-d'Armor, un praktisch de gànz
hitigi Normandie g'làngt ésch. Där gànz küschtenah Teil vun Gallie het uff
Kontinentalkeltisch od'r Gallisch Aremorika g'heisse, 's «Ländel, wie geje's
Meer lujt », 's Ländel vun de Aremorici - « die, wie àm Meer, vor'm Meer
wohne ». Armorica ésch de Latinisation vun däm Wort - « ari » kummt vum
Indoeuropeisch « pri » vor, bi (Àltirisch : « air, ar »: vor, Wallisisch « er »:
f'r), « mori » = Meer (Irisch « muir », Genitiv « mara », Wallisisch un Breton:
« mor »).

Wii iww´ràll én Frànkrich ésch Frànzeesch de einzigscht offiziell Sprooch.
Obwohl`s Bretonisch làngi Zitte fàscht schlimm´r v´ràcht wore ésch àls àndri
Sprooche un z´meischt àls `s erscht Bispiil f´r e Büre-Patois het diine muen -
én Frànkrich ("Gallie")!, g´heert de Bretagne àww´r hit zue de Teile vun de
République, wo àm meischte erreicht hàn ém Kampf uem de Ànerkennung vun de
Regionalsprooche. So sin hitzedaas zweisprochigi Strosseschilder zemindescht ém
Weschte normal. De Bretagne het öi eini vun de aktivschti un erfogreichschti
Verein f´r de unàbhängig zweisproochigi Schuel én écoles (parentales)
associatives: DIWAN (`s Kernle uff Bretonisch).



https://als.wikipedia.org/wiki/Bikini

De Bikini isch e zweiteilig Badebekleidungsschtick fir Fraue, wu meischtens zum
Schwimme un Sunne trait wird.

Zwar hen schu sit de Johrhundertwend Modeschepferinne mit em BH un em Hufthalter
s Zytalter vum Korsett verabschiedet, aber bis d Dessous als „Dessus“ ihr
gsellschaftlicher Durchbruch gschafft hen, isch no e longi Zyt vergonge. E
Modell het bezeichnenderwis de Nome Taboo ghet.

Erscht noch em Zweite Weltkrieg het d Textiltechnik de Schtoff verfinert un d
Lockerung vun de Sitte hen de Durchbruch meglig gmacht.

Als franzesischi Kreation isch dr Bikini im Johr 1946 glichzytig uf eire Syte
durich de Jacques Heim un uf dr ondre Syte de Bart Louis rusbrocht worre un
urspringli „Atom“ gnennt worre. Im Schatte vun Hiroshima het sich de Nome als
ugeignet rusgstellt. Der het inzwische gwissermass sini „Uschuld“ verlore.

Om 1. Juli het e US-amerikanischi B-29 iber em Bikini-Atoll di erscht Atombomb
in de Nachkriegszyt abgschmisse un domit e Testserie iiglittet. Vier Täg
schpeter het de Louis Réard s Model Micheline Bernardi mit vier kline
Stoffdreyeck aazoge iber de Laufsteg z Paris gschickt. S Atoll het schliessli de
Usschlag fir de Nomen gebe. S „Tabu“ isch broche gsi. De brisant Nome het wie e
Bomb iigschlage. D Wirkung, wu de knapp gschnitte Badonzug gha het, isch mit de
gliche moralisch Entrischtung aagluegt worre wie d Atombombeversuch uf Bikini.
De Erfolg isch garantiert gsi.

Bim erschte James-Bond-Film „James Bond jagt Dr. No“ 1962 isch d Ursula Andress
in eme cremefarbige Baumwoll-Bikini us em Meer gschlipft. Die Szene het fir e
schprunghafti Verbreitung vun dem Textilschtick gfiert. In Onknipfung on die
Szene isch d Halle Berry 2003 im James-Bond-Film „Stirb on nem endre Tag“ au
unter de Blick vum James Bond alias Pierce Brosnan us em Meer kumme. Noch im
Johr 1965 isch e Minchner Schielerin vum Gricht zue sechs Tag Putze im
Altersheim verurteilt worre, wil sie mit nix wie eme Bikini on iber de
Viktualiemarkt schpaziert isch.

D Oberteil sind meischt entweder uf em Rucke un im Nacke oder normal, d. h. wie
bi eme BH bunde.



https://als.wikipedia.org/wiki/Apple

Apple Inc. [ˈæpəlˌɪŋk] (früener Apple Computer Inc.) isch en Undernähme, wo si
Hauptsitz z Cupertino, Kalifornien (Vereinigte Staaten) het und wo Kompiuter,
Underhaltigselektronik, Bedriibssüstem und Aawändigssoftweer herstellt. Apple
isch am 1. April 1976 vom Steve Jobs, Steve Wozniak u vom Ronald Wayne gründet
worde. Apple het in de 1970er Johr zu de erste Hersteller vo Personal Computer
ghöört und het vil gmacht, ass si sich verbreitet häi. Wo die grafische
Benutzeroberflechene und d Muus in de 1980er Johr kommerziell iigfüehrt worde
si, isch Apple as Ersti drbii gsi. Wo dr iPod 2001 erschiine isch, s iPhone 2007
und s iPad 2010 het Apple sis Gschäft immer meh vo de Kompiuter uf anderi
Broduktberiich usgwiitet. D Määrtforschigsgruppe Millward Brown säit, ass d
Marke Apple mit eme Wärt vo öbbe 153,29 Milliarde US-Dollar die wärtvollsti
Marke uf dr Wält sig. Wemm mä s an dr Määrtkapitalisierig misst, isch Apple im
August 2011 e Zit lang s wärtvollste Undernähme uf dr Wält gsi.



https://als.wikipedia.org/wiki/Alemannisches_Institut

S Alemannische Institut Freiburg i. Br. e. V. isch e Verainigung vu
Wisseschaftler, wu si di landeskundlig Erforschig vum alemannische Sproch- un
Siidligsruum zum Zyyl gsetzt het. Im Alemannische Inschtitut sin rund 200
Mitglider us fascht allne wisseschaftlige Fachrichtige verdrätte, zum Byschpel
Geografy, Geology, Germanischtik, Gschicht, Dialäktology, Landespflääg, Botanik,
Forschtwisseschaft, Landesplanig, Archeology, Rächtsgschicht, Chunscht- un
Architekturgschicht, Grichtsmedizin, Soziology un anderi.

S Ischtitut isch anne 1931 uf Aaregig vum domolige Ryychsinneminischter Joseph
Wirth as usseruniversiteri Forschigsyyrichtig grindet wore. Noch em Hischtoriker
Theodor Mayer isch dr Geograf Friedrich Metz langjehrige Vorsitzer wore. Dur s
Inschtitut, wu in dr Nochrichteverbund vum Ryychssicherhaitshauptamt vu dr SS
gege d Schwyz yybunde gsii isch, het dr Metz velkischi Forschige bezogen uf dr
alemannisch Ruum vum Oberryy bis Vorarlberg un em Monte-Rosa-Massiv propagiert.

S Alemannisch Inschtitut isch en yydraite Verain un wird vor allem dur s Land
Bade-Wirttebärg gferderet. Näbe dr Hauptstell z Fryybeg unterhaltet s
Alemannisch Inschtitut en Arbetsgruppe an dr Universitet Dibenga.



https://als.wikipedia.org/wiki/Vereinte_Nationen

D` Vereinti Natione odr UNO (für United Nations Organization) sy en Zämeschluss
vu 193 Staate, wo sich zur Ufgoob gmacht het, dr Weltfride z'sichere, ds
Völkerrecht z'yhalte, Menscherecht z'schütze und d'internationali Zämmearbeit
z'fördere.

Ihri Wurzle hend d Vereinti Natione i de Haager Fridenskonferenze und im
Völkerbund, wo nach’m Erschte Weltchrieg mit Sitz z Gänf und em Ziil gründet
worde isch, dr Fride uf dr Welt lang z sichere. Dr Völkerbund hett aber sini
Ziil nit chönne duresetze, will vor allem d USA nitt biiträte sind. Er isch
mit’m Uusbruch vum Zweite Weltchrieg am Ende gsii.

Dr US-Präsident Franklin D. Roosevelt hett nachem Schitere vum Völkerbund no
während’m Zweite Weltchrieg versuecht, e Organisation z gründe, wo dr Fride uf
dr Welt sicheret. Mit’m britische Premierminister Winston Churchill hett
Roosevelt di sogenannt Atlantik-Charta (es Dokument, wo vu de Regierigschef vu
USA und de Grossbriannie unterschribe worde isch und d Vorstellige vunre neue
Weltordnig präzisiert) erarbeitet. Am 1. Jänner 1942 hend sich 26 Staate i de
Deklaration vu de Vereinte Natione uf d Atlantik-Charta beruefe. Dur d Mitarbeit
vu de Sowjetunion und dr Republik vu China a de neue Friedensordnig, isches am
30. Oktober 1943 zur Moskauer Deklaration vu de Vier Mächt cho. Bi dr Konferenz
vu Dumbarton Oaks isch witer über d Gründig vu de UN diskutiert worde. Nach’m
Ihbezüche vu Frankriich i de Chreis vu de hauptverantwortliche Mächt, hett d
Charta vu de Vereinte Naatione 1945 uf dr Konferenz vu Jalta fertig gstellt
werde chönne. Sie isch am 26. Juni 1945 in San Francisco vu 50 Staate
unterzeichnet worde. Pole hett d Charta erscht spöter unterzeichet, gköhrt aber
trotzdem zu de 51 Gründigsmitglieder.

Zu de Vereinti Natione ghöret zur Zyt 193 Staate ah. 1945 hend folgendi Staate d
Vereinti Natione gründet: Ägypte, Äthiopie, Argentinie, Australie, Wiisrussischi
Sozialistischi Sowjetrepublik, Belgie, Bolivie, Brasilie, Chile, d Republik vu
China, Costa Rica, Dänemark, d Dominikanischi Republik, Ecuador, El Salvador,
Frankriich, Griecheland, Guatemala, Haiti, Honduras, Indie, Irak, Iran,
Jugoslawie, Kanada, Kolumbie, Kuba, Libanon, Liberie, Luxemburg, Mexiko,
Neuseeland, Nicaragua, d Niederlande, Norwege, Panama, d Vereinigti Staate vu
Amerika, ds Vereinigte Königriich Grossbritannie und Nordirland, Urugua und
Venezuela. Di Dütsch Demokratisch Republik und d Bundesrepublik Dütschland sind
1973 dr UN biitretta. Östriich hett sin Bitritt 1955 chönna verzeichna,
Liechtestei 1990 und d Schwiiz nachra Volksabstimmig im 2002.



https://als.wikipedia.org/wiki/Vatikan

De Staat Vatikanstadt (amtlechi Langform ide Schwyz ond z’Dütschland) oder Staat
der Vatikanstadt (amtlechi Langforn z’Öschtrych) esch de chlinschti äigeständige
Staat vode Wält wo vode UNO anerchènt wird. Er lyt ennerhalb vom Stadtgebiet vo
Rom (Italie) ond het e Flèchi vo 0,44 km² ond 932 Ywôhner (devo 552
Staatsbörger). Zom Vatikan ghöret de Petersdom, de Petersplatz, di Sixtinischi
Kapälle ond d’Paläscht ond Gärte ennerhalb vode vatikanische Muure.

De Staat Vatikanstadt esch en absoluti Wahlmonarchie, Staatsôberhaupt esch de
Papscht. De Häiligi Stuel als ned staatlechs, äigeschtändigs, vom Staat
Vatikanstadt z’onderschäidends Völkerrächtssubjèkt vertrett de Staat of
internationale Èbeni.

De Amtssitz vo de Päpst isch bis is 14. Jahrhundert nid de Vatikan, sondern de
Lateranpalast gsii. "Vatikan" hät sich zerst ä amene rechte Tiberufer glegene
Hügel Roms (mons vaticanus) bezeichnet. Det hät sich i de Antike de Zirkus vom
Kaiser Nero befunde, wo agäblich Martyrie und Hinrichtige vo vielne Christe und
Jude stattgfunde hend söllä sii. Nördlich vom Zirkus hät sich en chline Friedhof
befunde. Vatikan isch da Sitz vo da Christa wora, well düat da Apostel Petrus
begraba isch. Unter am Petersdom gits a riesigs Gwölb mit am Sarg untadinna.

D Papstwahl findat immr in da Sixtinischa Kapella statt. Noch dem da Papst
gstorba isch, muas da Camerlengo, an oafacha Priester der um einiges jünger isch
wia da Papst und ehm s Lebalang diant hat, so was wia sin persönlicha Berater, d
Wahl vorbereita. Dazua reisand alle Kardinäl vo da Wält a und wohned imne extra
für die Ziit voder Sedes Vakanz erbaute Kardinalshotel im Vatikan. Si gönd denn
jewils vorem Wähle ind Sixtina und haltend jewils zwei Wahlgäng pro Sitzig ab.
Wenn se an neua Papst honnd erkennt ma des do dra, dass us am Kemmi vo dr
Kapella wießa Roch ussakunnt, wenn se sich ned geinigt honnd kunnt schwarza Roch
us am Kemmi. So a Wahl würd vo vielna Lüt bewundert, dia denna vorna uf am
Petersplatz stonnd und uf a neua Papst wartand.



https://als.wikipedia.org/wiki/Republik_Zypern

D Republik Zypere (griechisch: Κυπριακή Δημοκρατία/türkisch: Kıbrıs
Cumhuriyeti), isch e Schdaat im östlige Mittelmeer uf der Insle Zypere. Die lit
vor dr Südküste vo der Türkei, nit wiit vo Syrie, em Libanon und Israel und wird
geografisch zu Asie zelt. Kulturell und politisch isch s Land aber wäge siiner
Gschicht sehr schtark mit Europa verbunde.

Nachdäm Zypere 1960 vo Grossbritannie in d Unabhängigkeit entlo worde isch, het
d Republik zerschd die ganzi Insle usser de britische Militär-Stützpunkt
Akrotiri und Dekelia umfasst. Noch ethnische Unruhe zwüsche de Grieche und Türke
und em drohende Aschluss vo Zypere an Griecheland (Enosis) het 1974 d Türkei
unter Beruefig uf dr Londoner Garantiivertrag interveniert und isch in Zypere
iigfalle. Die Türkischi Republik Nordzypere isch 1983 gründet worde. Si wird nur
vo der Türkei völkerrächtlich anerkennt, aber d Autorität vo der Regierung vo
der Republik Zypere beschränkt sich sitdäm uf ä Süddeil vo der Insle. Die
türkisch-zyprische Vertreter, wo noch der Verfassig nötig si, fehle im Parlament
vo der Republik Zypere. Mehreri Aläuf zur friedlige Wiidervereinigung si bis
jetzt gschiteret.



https://als.wikipedia.org/wiki/Norbert_Hofer

Dr Norbert Gerwald Hofer (* 2. Merz 1971 z Vorau, Steiermark) isch e
eschtrychische Bolitiker (FPÖ). Är isch zum erschte Mol anne 2006 im Nationalrot
as Abgordnete aaglobt wore un isch syter 2013 Dritte Bresidänt vum Nationalrot.
Syt 2005 isch er stellverdrättende Bundesbarteiobmann un syt 2006
stellverdrättende Landesbarteiobmann vu dr FPÖ Burgeland. Vu 2006 bis 2013 isch
er stellverdrättende Klubobmann vum Freihaitlige Barlemäntsklub gsii. Bi dr
Bundesbresidäntewahl 2016 isch er im zweete Wahlgang em Alexander Van der Bellen
unterläge, het aber mit fascht 50 Brozänt vu dr Stimme s bescht Ergebnis in dr
Gschicht vu syre Bartei iberchuu. Am 1. Juli het s eschtrychisch
Verfassigsgricht die Stichwahl wäge Uuregelmäßigkaite fir uugiltig erklert. D
Widerholig vo dr Stichwahl isch uf dr 2. Oktober aagsetzt wore. Am 12. September
isch bekannt wore, as dr Wahltermin uf dr 4. Dezember verschobe wäre mues, wil
de Liim bi gwüssne Briefumschleg, wo d Wahlunderlage drmit verschickt wore sin,
nöd guet gsi isch und drum d Guwer nöd richtig kläbt heted. Bi dr Widerholig vo
dr Stichwahl am 4. Dezember isch dr Norbert Hofer em Alexander Van der Bellen
wider unterläge.



https://als.wikipedia.org/wiki/Marokko

Marokko (Arabisch المغرب , al-maghrib), s Königriich Marokko (Arabischالمملكة
المغربية , al-Mamlaka al-Maghribīya), lit im Nordweschte vo Afrika. Er isch s
weschtligschd vo de drei Maghrebländer. Im Norde gränzt es an s Mittelmeer, im
Weschte an dr Atlantisch Ozean und im Oschte an Algerie. D Schdrooss vo
Gibraltar drennt en vom europäische Kontinänt.

D Südgränze vo Marokko isch international umschdritte wäg em Westsaharakonflikt
bis dass dört e Referändum under dr Überwachig vo de Vereinte Natione über die
zuekümftigi Zueghörigkeit vo der Weschdsahara abghalte wird.

Öbbe 80 % vo dr Bevölkerig si Berber, vo deene knapp 60 % arabisierti Berber. Si
sin hüte mäistens sässhafti Buure, nume e Minderhäit läbt no as Nomaade oder
halbnomaadisch in abgläägene Gebiet vom Middlere Atlas oder uf de Hoocheebene im
Oste vom Land. Öbbe 20 % vo de Marokkaner si arabischstämmig. Nordmarokko mit dr
alte Metropole Fès isch eender arabisch (34 % vo dr Bevölkerig si Araber, 25 %
arabisierti Berber), Südmarokko und däm si Metropole Marrakesch eender
berberisch (30 % vo dr Bevölkerig si Berber) brägt. Es lääbe au no öbbe 60'000
Usländer im Land, drunder vor allem Franzoose, Spanier, Italiäner, Tunesier und
Algerier.

Öbbe 90 % vo de Marokkaner schwätze s marokkanische Arabisch, nume öbbe 0,7 % de
Hassania-Dialäkt. Berberischi Marokkaner schwätze verschidnigi Berbersprooche
(Taschelhit, Mazirisch, Ghomara, Tarifit, Senhaja de Srair und hüte au no
Judäo-Berberisch) – guet d Helfti vo de Marokkaner chan e Berbersprooch.

Die offizielle Sprooche vo Marokko si Arabisch und Mazirisch. Franzöösisch wird
im ganze Land as Handels-, Bildungs- und zwäiti Amtssprooch verwändet. Bi dr
staatlige Iisebaan Office National des Chemins de Fer (ONCF) isch Franzöösisch d
Bedriibssprooch. Im Norde vo Marokko, dr Westsahara und um Sidi Ifni wird au no
Spanisch brucht. Änglisch bechunnt as Sprooch vo dr bildete Juugend mee und mee
Bedütig.

D Staatsreligion isch dr Islam. Öbbe 98,7 % vo dr Bevölkerig si Muslim, drvo
90 % Sunnite vo dr malikitische Richdig. 1,1 % vo de Iiwooner si Christe (die
mäiste Katholike) und 0,2 % Juude. In dr Volksreligion het dr Glaube an Gäister
– as Erb vo de vorislamische Berber – diefi Wurzle.

Vo 1972 – äi Joor bevor e Hufe öiropäischi Länder ufghöört häi, Arbetsmigrante
aazwärbe – bis 2005 het sich d Zaal vo de Marokkaner in de wichdige öiropäische
Länder (ooni UK und Skandinavie) vernüünfacht. E Hufe Marokkaner lääbe e zitlang
im Usland, vor allem in West- und Südöiropa, oder häi iir Land uf dr Suechi noch
bessere wirtschaftlige Perspektive für immer verloo. In vile Länder bilde
Marokkaner und Marokkanischstämmigi die grösste muslimische Gmäinde. Öbbe 1,2
Millioone lääbe z Frankriich, öbbe 750'000 z Spanie, 500'000 z Italie, 350'000 z
Belgie, 330'000 in de Niiderland und 100'000 z Dütschland. Witeri Gmäinde
existiere au z Norwääge, Schweede und Groossbritannie. Chliineri Gmäinde vo
hööcher kwalifizierte Uswanderer lääbe in de USA (mindestens 100'000) und Kanada
(mindestens 78'000). Schetzigswiis 300'000 Marokkaner lääbe in andere Staate vom
Maghreb oder in Staate im Noochen Oste.

Wil d Wirtschaft witer waggst, wandere immer weniger Marokkaner in anderi
Staaten us. Drfür wird die illegali Zuewanderig vo Schwarzafrikaner
(Subsahariens) gröösser. Marokko het sich sit dr Middi vo de 1990er Joor zum ene
Transitland vor allem für Migrante us Westafrika entwigglet, wo us
wirtschaftlige oder politische Gründ iiri Häimet verloo häi; vo dene wäi immer
mee für immer im Land bliibe. 2005 häi 25'000 schwarzafrikanischi Migrante legal
z Marokko gläbt. Wil d Iiräis uf Öiropa seer vil schweerer gmacht worde isch,
blibe vili in Marokko. Näbe de afrikanische Migrante in däm Joor 28'000 Öiropäer
im Land gläbt, vor allem in Stedt wie Marrakesch.



https://als.wikipedia.org/wiki/Lokomotive

Loggi isch d'r Sammelbegriff für d' Schinetriibfahrzüg. Uusnahme sind
Strassefahrzüüg mit eme Schinefahrgschtell.

Wenn mer vu-n-ere Loggi redt, meint mer vor Allem d' Motorfahrzüüg wu drzue
beschtimmt sind, Reise- und Güeterzüüg z' befördere. Det bildet d'r Maschineruum
d'r Hauptteil vum Fahrzüg, ergänzt dur ein oder zwii Füehrerständ. Zu de Loggene
zellt mer aber au d' Triibwäge. Diä sind ebäfalls Motorisiert und sind drzue
beschtimmt, Persone, Gepäck, Poschtsache und nur sälte Güeter z' transportiere.
Triibwäge werdäd aber au als Diänschtfahrzüüg für de Unterhalt vu de Bahnkörper
verwändet. Für Manöver uf Industriegleis oder uf de Bahnhöf brucht mer
Rangschierloggene und Schinätraggtore, wubii mer di zwii Begriff nüd gnau chan
abgränze.

D' Dampfloggene sind ä wiiterentwigglig vu d'r Dampfmaschinä wu d'r James Watt
erfunde het. D' Cholä isch d'r äinzig Triibstoff gsii, wu mer dazmaal gchännt
het. D' Dampfloggene gliiched de Dampftraggtore, wu mer siinerziit i 'dr
Landwirtschaft bruucht het. Verschideni änglischi Äschiniöre hend Ysebahne
konstruiert. Di bedüütendschte sind d'r Ritschert Trevithick und de Schorsch
Stivensen gsii. D'r Ritschert Trevithick het d'r Dampfaatriib vu 'me Walzwärch
zwäckentfremdet und drmit di allererschti Dampfloggi konstruiert. Z' erscht het
si au möge äinigi Zugwäge ziä - d'r allererscht Güeterzug - doch nach churzer
Ziit het das Syschtem d'r Geischt uufggii. D' Maschine isch wider i's Walzwärch
chuu. Erscht d'r Schorsch Stivensen het mit siner Bahn Erfolg gchaa und ä
amtlichi Konzessiuu überchuu. Er het müese d' Spurbreiti vu de britische
Poschtkutsche übernii - das sind 1435 Millimeter gsii. S' isch di
erfolgriichscht Gleisbreiti, so dass mer vu d'r Normalspur redt. D'r Schorsch
Stivensen isch au d'r erschti Loggifabrikant vu d'r Wält gsii und het au s'
europäische Feschtland belifered.

Mit Rangschierloggene und Triibwäge wu vill liächter sind, chamer mangelhafti
Gleisaalaage und au schwächeri Brugge befare. Will d'r Disel- und d'r
eleggtrisch Aatrieb vill weniger uufwändig isch - ä Dampfloggi mues mer ä Stund
lang vorhäize - rendiert dä Dampfbetrieb hüt nüm. Er isch aber uf beschtimmte
Streggene, zum Bischpil bi Museumsysebahne, nuch ä Turischtenattrakziuu. Wu's uf
d'r Brienzer Rothorn-Bahn hend wellä vum Dampfbetrieb ganz uf Diselbetriib
umschtellä, sind d' Fahrgaschtzahle zrugggange.

Us obe beschribnem Grund fahred drumm hützutags uf em ganze Schinenetz Disel-
oder Eleggtrologgene.

E bedütendi Fabrigg, wo Loggene baut hät, isch d Firma Sulzer z Winterthur gsi.
Hützutags lifered d Stadler Rail us em Thurgi Loggene und Zugskomposizione a
Bahngsellschafte i verschidnige Länder.



https://als.wikipedia.org/wiki/Kanton_Solothurn

Hochdütsch: Solothurn; Französisch: Soleure; Italiänisch: Soletta;
Rätoromanisch: Soloturn.

Soledurn lit im Mittelland und im Jura zwüsche em Kanton Bärn, em Baselbiet, em
Aargou und em Kanton Jura, usserdäm gränzt ou no s’Elsass a Soledurn. Es git ke
angere Kanton, wo so verzwigt isch wie dr Kanton Soledurn. D Verzwiigige gö bis
Dornach, ir Nöchi vo Basel, wit is Bärnbiet ine, und im Oschte bis uf Aarau. D
Exklave Kleilützel und Mariastei gränze a Frankriich (Elsass), d’Exklave
Schteihof lit im Kanton Bärn.

Dr Kanton Soledurn isch frücher fasch ganz katholisch gsi, mit dr historische
Usnahm vum Bezirk Buächibärg, wo ganz reformiert isch gsi und usserdäm sit
uralte Ziite dr Evangelisch-reformierte Landeschile vom Kanton Bärn agschlosse
isch. Wüu d’Lüt züglet si, hets jetz ou i de Bezirke Soledurn, Läbere,
Wasseramt, Olte und Gösge, zum Teil ou im Dorneck vüu Reformierti, wüu aui die
Bezirke gränze a Gägende mit vüune Reformierte. Immer no ganz katholisch isch
numeno dr Soledurner Jura.

Die gsetzgäbendi Bhörde (Parlamänt) isch dr Kantonsrot mit 144 Mitglider (ab
2005: 100 Mitglider). Är wird vum Vouk uf vier Johre gwäut. Wahlkreis sii d
Bezirk (ab 2005: d Amteie). S Vouk het s Rächt, mit ere Vouksabstimmig dr
Kantonsrot vorziitig abzwähle, das isch aber no nie passiert.

* D Aazahl vo de Sitz isch 2005 vo 144 uf 100 verchlineret worde. ** D SVP het
bi de Wahle im Johr 2001 21 Sitze erreicht, es isch aber während dr Session eis
Mitglied zu de Jungliberale und eis zur EVP überträte.

Z Dänike hets eis vo de gröschte Schwiizer Atomchraftwärch ("AKW Gösge"). A dr
Aare produziere vüu Flusschraftwärch Strom.

Dr Kantonsteil im Norde vom Jura (S Schwarzbuebeland) isch dür e Passwang-Pass
mit em angere Kantonsgebiet verbunde.

Im Johr 2002 isch Gränche, mit me als 800 Iiwohner me als d Kantonshauptstadt
Soledurn, no uf em zweite Platz gsi. Witeri grösseri Ört si Zuchu, Biberischt,
Trimbach, Bauschthu, Önsige, Dornach, Bäuch und Däredinge.



https://als.wikipedia.org/wiki/Kanton_Bern

Dr Kanton Bärn isch e Kanton im Weschte vor Schwyz. Bärn isch flächemässig (nach
Graubünda) u bevöukerigsmässig (nach Züri) jewyus dr zwöitgröschti Kanton vor
Schwyz.

Bärndütsch: Bärn; Dütsch: Bern; Französisch: Berne; Italiänisch: Berna;
Rätoromanisch: Berna.

Dr Kanton Bärn het di gröschti Nord-Süd-Usdehnig vo aune Kantön. Är geit vom
Jura über ds Mittuland bis i d Aupe. Im Norde gränzt är a Kanton Jura, im
Weschte a d Kantön Nöieburg, Waadt u Fribourg, im Oschte a d Kantön Solothurn,
Aargou, Luzärn, Obwaude, Nidwauden u Uri u im Süden a Kanton Wauuis.

Südlech dervo befindet sech zwüschem Bielersee, Murtesee u der Stadt Bärn im
Aaretaul ds Bärner Seeland, wo dür d Juragwässerkorrektur vo Sumpfland zum
Gmüesgarte vor Schwyz isch worde.

Im Nordoschte vor Stadt Bärn ligt d’Region Oberaargou (wo nid zum Kanton Aargou
ghört). D Houptstadt vom Oberaargou isch Langethau. De Oberaargou isch im Süüde
sehr hügelig u geit natlos is Ämmitau über. Im Norde isches eher flächer,
respektiver witer hügeliger, wöu de d Landschaft i solothurnisch Jura übergeit.
Besidlet isch de Oberaargou houptsächlech im Norde ir Region
Langethau/Herzogebuchsi/Wange a dr Aare. Dür das wird de Oberaargou ir Regu aus
Randregion agluegt. De Dialäkt vom Oberaargouer wird mängisch vo de räschtleche
Bärner aus Soledurnisch u vo de Soledurner aus Bärndütsch ufgno. Di wichtigschte
Gwässer vom Oberaargou sy d Langete, wo am Langethetau u ar Schtaat Langethau de
name git, u d Aare. Im Gränzgebiet zue Soledurn het de Oberaargou zuesätzlech no
de Äschisee. D Gränze vom Oberaargou heisech mit de Kantonsverwautigsreform
verschobe. Das het zur Foug, dass ehemalegi Oberaargouer Gmeinde hüt zum
Ämmithau ghöre und umgchert (z. B. Walterswil, Huttwil, Wyssachen, Eriswil).
Berüehmt isch de Oberaargou ir Vergangeheit für syni Rüebene gsii u hüt isch de
Oberaargou houptsächlech aus innerbärneschi Schtüüreoase bekannt.

Öschtlech vor Stadt Bärn ligt ds Ämmithau, wo zu de Voraupe ghört u vo wo der
berüemt Ämmitaler Chäs chunt (nid nume vo dört). Im Oschte wirds vom Napf
abgschlosse. Di grööschte Schtaat vom Ämmithau heisst Burgdorf. Houptort (und
Sitz vom Regierigsstatthauteramt) im Verwautigskreis Ämmitau isch nach der nöie
Reform aber Langnou. D Verwautigskreise Ämmitau und Oberaargou büude zäme d
Verwautigsregion Ämmitau-Oberaargou. Im Dialäkt vom Ämmithau, wo im Unger- u
Ober-Ämmitau verschiden isch, sy viu kelteschi Wörter enthaute blibe, wie
«Charrä» für Outo oder «Bänne» für e Höiwagge. De Dialäkt vom Ämmithau passtsech
auerdings immer wie meh ar Region Bärn a u dür das schtärbe die ursprüngleche
Wörter vom Ämmithau immer wie meh us. De Dialäkt vom Ämmithau giut usserhaub vom
Ämmithau ou aus eher vougär.

Im Süde vom Kanton ligt ds Bärner Oberland. Daderzue ghören im Oschte ds
Haslital, der Brienzersee, der Thunersee u ds Jungfrougebiet, im Weschte d
Regione Saanenland, Simmental, Frutigland (Adelboden) u Lötschberg.

Der 160-chöpfig Gross Rat isch d Legislative vom Kanton. Är wird vom Vouk für
nen Amtsduur vo aube vier Jahr gwäut. Über Volksabstimmige – obligatorisches
Referendum by Verfassungsänderige, fakultativs Referendum by Gesetzesänderige
(wenn vo mindeschtens 10'000 Stimmberächtigte verlangt), Vouksinitiative (vo
mindeschtens 15'000 Stimmberächtigte ungerstützt) – nimmt ou ds Vouk ar
Gsätzgäbig diräkte Ateu. Ds Vouk cha ufem Wäg vore Vouksabstimmig der Gross Rat
ou vor Ablouf vor ordentlechen Amtsduur absetze, we das vo mindeschtens 30'000
Stimmberächtigte verlange.

D Exekutive isch der sibechöpfig Regierigsrat ( 3 SP, 1 Grüne Partei der
Schweiz, 1 SVP, 1 FDP,1 BDP ), wo vom Vouk ou uf vier Jahr gwäut wird.
Mindeschtens 30'000 Stimmberächtigti chöi scho vor Ablouf vo dere Periode
verlange, das er söu zruggrätte; denn mues ds Vouk drüber abstimme. Gägewärtig
wird der Regierigsrat vom Regierigspresidänt Andreas Rickenbacher (SP) gleitet.

Der Kanton Bärn isch e traditioneu bürgerleche Kanton, woby d SVP (in Bärn zum
grosse Teu no d traditioneui Bure- u Gwärbpartei) di dominierendi Roue spiut. Di
evangelische Parteie EVP (Mitti) u EDU (wyt rächts) sy im reformiert prägte Bärn
hert starch, umgchehrt isch di (aus katholischi empfundnigi) Bundesratspartei
CVP im Kanton Bärn e Chlypartei. Augmein sy im Kanton Bärn viu Chlyparteie
verträte.

Zur Eidgnosseschaft zueghörig syt 1353: Bärn ghört dadermit zu de Acht Aute Orte
vor Eidgnosseschaft (Uri, Schwyz, Unterwaude, Luzärn, Zug, Glarus, Züri, Bärn).

Der Kanton Bärn ligt a de Bahnverchehrsachse Züri – Frybùrg – Lausanne – Gänf
(Oscht-Wescht) u Basu – Lötschbärg – Simplon – Italie (Nord–Süd), wo sech ir
Stadt Bärn chrütze. Im Norde quert d Jurasüdfusslinie (Züri – Bieu – Nöieburg –
Lausanne), im Süde d Schmauspurbahn Luzärn – Brünig – Inderlache – Montreux
(Golden-Pass). Wyteri Täler sy dür diversi Schmauspurbahne erschlosse: Bärner
Oberland-Bahn, Wängneraupbahn, Jungfroubahn, Meiringen-Innertkirche-Bahn.

D A1 St. Gaue – Gänf füert dür ds Mittuland u d Stadt Bärn. I nord-südlicher
Richtig füert d Outobahn A6 bis nach Meiringen öschtlich vom Brienzersees. Vo
dört starte d Passroutene Brünig (uf Luzärn), Suschte (i Uri) u Grimsle (i ds
Wauuis, uf Graubünden u i ds Tessin). By Spiez zweigt d Lötschbärgroute ab, wo
überen Outoverlad düre Lötschbärgtunu mit em Wauuis u via Simplonpass mit Italie
verbindt.



https://als.wikipedia.org/wiki/Istanbul

Istanbul isch die gröscht Stadt vu dr Türkei und het 2011 13'483'052 Iiwooner
gha. D Stadt ligt am Bosporus und isch bekannt für die schöne Moscheee
(Sultanahmet, Suleymaniye Moschee) un zue Musee umgwidmetet Sakralbaute
(Ayasofija/Hagia Sophia, s Vorbild fier alli Chrüzchuppelchilchene un türkische
Moscheee, bis 1453 die gröscht Chilche vu dr Welt, sit dert bis 1932 Moschee,
siterher Museum). Dr Groosruum Istambul het öppe 14 Millione Iiwoner und umfasst
en europäische und en asiatische Deil, wo mit 2 grosse Brugge und mit Fährschiff
verbunde sin. Gegewärtig wird usserdem e Isebahn- un U-Bahn-Tunnel underem
Bosporus baut. Uf dr europäische Syte ligt au d Altstadt, wo zerscht Byzanz
(gründig 660 v. Chr.) un vo 330 bis 1923 Konstantinopel (Konstantinoupolis)
ghaisse het. Dr offiziell Namme isch vu 330 bis 1453 aber Nova Roma (grichisch
Nea Rome) gsi. Allerdings gehn au die andere Stadtdeile uf antiki Gründige
zruck.

Uf dr europäische Site isch au en Meeresarm, s Goldige Horn. Übr dä Meeresarm
goht d Galatabrugg übere in Stadtdeil Beyoğlu und Galatasaray (ehem. Galata).
Ebefalls of dr europäische Syte ligt Beşiktaş, mit syne baar Wolkegratzer und
sym berüemte Fuessballklub.

D Stadt isch under em Name Konstantinopel vum 1. Mai 330 bis zum 29. Mai 1453 d
Hauptstadt vum Römisch-Byzantinische Riich gsi, vum 29. Mai 1453 bis 1923 d
Hauptstadt vum Osmanisch-Türkische Riich. 1930 isch ihre Name offiziell zu
Istanbul gänderet worde. In Gricheland sait mer nooch wie vor Konstantinoupolis
oder numme Polis – „d Stadt“.

Obwohl sit 1923 die türkisch Regierig z Ankara as dr offizille Hauptstadt
resididiert, isch Istanbul witterhi die türkisch Stadt, wo bi wittem am
wichtigschte isch.

D Stadt Konstantinopel isch vo de Grieche um 660 v. Chr. gründet worde, het z
erst Byzantion gheisse und het 326 n. Chr. dr Name Konstantinopel noch em
römische Kaiser Konstantin em Grosse übercho. Konstantinopel isch bis zum 28.
März 1930 der offizielli Name vom hütige Istanbul gsi. D Grieche säge dr Stadt
au hüte no eifach η Πόλη (umschriibe i Póli, dt. „D Stadt“.) In skandinavische
Quelle heisst si aber immer Miklagarð (dt. „groossi Stadt“), bi de Russe
meistens Car’grad (dt. „Kaiserstadt“).

In der Spotantike und im Mittelalter isch Konstantinopel als s „Neue Rom“ (lat.
Nova Roma) d Hauptstadt vom Oströmische Riich gsi, nach der osmanische Eroberig
im Johr 1453 denn d Hauptstadt vom Osmanische Riich. As Läbenszentrum vo zwei
Wältriich, an der Schnittstell vo zwei Kontinente, het Konstantinopel än
überragendi historischi und künstlerischi Bedütig gha. Als Prototyp von erä
imperiale Stadt isch Konstantinopel vom 4. Johrhundert bis ins 18. Johrhundert ä
Wältstadt gsi.

Im Erste Wältchrieg isch die ersti vo de beide groosse christlige Minderheite, d
Armenier, verdriibe worde, nochdäm sit em 17. Johrhundert immer meh von ene si
in d Stadt zooge, so dass um 1850 über 220'000 z Konstantinopel gläbt hai. Aber
d Verfolgig vo de Nitmuslim het mit em Völkermord an de Armenier nit ufghöört.
1942 hai d Nitmuslim e bsundrigi Vermögensstüür müesse zahle (Varlık Vergisi),
was vili finanziell ruiniert het. 1955 isch fast die ganzi orthodoxi Bevölkerig
dur dr Pogrom vo Istanbul, wo türkischi Nationaliste duuregfüehrt hai und wo vo
de Behörde mindestens duldet worden isch, us dr Stadt verdriibe worde. Vo de
öbbe 110'000 Grieche si nume e baar Duusig in Istanbul bliibe. Au die meiste
Jude hai d Stadt verloo. Hüte läbe no 45'000 Armenier, 20'000 Jude und 2'500
Grieche in dr Stadt.

D Stadt isch aber nid gschrumpft, sondern isch im Gegedail schnäll gwachse. Si
het as kulturells und wirtschaftligs Zentrum noch em Zwaite Wältchrieg Millione
vo Lüt us Anatolie aazooge. Sit de 1990er Johr chömme au e Hufe Osteuropäer in d
Metropole.

1994 isch dr Recep Tayyip Erdoğan as Kandidat vo dr Refah Partisi (RP)
(Wohlfahrtspartei), wo wit rächts stoht, Bürgermeister worde. Au dr jetzig
Bürgermeister Kadir Topbaş ghört, wie dr Ministerpresidänt, zur Adalet ve
Kalkınma Partisi (AKP), wo d Nochfolgerbartei vo dr RP isch. Im Novämber 2003
isch d Stadt von ere Serii vo schwere Aaschleeg erschütteret worde. Dr Aaschlag
im ene Internet-Café am 9. Februar 2006 het eim Mensch s Läbe kostet, sächs si
vier Dääg spöter dur en Aaschlag im ene Supermarkt verletzt worde.



https://als.wikipedia.org/wiki/Griechische_Sprache

Griechisch isch en indo-europäischi Sprooch und ghört innerhalb vo de
indo-europäische Sprooche zur Kentumgruppe, zäme mit de keltische Sprooche, de
germanische Sprooche und de italische Sprooche. Es git es Alt- und es
Neugriechisch.

D gsproche altgriächisch Sproch isch üs verschiidene Dialäkt bstande - dr Helmut
Rix unterscheidet

Diä Dialäkt miän ürspringlig vu iigwanderete Stämm mitbrocht wore sii. Wäge
spetere Wanderunge vu däne Stämm isch aü s Gebiit vu dr Dialäkt nit immer e an
einem Fläcke, zum Biispiil Dorisch het mer unter anderem uf dr Peloponnes, uf
Kreta, Rhodos un in Siziliä gfunde, Dialäktgebiit hän sich deilwiis aü
gegesittig verdrängt.

Diä erschte schriftlige Ziignisser vu me altgriächische Dialäkt sin üs em 14.
Johrhundert vor Chrischtus un ghere zu dr mykenische Kültür. Siter em Dichter
Homer (8. Johrhundert v. Chr.) gits großi Literatür, wu iberliiferet isch - do
isch aber s Mykenisch scho verschwunde gsii.

Vu 480-323 v. Chr. git dr Hans Ruge d glassisch Zit vu dr griächische Literätür
a. Im 5. Johrhundert v. Chr. het dr groß politisch, wirtschaftlig un kültüräll
Iifluss vu Athen drzue gfiährt, ass si Dialäkt - s Attisch - sich iberregional
verbreitet het un as allgemeini Sproch - Koiné (griächisch κοινή διάλεκτος -
allgemeine Dialekt) - akzepiärt wore isch. Dur d Eroberunge vum Große Alexander
im 4. Johrhundert v. Chr. isch d griächisch Koiné Wältsproch wore. S bishärig
Glichgwicht unter dr Dialäkt isch dur s Koiné gstert wore, d Dialäkt hän immer
meh an Wichtigkeit verlore. Allerdings isch s Koiné haüptsächlig e gsprochini
Sproch gsii, d Schriftsteller hän sich am Attische vum 5. un 4. Johrhundert v.
Chr. un sinene Klassiker oriäntiärt. Si hän also e Sprochform, wu nimmi lebändig
gsii isch, literarisch pflägt. Des Sproch- un Bildungsideal, wu hinterschi
grichtet gsii isch, heißt mer Attizismus.

D altgriächisch Literatür het e diäfe Iifluss uf d äiropäisch Kültür gha. S neij
Teschtament isch in Koiné verfasst. Mit dr Eroberung vu Konstantinopel dur d
osmanische Tirke sin viil griächischi Glehrti uf Weschteuropa gflichtet un hän
dr Humanismus un d Renaissance mit agstoße. S Altgriächisch, was - immer
sältener - in dr hechere Schuele glehrt wird, fueßt uf em Dialäkt vu Attika.

In dr altgriächische Literatür finde sich vum 4. bis ins 6. Johrhundert n. Chr.
Erwähnunge vu dr Alamanne (`Αλαμανοί oder `Αλαμαννοί) - lueg unter Alamanne in
dr altgriächische Literatür.

Im Oschtremische Rich isch s Koiné ab 330 n. Chr. näbe Latiinisch Amtssproch
wore, ab 630 d alleinig Amtssproch vum Byzantinische Rich, wie de Staat vu
Historiker deno genennt wird, um ihn vum äldere latinische Remische Rich
abzgrenze. Ab 395 oder 630 wird, je noch Autor, e mittelgriächischi Sprochperiod
agsetzt, wu bis 1453 (tirkischi Eroberig vu Konstantinopel) oder 1669 (tirkischi
Eroberig vu Kreta) datiärt wird.

D Entwicklung vum Neigriächische het sich scho mit em Koiné abahnt, dert hets
scho erschti grammatschi Entwicklunge gää, wu bis hit erhalte sin, so zum
Biispiil dr Jotaismus (lueg witer unte) un dr Wägfall vu dr Lengene -
Neijgriächisch kännt numme kurzi Vokal. D Spaltung, wu mit dr Verbreitung vum
Koiné uf dr einte Sitte un mit em attizischtische Feschthebe an dr klassische
Sproch uf dr andere Sitte aglegt gsii isch, setzt sich abgschwächt bis hit furt.
D griächisch Kirch het dur d Johrhundert bis hit alliwiil e archaischi,
antikisiärendi Sprochform witergfiährt. 1453 isch Konstantinopel unter
osmanisch-tirkischi Herrschaft kumme un noch fascht alli andere griächische
Gebiit drzue. Erscht 1830 isch d tirkisch Herrschaft abgschittlet wore. Noch dr
Befreiung isch d Volkssproch (Dimotikí - δημοτική) in Dialäkt mit große
Unterschiid ufgspalte gsii un het d Roll vu nere eiheitlige Nationalsproch nit
ohni Witers kenne ibernämme. Vu mänke Bildete isch d Volkssproch as rüüh un
barbarisch agsähne wore. Si isch vu dr Tirkeherrschaft gstämpflet, hän diä
gmeint.

E anderi Gruppe het drzue ufgruefe, uf dr vorhandene Volkssproch ufzboie un het
gmeint, so wiä d Franzose ohni ihre Stammsproch Latiin virschi kumme, kenne aü d
Griäche uf dr gsprochene Volkssproch ufboije.

Dr Adamantios Korais (1748-1833) het sich fir e Kumpremiss iigsetzt - fir e
Mischsproch, wu Iifliss vum alte un vum neije Griächisch enthaltet. Diä
Kumpremisssproch, wu är maßgäblig dra mitgschafft het, heißt mer Katharévousa
(καθαρεύουσα - Reinsproch). S isch e Kunschtsproch, wu mit iber 30.000 neije
Vokable un ere kinschtlige Grammatik uf dr Grundlag vum Attische üsgstattet wore
isch. Unter anderem sin Främdwerter ersetzt wore, z.B. γαζέττα /gazeta/ (Zittig)
un πόστα /posta/ (Boscht). Diä neije Werter (εφημερίς /efimerís/ un ταχυδρομείων
/tachidromíon/) hän dr Vorteil, ass si griächisch dekliniärt un konjugiärt kenne
wäre un ass neiji Wortbildunge drmit meglig sin. So het e griächischi
Terminologii vu dr moderne Wisseschafte kenne gschaffe wäre un d Wisseschaft un
d Literatür isch aü s Haüptgebiit, wu diä Sproch brücht wird oder wore isch.

Aber dä Kumpremiss isch umstritte bliibe. D Kartharevousa isch noch dr Befreiung
vu Griächeland as Amtsspoch iigfiährt wore - un dodermit isch d groß Mehrheit
vum griächische Volk vu Ämter im Staatsdiänscht üsgschlosse gsii, well dr normal
Griäch diä Sproch nit bherrscht het. Uf dr andere Sitte hän am Änd vum 19.
Johrhundert viil Dichter in Dimotiki gschriibe un ihri Landslit drzue ufgruefe,
diä Sproch z pfläge. 1901 bis 1903 hets sogar Doti gä bim Stritt vu dr
Volkssprochler un vu dr Reinsprochler. 1911 isch d Katharevousa in dr Verfassung
as Amtssproch feschtglegt wore. D Sprochfrog het drno aü in dr politische
Üssenandersetzung e Roll gspiil - d Linke hän d Dimotiki un d Rächte d
Katharevousa favorisiärt. Noch em Sturz vu dr griächische Militärdiktatur 1974
isch d Katharevousa as Amtssproch abgschafft wore. 1982 sin aü viär verschiidini
Akzent üs em Altgriächische abgschafft wore, wu scho siter Johrhunderte kei Sinn
meh mache un stumpfsinnig hän miäße üsewändig glehrt wäre. Bliibe isch numme dr
Akut (η οξέια), mit däm wird d Betonung azeigt.

In dr Zwischezit het e Üsglich un e Verschiäbung stattgfunde: D Volkssproch het
e Hüffe Begriff üs dr Katharevousa ufgnumme, d Zittunge mische Katharevousa un
Dimotiki un s git immer meh wisseschaftligi Wärk in Dimotiki. Dur diä zwoo
Sprochforme im Griächische gits sogar fir alldägligi Begriff zwee Werter: Brot
heißt ψωμί /psomí/, aber uf dr Guckele vum Beck ka άρτος /artos/ druf stoh. S
Becke Lade, wu normalerwiis φούρνος /fúrnos/ heißt, ka αρτροποιείον /artropiíon/
uf em Schild stoh ha.

Im hittige Griächeland gits kenni starke Dialäktlandschafte meh - mit Üsnahm vu
Tsakoniä uf dr eschtlige Peloponnes, wu (alliwiil wenniger) Mänsche e alte
dorische Diakläkt schwätze - s Tsakonisch. Diä anatolische griächische Dialäkt
Kappadokisch un Pontisch sin dur d Vertriibung vu dr Griäche zum Üsstärbe
verurteilt. Dr Dialäkt vu Kreta isch fir anderi Griäche licht verständlig. Uf dr
andere Sitte het d Dimotiki viil Eigeschafte, wu mer vu Dialäkt kännt (lueg
unte).

S het mehreri Deklinatione, wu jedes Mol e greßeri Zahl vu Werter drzue ghere un
e baar "gleini" Deklinatione (wu wennig Werter drzue ghere - Relikt üs em
Altgriächische). Wiä im Ditsche het jedi Deklination e bstimmts Gschlächt
(Genus). Biispiil -os-Deklination: ο άνθροπος /o anthropos/ (dr Mänsch) isch
maskulin. Aber s git Üsnahme: E Hüffe Nämme vu Stedt, Insle un Länder hän dr
feminin Artikel, drotz ass si uf -os dekliniärt wäre, Biispiil: η Σάμος /i
Samos/ (d Samos = d Insle Samos). In allene Deklinatione isch dr Dativ verlore
gange, är wird mit Präposition un Akkusativ üsdruckt. S git aü e Vokativ - ο
κύριος /o kírios/ (dr Herr) wird zu κύριε /kírië/ (Herr!), wämmer dä Herr
aredet.

In dr griächische Konjugation fallt uf, ass si zwee Aspäkt kännt: S kunnt druf
a, eb e Handlung eimol stattfindet oder ständig bzw. widerholt. Welle Aspäkt
agmässe isch, isch fir Nit-Griäche viilmol schwär zum unterscheide: Wämmer in dr
Wirtschaft zahle will, sott mer mit Aorischt-Stamm sage να πλθρόσω /na pliróso/
- wämmer d falsch Form verwitscht un να πλυπόνω /va pliróno/ (Präsens-Stamm)
sait, verstoht dr Wirt: "Ich will do ständig zahle." Diä Unterscheidung kunnt in
allene Zitte vor, im Aktiv wiä im Passiv un aü im Imperativ. E extra Infinitiv
gits nit, zum Biispiil "goh" (πηγαίνω) heiß glich wiä "ich gang" (πηγαίνω).

D Betonung isch im Griächische firs Verständnis enorm wichtig; dr Aorischt oder
s Imperfekt erkännt mer bi regelmäßige Verbe unter anderem do dra, ass si uf dr
drittletschte Silbe betont sin. Wänn s Verb blos zweisilbig isch, mueß mer e
dritti Silbe drzuefiäge (Augment): z. B. γράφω /gráfo/ (ich schriib) heißt drno
im Imperfekt dreisilbig έγραφω /égrafo/ oder im Aorischt έγραψα /égrapsa/. Bi
bstimmte Deklinatione verschiäbt sich d Betonung je noch Kasus.

S Griächisch het etligi Eigeheite, wu mer bsunders bi Sproche findet, wu sich
nit as Schriftsproche entwicklet hän, aber aü zum Änglische un Franzesische. E
baar Parallele zum Oberrhiinische Alemannisch (OA) sin do ufgfiährt (in dr
meischte alemannische Dialäkt ischs ähnlig).

Griächisch wird mit eme eigene Alphabet gschriibe. D griächisch Orthographii
isch siter 403 v. Chr. braktisch unveränderet (ke Druckfähler!). Des heißt,
Wortstämm, wu sich erhalte hän oder dur d Katharevousa wider iigfiährt wore sin,
wäre noch glich gschriibe wiä vor 2400 Johr, aber anderscht üsgsproche. Des isch
verglichbar mit em Englische, wu mer "time" schribt, aber /taim/ sait, oder mit
dr ditsche Standartsproch, wu mer "Lied" schribt, aber /Liid/ sait. Im
Griächische het des unter anderem zum Jotaismus gfiährt, des heißt, wiä Jota (ι)
wäre noch fimpf anderi Monophthong oder (ehmaligi) Diphthong üsgsroche, nämlig η
(Eta), υ (Ypsilon), ει, οι un υι. E Griäch weißt drum nit, well vu däne segs i
ass er soll nämme, wänn er z.B. s Wort /anámnisi/ (Erinnerig) schriibe soll.
Alemanne hän in däm Fall kenni Broblem: si känne s Främdwort Anamnese (Abfroge
vu dr Grankegschicht dur dr Dokter) - wänn im Griächische /i/ gsait wird um im
Ditsche /e/, no mueß η stoh (Eta - des wird im Neijgriächische natirlig Ita
üsgsproche). D richtig Schriibung isch drum ανάμνηση. E Griäch mueß des
üssewändig lehre - er sait /mithos/, mueß aber mit Ypsilon μύθος (Mythos)
schriibe usw.



https://als.wikipedia.org/wiki/Fussball

Fuessball isch e Ballsport, wo zwei Mannschafte mit je elf Spiiler (eim
Torhüeter u zäh Fäudspieler) gägenang aträte. Ziil isch es derbi, d Balle is
gägnerische Tor ds bringe. Fuessball wird vorwiegend mit em Fuss gspiut, jedoch
dürfe d'Fäudspiiler o anderi Körperteil, usgno si ihr Häng u Arme, verwände. Dr
Torhüeter isch der einzig Spiiler vor jewilige Mannschaft, wo d Balle innerhaub
vom eigene Strofruum mit dr Hang spiile darf.

Fuessball isch hüt eini vo de beliebtischte u am witischte verbreiteti Sportarte
wäutweit, rangiert auerdings bir Zauh vo de regischtrierte Spiler dütlech hinger
Volleyball uf Rang zwöi. Lut Agab vom Wäutfuessballverband FIFA hei im Jahr 2001
über 240 Millione Mönsche, wo i Verein organisiert si, i über 200 Länder
Fuessball gschpiut. 207 Länder u autonomi Regione si Mitgliider vor FIFA. Vor
auem di eifache Grundregle sowie di gringi Usrüstig, wo zur Usüebig vo däm Sport
notwändig isch, hei das Spiu, wo wäutwit di gliche Regle het, so populär gmacht
und het sini Usbreitig gförderet. D'Mönsche verfolge Fuessball nid nur aus
Zueschouer, är wird o vo viele im Amatörberich gspiut. Allei i Dütschland si
sächs Millione Lüt i über 27'000 Fuessballvereine aktiv. Daderzue chömme no öbbe
vier Millione Mönsche, wo aus so genannti Hobbykicker i ihrer Freizit in Hobby-,
Betriibs- oder Thekemannschafte regumässig Fuessball spiile.

Es wird aber nid nur uf dr ganze Wäut Fuessball gspiut, sondern es gö o Millione
Mönsche regumässig i Fussballstadie, um em Spiu zuzluege. Besonders i Europa u
Südamerika dominiert Fuessball d'Sportberichterstattig. Wit meh verfouge d'Spiu
i aue Länder vor Wäut über ds Färnsehe. D Fankultur, wo sich drus entwicklet
het, isch überwiegend männlech prägt u het unger angerem o Elemänt vom
Hooliganismus u dr Homophobii vorzwise, aber äbefaus gägelöifigi Erschinige.
Frauefuessball isch i dr öffentleche Wahrnähmig ufgrund vo dr männleche Prägig
witus weniger präsent, doch nimmt är i einige Länder, wie bispiuswis de
Vereinigte Staate, e bedütendi Roue i.

Wie d Popularität vo dere Sportart zuegnoh het, isch o d'Azau vo
Fuessballverletzige gschtige. Öpe 40 bis 60 Prozent vo de Sportverletzige u 3,5
bis 10 Prozänt vo de Ufenthaut im Chrankehus, resultiere us dese
Sportverletzige, si i Europa uf e Fuessball zrückzfüehre. Jedoch ligt die
relative Hüfigkeit vo de Verletzige dütlich hinger de Sportarte Rugby, American
Football, Basketball odr Iishockey.

D Längi vo de Goallinie söt zwösche 45 ond 90 Meter sii. D Siitelinie zwösche 90
ond 120 Meter. Be Länderspel send folgendi Maas vorgschrebe: 68 Meter Goallinie
ond 105 Meter Siitelinie. S Speelfäld wer dör en wiisi Linie, mäistens Chalk,
omrandet ond gränzt so s Speelfäld iih. D Linie dörfe höchschtens zwölf
Zentimeter bräit sii. Wiiter wird met dene Linie de Strofruum, d Mettellinie, de
Aspelkräis ond de Goaliruum markiert.

D Usröschtig vo de Fäldspeler ond vom Goali send es Trikot, Stölpe,
Schiinbäischoner, Fuessballschue ond chorzi Hose. De Goali het mäischtens no
Händsche ah. I de Regle stoht, dass d Speler käi Schmock dörfit träge ond auch
Brölle söte ned onbedengt träit wärde. Eso send Verletzige vorbeugt.



https://als.wikipedia.org/wiki/Film

Dä Film isch ä Kunschtform wo sich dur bewegti Bilder uusdruckt. Normalerwiis
wärded die Bilder mit eme Projekter uf ä Liinwand projeziert oder am ne
Bildschirm aazeigt. I villne Länder hät de Film au e politischi und kulturelli
Bedütig. Will d'herstellig vom ne Film normalerwiis sehr tüür isch, hät de Film
au e grossi wirtschaftlichi Bedütig.

D'Bilder wo d'Filmkunscht macht, sind nöd würkli bewegt. D'Illusion vo dä
Bewegig entstaht dedur, dass d'Einzelbilder schnell nachenand zeigt werded. Dur
d'Nabildwirkig uf de Netzhuut vom mänschliche Aug nimmt mä d'Bilder ab ere
Gschwindikeit vo öppä zwölf Bilder i de Sekunde als Bewegig wahr.

Früener hät mer mit "Film" (engl. film, Hüütli) ä dünni Schicht (z.B. än Ölfim)
oder ä dünni Folie gmeint. Mit dä Erfindig vo dä Fotografie und em Übergang vo
de feschte Fotiplatte zum bewegliche Träger us Nitrozellulosä hät sich dä
Begriff Film fü das Fotimaterial iibürgeret. Au hät mer di bewegte Bilder uf dem
Material und schliesslich di ganz Kunschtform Film gnännt.

Jeh nach Art, Zwäck oder Inhalt vomene Film chan er eim oder mehrer Genres
(Kriminalfilm, Dokumentarfilm, Komödie, Stummfilm, Sciencefiction-Film,
Chriegsfilm etc.) zuegordnet werde.

Villi Filmfeschtiwall uf de ganze Wält vergeben meischtens jährlich ihri
Filmpriis a Filmproduktione und Filmschaffendi. Si orientiered sich meischtens a
Akualitätskriterie, wo vo spezielle Jurys beurteilt werded. Di bedüütendschte
Filmpriis werded vo de sogenannte "A-Festivals" vergää.

De Erfolg vomene Film wird vor allem vo de Bsuecherzahle i de Kinos und de
Absatzzahle vo DVD's beurteilt. Wägem grosse Ahgebot vo Freyziitmöglichkeite und
de Iifürig vom Fernseh, sind d Kinobsüech bis id 90er Jahr starch zruggange.



https://als.wikipedia.org/wiki/Commonwealth_of_Nations

S Commonwealth of Nations (bis 1947: British Commonwealth of Nations) isch e
luggi Verbindig vo suveräne Staate, wo in erster Linie vom Veräinigte Königriich
und däm siine ehemoolige Kolonie bildet wird.

D Bezäichnig Commonwealth (ängl.: „Gmäinwohl“; wörtlig: „Gmäinsame Wohlstand“)
stoht do für e freiwillige Bund vo unabhängige, suverääne Staate, wo gmäinsami
Ziil häi oder sich zun ere bolitische Gmäinschaft wäi zämmeschliesse.
Commonwealth läitet sich entstehigsgschichtlig us dr änglische Übersetzig vom
latiinische res publica ab und wird dorum au mit dr Bedütig ‚Gmäinwäse‘ brucht
(so mit Australie) oder au ‚Republik‘ (so mit Virginia, Pennsylvania). Dr
Begriff Commonwealth stoht dorum in ere bestimmte staatsphilosophische
Dradizion, au wenn er im Fall vom Commonwealth of Nations käi Staat, sondern
nume e Form vo interguvernementaler Kooperation beschribt.

S Commonwealth of Nations het zurzit (Stand Oktober 2013) 53 Mitgliidstaaten, vo
dene si 16, die sogenannte Commonwealth Realms, in Personalunion verbunde.
Formal si d Chroone vo de 16 Commonwealth Realms drennt, aber die britischi
Monarchii isch die prominäntisti. Für zum die äigeni Suverenidät bedoone,
bezäichnet mä sit de 1970er Joor z. B. z Kanada, Australie und Neuseeland s
äigene Staatsoberhaupt nüm as die britischi Königin, sondern mä reedet offiziell
vo dr Queen of Canada, Queen of Australia oder Queen of New Zealand.

Hüt läbe 29,4 Brozänt vo dr Wältbevölkerig (öbbe zwäi Milliarde Mensche) in
Mitgliidstaate vom Commonwealth: Indie het under ne mit Abstand mit über 1,1
Milliarde Mensche am mäiste Iiwohner. Au Pakistan, Bangladesch und Nigeria häi
alli e Bevölkerig vo meh as 100 Millione Mensche. Aber au Staate wie zum
Bischbil d Inslegrubbe Tuvalu, wo nume öbbe 11.500 Mensche läbe, ghööre zum
Bund.

In dr Braxis isch s eso, ass d Staate, wenn si zur Republik wärde, formell us em
Bund usdräte. Denn stelle si äifach en Aadraag, wider ufgnoh z wärde, und d
Ufnahm isch denn automatisch. D Republik Irland het noch em Usdritt käi Aadraag
gstellt, zum wider ufgnoh wärde. Bis hüte isch dr Biidritt vo Irland zum
Commonwealth e Thema in dr irische Bolitik.

S Commonwealth Office z London isch d Zentrale vom Staatebund. Wie bi dr UNO in
New York schickt jede Mitgliidstaat ei Verdräter, sodass die ganz Zit
Information cha usduscht wärde. Zuesätzlig dräffen sich d Staats- und
Regierigschef vo de Commonwealth-Länder alli zwäi Joor zum ene äiwöchige
Gipfeldräffe. Bi deen wird über wichdigi bolitischi und wirtschaftligi Frooge
und über d Wältlaag diskutiert. Au über Sankzioone gege äinzelni Staate, wie zum
Bischbil 2001 gege Simbabwe, wird do beschlosse. Am 22. Novämber 2007 het e
Komitee vo de Usseminister beschlosse, Pakistan so lang vo de Sitzige
uszschliesse, bis d Demokratii wider härgstellt sig und s Gsetz im Land wider
wurd gälte. Am 1. Septämber 2009 het dr Generalsekretär Kamalesh Sharma bekannt
gee, ass Fidschi usgschlosse wurd, wil däm si Regierig sich gwäigeret het, d
Demokratii noch em Putsch vo 2006 wider iizfüehre. D Fidschi-Insle si scho im
Juni 2000 us ähnlige Gründ vo dr Versammlig suspendiert worde.

Dr Gipfel findet jedes Mol inm ene andere Mitgliidstaat statt und wird
dradizionell vom britische Monarch, aktuell vo dr Elisabeth II., as Oberhaupt
vom Commonwealth eröffnet. Ihri Rolle isch aber räin symbolisch, wäge wird e
Generalsekretär vo de Regierigschef vo de Mitgliidstaate gwehlt, wo dr
Commonwealth vo Daag zu Daag füehrt. Zurzit isch das dr Inder Kamalesh Sharma.
Denn git s no en amtierende Vorsitzende vo dr Staategmäinschaft. Das isch dr
Regierigschef vom Land, wo s Gipfeldräffe stattfindet; si Amtszit goht bis zum
neggste Gipfel. Aktuell het d Premierministerin vo Trinidad und Tobago, d Kamla
Persad-Bissessar die Position.

54 Staate si zur Zit Mitgliider im Commonwealth of Nations (d Jooreszahle in
Chlammere si s Biidrittsjoor):



https://als.wikipedia.org/wiki/Bier

Bier isch a alkohol- und kohlesäurehaltigs Getränk, wo durch Gärig us de Zuetate
Wasser, Malz und Hopfe gwonne wird. Für s kontrollierte Uslöse vum Gärvorgang
wird Hefe zuegsetzt.

D`Gschicht vom Biär gaht zrugg, tüüf i d'Jahrtuusig ine. Äs mues wohl so
aagfange ha, dass irgänd än ufmerksame Geischt bim bache vomene Brot, s'gääre
vom Chorn entdeckt hät. Schrifttaflene us Mesopotamie vom 3. Jahrtuusig v.Chr.
wiised uf de Werdegang hi und lifered de Bewiis für d'Exischtänz vom Bier scho
zu dere Ziit. In Ägypte, ums Jahr 2000 v.Chr. ume, isch s'Bier ires
Nationalgetränk gsi. Äs isch de Sunnegöttin Osiris zuegschribe worde.
D'Brouereie händ sich natürlich im Bsitz vom Pharao befunde, er hät au für
d'Zueteilig glueget und zwiifellos au Stüre defür ihzoge.

Dazumals sind d'Bier no süesslich gsi. D'Würkig vom Hopfe isch erscht tuusigi vo
Jahr spöter entdeckt worde, so dass s'damalige Bier mit Myrte, Safran und Anis
gwürzt worde isch. Bier hät zu de verderbliche Wahr ghört, deshalb isch au
s'Problem mit z.B. Ochsegalle oder Bilsächrut bekämpft worde.

800 n.Chr. hät de Karl de Grossi, wonner vom Papst in Rom krönt worde isch, de
kaufmännisch Nutze im Bier gseh. Deshalb hät er denn au rächt rasch, d'Rächt zum
Bier braue a sich grisse. I dere Ziit sind au d'Aafäng vo de handwerkchliche
Braukunscht gsi, bis aahin sind eigäntlich nur d'Fraue für Bache und Broue
zueschtändig gsi.

D'Induschtrielisierig im letschte Jahrhundert hät de Bierbranche en massive
Strukturwandel bracht. Äs händ sich villi Bierbrouereie zämegschlosse und händ
unter anderem au Kartell bildet.



https://als.wikipedia.org/wiki/Altgriechische_Sprache

S Altgriechische (agr. ἡ Ἑλληνικὴ γλῶσσα, hē hellēnikē glōssa) ghört zu de
wichtigste Kultursprooche vo dere Welt, und het e riichhaltigi Literatur
förebroocht. Die Sprooch het vill verschidnig Tielekt, wo recht underschidlich
sind und werd - mit Uusnaam vom zyprische Tielekt - i de altgriechische Schrift
gschrebe, wo aber vo Regioo zu Regioo underschidlichi Forme uufwiist. Ab öppe
300 v.Chr. het sich aafange e aihaitlichi Schriftsproch, d Koine, döresetze.

S Altgriechische isch e Form vom Griechische, wo en aigne Zwiig innerhalb vo de
Indoeuropäische Sproochfamili bildet. Eng verwandt mitem Griechische isch s
Makedonische.

Di ältist öberlifreti Sproochstuufe vom Griechische isch s Mykenische (um 1200
v.Chr.), denn chunnt ab 800 v.Chr. s Altgriechische, wo no i de Antiki vo de
Koine as Schriftsprooch abglöst woren isch. Im Mittelalter het sich s
Mittelgriechische uusbildet. De direkti moderni Noofolger vom Altgriechische
isch s Noigriechische.

S Altgriechische isch ales anderi as aihaitlich gsii. Scho die früeste Zügnis
abem 9.Jh.v.Chr. zaiget starchi Tielektunderschiid uuf. Die Tielekt hend sich im
Lauf vo de Ziit veränderet und wenigstens i de schriftliche Form immer mee em
ionische Tielekt aapasst. Drususe isch denn d Koine entstande, e Schriftsprooch,
wo ufem Attische basiert. Noch Uuswiis vo de epigraphische Zügnis sind aber d
Tielekt nöd öberall verschwunde, sondern sind lokal wiiters bruucht wore. Im
Mittelalter sind aber all Tielekt verschwunde und dör d Koine verdrängt wore,
nume i de östliche Peloponnes lebt s Tsakonische as anzige moderne Fortsetzer
vomene dorische Tielekt bis hüt witter.

I de peloponnesische Landschaft Arkadie und uf de Insle Zypere sind Tielekt
gredt wore, wo recht archaisch gsii sind. Die Tielekt stönd em nöchste vo de
Mykenische Sprooch, wie si i de Bronzeziit öberliferet isch. De Zyprischi
Tielekt isch zudem ane no inere aigne Schrift gschribe wore, de zyprische
Silbeschrift, wo gwössi Äänlichkaite mit de Linear B-Schrift zaigt, de Schrift
vom Mykenische. Beed Tielekt sind nume dör epigraphischi Zügnis bikannt.

S Ionische tailt sich i meriri Undertielekt uuf, Attisch, de Tielekt vo Athen,
Inselionisch uf de maiste Kyklade, Ostionisch a de türkische Chüste und Euböisch
uf de Insle Euböa. S typischte Merkmol isch d Uusprooch vom alte lange /a/ as
langs /e/, d Uusproch vom alte /u/ as /y/ und de Verlust vom /w/ i allne
Stellige. S Ionische isch d Grundlaag vo de Koine und somit au vom moderne
Griechische. Em Homer sini Epe (Ilias, Odysee) sind imene altionische Tielekt
gschribe.

Dorisch isch uf de südliche Peloponnes (Messenie, Lakedaimon mit Sparta,
Argolis, Korinth, Megaris) gredt wore, uf de Insle Kreta, Kythera, Melos, Thera,
Rhodos, Kos und a de türkische Chüste. Die Tielekt sind recht underschidlich
gsii. Typisch sind Rhotazismus und d Verhuuchig vom /s/ (Pohoidan vs. Poseidon),
de Erhalt vom /w/ (Welena vs. Helena) und Uusprooch vom /y/ as /u/ (Kurana vs.
Kyrene) und spööter d Uussprooch vom /th/ as /s/ (z.B. Asana vs. Athene). S
hütige Tsakonische, de anzig altgriechisch Tielekt wo bis hüt öberlebt het,
zaigt all die dorische Merchmool uuf. Di inseldorische Tielekt degege sind eener
konservativ. Dorischi Autore hend i de regle e "gmäässigts" Dorisch gschribe,
wääred ionischi Autoore di dorische Bsunderhaite gern karikiert hend.

S Nomen (Substantiv, Adjektiv, Pronome) het 3 Genera (Maskulina, Feminina,
Neutra), 3 Numeri (Singualr, Dual, Plural) und 5 Kasus (Nominativ, Vokativ,
Akkusativ, Genitiv, Dativ). Im Underschiid zu de anderne alte indoeuropäische
Sprooche het s Altgriechische e bestimmte Artikel kennt.

S Verbsystem isch höchst komplex und nume s Sanskrit het no e komplexers
Verbsystem. Infiniti Verb kennt 5 Infinitiv und 5 Partizipie und 2
Verbaladjektiva. S Finiti Verb kennt 3 Persone (1., 2. 3. P.), 3 Numeri (Sg.,
Du., Pl.), 4 Modi (Indikativ, Konjunktiv, Optativ, Imperativ) und 7 Tempora
(Präsens, Perfekt, Imperfekt, Plusquamperfekt, Futur, Perfektfutur und Aorist).
und denn no 2 Genera verbi (Aktiv, Mediopassiv).

Die früeste Zügnis vom Altgriechische stamet usem 9.Jh. v.Chr. Abem 8. Jh.v.Chr.
setzt denn e riichhaltigi Literatur uuf. Die ältiste Autore sind de Homer wo di
beede Epe Ilias und Odyssee gschribe het und de Hesiodos, wo u.a. e Theogonie
gschribe het.

Di altgriechisch Literatur umfasst under anderem Epik (Homeros), Lyrik (Sappho,
Pindaros), Theater (Aristophanes, Sophokles, Aischylos), Gschicht & Geografii
(Herodotos), Jura & Politik (Solon), Wüsseschaft (Pythagoras, Ptolemaios),
Religioo & Mythologii (Bibliotheke vom Apollodoros) und Philosophii (Sokrates,
Platon, Aristoteles).



https://als.wikipedia.org/wiki/Algerien

Algerie (arabisch الجزائر / al-Jazā’ir - "d Insle", amtlig Demokratischi
Volksrepublik Algerie) isch ä Schdaat im Nordweschte vo Afrika. Algerie, s
mittlere vo de Maghrebländer, isch noch em Sudan und vor der Demokratische
Republik Kongo s zweitgröscht Land vom afrikanische Kontinänt.

Algerie litt z Nordwestafrika. Im Norde vom Land litt s Atlasgebirge, im Süde d
Sahara. De höchst Punkt isch uff em Tahat (3005m). Land macht 100 Prozänt vo de
Gsamtflächi us; vom Meer ghört nüt dezüe.

De nördlig Deil vo Algerie nännt mer de Mittler Maghreb. Er macht etwa 10
Prozent vo de Flächi vom Staat Algerie uß. Im Süde ligt d Sahara. Sie werde
durch d Schotts abgrenzt. Algerie wird in 48 Provinze ydeilt.

Bis zum 16. Johrhundert hät mer Algerie nit als Eiheit alüege chönne. Mer hät
numme fruchtbari Gebiet im Norde vom Land z erobre versüecht; vyli
Ussenandsetzige hän rund um Karthago stattgfunde. Im Alterdum isch Algerie Deil
vom Römische Rych gsi. Im 5./6. Johrhundert isch de Vandalekönig Geiserich
Herrscher gsi, um 600 hät Algerie zu Byzanz ghört, hundert Johr spöter isch es
vo de Araber erobert worde. In de Folgezit hän sich unabhängigi Stadtstaate
bildet; Algier isch spöter züe-n-re wichtige Stadt worre.

Under anderem wäge de algerische Seeräuber, wo im Mittelmeerruum gfürchtet gsi
sin, hät Frankrych Algerie um 1830 erobert. Ab 1864 hän die Ygeborene Wyderstand
gleistet und hän Algerie während em dütsch-Französische Chrieg gröschtedeils
zruckerobert. D Franzose hän do druff hy e Landesversammlig ygrichtet, was aber
numme no zu meh Protest vo de Algerier gfiehrt hät. Frankrych hät bis zum offene
Uffstand 1954 sini Macht erhalte chönne. De Ben Bella hät die nationali
Befreiigsfront yberüefe und gege d Franzose kämpft. D Besatzigsarmee z Algerie
hät zu me Militäruffstand gfiehrt. Im Septämber 1959 hät de General Gaulle
Algerie d Selbschtbstimmig abotte. Am 5. Juli 1962 isch Algerie schliesslig
unabhängig wore.

1991 hät mer die Islamischi Heilsfront, wo d Wahle sunsch gwunne hätt, verbotte.
Sither werre Dörfer plündert und ihri Bewohner verstümmelt. Lut Regierig sin die
islamistische Fundamentaliste do dra schuld; wyl mer si aber no nit gfasst hät,
isch de Tourismus fast verschwunde. Des hät sich durch d Entfiehrig vo-n-re
Touristegruppe im Johr 2003 verschlimmert.

Erdöl und Erdgas sin di wichtigsti Branche vo Algerie. Sälli Branche macht 35
Prozent vom BIP und 75 Prozent vo de Staatsynahme us. De hoch Ölprys chunnt
Algerie gläge; d Staatsynahme sin um d Johrdausendwend um 5% gstyge. D
Staatsverschuldig isch im Johr 2007 entschyde gsunke; wäge frieher Ruckzahlig
hät mer si vo 16,4 uff 4,7 Milliarde US-Dollar senke chönne.

Obwohl d Ynahme hoch sin, git s vyl z wenig Arbet. Drum isch d Schaffig vo
Arbetsplätz scho sit de 80er-Johr e Projekt vo de Regierig, s isch aber durch de
Terror in de 90er underbroche worre. D Privatisierig vo Banke und Staatsbetrieb
fallt wäge de Arbetslosigkeit schwer. 2001 sin 27,3 Prozent vo de Bevölkerig
arbetslos gsi, 2005 numme no 15,3, 2006 12,3%. Im Johr 2007 isch si widder
gstyge und hät 13,8% erreicht. Über 70 Prozent vo de Arbetslose sin under 30.

Öbbe 70% vo dr Bevölkerig si Araber und 30% verschiedeni Berberschtämm, wo zum
Deil arabisiert si. Die Volksgruppe düen in de letschte Johrzähnt immer meh
mitenander verschmelze, so dass es hützudag schwer isch än Algerier emä
beschtimmte Schtamm zuzordne, wil immer meh arabische und au berberischi Wurzle
hai. D Zahl vo de Europäer isch noch der Unabhängigkeit bis uf öbbe 20.000
gsunke. D Bevölkerigsverdeilg z Algerie isch sehr ungliich. 96 % vo de Iiwohner
läbe im Norde auf emä Fümftel vo der Schtaatsflechi. Über d Helfie (2003 58,8 %)
wohne in Schdedt, wo hauptsächlig im Küschteberiich liige. Die hochi
Uuswanderigsquote isch hauptsächlig uf fehlendi Arbetsmöglikeite und dr waggsend
Bevölkerigsdruck zruggzfüehre; schätzigswiis 2,3 Millione Algerier läbe im
Usland, drvo über 1,5 Millione z Frankriich, wo si d Hauptverdräter vom Islam
si. Die Algerier si ä jungs Volk; 33,9 % vo der Bevölkerig si 2003 under 15 Johr
alt gsi.

In de Mitti vom Land werre arabischi Dialäkt gschwätzt. Si ghöre im Oste zum
Deil scho zum Tunesisch-Arabische, ansunschte zum algerisch-arabische.
Abglägeneri Gegende hän au Sprächer vo Berbersproche (vor allem Kabylei),
Schnawa und Schawia.



https://als.wikipedia.org/wiki/Wasser

Wasser (au Wasserstoffoxid, Hydrogeniumoxid, Diwasserstoffmonoxid,
Dihydrogeniumoxid odr Dihydrogenmonoxid nach de IUPAC Nomenklatur heissts
korrekt "Wasserstoffoxid") isch e chemischi Vrbindig (Molekül) us Suurstoff un
Wasserstoff (chemischi Formel: H2O). D Bezeichnig Wasser wird bsunders für de
flüssigi Aggregatszuestand verwendet, em feschde, also gfrorene Zuestand isch es
Iis, em gasförmige Zuestand Wasserdampf odr oifach nur Dampf.

Rund 70% vo de Erdoberflächi isch mit Wasser bedeckt, wovo s meischte Salzwasser
isch.

Di sogenannti Anomalii vom Wasser (d Abwiichig vo Schmelz- und Südetemperatur vo
de homologä schwärere Chalkogenhydrid) cha me mit de Wasserstoffbrugge erchläre.
Wäge dene Wasserstoffbrugge bsitzt s Ys e klar definierti Kristallstruktur. Wenn
s Ys schmilzt, denn bräched ned grad alli vo dene Wasserstoffbrugge, au im
Flüssige Zuestand sind immer no welchi vorhande. Be ere witere
Tämperaturerhöchig gönd denn au die nadisna usenand und d Wassermolekül chönd
sich freier bewege und sich "platzsparender" aordne. De Effekt isch bis ca. 4 °C
beobachtbar; be höchere Temperature wird de Effekt vo de Wärmeusdehnig
überlageret, sprich, d Molekül bruched wider meh Platz zum sich bewege.



https://als.wikipedia.org/wiki/Verhalten_(Biologie)

S Verhalte isch e zentrale Begriff in dr Verhaltensbiologii. Er beziet sich uf
alli aktive Verändrige, Beweegige, Stellige, Körperhaltige, Geste und Lutüssrige
vom ene Mensch oder Dier, wo üsserlig woornäämbar si und doorum au mit
technische Hilfsmiddel erfassbar si, und uf alli Farb- und Formändrige oder
Absondrige vo Substanze, wo meer oder weniger churzfristig und umcheerbar si und
wo in irgendere Form zur Verständigung diene (zum Bischbil Feromon). As Verhalte
cha mä uf dr äinte Site d Gsamthäit vo alle sonige Lääbensvorgäng bezäichne, uf
dr andere Site cha ma aber au äinzelni Merkmol in ere bestimmte Zitspanne as
Verhalte bezäichne.

Verhalte wird vo dr Verhaltensbiologii verstande as e Aabassigsläistig vom ene
intakte Organismus an sini Umwält, wo vo de Gen und vom Leere beiiflusst wird.
Mit em Dood vom ene Indiwiduum het au si Verhalte en Änd.

Dr Begriff Verhalte isch nit us de Naturwüsseschafte uuse entwigglet worde,
sondern er chunnt vor dr Alldaagssprooch. Äänlig wie zum Bischbil d Begriff
Lääbe und Art cha dorum au Verhalte nit mit ere knappe Definizion erklärt wärde;
d Lääbensvorgäng, wo im Lauf vo dr Stammesgschicht dur e Brozäss vo dr Evolution
entstande si, si z komplex.

Verhalte wird nume für Lääbigewääse und mänggisch für Däil vo Lääbewääse brucht
und nid für lääblosi Objekt ooni Informazionsverarbäitig wie z.B. e Närvesüstem.
Wenn sich e Zägg loot lo gheie für zum uf eme Tier z lande, het das e Funkzioon
und isch Däil vo sim Verhalte. Wenn hingeege e Stäi en Abhang aabe gheit isch
das s Resultaat vo üsserlige Iiflüss uf en. Au Pflanze, Pilz, Protiste und
Bakterie reagiere uf Räiz us dr Umwält, aber d Verhaltensforscher reede do
dradizionell nit vo Verhalte, sondern allgemäin vo Reakzion. Das umfasst denn
alli biochemische und biofüsikalische Vorgäng.

Im ene engere Sinn befasst sich d Verhaltensforschig oder Ethologie mit dr
Erforschig vo psychische Verhaltenswiise vo höhere Tier (z.B. Säugetier, Vögel),
und zwar vo de angeborene (Instinkte), aber auch de durch Umweltiiflüss
erworbene. Die Ergebnis sind im ene zweite Schritt auch uuf en Mensch übertrage
worde, wo ansatzwiis natürlich auch no in dr hüütige Zivilisation en
Reschtbeschtand vo Inschtinktarsenal (z.B. Aggressions-Trieb) in sich het.
Wichtigi Vertreter vo dere Richtig sind historisch dr Konrad Lorenz, dr Otto
Koehler, dr Nico Tinbergen und dr Irenäus Eibl-Eibesfeldt. Dr Verhaltensforscher
Karsten Brensing, wo auch Persönlichkeitsrecht für hoch entwickleti Tier
forderet, gaht dervo uus, dass solchi Tier planvolls Verhalte und sogar
Selbschtbewusstsii an Tag lege.



https://als.wikipedia.org/wiki/Pazifischer_Ozean

Dr Pazifisch Ozean (au: Pazifik, Stille Ozean oder Grosse Ozean; vo latiinisch
pacificus ‹friidlig› und griechisch okeanos, ‹dr gross Strom, wo d Wält
umfliesst›) isch dr grössti und diefsti Ozean uf dr Wält.

Mä het em Ozean pazifisch (friidlig) gsait, wil wo die erste europäische
Seefahrer um s Kap Hoorn umegfahre si, s Wätter im Ozean ruehig und guet gsi
isch. Dr Name stammt vom Ferdinand Magellan. Drotz sim Name git s au im Pazifik
starki Stürm und Wirbelstürm, wo mä nä je noch Region Taifun oder Hurrikan sait.

Dr Pazifik lit zwüsche dr Arktis im Norde, Nordamerika im Nordoste,
Mittelamerika im Oste, Südamerika im Südoste, dr Antarktis im Süde, Australie im
Südweste, Ozeanie im Weste und Asie im Nordweste. Im Norde gränzt er an dr
Arktisch Ozean und im Süde an dr Südlig Ozean, wo südlig vom 60. Breitegrad lit.

Dr pazifischi Pol vo dr Unzuegänglichkeit (Point Nemo), d Stell, wo am witiste
vo Festland und Insle ewäg isch, befindet sich im Südpazifik zwüsche Neuseeland
und Chile.

D Flechi vom Ozean bedräit äntwäder 181,34 Mio. km² (mit Näbemeer) oder
166,24 Mio. km² (ohni Näbemeer), was rund 35 Prozänt vo dr ganze Ärdoberflechi
oder d Helfti vo dr Meeresflechi vo dr Ärde usmacht und grösser isch as d Flechi
vo alle Kontinänt zsämme. Si Volume bedräit äntwäder 714,41 Mio. km³ (mit
Näbemeer) oder 696,19 Mio. km³ (ohni Näbemeer) -- mehr as d Helfti vo allem
Wassers uf dr Wält. Während si mittleri Diefi äntwäder 3.940 m (mit Näbemeer)
oder 4.188 m (ohni Näbemeer) isch, lit si diefsti Stell bi 11.034 m under em
Meeresspiegel.

Innerhalb vom Pazifischen Ozean bzw. uf däm siim Beckibode befinde sich deils
hochi und langgstreckti Mittelozeanischi Rugge, vili niidrigeri Schwelle,
riisigi Diefseebecki, Diefseerinne, verschiideni Meeresdiefene und dr Pazifischi
Füürring.

Zu de Mittelozeanische Rugge ghört bsunders dr Ostpazifischi Rugge, wo im
Südoste vom Pazifischen Ozean lit. Zu de Diefseerinne bzw. Meeresdiefene ghört
dr Marianegrabe mit em 11.034 m diefe Witjastief 1, wo die diefsti Stell im
Pazifischen Ozean isch. Zu de Diefseebecki ghört s riisige Nordpazifische Becki,
wo dr grösst Deil vom nördlige Pazifik usmacht, in Richtig Süde sogar über en
Äquator uuse längt und wo nume wenigi Mittelozeanische Rugge und Schwelle din
verlaufe.

Am Pazifische Füürring, eme wiitusdehnte Ring vo aktive Vulkan verbunde mit
Diefseerinne, wo um en Ozean lauft, hai e baar vo de gwaltigste Ärdbebe vom 20.
Johrhunderts stattgfunde, zum Bischbil 1960 s Grosse Chile-Ärdbebe und z Japan
1923 s Grosse Kantō-Ärdbebe. En anderi Gfohr si d Seebebe, wo meterhochi Tsunami
chönne uslöse.

Die vile Insle vo dr Südsee wärde meh noch kulturelle as noch geographische
Gsichtspunkt in d Archipel Melanesie, Polynesie und Mikronesie iideilt.

Die meiste Randmeer vom Pazifik lige vor dr asiatisch-australische Site und
wärde vom Ozean sälber dur e Chetti vo Insle und Diefseegräbe drennt.

Randmeer vom Pazifik si: s Beringmeer, s Ochotskische Meer, s Japanische Meer, d
Philippinesee, s Ostchinesische Meer, s Südchinesische Meer (e Deil vom
Australasiatische Mittelmeer), d Tasmansee, dr Golf vo Kalifornie, dr Golf vo
Alaska, s Korallemeer.

E Strudel us Plastikdeil schwümmt öbbe duusig Kilometer nördlig vo Hawaii und
deckt es Gebiet, wo öbbe dopplet so gross isch wie Texas. Dr Plastikabfall
stammt zu öbbe 80 % vom Festland und wird vo de Flüss ins Meer gspüelt. Dr Räste
chunnt vo Schiff, wo ihri Abfäll über Bord gheie. Die Plastikdeil driibe bis zu
16 Johr in däm Strudel und si e grossi Gfohr für d Fauna. Dr Abfall verfallt in
immer chliineri Deili, löst sich aber nit ganz uf.

In Kanada si d Häfe vo Vancouver, Kitimat, Prince Rupert und Victoria wichtig
(alli in dr Provinz British Columbia). Uf em Gebiet vo de Vereinigte Staate lige
d Häfe vo Anchorage, Long Beach, Los Angeles, Oakland, Portland, San Diego und
San Francisco. Südlig drvo, z Mexiko, befinde sich Seehäfe in Acapulco, Ensenada
und Salina Cruz. Am Panamakanal lit dr Hafe vo Panama-Stadt.

In Südamerika lige in Kolumbie dr Hafe vo Buenaventura, in Ecuador dä vo
Guayaquil, in Peru Callao. In Chile findet mä die wichtige Häfe: Antofagasta,
Arica, Iquique, Puerto Montt, San Antonio, Talcahuano und Valparaiso.

Dr bedütendsti russischi Hafen am Pazifik lit in Wladiwostok, s südkoreanische
Pendant drzue isch Busan. Südlig drvo het s Häfe uf chinesischem Hoheitsgebiet z
Dalian, z Qingdao, Shanghai, Shenzhen, Tianjin, Xiamen und z Yantai.

In Thailand si Bangkok, Laem Chabang und Songkhla wichtigi Seehäfe. Am Südändi
vom südchinesische Meer lit dr Hafe vo Singapur.

Zmidst im Pazifik lige uf de Insle vo Japan d Seehäfe vo Kobe, Nagoya, Osaka und
Yokohama. Uf Taiwan het s Häfe z Kaohsiung, Keelung und z Taichung. Uf de
Philippine befinde sich wichtigi Häfe z Cebu City und Metro Manila.

Uf em australische Kontinänt het s vier wichtigi Häfe, Brisbane, Melbourne und
Sydney z Australie und Auckland z Neuseeland.



https://als.wikipedia.org/wiki/Nil

De Nil entspring i de Berge vo Ruanda und Burundi und mündet is Mittelmeer.
Dezwüschet flüsst er dur sechs Länder: Burundi, Ruanda, Tansania, Uganda, Sudan
und Ägypte. Bsunders für Ägypte hät er e sehr grossi wirtschaftlichi Bedütig und
gilt als Lebensodere für Millione vo Lüüt.

Mit sine 6'671 Kilometer Längi isch de Nil de längschti oder zweitlängschti
Fluss vo de Welt. Das chan mer nöd so gnau säge, wiil me d'Quellflüss vom
Amazonas nöd so gnau bestimme chan.

De Hauptfluss vom Nil, de Wiisi Nil chunt vo de Quellflüss vom Akegera-Nil oder
au Kagera-Nil us Ruanda, Burundi und Tansania. Vom
Luvironza-Ruvuvu-Ruvusu-Akagera, em längschte Quellfluss vom Nil flüsst er 6'671
km noch Norde bis is Mittelmehr.

De Nil änderet uf em Weg in Norde sin Name es paarmol. Zerscht heisst er
Akagera-Nil in Ruanda, flüsst a de Grenze vo Ruanda, Tansania und Uganda entlang
und mündet in Viktoria-See. De Fluss wird bis zu dem See zum Teil nonig als Teil
vom Nil aaglueget.

De Fluss verlot denn als Viktoria-Nil de Viktoriasee im Norde. Er flüsst dur
mehreri See und über mehreri Wasserfäll in Albertsee.

Jetzt heisst er Albert-Nil, als Ehrig für de Ma vo de Königin Viktoria vo
England, em Prinz Albert. Er flüsst südlich vo Uganda verbii und chunt a d
Grenze vom Sudan.

Jetzt heisst er Bahr al-Dschabal (was uf arabisch »Bergfluss« heisst), Bahr
al-Jabal oder Bahr el-Dschebel. I de Stadt Bur im Sudan flüsst er in es grosses
Sumpfgebiet, wo 53 Prozent vo allem Wasser verdunstet.

Jetzt heisst er Wiisser Nil (Öbersetzig vo Arabisch: النيل الأبيض an-Nīl
al-abyaḍ). Bis Khartum vereiniget er sich mit mehrere Siiteflüss, under anderem
em Blaue Nil, wo us Äthiopien chunt.

Bi Khartum änderet de Nil sin Name scho wider und heisst jetzt Nahr an-Nīl
(arabisch: Nilfluss). Jetzt isch de Nil en sogenannte Fremdlingsfluss, das
heisst er verlürt jetzt me Wasser, als das er überchunt. S-förmig schlänglet er
sich dur d Steppe und d Wüeschti langsam noch Norde. Er flüsst a de Nubische
Wüesti entlang zum Nassersee, wo dur de Assuan-Staudamm entstande isch. Jetzt
isch de Fluss in Ägypte acho. Bis zum Bau vom Staudamm hät de Nil jedes Johr mit
enere grosse Überschwemmig d'Felder links und rechts vo sim Flusslauf fruchtbar
gmacht. Das isch e Voruussetzig für die ägyptische Hochkulture gsi. Hüt
versalzed die Gebiet und sind immer weniger fruchtbar.

Underhalb vom Assuan-Staudamm heisst de Nil jetzt würkli nur no Nil. Er flüsst
imene lange Becki de längi no dur Ägypte bis is Mittelmeer.

Nördlich vo Kairo fächeret sich de Nil uf und bildet es 24'000 km² grosses
Delta. Wägem Assuan-Damm wird das hüt nümme grösser, sondern wege de Brandig vom
Mittelmeer sogar chliner.

Im Oberlauf vom Wiise Nil und sine Zueflüss häts en Hufe chlineri und grösseri
Wasserfäll.

Geologe hend uusegfunde, dass de Viktoriasee erscht öpe ei Million Joor alt
isch. S'Hochland, wo er drin iibettet isch, hät sich abgsenkt, de See isch denn
vor öpe 12'000 Johr, das isch noch de letztschte Iisziit, übereglaufe und hät de
Nil bildet.

Am Nil läbt än arteriichi und eimoligi Tierwelt. Viili vo dene Tier hend au vom
Nil iren Name übercho. Das isch zum Bischpil s Nilkrokodil, de Nilhecht, d
Nilgans und es paar meh. Au s Nilpferd hät sin Name vo dem Fluss. Viili vo dene
Tier sind scho bi de alte Ägypter Huustier oder aber Vorbilder für iri Götter
gsi.



https://als.wikipedia.org/wiki/Luzern

Lozärn (dt. Luzern, frz. Lucerne, it./rät. Lucerna) esch e Stadt i de
Zentralschwiiz. Si esch Hauptstadt vom glichnamige Kanton ond bes Endi 2012 ou
Hauptort vom Amt Lozärn (Bezerk). Sed 1. Januar 2013 belded Stadt ellei de
Wahlchreis Lozärn-Stadt innerhalb vom Kanton.

Lozärn esch de wertschaftlechi ond kulturelli Mettelponkt vo de Zentralschwiiz.
D Laag am Vierwaldstettersee, met Bleck i d Bärge (Pilatus, Rigi ) macht en
bsonders grosse Iidrock. Drom esch Lozärn scho sehr früe (ab 1840) zonere
Hochborg för de Tourismus worde.

Lozärn liid am Nordweschtändi vom Vierwaldstettersee. Ond zwar gnau det, wo d
Rüüs us em See useflüsst. D Rüüs teilt d Stadt uf: Rächts vo de Rüss liid d
Altstadt ond e Teil vo de neuere Quartier (Maihof, Brambärg, Wäsmeli, Halde
etc.), lenggs vom Floss esch d Chlii- ond d Neustadt. D Chliistadt esch s
eltischte Quartier. Wiiteri Quartier wie Onder- ond Obergrond, Gütsch, Bruch,
Trebsche ond no meh Quartier ghöred zom lengge Ufer.

D Flechi vom Lozärner Stadtgebiet betreid 37,4 km² (bis Endi 2009; 24,15 km²).
Do devo send 60,4 % Sedligsflechi, 11,6 % Landwertschaftszone ond 25,9 % Wald
(Stand 2009). Am 1. Januar 2010 hed d Stadt Lozärn met de Gmeind Littau zu de
«noie» Stadt Lozärn fusioniert.

Lozärn gränzt im Norde a d Gmeinde Mauters, Nöiechöuch ond Ämme, im Oschte a
Äbike ond Adlige, im Südoschte a Megge, im Süde a Horb ond im Weschte a Chriens.

60,8 % vo de Iiwooner send im Jahr 2000 römisch-katholisch gsii, 14,4 %
evangelisch-reformiert.

Bi de Nationauraatswahle 2015 heds das Ergebnis gää: BDP 1,4 %, CVP 13,6 %, FDP
14,8 %, GLP 7,6 %, GP 12,3 %, SP 22,8 %, SVP 18,6 %, Süschtigi 8,9 %.

De bekanntischti Sportverein vo Lozärn esch de FCL (Fuessball-Club Lozärn). Är
spelt i de höchschte Schwiizer Liga, de Raiffeisen Super League.

Bi de Volkszellig 2000 hend vo de 57'023 Iiwohner 82,6 % Dütsch aus Hauptsproch
aagää, 1,1 % Französisch, 3,5 % Italienisch ond 12,8 % anderi Sproche.



https://als.wikipedia.org/wiki/Judentum

Mit Judedum meint me alles, was mit em jüdische Volk zdue het: si Religion,
Traditione, Kultur und d Jude sälber as Volk.

Die jüdischi Orthodoxii het än eifachi Definition für wär ä Jud isch: jede wo
von erä Jüdin gebore worden isch und kai anderi Religion agnoh het oder wär sich
gmäss em jüdische Gsetz, dr Halacha, zum Judedum bekehrt het. Das isch zwar nur
ei mögligi Definition, aber die wo zur Ziit im Schdaat Israel Gsetz isch und si
Uswirkig uf vili Aschbäkt vom Läbe dört het. Bi dr Gründig vo Israel isch dr
leitend Gedanke gsi, ass Israel für jede Mensch, wo sich as Jud gseht, und siini
nöggschde Aghörige söt e Heimet si. Dr Schdaat het sich denn au mit erä eidlige
Erklärig zfriide gä. Im Lauf vo de Johr hai die orthodoxe israelische Bardeie es
fertig brocht, ihri Definition vom Judsii im Gsetz zverankere.

Für d Judehasser hingege isch s Wort Jud ä Schimpfwort und si behaupte d Jude
siige ä Gfohr für die ganzi Menschheit und si chönne sich nid verändere, wie dr
Erasmus von Rotterdam behauptet het: 'Jud bliibt Jud.' Dorum si d Jude wo
konvertiert hai z Schbanie und z Bortugal, die 'neue Chrischte', nie wirklig as
Chrischte akzeptiert und wiiterhi verfolgt worde. Wie bi de orthodoxe Jude isch
bi de moderne Antisemite d Abschdammig s wichdigschte gsi, aber si hai kai
Underschiid gmacht zwüsche dr müeterlige und dr väterlige Linie. Bi de
Nationalsozialischte isch die 'rassischi Unreinheit' dur s Bluet vermiddlet
worde, so hai sie vo Halb-, Viertel und Achteljude gredet, je nach däm wievil
jüdischi Vorfahre öbber gha het.

D Jude wärde ihrer Kultur noh in europäischi und öschtligi Jude iideilt, oder
ihrer hischdorische Umgangsschbrooch noh in Aschkenasim ('dütschi' Jude), wo
Jiddisch gschwätzt hai, und Sepharadim ('spanischi' Jude), wo Ladino gredet hai.
Wenn s au nid vil Aschkenasim git, wo in öschtlige Länder, d.h. in Persie, dr
Türkei oder in arabische Länder, läbe, het s doch nid wenig Sepharadim, wo vor
dr schbanische Inquisition in anderi europäischi Länder gflüchtet si. Es git
chliineri Grubbe wie die jüdische Gmeinde im Irak, im Jemen oder in Äthiopie, wo
hischdorisch nie Ladino gschwätzt hai und dorum nit zu de Sepharadim zelt wärde.

Ä grosse Deil vo de Jude si nid religiös, die andere gsehn sich as draditionell
oder religiös. Die gläubige Jude cha mä in drei Grubbe iideile: die Orthodoxe,
die Reformierte und die Konservative. Die letschte beide Grubbe gits braktisch
nume in dr Diaschbora, wo si ä Mehrheit under de Jude si, wo sich as religiös
bezeichne. Z Israel si si nid anerkannt: ihri Rabbiner und rabbinische Gricht,
ihri Konversione usw. zele nit. Bi de Orthodoxe het s zwei Grubbe, wo
zahlemässig nid sehr grooss si, aber drfür vil vo sich rede mache, das si die
Ultraorthodoxe und d Chassidim.

Die wichtigscht öffentligi jüdischi Iirichdig isch d Gmeind. Hischdorisch hai d
Jude dank ihre ihr Läbe ihrem Glaube und ihre Gsetz noh chönne läbe. D Gmeind
het sich um ihri Midgliider kümmeret, si underschdützt wenn s ihne wirtschaftlig
schlächt gangen isch, si gschützt so guet si het chönne, wenn si aagriffe worde
si, für d Erziehig vo de Chinder gsorgt und religiösi und anderi
Dienschtleischdige vermittlet. In dr hütige Ziit, wo dr Schdaat vilerorts die
gliiche oder ähnligi Funktione erfüllt, konzentriert sich d Gmeind ehnder uf
schbeziell jüdischi Aglägeheite.

D Gmeind wird vom enä gwehlte Vorschdand gleitet. Er kümmeret sich um d
Aschdellig vom Rabbiner, vo Lehrer, vom Chasan und andere Gmeindiagschdellte. Dr
Rabbiner isch nit nume für religiösi Froge zueschdändig, er het au richterligi
und seelsorgerischi Funktione.

Sovil jüdischi Grubbe, wie s amen ä Ort mit vile Jude git, sig s vo dr
Umgangschbrooch, de Draditione oder dr Glaubensrichtig us, so vil Gmeinde het s
dört. Nur wenn d Zahl vo de Jude noime chlii isch, düen sich Grubbe vereinige,
zum Bischbil bruucht s jüdisch Gebät in dr Synagoge d Awäseheit vo mindeschtens
zäh erwachsene Jude (bi de Orthodoxe müesse das Manne si, wo s Bar Mitzwa, die
jüdisch Konfirmierig, hinder sich hai), und wenn d Gmeind z chlii isch muess mä
Jude vo andere Gmeinde iilade für zum Zahl vollzmache.

D Ortsgmeinde si im allgemeine in zsämmegschlosse in erä 'nationale'
Gmeindiorganisation, wo alli Jude vom enä Schtaat iischliesst.

Es git uf dr Wält hützudag öbbe 13,3 Millione Jude. Nach dr Judevernichtig in
Europa het sich s Schwergwicht in de Vereinigte Schdaate und vor allem nach
Israel verlageret, wo die Überlebende vo dr Schoah aber au Juden us Oschteuropa,
wo noch em Ändi vom Kommunismus hai chönne emigriere, uffgnoh hai.

Die gschichtlige Vorfahre vo de Jude hai sich „Söhn vom Israel“ (hebr. בני
ישראל, umschriibe bnei israel ) gnennt. Mä weiss braktisch nüt vo ihrer Härkunft
und früeche Gschicht. D Bible verzelt zwar Mythe, wo vo vile gläubige Juden und
Chrischte as Wohret agno wird, aber archäologisch gseh si sogar so hervorragendi
Figure wie dr König David und dr Salomo kuum z fasse. D Gfangeschaft vo de
Israelite in Ägypte und ihre Uszug, d Landnahm z Kanaan het mä immer wiidr
brobiert hischdorisch z düüte; aber nume d Bible, wo Johrhunderti noch de
so-genannte Ereignis as religiös-bolitischi Schrift zsämmegschdellt worden isch,
schriibt drüber und s git keini archäologische Hiwiis druf.

In hischdorische Ziite hai d Jude zwüsche de Ägypter und dr jewiilige Macht wo
Syrie beherrscht het, müesse läbe. No in dr schboote Bronzeziit, vo wo mä die
erschti hischdorischi Erwähnig vo Israel uf dr Schtele vom ägyptische Pharao
Merneptah (1212-1202) het, isch d Macht vom ägyptische Neue Riich z Kanaan
erdrückend gsi, aber Seevölker wie d Philischter, wo vo Norde uf Land und Wasser
gege Ägypte zoge si, hai sich noch ihre militärische Niiderlage zwar nit in
Ägypte, aber doch in Kanaan chönne niiderlo und hai afo unabhängigi
Schdadtschtaate bilde. D Israelite, und schbööter d Jude hai ehnder s Innere vom
Land bsetzt, während d Philischter in de Küschteschdedt gläbt hai. D Entscheidig
öb me sich söt mit Ägypte verbünde oder de Mesopotamier isch nie liicht gsi und
Fählkalkulatione wie im Fall vo de Babylonier hai chönne schlimmi Folge ha: Im
Johr 598 het dr babylonisch König Nebukadrezzar II. Jerusalem zerschdört und d
Jude nach Mesopotamie ins Exil gschickt. Ä Deil vo de Jude si zrugg nach Eretz
Israel nochdäm ihne das dr Perserkönig Kyros II. 539 erlaubt het, aber vili si z
Babylon bliibe und hai dört ä bedütendi Gmeind ufbaut. Anderi Gmeinde in dr
Diaschbora si entschdande wil Jude gflüchtet si vor Bedrohig–in Oberägypte im
6.Johrhundert vor dr Ziitwändi, oder verschleppt worde si nach em enä Ufschdand
gege fremdi Herrscher–z Rom und in andere Schdedt vom römische Riich vom Hadrian
im Johr 133 noch dr Ziitwändi.

Bis zur Zerschdörig vom Tämpel dur ä Titus im Johr 70 het s jüdische Volk in
Jerusalem es schbirituells und bis zum Ändi vom Bar-Kochba-Ufschdand im Johr 135
es politischs Zäntrum gha. Vo denn a, bis zur Gründig vom Schdaat Israel hai
sich d Jude müesse de nit-jüdische Gsellschafte abasse, wo si gläbt hai, au in
Paleschtina wo s no immer ä grösseri jüdischi Gmeind ge het. Scho vo früeh a hai
d Jude es Gmeindisyschdem entwicklet, won enä erlaubt het, ihri eigeni Kultur z
pfläge. Mit dr Mischnah und schböter em Talmud hai si ihri Religion, wo vorher
uf dr Tämpeldienscht konzentriert gsi isch, de neue Bedingige abasst. Ass isch s
Chrischdedum im römische Riich verbreitet het, het sich negativ uf d Jude
usgwürkt: si si benochdeiligt, underdruckt und in vile Fäll zwangsdauft worde.
Under de Muslime, wo die südlige Deil vom ehemalige römische Riich und grossi
Deil vo Weschtasie eroberet hai, isch ihri Situation ä chlii besser gsi. Vom
achte bis zum 10. Johrhundert het s im nördlige Kaukasus widr ä jüdische Schdaat
gä, nachdäm die Adlige vo de Chasare zum Judedum überdräte si. Im weschtlige
Europa isch s vom 11. bis zum 13. Johrhundert für d Jude schlimm worde, wo s
europäische Chrischdedum vom Chrüzzugfieber ergriffe worden isch. D Eröffnig vom
enä Chrüzzug het im allgemeine mit erä Judeverfolgig in Europa agfange, und wenn
dr Chrüzzug z Paleschtina acho isch, si dört d Jude, wo de Muslime gholfe hai
sich z verdeidige, massakriert worde.

Z Schbanie isch das Ziit vo dr Reconquista, dr chrischtlige Wiidereroberig, gsi,
und d Jude si mänggisch vo de Araber, zu andere Ziite vo de Chrischte verfolgt
worde, aber s het au Periode gä, wo s jüdische Läbe ufblüeht isch. Toledo isch
im 12. und 13. Johrhundert es Zentrum von erä chrischtlig-jüdische
Übersetzigskultur gsi und Barcelona vo talmudische Schdudie. Die chrischtlige
König si am Afang judefründlig gsi, aber im 14. Johrhundert het d Chille zu
Pogrom gege d Jude afo hetze und dr Höhepunkt vo dr Judeverfolgig isch d
Verdriibig (hebr. גירוש ספרד) oder d Zwangskonverdierig am Ändi vom 15.
Johrhundert gsi. Au in Nordeuropa, vor allem in Dütsche Riich het s Pogrom gä,
und uus Ängland si d Jude im 13., uus Frankriich im 14. Johrhundert verdriibe
worde, während si z Pole z erscht ufgnoh worde si. Aber scho vom 15. Johrhundert
aa het s au dört, und im 17. Johrhundert in dr Ukraine Judeverfolgige gä.

D Reformation het d Situation vo de Jude in ä baar Länder verbesseret. So hai
Jude under em Cromwell widr dörfe z Ängland läbe, aber au under de Reformierte
het s e Huffe Antisemite gha, wie dr Luther sälber, wo in sim Machwärk Von den
Jüden und iren Lügen (1543) gege d Jude ghetzt het. Im 18. Johrhundert het sich
d Ufklärig in Europa verbreitet, wo d Idee vo de Menschrächt au für d Jude
verlangt het. Under de Jude isch die paralleli Entwicklig d Haskala gsi, wo zun
erä Anöcherig vom Judedum an die europäisch Kultur gfüehrt het. Während in
Weschdeuropa d Jude sich langsam in d Gsellschaft integriert hai, si si in
Oschdeuropa immer meh verfolgt worde und vo 1890 bis zum Ändi vom Erschde
Wältchrieg si zwei Millione russischi Jude vor de Pogrom gflüchtet und nach
Amerika emigriert.

Im 19. und 20. Johrhundert isch aber au dr modern Nationalismus und au dr
Antisemitismus schderker worde. D Reaktion vom e Deil vo de Jude isch gsi, ä
Schdaat für d Jude z verlange, ä Bewegig wo dr Name Zionismus übercho het, und
Zionischde hai agfange Land in Paleschdina z chaufe und sich dört niiderlo. In
de driissger Johr vom 20 Johrhundert isch d Lage vo de Jude in Europa brekär
worde und nid wenig Jude si nach Paleschdina gflüchtet. Währed em Zweite
Wältchrieg hai die Dütsche im ganze bsetzte Europa d Jude verfolgt und
schliesslig in Vernichtigslager afo umbringe. Öbbe sächs Millione Jude si Opfer
vo dr Schoah worde.

Dr arabisch Nationalismus het sich in de erschde Johrzähnt vom 20. Johrhundert
entwicklet, und noch em Zweite Wältchrieg si die paleschtinensische
Nationalischde zu keim Kompromiss mit de Jude barat gsi und hai d Deilig vom
Zisjordanische Paleschdina in ä jüdische und än arabische Schdaat abglähnt. Si
si underschdützt worde vo alle arabische Schdaate, wo mit dr Gründig vom Schdaat
Israel am 14. Mai 1948 d Jude mit grosser militärischer Übermacht agriffe hai.
Die hai d Agriff abgwehrt, und wo si hai afo vorrücke, hai hundertduusigi vo
Paleschtinenser s Land verloh, zum Deil si si gflüchtet, zum Deil verdriibe
worde. In drei wiitere Chrieg het Israel de Araber bewiise, ass es chönn
überläbe, und ä langwiirige Normalisierigsbrozäss het agfange.

S Judedum zelt zue de Wältreligione, au wenn s nur a baar Millione gläubigi Jude
git. Das chunnt drvo, ass s Chrischtedum und dr Islam sich uf s Judedum berüefe;
d Chrischte hai eifach die jüdisch Bible as s Alte Teschtament übernoh und in
ihrem Sinn interpretiert, während dr Islam die altteschtamentlige Gschichte
verarbeitet in si Dradition uffgnoh het. Drzue chunnt no, ass es Jude sit dr
Antike in de meischte Regione vo Europa, Nordafrika und em weschtlige Asie git,
und ass si im Lauf vo de Johrhundert as Folg vo Verfolgig oder us
wirtschaftliger Notwendigkeit sich über die ganzi Wält verschtreut hai.

Die jüdisch Religion, meh no as dr Islam, isch ä Religion vo Gsetz ehnder as vo
Dogme. Dr Tanach het es ganzes Buech, Ve ikra (hebr. ויקרא, für d Chrischte
Leviticus oder 3. Mose), wo sich mit braktisch allem befasst, was eim im Läbe
cha bassiere und Regle feschtleit, wie mä sich muess benäh. Schbööter isch die
Dradition wiitergfüehrt worde vo de Talmudischte, wo im Talmud d Gsetz vom
Tanach neu usgleit hai. Bis hüt düen d Rabbiner die alte Gsetz de neuen
Umschdänd abasse.

Bis zur Neuziit cha mä die jüdischi Kultur kuum vo dr Läbensart drenne, wo si
Uurschbrung in dr Religion het, und wenn s öbbis geh het, wo dr Religion
widrschbroche het, wie zum Bischbil d Philosophie vom Baruch Spinoza, 1632-1677,
denn het sich die jüdischi Gmeind drvor abgschottet. D Kultur vo de Jude isch au
schdark beiiflusst worde vo dr Gsellschaft in wellere si gläbt hai. In de
islamische Länder isch die jüdisch Kultur au in dr Neuziit kuum vo dr Religion z
drenne. In Weschdeuropa, wo die allgemein Gsellschaft d Ufklärig und s Judedum s
jüdische Pendant drzue, d Haskala, erläbt hai, isch d Emanzipation vo de Jude
wiit fortgschritte gsi, und ä Grossdeil vo de Jude het deilgnoh an dr allgemeine
Kultur. In Oschdeuropa drgege, vor allem in Pole, isch d Uusgränzig vo de Jude
sehr dief gange und d Jude hai in ihrer eigene Schbroch, em Jiddisch, ä säkulari
Kultur erschafft, wo zue de vitalschte in Europa ghört het, mit Erziehig,
Literatur, Theater, Molerei, Kunschthandwärk, Musig und Film. A groosse Deil vo
dere Kultur isch de Nitjude fremd bliibe, wil si d Schbroch nid hai chönne
verschdoh. Mit de Jude, wo vor de Pogrom im 19. Johrhundert us dr Ukraine und
Russland in die Vereinigte Schdaate und anderi Länder in Nord- und Südamerika
gflüchtet si, isch au die jiddischi Kultur emigriert und het in Amerika Wurzle
gschlage, aber mit ihrer Integration in die amerikanischi Gsellschaft isch s
Jiddische as Schbroch hützudag braktisch usgschdorbe under de säkulare Jude. In
Oschdeuropa isch mit dr Schoah und dr Underdrückig von erä sälbschdändige
jüdische Kultur in dr Sowietunion die jiddischi Kultur uusgschdoorbe.



https://als.wikipedia.org/wiki/Handel

Under Handel verstoot mä die wirtschaftligi Däätigkäit wenn Güeter zwüsche
Wirtschaftssubjekt uf em Wääg vo dr Brodukzioon bis zum Konsum bzw. dr
Güeterverwändig usduscht wärde.

Dr Handel oder Waarehandel umfasst dr Chauf vo Ware vo verschiidene Hersteller
bzw. Liferante, iire Dransbort, Laagerig und Zämmefüerig zum ene Sortimänt und
dr Verchauf an gwärbligi Abnäämer (Groosshandel) oder an nit-gwärbligi Abnäämer
(Äinzelhandel), ooni dass d Waare wääsentlig veränderet oder verarbäitet wärde.
Die wo Handel driibe (Handelsbetriib, Handelsundernääme), düen daas im
Allgemäine, zum e Brofit mache. Die marktwirtschaftligi Läistig vom ganze Handel
und vo jedem äinzelne Handelsbetriib lit in dr permanänte Gstaltig und
Organisazion vo vier Määrt, de Absatzmäärt, de Bschaffigsmäärt, de
Konkurränzmäärt und de interne Määrt. Daas wo d Handelsbetriib maxhe isch sui
generis e broduktivi Dienstläistig. Im Underschiid zu Brodukzioonsbetriib wärde
im Handel käini nöije materielle Güeter hergstellt, si wärde nume je noch
Bransche vereedlet; D Handelsbetriib underschäide sich vo räine
Dienstläistigsbetriib, doodrduur as si Waare laagere und verchaufe.

Vilmol goot dr Handel Hand in Hand mit dr Brodukzioon (z. B. Handwärkshandel)
oder Dienstläistige (z. B. Wärtbabbiirhandel). Näben em Handel mit Waare chönne
au handelsäänligi Gschäft mit andere Güeter wie Kapital, Dienstläistigeen oder
Wüsse gmacht wärde. Ghandlet wird mäistens mit knappe Güeter. Die Knapphäit
chunnt u. a. drvoo, ass e natüürlige Rohstoff nume in gwüsse Gegende vorchunnt,
dass d Produkzioon und dr Konsum zitlig oder mängemäässig nid gliich grooss si
oder dass bestimmti Waare nume von e Hufe Lüt im ene arbetsdäilige Gflächt
häärgstellt wärde. Je mee d Globalisierig zuenimmt und d Gsellschaft sich
differenziert, umso mee git s „Bschaffigs- und Absatzspezialiste“, wo d Määrt
brobiere z organisiere.

Rächtlig gsee wärde under Handelspartner Verdrääg abgschlosse. Zwüsche Partner,
wo am Handel bedäiligt si, bestoot e Handelsbeziejig. Mä cha underschäide
zwüschen em Binnehandel (lokale, regionale, nazionale Handel) und em Ussehandel
(Färnhandel). Dr Handel über Ländergränze üübere zwüsche Handelspartner in dr
Öiropäische Union zelt zum EU-Binnehandel.

 S dütschsprochig Wikiquote hät Zitat zum Thema „Handel“  Handel im
dütschsprochige Wikisource



https://als.wikipedia.org/wiki/Z%C3%BCrichdeutsch

Als Gebiet vom Züritüütsche gilt de Kanton Züri, aber ooni d Gebiet nördlich vo
de Thur (s Wiiland, mit de Wiiländer Mundart) und em Rii (s Rafzer Fäld), wo zum
ostschwiizerische Dialäkt ghööred. Züritüütsch wird i sächs Under-Mundarte
undertäilt:

Speziell zürcherischs Alemannisch isch sit em 14. Jaarhundert us em
Mittelalemannisch beläit, mit em Eberhard Müller siinere Chronik. De Titel
luutet

I dere Chronik wird vo de Zouftrevoluzion vo 1336 prichted, und d Ereigniss vo
de Ziit nachem Biitritt vo Züri zu de Eidgenosseschaft bis 1386.

Us de 1520er Jaar hämmer dänn d Bible, wo de Zwingli zäme mit em Leo Jud und
anderne übersetzt hät. De Zwingli isch aber us Wildhuus im Toggeburg gsii und
ekän gebürtige Zürcher, und de Leo Jud isch sogaar usem Elsass choo. Doozmaal
hät s en eidgnössischi Kanzleischpraach gää, wo mee oder weniger äinheitlich
gschribe worde isch. Die isch aber im 17. Jaarhundert wider underggange, wil
sich immer mee ä tüütschi Schtandardschpraach duregsetzt hät, und au d Zürcher
Bible hät sich bi jedere Revision de Lutherbible aagnööcheret.

Wie bi de andere Schwiizertüütsche Mundarte isch d Vokallengi distinktiv. I de
Schwyzertütsche Dialäktschrift vom Eugen Dieth – a däre orientiert sich d
Schriibwiis vo Weber und Bächtold (1983) – wärded d Langvokal mit
Doppelbuechschtabe bezäichnet. S Züritüütsche kännt 15 phonologisch distinktivi
Vokalfarbe. i, o, ö, u und ü käned zwoo phonologisch verschideni Serie vo
Langvokäl, ii, oo, öö, uu, üü und ìì, òò, ö̀ö̀, ùù, ǜǜ. Hüt wird das aber chuum
me underschide. Scho de Weber und Bächtold regischtriered òò nu na i Äigenäme,
und au ìì, ùù, ǜǜ sind wiitume verloore. Nu ö̀ö̀, de Umluut vo aa (em
mittelhoochtüütsche lange /a:/), isch au hüt na überal läbig, öppen i brö̀ö̀tle
(bräteln, braten), rö̀ö̀tle (rät(s)eln, raten), Nö̀ö̀t (Nähte), spö̀ö̀ter
(später) usw. Sis churz Gägeschtuck ö̀, wo vo Weber und Bächtold aagsetzt wird,
isch aber au wiitume verschwunde. Nu i Hö̀ (Hä? Wie bitte?) git s es na.

S Züritüütsch hät 28 Konsonantephonem. Zue de Allophon ghööred di uvulare
Frikativ [χ] un [ʁ̥] als freji Allophon vo de velare [x] un [ɣ̊]. S Phonem /r/
cha als Zungespitze- oder (sältener) Zäpfli-r ufträte.

S Konsonanteinväntaar vom Züritüütsch bestaat, wie au suscht im Alemannisch, us
Fortis und Lenis Konsonante und kännt ekäi stimmhafti Obstruänte. D Fortis (/p t
k/ usw) duuret lenger wie d Lenis (/b d g/) und chönd au mit Doppeltkonsonante
(/pp tt kk/) oder miteme ː (/pː tː kː/) kännzäichnet werde. Usserdäm sind d
Fortis im Gägesatz zum Standardtüütsch nöd behuucht usser i Lehnwörter. Wil d
Konsonantelengi au am Änd vom Wort erhalte blybt, git s im Züritüütsch ekäi
Usluutverhärtig wie im Standardtüütsch.

Quelle: Fleischer, Jürg un Schmid, Stephan. (2006). Illustrations of the IPA:
Zurich German. Journal of the International Phonetic Association, 36/2.

Die Notation isch vom Weber und em Bächtold und gaht uf de Eugen Dieth zrugg. Im
Gebruuch werded d Gravis normaalerwiis ewäggglaa, mer verzichtet also uf di
orthographisch Underschäidig vo è und e (oder ä), èè und ee (oder ää), òò und
oo, ö̀ö̀ und öö, ùù und uu, ǜǜ und üü. Es muen äim aber bewusst sii, das
daademit di phonologisch Information im Täggscht fèèlt, wo dur lexikalischs
Wüsse mues uufpracht werde. Uf d Setzig vom Diphthong äi wird hüüfig verzichtet,
und stattdem ei gschribe, analog zum Hoochtüütsch. Au da gaat Information
verloore, wil i gheit schtaat ei würkli für ei, aber eigetlich schtaat äigetlich
für äigetlich.

D Underschäidig vo f, v und ph isch nöd phonologisch und orientiert sich au am
Hoochtüütsch. Ähnlich wie ph sött me y für ü i gwüssne Främdwörter bruuche. Es
gilt aber z beachte, das es im eltere Züritüütsch und hüt na i andere Schwiizer
Dialäkt zum Teil gängig isch, y für e langs und gschlosses (iː) oder au sekundär
gchürzts gschlosses i ii/i z schriibe (öppe Schwyz, Baseldytsch). Das hät
historischi Gründ: Scho im 16. Jaarhundert hät me Schwytzerland, wyss, wyt und
èènlich gschribe. I dene Fäll sind aber d Lengene vo de anderne Vokäl nöd
markiert. Wä me d Vokallengi systematisch wott feschthalte, aso mit aa, ee, uu,
oo, ää, öö etc., machts wenig Sinn, daadenäbet y statt ii z bruuche – ussert i
Dialäkt, wo näbed em gschlossene lange [i:] au e langs offes [ɪ:] händ (z. B.
Baseltüütsch), oder aber umgcheert i Dialäkt, wo näbed em offene churze [ɪ] au e
churzes gschlosses [i:] händ (z. B. Basel- und Bärntüütsch), wo also d Lengi nöd
vo de Qualitèèt abhanget.

D Gruppe st, sp werded immer als scht, schp realisiert. z isch phonologisch wie
ts. Es git e Stimmtonassimilation vor s, so das ds phonologisch wie ts isch
(z. B. d Sach chönnt phonologisch äidüütig au tSach oder Zach gschribe werde, me
ziet aber di erscht Schriibwiis im Interässe vo de Klaarhäit voor).

De feminin Artikel und s Partizipial-Präfix (Hoochtüütsch ge-) füered im Sandhi
zu Geminate: Bim feminine Artikel isch de Sandhi fakultativ. Zum Biischpiil chan
«die Kirche» bi tüütlicher Uusschpraach als [dxilə] realisiert werde,
normaalerwiis aber als [kxilə]. Us dem Grund isch a klèèrendi Schriibwiis d
Chile mögli. Andersch bim Partizip. S Partizip vo träffe isch ttroffe (gwönli
gschribe troffe), und nie *gtroffe. S Partizip vo bache isch bbache (au pache
gschribe), und nie *gbache. S Partizip vo gumpe isch ggumped. Bi Verbe, wo mit
ch- aaluuted, füert d Gruppe gch phonologisch zu k, aber zur Klarheit vom
Schriftbild chan au gch schtaa: So chame s Partizip vo chaufe als gchauft oder
(sälte, wil s hoochtüütsch uusgseet) als kauft schriibe.

D Vokalisierig chan zwüsched de Underdialäkt variiere, vor alem bi archaischere
Wörter. Biischpilswiis «Mond» isch als Maa, Mòò oder Mö̀ö̀ beleit, im 20.
Jahrhundert aber wiitgehend vo Mond (pl. Mönd) verdrängt worde.



https://als.wikipedia.org/wiki/W%C3%A4hrung

E Währig (v. mittelhochdt.: werunge = Gwährleischtig) isch im wiitgfasste Sinn s
schtaatlich greglete Geldwese vomene Land, insbsunderi d Feschtlegig vom Münz-
und Notesyschtem. Di meischte Währige werded a de internationale Devisenmärte
ghandlet. De Priis, wo sich deet bildet, heisst mer Wechselkurs.

Derziit gits weltwiit über 160 offizielli Währige, aber nur di beide
gebrüüchlichschte Währige vo dr Welt, dr US-Dollar und dr Euro, gelted als
internationali Leitwährige.

Sit dr Uufhebung vo dr Golddeckig für de US-Dollar 1971 dur de damaligi
US-Präsident Richard Nixon sind fascht alli Währige fiat money; das isch
undeckts, wertinschtabils Geld. Im Lauf vo dä Gschicht händ sich zur
Vitalisierig und Schtabilisierig vo regionale Wirtschaftschreisläuf zuesätzlich
Komplementärwährige entwicklet, wo hüt bsunders im Zuug vo dä fortschriitende
Globalisierig a Bedüütig gwünned. D Herschtellig und Emittierig vo dene Währige
erfolgt nöd dur Zentralbanke, sondern vo regional iigsetzte Inschtitutione oder
Initiative.

Währige werded vomene Emittent usegeeh. Meischt handlets sich debii um e
schtaatlich beuuftreiti Zentralbank. Sie isch i dr Regle gsetzlich mit dr
Herschtellig und dr Emittierig vo dr Währig beuuftreit. Ihri vordergründigi
Uufgaab isch debii i de meischte Länder, d Geldmengene so z schtüüre, dass e
Priisschtabilität gwährleischtet werde chann.

Di als gsetzlichs Zahligsmittel konzipierti Währung isch innerhalb vom Schtaat i
dr Regle mit eme Aanahmezwang uusgschtattet. Dadurch wird ihre Wert als
Zahligsmittel gwährleischtet. Historisch betrachtet, leitet sich d
Gwährleischtig wahrschiinlich vom garantierte Edelmetallghalt vo de alte Münze
ab.

Für viili Währige werded - nöd nur uf Banknote, Kursmünze und Schecks - eigeni
Schriftzeiche oder Abchürzige, wo Währigssymbol vonere Währigseinheit verwendet,
zum Biischpiil:

Dr Binnewert vonere Währig (z. B. Euro) git aa, wie viil a Ware und
Dienschtleischtige mer i dr Eurozone für en beschtimmte Geldbetrag erwerbe
chann. Di nationale Bsunderheite sorged defür, dass d Priise zwar guet
vergliichbar, aber nöd überall gliich sind.

Wil im Rahme vom Tuusch vonere Währig in e anderi Transaktionschoschte
entschtöhd, wo nach Aasicht vo einige Ökonome di wirtschaftlichi Integration
erschwered, händ sich i de letschte Jahrzehnte e Reihe vo Währigsunione
entwicklet (z. B. di Europäischi Währigsunion).

Für aktuelli Kurse und Zuesatzinformatione zu de einzelne Länder git di Düütschi
Bundesbank d Devisekursschtatistik als Schtatistisches Biiheft zum Monetsbricht
use. Im internationale Währigshandel werded di einzelne Währige gmäss em
ISO-Standard 4217 abgkürzt.

Di internationali Bedüütig vonere Währig chann draa bemesse werde, inwiefern si
als Transaktions- und Reservewährig vo de handelnde Akteure gnutzt wird. Derzeit
isch dr US-Dollar di weltwiit wichtigschti Leitwährig. Vo einige Ökonome wird er
sogar als Weltwährig bezeichnet. Di im internationale Vergliich
zweitbedüütsamschti Währig isch dr Euro, a dritter Schtell folgt dr Yen.



https://als.wikipedia.org/wiki/Trias_(Geologie)

D Trias (lat. Drejheit) isch in dr Ärdgschicht s unterscht Syschtem vum
Mesozoikum (Ärdmittelalter) im mittlere Ärathem vum Phanerozoikum. Si wird
geochronologisch in dr Zytruum zwische rund 251 un 199,6 Millione Johr vor dr
Gegewart datiert. Vor dr Trias chunnt s Perm, derno dr Jura.

Dr Name Trias isch anne 1834 vum Friedrich von Alberti vorgschlaa wore no dr z
Mitteleuropa uffällige Drejdeili Buntsandstei, Muschelchalch un Keuper un het
weidli Akzeptanz in dr geologische Literatur gfunde. Die klassisch Drejdeilig
isch aber nume im Germanische Becki uusbildet. Wäge däm wäre die drej Abdeilige
vu dr Germanische Trias hite nume no as lithostratigrafischi Einheite ufgfasst.
No dr international giltige Untergliderig vu dr Trias wäre au drej Serie
unterschide: Unter-, Mittel- un Obertrias (bzw. Unteri, Mittleri un Oberi
Trias), d Gränze vun ene stimme aber nit mit dr lithostratigrafisch definierte
Gränze vu Buntsandstei, Muschelchalch un Keuper zämme.

D Untergränze vum chronostratigrafische Syschtem vu dr Trias (un dodermit vu dr
Untertrias-Serie un dr Indusium-Stapfle) wird mit em Erschtufdrätte vu dr
Conodonte-Art Hindeodus parvus un em Änd vu dr negative Chohlestoff-Anomalii
noch em Hegschtpunkt vum oberpermische Masseuusstärbe definiert. D Obergränze un
dodermit au d Untergränze vum Jura isch bishär nonig ändgiltig feschtgleit. D
Gränze wird aber wahrschyns in d Nechi vum Erschtufdrätte vu dr Ammonite-Gattig
Psiloceras gleit. In absolute Zahle entspricht des no dr Internationale Zytskala
vu 2004 em Zytruum vu rund 251 Millione Johr bis vor 199,6 Millione Johr. E
Datierig, wu lycht dodervu abwyycht (Untergränze scho bi 252,6 Ma) hän Brack et
al. scho anne 2005 vorgleit. Dr international anerkannt GSSP lyt im Chreis
Changxing, Provinz Zhejiang z China.

D Untertrias het friejer nume ei Stapfle gha, s Skythium, wu mittlerwyyli im
internationale Sprachgebruuch ufgee woren isch. S wird aber allno im alpine Ruum
as regionali Stapfle brucht.

Di stratigrafisch Gliderig vu dr Trias beruet in dr Hauptsach uf dr Gruppe vu dr
Ammonoideä; wahrschyns hän nume zwoo Gattige d Wändi Perm/Trias iberläbt, aber
scho in dr unterschte Trias leen si wider iber 100 Gattige belege. Anderi
wichtig Leitfossilie sin au no Conodonte, Bivalve (Muschle), Crinoide,
Chalchalge (bsundersch Dasycladaceae (Wirtelalge)) un Muschelchräbs (Ostracoda).

Im Laufe vum Perm isch mit dr Kollision vum Kontinänt Sibiria dr Superkontinänt
Pangaea entstande, wu bis uf e baar chleineri Landstuck im Oschte vu dr
Palaeotethys fascht dr gsamt kontinäntal Rampft vu dr Ärd in eim Kontinänt
vereinigt gha het. Scho im Oberperm het Pangaea aber wider aafange
ussenandergheje. Im oberschte Perm hän sich vum Nordrand vu Oschtgondwana di
Kimmerische Terran abglest. Zwische däre Terran-Gruppe un Gondwana isch d
Neotethys entstande, un d Paläotethys isch unter die Terran subduziert wore. Im
Weschte het sich dr Chiidel vu dr Neotethys wyter no Weschte erwyteret. In dr
Obertrias het sich au scho d Effnig vum spetere Nordatlantik aaditte. Zwisch em
spetere Nordamerika un em spetere Europa sin Riftsyschtem entstande, wu großi
Mängine an Sedimänt un Vulkanit ufgnuu hän. Im Verlauf vu dr Obertrias isch s
zue erschte marine Ingressione in die Riftsyschtem chuu.

S Klima vu dr Trias isch warm bis heiß gsi. Europa isch im subtropische
Wieschtineberyych gläge. Au wältwyt isch s Klima schyns ender drucke gsi: dr
Grund doderfir isch d Form vum Superkontinänt Pangaea gsi un em Monsuneffäkt, wu
doderdur entstanden isch, wu d Diefdruckbiet im Summer iber dr Landmasse in dr
Hauptsach Luft vu andere innere Landesdeil aagsugt hä nun nit vum Ozean, ähnli
wie hite z Sidarabie. Im Binneland sin vermuetli uusdehnti Wieschtine vorhande
gsi. In dr Nechi vum geografische Nordpol isch no dr derzytige Rekonschtruktione
e Deil vum hitige Oschtsibirie gsi.

Dr Superkontinänt Pangaea, wu fascht di ganz Landmasse umfasst gha he tun vum
Nordpol bis zum Sidpol gangen isch, het e unyygschränkti Verbreitig vu dr
Landdierer megli gmacht.

In dr Trias hän d Reptilie ne große Ufschung gnuu. Vil neji Ornige sin
entstande. Zue dr Therapside, wu s scho im Perm gee het, sin in dr Trias derzue
chuu:

Dodermit sin in dr Trias – mit Uusnahm vu dr Schlange (Serpentes oder Ophidia) –
scho alli Reptilgruppe verdrätte gsi. Mit Triadobatrachus isch scho in dr untere
Trias dr erscht Frosch erschine. Di erschte Dinosaurier, wu in dr Trias erschine
sin, hän sich im Lauf vu dr negschte Syschtem vum Jura un dr Chryyde entfaltet
un sin di dominierend Läbensform vu dr terrestrische Ökosyschtem wore. Am Aafang
sin no verhältnismäßig chleini Fleischfrässer gstande (Theropode) wie Eoraptor
un Herrerasaurus. Speter hän sich au Bflanzefrässer entwicklet wie dr
Prosauropod Plateosaurus, wu zwische sechs un acht Meter lang woren isch. Aber
au di erschte Suuger sin in dr Trias entstande. Si hän aber bis zum Uustärbe vu
dr (Nit-Vogel-)Dinosaurier am Änd vu dr Chryyde e ender untergordneti Roll
gspilt.

Dr Umschwung vu dr Bflanzewält vu dr Farn zue dr Nacktsomer, wu s scho im Perm
gee het, het sich au in dr Trias wyter furtgsetzt. S het au do Baumfarn
(Cyatheales) un in Fyychtbiet au Chatzewadel gee. Ginkgo, Palmfarn (Cycadales)
un Nacktsomer sin d Bflanze gsi, wu am wyteschte verbreitet gsi sin in dr
terrestrische Ökosystem. Am Änd vu dr Trias het d Blueschtzyt vu dr Cycadeae
aagfange, wu bis in d Chryyde gangen isch. Di erschte Fohreartige hän sich scho
im Karbon entwicklet gha (Cordaite, Voltziales). Aber s Masseuusstärbe am Änd
vum Perms het au die Gruppe droffe. D Cordaite sin z. B. am Änd vum Perm
vollständig uusgstorbe, d Voltziales hän sich in dr Trias wyterentwicklet.

E Ibergang zue dr Decktsomer (Angiospermae) sin d Bennettitatae. Die Bflanze, wu
no zue dr Nacktsomer ghere, hän scho blieteähnligi Organ, wu ähnlig sin zue däne
vu dr Decktsomer. D Form losst uf Bstaibig dur Insekte schließe. As diräkte
Vorlaifer vu dr Angiospermae wäre si aber nit gsähne. Si sin in dr obere Trias
zem erschte Mol ufdrätte un hän bis in d Chryyde iberläbt. In dr Trias isch di
palmenähnli Gattig Williamsonia ufdrätte mit bis zue zwee Meter hoche Stämm.
Anderi Gattige sin Williamsoniella (mittlere Jura), Wielandiella (oberi Trias
bis Jura) un Cycadeoidea (Unteri Chryyde).

Unter dr Somefarn het di baumfermig Gattig Dicroidium dr Blatz vu Glossopteris
uf Gondwana yygnuu.

E typische Verdrätter vu dr Sporebflanze fir dr Buntsandstei (Untertrias) isch
Pleuromeia, wu zue dr fossile Ornig Pleuromeiales vu dr Bärlappgwächs zellt
wird. Si isch ähnlig zue dr Sigillaria, eme Bärlappgwächs vum Jura.

Di typisch Drejdeilig vu dr Gsteinseinheite vu dr Trias im Germanische Becki
isch in dr Alpe nit z sähne. Dää Beryych wird alpin-mediterrani Trias (au alpini
Trias oder pelagischi Trias) gnännt. Ihri in dr Hauptsach marine Ablagerige sin
vil mächtiger wie die vu dr germanische Trias. Näbe flachmeerische Riffkompläx
(z. B. Wättersteichalch) git s gschichteti Ablagerige vu Lätte, Chalch un
Mergel, wu in dieferem Wasser entstande sin.

In dr Alpe lige di urspringlige Typlokalitäte vu dr chronostratigrafische
Stapfle vu dr Mittel- un Obertrias. S Skythium, di einzig Stapfle vu dr alpine
Untertrias, isch dergege nit in dr international Sprochgebruuch ibernuu wore.



https://als.wikipedia.org/wiki/Software

Software [ˈsɒf(t)wɛː] isch e Sammelbegriff für d Gsamtheit vo usfüehrbare
Dateverarbeitigs-Programm vom ene Computer und d Date wo drzue ghöre. Es isch
ihri Ufgob, d Arbeitswiis vo softwaregstüürte Grät, won e Deil vo dr Hardware
bilde, z beiiflusse.

Im allgemeine Sproochgebruuch und in dr Literatur zur Softwaretechnik wird d
Definition iigschränggt uf Computerprogramm und uf d Ressource, wo mit ene äng
verbunde si, wie z. B. Konfigurationsdate näbe Icons und Schriftarte, wo zum
Bedriib notwändig si. Date, wo sötte verarbeitet wärde (z. B. digitalisierti
Musigstück), wärde meistens nit as Software verstande. Die Definition wird au as
Softwaresystem oder Softwareprodukt agluegt, wo zuesätzligi Bestanddeil wie
z. B. d Softwaredokumentation in ere digitale oder druggte Form vom ene
Handbuech cha enthalte.

Die allgemeini Definition beschriibt Software as Gegestück zur Hardware, wobii
Software do jedi Art vo digitale Date umfasst, wo uf Hardware cha gspiicheret
si, vo dr Firmware und eme (mögliche) BIOS (BIOS heisst sowohl e
Hardware-Bauschtei wie es Programmteil dört drin), em Betriebssystem, de
I/O-Date, Awändigsprogramm wie s MS-Office-Paket bis zu alle (mögliche) Dateie
vom ene softwaregstüürte Apparat. Dere Definition nooch ghöre zur Software au
z. B. Musigdate uf ere CD, wobii d CD sälber dr Datedräger (d Hardware) isch, wo
d Software, wo für e softwaregstüürte Apparat, em CD-Spiiler, bestimmt isch,
druf gspiicheret isch.

Computerprogramm sind immer dur Programmier-Fachlüt programmiert. Dodrzue gits
diversi sog. Programmier-Sproche, z. B. Visual Basic und C oder Fortran (für
technischi Programmierig) .



https://als.wikipedia.org/wiki/Rum%C3%A4nien

Rumänie isch a osteuropäischs Land mit ca. 210.000 qkm und über 20 Mio Iwohner.
D`Hauptstadt isch Bukarest und der wichtigschte Hafa isch Konstanza. Des Land
isch sytem 1. Januar 2007 Mitglied vo dr europäischa Union.

Rumänie het ä Flechi vo 238.391 km². Es lit in der Übergangszone zwüsche
Mittel-, Süd- und Osteuropa und gränzt im Süde an Bulgarie (Gränzlängi 608 km),
im Weste an Serbie (476 km) und Ungarn (443 km), im Norde an d Ukraine (431 km),
und im Oste an Moldawie (450 km) und s Schwarze Meer. D Landschaft bestoht zu
öbbe je eme Drittel us Gebirg, Hochland und Ebeni. Der prägend Gebirgszug si d
Karpate, wo die drei historische Regione Moldau, Walachei und Siebenbürge
vonenander trenne. Dr höchst Punkt vo Rumänie isch dr Moldoveanu mit 2.544 m,
sälle lit in de Karpate im Norde vum Land. De zweitgröscht Bärg isch de Negoiu,
au in de Karpate, mit 2.535 m, gfolgt vum Parîngu Mare (2.518 m), em Peleagamit
(2.509 m) un em Omul (2.505 m).

Rumänie wird ìn sälli kulturhistorische Landschafte iideilt: Bukowina ùn
Moldawie (NO; nìt z verwechsle mìt em Land Moldawie), Maramureş (NW), Banat (W),
Wallachei (S), Dobrudscha (SO) ùn Sììbebürge (Mìtti). De Norde ùn voor allem
Sììbebürge sìn bärgig, während ìm Sǜǜde s flach Donaudaal lìt.

De wichtigst Flùss isch d'Donau, wùù ùf ere Längi vù 1.075 Kilometer quèèr durch
s Land fließt. Sìì mündet ìn s Schwarz Meer ùn s Delta voor ihrer Mündig ghöört
zù de am beste erhaltene nadürlige Läbensrüüm vù Europa. De zweitgröscht Flùss,
de Pruth, entspringt ìn de Ukraine ùn macht ìm Oste d'Gränze zù Moldawie uss; bi
Galaţi mündet er ìn d'Donau. Zù de gröschte Stehgwässer ghöre de Razim, de
Sinoe, de Zmeica ùn de Siutghiol, wùù alli Lagune vùm Schwarze Meer sìn.

Ùf s Gsamt gseh bstoht Rumänie zù 40 Brozänt ùs Ackerland, zù 20 Brozänt ùs
Wììse- odder Weideland ùn zù 25 Brozänt ùs Wald. Erwähnenswärt sìn usserdèm
d'Sumpfzone ìm Donaudelta, wùù e Flächi vù 5'600 km² hät, ùn d'Karpate.

D'Eroberigsversüech vù de Römer hän ìm 1. Johrhundert v. Chr. aagfange, sìn
abber ùf Wììderstand gstoße vù de iiheimische Völcher, vereinigt under em Chönig
Burebista, wùù ìn ere griechische Ìnschrift z Dionysopolis als „erschte ùn
gröschte Chönig vù de Thrakier“ bezeichnet wird. D'Römer hän sälle ihr Riich
erscht nooch zwei Chrieg ìn de Johr 101/102 ùn 105/106 chönne iineh. 106 isch
d'Brovinz Dakie dört gründet worre, wùù hǜt Moldawie lìt. Lutt ere Ǜberlììferig
vùm Ptolemäus hät si 44 Städt ùmfasst.

D'Dakier sìn zwaar nìt vù de Römer ussgrottet, abber an si assimiliert worre.
D'Assimilierig isch z Sììbebürge, ìm Banat ùn ìn de Chleine Walachei als Deil
vùm römische Riich stärcher ussbräägt gsìì wie ìn de Große Walachei ùn de
Moldauregion. D'Romanisierig hät sich erscht verlangsaamt, wùù de römisch Kaiser
271 d'Verwaltig witter nooch Sǜǜde verlegt ghaa hät, einewääg isch d'Bevölcherig
christianisiert worre ùn hät di spötere Staate nooch römischem Voorbild
iigrichtet. Ab em 4. Johrhundert isch s Volch vù de Rumäne ùs ere Mischig vù de
aasässige Römer ùn de Iiwanderer (Slawe, Hùnne, Aware) entstande. D'Macht vù de
Römer isch schù ab em 3. Johrhundert wäge de Iifäll vù de Westgote gföhrdet ùn
bìs ùm s Johr 600 definitiv z Änd gsìì.

Sitt Sììbebürge ìm 10. Johrhundert an s Chönigriich Ungarn aagschlosse worre
isch, hän sich d'Rumäne mìt de Magyare aafange mische ùn ìm 12. ùn 13.
Johrhundert sìn au Düttschi iigwandert, wùù em ungarische Chönigriich dient hän
ùn zùm Schùtz vù de Gränze chùù sìn, ùn hän sich wie au voor ene d'Magyare voor
allem z Sììbebürge nììdergloo (Sììbebürger Sachse).

Fǜr Sììbebürge als Deil vù Ungarn hät de Frììde vù Karlowitz d'Unabhängigkeit vù
de Osmane bedüttet ùn si sìn an d'Habsburger gfalle. Sälli hän 1718 au
d'Wallachei iignùù ùn 1775 e Deil vùm Fürschtedùùm Moldau. De Räst isch
witterhìì under de osmanische Herrschaft gstande.

Alli dräi Fürschtedǜǜmer hän an de 1848er-Revolution deilgnùù, allerdings isch
sälli an de Moldau chürzer gsìì wie ìn de Walachei ùn z Sììbebürge. D'Ungare ùn
d'Sììbebürger hän am Aafang mìt vereinte Chräft gege d'Habsburger chämpft, wiil
abber Sììbebürge drotz Forderige vù rumänischer Sitte vù de Ungare annektiert
worre isch, hän si enand spöter sogar bechämpft.

Au ìm Erschte Wältchrieg isch Rumänie am Aafang neudral blììbe, bìs es 1916 e
Chrieg mìt Öösriich-Ungarn aagfange hät. Ìm Frììde vù Bukarest nooch em Chrieg
hät's d'Dobrudscha an Bulgarie mieße abdrätte. Defǜr hät Rumänie ìm Januar 1918
Bessarabie, Verdraag vù Saint-Germain d'Bukowina ùn ìm Verdraag vù Trianon zwei
Drìttel vùm Banat ùn ganz Sììbebürge züegsproche griegt.

Es isch e Zitt vù Spannige gfolgt, under anderem wiil jetz 33 Brozänt vù de
Iiwohner andere Ethniie aaghöört hän. D'Regierig hät viilmool gwechselt ùn
d'Macht vù de rächte Partäi Iserni Garde hät züegnùù. De Chönig Karl II. hät
1938 e Diktatur ùs Rumänie gmacht, indèm er alli andere Partäie verbotte ùn
d'Verfassig ùs em Johr 1923 fǜr ungültig erchläärt hät.

Au ìm Zweite Wältchrieg isch Rumänie bìs 1941 neudral blììbe. Ùf Drùck vùm
nationalsozialisdische Düttschland hät's 1940 Sììbebürge an Ungarn,
d'Nordbukowina ùn Bessarabie an d'UdSSR ùn d'Sǜǜddobrudscha an Bulgarie mieße
abgee. Am 6. Septämber hät de Suhn vùm Karl II. de Droon bstììge, di eigentligi
Macht hät allerdings de Gèneral Ion Antonescu ghaa, wùù „Staatsfiehrer“ gsìì
isch. Èr hät sich mìt Düttschland verbündet ùn Chrieg gege d'UdSSR gfiehrt, dank
ihm hät Rumänie 1941 di beide verlorene Gebiet vù de UdSSR zrùckgriegt. De Karl
II. hät gheim mìt de westlige Mächt ùn de UdSSR verhandelt, bevoor er de
Antonescu 1944 verhaftet ùn Düttschland de Chrieg erchläärt hät. Di Roti Armee
hät Rumänie bsetzt ùn es hät mieße mìt de Sowjètunion Sitte an Sitte chämpfe.
Bessarabie ùn d'Nordbukowina hät's vù nöiem verlore.

Nooch em Zweite Wältchrieg hät d'Regierig Rumänie am sowjètische Voorbild
ussgrichtet ùn Landwirtschaft, Handel, Land ùn Banke sìn verstaatligt,
d'Industrialisierig vorwärtsdrììbe worre. Di Rumänischi Arbeterpartäi, e
Vereinigung vù Sozialiste ùn Kommuniste, hät ihri Geegner abgsetzt. Nooch de
Stürzig vùm Chönig isch am 30. Dezämber 1947 d'Volchsrèpublik ussgrüefe worre.
Rumänie isch Mìtglììd vùm Root fǜr gegesittigi Wirtschaftshilf (COMECON), vùm
Warschauer Pakt ùn vù de UNO gsìì.

De Generalsektretär Dej hät ìn de Folgezitt meh Unabhängigkeit fǜr Rumänie
ersträbt, genauso sii Noochfolger Ceaucescu. Èr hät durch d'Blatzierig vù
Verwandte ùf wichtige Böste ùn e Gheimbolizäi e Diktatur ùfbaut. Durch Kritik an
de Bolitik vù de Sowjètunion, Handelsverdrääg mìt westlige Mächt wie de USA ùn
Zämmearbet mìt China hät er d'Unabhängigkeit vù de Sozialisdische Republik
Rumänie (ab 1965) vüreghobe. Entgege de Kritik vùm Europaroot ùn de UNO hät er
ùf d'Versorgigskrise mìt em „Sììdligsbereinigungsbrogramm“ reagiert, d. h.
Sììdlige ìn Bode stampfe loo zùm d'Fläche landwirtschaftlig chönne nùtze.

1989 hän z Temesvár/Timişoara Demonstratione aagfange, wùù am Aafang vù-n-ere
Gegebewegig gstande sìn. De Ceaucescu ùn sinni Frau, wùù e wichige Faktor ìm
Ùfbau vù de Diktatur gsìì isch, sìn am 22. Dezämber festgnùù ùn dräi Daag spöter
verschosse worre. Di nöii Regierig hät ùs de „Front vù de nationale Rättig“ mìt
em Staatsbräsidänt Iliescu an de Spìtze bstande; d’Republik Rumänie hät au di
andere Partäie wìder erlaubt. Em Iliescu sii Boste isch ìm Mai 1990 durch di
erschte fräie Wahle sitt 1947 bstätigt worre.

Em Iliescu sinni Regierig hät zwaar e erschti Brivatisierig vù de Wirtschaft ùn
e Aanööcherig an de Weste aagsträbt, wird abber ùf de andere Sitte als Usslöser
vùm ìmmer diefere Läbensstandard gseh. 1996 hät de konservativ-liberal
Demokratisch Konvänt under em Emil Constantinescu d'Mehrheit vù de Stìmme
gwùnne. De Regierigschef Ciorbea hät e liichte Aastììg vùm Wirtschaftswachsdùùm
chönne erreiche, gliichzittig hät Rumänie allerdings meh Schulde gmacht. 2000
isch wìderùm de Iliescu zùm Staatsbräsidänt worre.

Rumäne mache mìt 88 Brozänt de gröscht Deil vù de Iiwohner uss, gfolgt vù de
Ungare, wùù hauptsächlig z Sììbebürge ùn ìm Banat läbe ùn 8 Brozänt ussmache. Di
friejeri düttschi Bevölcherig (Sììbebürger Sachse, Banater ùn Sathmarer Schwobe)
isch 1991 zùm gröschte Deil ussgwandert ùn ihr Aadeil isch allewiil no
rùcklöifig. E nänneswärte Aadeil hän usserdèm Roma, Ukrainer, Serbe, Kroate,
Rùsse, Bulgare ùn Türke.

De Grooßdeil vù de Iiwohner bezeichnet sich als rumänisch-orthodox (87 %),
denäbe hän Katholike (5 %), Griechisch-Orthodoxi (3,5 %) ùn Pfingschtler (1 %)
de gröscht Aadeil.

Di durchschnìttligi Bevölcherigsdichti lìt bi 93,7 Iiwohner broo
Quadratkilometer. Vù de ǜber 21,4 Mìllione Iiwohner läbe di meiste ìn de
Voorkarpate ùn ìn de Ùmgèèbig vù de Hauptstadt Bukarest, di gringsti
Bevölcherigsdichti herrscht ìm Donaudelta ùn ìn de West- ùn Sǜǜdkarpate; 55
Brozänt Iiwohner läbe ìn Städt. Obwohl s Bevölcherigswachsdùùm zwüschem Zweite
Wältchrieg ùn de Wändi Änd vù de 80er-Johr hooch gsìì isch (1989: Geburterote
1,6 %, Sterberote 1,07 %), sinkt hǜt d'Bevölcherig broo Johr ùm 0,3 Brozänt,
bsunders bi Söigling isch d'Sterberote mìt 2,4 Brozänt hooch.

De erscht Sektor bschäftigt z Rumänie rund 16 Brozänt vù de Erwärbsdätige, de
zweit 40 ùn de drìtt 44 Brozänt. D'Landwirtschaft ùmfasst voor allem d'Haltig vù
Nùtzdier, de Fischfang wie au de Aabau vù Gmies, Weize, Obscht ùn Wii. De
Industrisektor isch momentan ì'me-ne Wandel, noochdèm langi Zitt Maschììnebau,
Metallurgi, Chemi ùn Ölindustri bedüttendi Branche gsìì sìn; es wird nooch
aaspruchsvollere Brodukt gsträbt, zùdèm wachst d'Bedüttig vù de
Automobilindustri.

Ìm Johr 2009 hät d'Wältwirtschafskrise Rumänie schwäär droffe. Noochdèm s
Wirtschaftswachsdùùm 2008 bi 7,1 Brozänt gläge isch, wird fǜr 2009 e
Negativwachsdùùm vù 8,5 % brognostiziert. D'Inflationsrote vù 6,3 Brozänt ìm
Johr 2008 soll 2009 ùf 4,3 ùn 2010 ùf 3,1 Brozänt gsänkt werre.

Fǜr de Winder- wie au fǜr de Badeùrlaub isch Dranssilvanie/Sììbebürge genauso
geignet. D'Heilbäder sìn schù vù de Römer gnùtzt worre. Sälli Region isch au
d'Heimet vùm Dracula ùn sinni Burg bietet e Usssicht ǜber di au sunscht bliebti
Landschaft. Zù de älteste Städt ghöre Sighisoara, Brasov ùn Sibiu; di letschti
isch 2007 Kulturhauptstadt vù Europa gsìì ùn hät sinni lange Draditione bsunders
güet erhalte. D'Bukowina bietet näbe indressante Wandmoleräie an Chirchewänd
insgsamt 48 Chlööster, e Grooßdeil devùù nooch em Sììg ǜber d'Türke ìm Lauf vùm
14. ùn 15. Johrhundert baut.



https://als.wikipedia.org/wiki/Nicaragua

Dr Staat Nicaragua (dütsch veraltet au Nikaragua) lit in Zentralamerika. Er
gränzt im Norde an Honduras und im Süde an Costa Rica und im Weste an Pazifik
und im Oste an d Karibik.

Dr Landesname leitet sich us em Nahuatl ab (nican = „do“, aráhuac = „Mensche“).
Anderi Autore füehren dr Landesname uf d Begegnig vom spanische Konquistador Gil
González Dávila mit de Kazike Nicarao zrugg, wo am 15. Oktober 1523 bi San
Jorge/Rivas stattgfunde het.

Nicaragua wird parallel zur Pazifikküste von ere Chetti vo aktive Vulkan
durzoge. Dorum sait men em au s Land vo de duusig Vulkan. Dr Kratersee Lagune vo
Apoyo isch vor churzem berüehmt worde, wo mä dank em Buntbarschfisch het chönne
bewiise, ass sich verschiidnigi Arte au ohni rüümligi Isolierig chönne entwickle
(sogenannti sympatrischi Artbildig).

An dr Pazifikküste lige au d Zentre und di wichdigste Siidligsrüüm im Land,
während die östlige und südlige Landesdeil dünn besiidlet si. Zwei grossi
Binneseä präge d Geographii − dr grösseri Nicaraguasee (Lago Cocibolca) im
Südweste mit mehrere Insle und dr chliineri Managuasee im Weste. Us em
Nicaraguasee entspringt dr Fluss Rio San Juan, wo d Südgränze bildet und in d
Karibik mündet.

D Karibikküste im Oste vom Land isch e grossi Rägewaldregion. Mä sait ere au
Miskitoküste.

Nicaragua het zwei Nochbarstaate: Im Norde Honduras mit 922 km Gränzlengi und im
Süde Costa Rica mit 309 km Gränzlengi.



https://als.wikipedia.org/wiki/Mali

Mali (dt. Aussproch: [ˈmaːli]; frz.: [maˈli]) isch ä Schdaat z Weschdafrika, wo
früehner ä französischi Kolonii gsi isch und Französisch-Sudan ghaisse het, aber
sit 1960 vo Frankriich unabhängig isch. Im Norde gränzt er an Algerie und
Mauretanie, im Weschte an Senegal und Guinea, im Oschte an Niger und im Süde an
Burkina Faso und d Elfebeiküschde. Ä groosse Deil vo dr Sahara ghört zu Mali,
und au Deil vom Sahel und em Sudan. Mali zelt as glungnigs Bischbiil von erä
Demokratisierig z Afrika, isch aber eins vo de ärmschte und am wenigschte
entwickelede Länder uf dr Wält. Noh 2003 hai d Lüt, wo vo weniger wie eim
US-Dollar pro Dag hai müesse läbe, 73 % vo dr Bevölkerig usgmacht. In de Folg vo
emem Militärputsch hei d Tuareg de Norde vom Land unter ihri Kontrolle brocht
und am 6. Aprile 2012 de Staat Azawad usgruefe, wo aber bisher international nöd
aaerkennt worde-n-isch.

Dr Name Mali chunnt vom Groossriich Mali, wo vom 13. bis zum 15. Johrhundert in
däm Gebiet exischdiert het. In dr iiheimische Schbrooch Bambara isch Mali au s
Wort für s Wappedier vom Land: em Flusspfärd.

Mali isch e Binnestaat im Innere vu Weschtafrika mit 1.240.192 Quadratkilometer
Flechi, dodervu 20.002 km² Gwässer. S lyt in dr Großlandschaft Sudan un im
Sahel. Mali dailit si syni 7243 Kilometer lang Landgränze mit sibe
Nochberstaate: im Nordoschten un Norden mit Algerie (1376 Kilometer Lengi), im
Nordweschte mit Mauretanie (2237 km), im Oschte mit Niger (821 km) un im
Sidoschte mit Burkina Faso (1000 km). An Mali gränze au no dr Senegal (419 km)
im Weschte, Guinea (858 km) im Sidweschten un d Elfebaikischte (532 km) im Side.
Nerdli vum Nigerboge lyt d Wieschti Sahara, wu zwai Drittel vu dr Landesflechi
deckt.

Di hyfigsch Landschaftsform vu Mali sin Ebene. Di monotone, wytlaifige Ebene wie
d Kaarta, dr Gourma oder d Gondo-Ebeni wäre nume regional vu flache Dafelbärg
oder Dineformatione ufgluckt. Dr Side vum Affolé, s Mandingo-Platoo, s
Bandiagara-Platoo oder s Mahardates-Platoo hän Untergrind us Sandstai. Si sin
dur Erosion vylfältig glideret un chemen uf Hechine zwische 300 un 700 Meter
iber em Meeresspiegel. In e Dail Regione bstoht dr Untergrund us dr uralte Gstai
vum afrikanische Schild, wuzue braite Däler naigt: Im Weschten un Oschte vum
Land, im Sidweschte vum Affolé, im Bambouk, im Adrar vum Ifoghas un im Vorland
vu dr Tamboura-Stapfle. Dinelandschafte, zum Dail fossiler, zum Dail rezänter
Härchumft, decke wyti Dail vum Norden un gehen bis in d Kaarta im Side. Greßeri
Dinelandschafte het s im Hodh, im Erg vu Niafunké, im Gourma, in dr Gondo-Ebeni,
in dr Erg vu Azaouad, vu Erigat, vu Mreyyé oder im Erg Chech. Derwylscht di
fossile Dine zmaischt n parallel zuenander verlaufe, sin im Aklé Aouana
kaotischi un seli mobili Dinefälder verbraitet. Schichtstapfle, wu gäächi,
hunderti Meter diefi Haalebilde, sin fir Weschtafrika generäll karakteristisch,
z Mali zum Byschpel d Bandiagara-Stapfle, d Tamboura-Stapfle oder d
Affolé-Stapfle. Di wenige Bärgländer vu Mali sin Dolerit-Formatione, wu iber
dPlatoo ufferage. Doderzue ghere d Hebige vu Sarakollé.

Mali lyt uf em niderafrikanische Dail vum Gondwana-Urkraton. S dominiert d
Becke- un Schwellestruktur, Mali lyt doderby im greschte Dail im
Taoudenni-Becki, wu vum Niger-Binnedelta bis zue dr mittlere Sahara goht. D
Schwelle um s Becki bstehn us Ufwelbige vum krischtalline Urkraton. Är isch
vylmol vu Sandstai iberlageret, wu zwische Paläozoikum un Känozoikum dur mehreri
Phase mit ere Iberfluetig mit Meerwasser entstanden isch. Ablagerige us em
Tertiär git s sältener. Wel Mali, wie di gsamt Sahelzone, zue dr randtropische
Zone vu dr exzessive Flächebildig ghert, sin wytlaifigi Rumpfflechine tipisch,
wu vu mehrere Inselbärg unterbroche sin. Uf dr Oberflechi vu Sedimänt hän si
verbraitet Lateritkruschte bildet, wu bis zue mehrere Meter dick chenne syy. Di
jingschte geologische Formatione verlaufe parallel in ere
nordweschtli-sidwestlige Richtig. S sin alti Dine, wu im Jungpleistozän
entstande sin, bis zue 30 m hoch sin un dur Savannevegetation stabilisiert wäre.

Bi dr Bede sin tropischi Rotärde am wyteschte verbraitet. Si chemen uf
krischtallinem Untergrund oder alte Sedimäntschichte vor un sind relativ steril.
Dert, wu die Ärde Lateritkruschte bildet hän, wachst en armi Vegetation us
Combretaceae. In Pedimäntberych cha si Verwitterigsmaterial sammlen un Bede
bilde, wu fir Ackerböu chenne brucht wäre. Fersiallit, rotlächt-brunlächti
lessivierti Beden uf äolische Sand, cheme au verbraitet vor un bilde Schichte vu
2 bis 3 Meter. S het wenig Humus in ene un si sin fir Bodeschlyssig dur dr
Mänsch aafellig. Wämer si dingt, sin si gaignet fir dr Aaböu vu Hirsche oder
Böuwulle. In dr nerdlige Sahelzone dominiere subaridi Bruunärde, wu uf aire Syre
di wenige Niderschleg guet absorbiere, uf dr andre Syte aber zue Erosion naige.
Dä vlymol mit Gras bewachsene Bode isch seli wichtig fir di nomadisch
Waidwirtschaft. D Wieschteregione sin gchännzaichnet dur Raubede, wu dur
physikalischi Verwitterig entstande sin un chuum organischi Aadail ufwyse. An dr
Fliss lang, speziäll in dr Iberschwämmigsbiet un em Binnedelta vum Niger, cheme
Gleybede un Vertisol vor. Si wyse ne hochi Fruchtbarkait uf, hän aber au s
Risiko vun ere Versalzig un ere Spaltebildig bi Dreckeni. Si aigne si zum Aaböu
vu Sorghum, Ryys, Gmies un adere Fäldfricht.

Dr Niger isch dr wichtigscht Fluss z Weschtafrika, är goht dur Mali uf ere Lengi
vu rund 1700 km. Är chunnt vu Guinea här us em Sidweschte uf Mail un bildet no
Ségou e groß Binndelta. Bi Mopti nimmt er sy greschte Näbefluss Bani uf un dailt
si churz derno in zwee Ärm, dr Bara Issa un dr Issa Ber. Do het s e rund
100.000 km² großi Schwämmebeni, wu vu zahlryche flache, saisonale See deckt
isch. Churz vor Diré cheme di beede Ärm wider zäme, bi Timbuktu chehrt dr
Flusslauf Richtig Oschte un bi Bourem in Richtig Sidoschte.

Dr Senegal-Fluss isch dr zweet wichtig Fluss in dr Region. Är entstoht bi
Bafoulabé dur dr Zämefluss vu Bafing un Bakoye. Uf sym Wäg dur dr weschtli Dail
vu Mali nimmt dr Senegal no s Wasser vu Falémé, Karakoro un Gorgol uf.

Di ganzjehrige See lige uf bode Syte vum Niger un haiße Niangay un Faguibine. Dr
letscht isch mit 590 km² Oberflechi in dr Rägezyt drgrescht See vum Land. Di
Hyfe saisonale See fille si in dr Rägezyt mit Wasser, di wichtigscte sin Débo,
Fati, Teli, Korientze, Tanda, Do, Garou un Aougoundou. Wel d Rägefäll syt dr
schwäre Deerine in dr frieje 1980er Johr all weniger wäre un dur dr Böu vu
Staudämm am obere Niger dreckne Niangay un Faguibine mittlerwyli regelmäßig uus.



https://als.wikipedia.org/wiki/Kanton_Thurgau

De Kanton Thurgau (dialäktal s Tuurgi) isch en Kanton im Nordoschte vo de
Schwiiz. Es isch en dütschschprochige Kanton; Hauptort isch Frauefäld im Weschtä
vom Thurgau.

De Kantonshauptort isch Frauefäld. Wäge de vile Öpfelbäum (ursprünglich:
Birebäum) seit mer em Kanton au «Moschtindie»; dodezue stoht witer une no meh.

De Kanton Thurgau gränzt im Norde as dütsch Bundesland Bade-Württebärg und an
Kanton Schafuuse. Im Süde isch i de Nöchi vom Hörnli d Gränze zu de Kantön Züri
und Sanggale. Dä Hohgrot i de Gmeind Fischinge isch mit 991,1 m ü. M. de
höchscht Punkt vom Thurgau.

D Hauptstadt und de Sitz vom Regierigsrot sowie em Obergricht isch Frauefäld. De
Sitz vom Grosse Rot wächslet all halb Johr zwüschet Frauefäld und Wiifälde. De
Kanton Thurgau verdankt sin Name em Fluss Thur, wo vo Südoschte noch Nordweschte
dur en dure flüsst und im Zürcher Bezirk Andelfinge in Rhy mündet.

D Dialäkt, won im Turgi gredt wöred, sind hööchalemannisch, gnäuer gsäit:
d’Thurgauer reded en Oschtschwiizerdialäkt, wo mit de Dialäkt vo de Kantöön
Schaffuuse und Sangggale am nööchschte verwandt isch.

Als ehemalig gemeini Herrschaft (gmeinsam Untertanegebiet vo mehrere
eidgenössische Ort) isch dä Thurgau konfessionell nöd einheitlich. Im grössere
Teil vom hütige Kanton dominiert die reformierti Konfession, doch es git mehreri
Landstrich mit überwigend katholischer Konfession. Noch dä Kappeler
Religionschrieg im 16. Johrhundert isch uf dä Tagsatzig, wo vo de katholischä
Ständ dominiert worde isch, im zweite Landfride feschtghalte wore, dass di neu
gschaffne religiöse Zueständ müend gschützt wärde, dass aber uf Wunsch vo drü
Gläubige im änä Dorf dä katholisch Gottesdienscht wider chan igfürt wärde und
Pfrundgüeter müend gmeinsam verwaltet wärde. Im witäre isch hüfig s
Territorialprinzip agwendet wore, d Grundherre (dä Thurgau isch i sehr vil
lokali Herrschafte ufteilt gsi) händ d Religion vo dä Untertane chöne
massgeblich beiflusse, aber nöd immer duresetze. Es händ sich au vili
paritätischi Chilegmeide entwicklet, wo d Chile vo beide Konfessione gnutzt wore
isch, dodebi isch es meh oder weniger fridlich zue und här gange. Mit äm vierte
Landfride vo 1712 sind di Reformierte e chli meh begünschtigt wore als vorher.
Di gmeinsame Pfrundgüeter sind meischtäns noch Grössi vo de Konfession ufteilt
wore. Mängi Chilegmeind wi Scherzinge oder Erle händ chöne e neui Chile baue.
was sie vor 1712 meischtens nöd händ törfe. Bis 1798 isch es hüfig vorcho, dass
di katholische Kolatore die reformierte Pfärer bestimmt händ. Mit de Ufhebig vo
vile geistliche Stift und em Bischtum Konschtanz sind diä Kolatorrecht an Kanton
Thurgau gfale, dä hät si 1830 a di einzelne Chilegmeinde witergä.

Im Johr 2008 sind rund en drittel (34 %) vo dä Thurgauer Export noch Tütschland
gange. Mit Abstand folgäd Italiä mit 7,3 %, Frankriich und Holland mit je 5,5 %.
Insgesamt gönd 78 % vo dä Exportgüeter i di Europäisch Union (EU).

Dä Thurgau isch dank sinere Lag am Bodesee voralem im Summer äs beliebts
Usflugsziel. Im Johr 2008 sind über 403'000 Logiernächt regischtriert wore, wobi
sechs vo zä Gäscht us dä Schwiiz cho sind. Di uslandischä Gäscht sind voralem us
Tütschland (rund 62 %) in Thurgau cho. Di durchschnittlich Ufenthaltsdur betreit
grad emol 2,0 Täg. Dä Kanton Thurgau baut uf füf Plattforme uf:
«Velo-Feriäland», «Gnussvolls Wanderä», «Skater’s Paradise», «Meeting Thurgau»
und «Schlaraffäland am Bodesee». Di sampft Hügellandschaft und di 62 km
Thurgauer Bodeseeufer eignet sich bsunders zum Velofahre, Wanderä und
Inline-Skaten. E witers wichtigs Standbei bildet dä Tagigs- und
Seminartourismus. «Meeting Thurgau» isch ä Arbätsgmeinschaft wo 16 verschideni
Usbildigs- und Begägnigszentre sowie Tagigs- und Seminarhotels umfassd. Und
underem Titel «Schlaraffäland am Bodesee» wird dä Thurgau sit 2003 als
Gourmetregion beworbe.

Dä Thurgau ligt mitte im High-Tech-Drüegg Stuggard–Münchä–Mailand. D Nöchi zu dä
Schwiizer Wirtschaftsmetropolä Züri und em Flughafe Züri sichered ä schnälli
Verbindig zu internazionale Märkte. Dä Kanton isch dur zwei Autobahne (A1 und
A7) und zwei Schnällzugsachse (Züri–Konschtanz/Romanshorn und Zürich–Sangalä)
mit dä Zentre i de Schwiiz und em nöche Usland (Tütschland und Öschterich)
verbunde. Füre Vrcheer zu dä Nochborregione un i anderi Kantöön gits es guet
usbauts Gemeins- und Kantonsstrossenetz und vili regionali Bus- und Bahnlinie.
Als guets Bispil dodefür stot d Frauefäld-Wil-Bahn, wo dä Kantonshauptort
Frauefäld mit dä nochglägne St. Galler Stadt Wil verbindet.

Dä Thurgau hät Kantosschuele z Frauefäld, z Chrüzlinge und z Romanshorn. Dänäbet
häts ä Pädagogischi Maturitätsschuel z Chrüzlinge und d Thurgauer Schüeler chönd
dank ämä Abkommä d Kanti z Wil SG bsueche.

D Hymmne vom Thurgau isch s Thurgauerlied O Thurgau du Heimat. D Melodie stammt
vom Johannes Wepf, gschibä häts dä Johann Ulrich Bornhauser.

Me säit em Kanton Thurgau im Witz au gäärn «Moschtindie». Gschaffe hät dää
Begriff d Redakzioon vo de humoristische Zytschrift Der Postheiri, wo vo 1845
bis 1875 z Soledurn usechoo isch und en Aart Näbelspalter vom 19. Jaarhundert
gsy isch. I däm Blatt wird 1853 s Tuurgi s eerscht Maal i de Form von ere
Moschtbire zäichnet und mit «Most-India» aagschribe. S Bestimigswoort «Most-»
isch e Verballhornig vo Oscht (wil s Tuurgi im Oschte vo de Schwyz liit) und
spilt glychzytig uf der Obschtbou aa, wo im Tuurgi e ganz e zäntraali Role hät.
De Gsamtname «Moschtindie» isch es Woortspiil mit Oschtindie, eme geograafische
Ruum, wo me doozmaal für s hüttig Süüd- und Südoschtaasie pruucht hät. Scho 1849
isch im Poschtheiri vo de «Moschtschwyz» (töönt wie Ostschwyz) d Reed gsy, und
1854 händ s dänn au na s «Moschtindisch Meer» (töönt wie Oschtindischs Meer) und
d «Moschtsee» (tönt wie Oschtsee) für de Bodesee ygfüert. De Name «Moschtindie»
hät aso gaar nüüt mit Indie z tue, au nöd daademit, das s Tuurgi sel d Form vo
Indie haa – gnauso wenig wie de Bodesee alias d «Moschtsee» d Form vo der
Oschtsee oder d Oschtschwyz alias «Moschtschwyz» d Form vo de Schwyz hät. Im
Poschtheiri sind s mit exootische Näme rächt frei umggange; «Honolulu» staat für
Solothurn, «Mesopotamien» oder «Mutzopotamien» für Bäärn und «Persepolis» für
Züri, und ali händ mit de reaale Stedt nüüt z tue.



https://als.wikipedia.org/wiki/Juli

Dr Juli (latiin. Iūlius) isch dr sibti Monet vom Jahr im Gregorianische
Kalender.

Er hät 31 Tääg und isch nach em römische Schtaatsmaa Julius Caesar benännt, uf
ihn gaat d Kalenderreform vom Jahr 46 v. Chr. zrugg (lueg bi Römische Kalender,
Julianische Kalender).

Dr alti düütschi Name isch Heuet oder Heuert oder au Heumonat gnännt, wil im
Juli di erschti Heu-Mahd iibracht wird. Anderi alti Näme für de Juli sind Bären-
oder Honigmonat.

Im römische Kalender, wo s Jahr mit em März aagfange hät, isch dr Juli
uurschprünglich dr föifti Monet gsii und häe vor siinere Umbenännig im Jahr 44
v. Chr. (vom Konsul Marcus Antonius iibrachti Lex Antonia de mense Quintili
"über de Monet Quintilis") de Name Quintilis zu lat. quintus "der fünfte". Im
Jahr 153 v. Chr. isch dr Jahresbeginn allerdings um zwei Mönet vorverleit worde,
so dass d Beziehig zwüsched Name und Zählig weggfalle isch.

Wänns uf e düütlich hörbari akustischi Underscheidbarkeit zum Monetsname Juni
aachunnt, wird dr Juli umgangssprachlich mängisch au als "Julai" uusgschproche
und umgkehrt dr Juni dänn als Juno.

Dr Juli fangt mit em gliiche Wuchetag wie dr April aa und in Schaltjahre auch
wie dr Januar (Jänner).



https://als.wikipedia.org/wiki/Chur

Khûr (amtlich Chur, rät. Cuera?/i (Surselvisch), Coira (Surmeirisch), Cuira?/i
(Oberengadinisch), Cuoira?/i (Unterengadinisch), ital. Coira) isch d
Hauptschtatt vom Schwizzer Khantôn Graubünda.

Khûr het mee als 34'000 Iiwonar (2012). Ggreedati Schprôcha sind vor allem
Alemannisch, Italienisch und Românisch.

Khûr liit grad döt im Khûrer Rhiital, wo dr Rhii vum Oberland här a Khnigg noch
Norda macht. D'Schtatt isch uffam Schuttkheegl vur Plessur bbaut. Dia flüüsst vu
Arosa här ds Schamfigg aaba tiräggt dur Khûr in da Rhii. Dia höggschta Bärga
zringumm sind im Nordweschta dr Calanda, im Oschta dr Montalin und im Süüda dr
Dreibündaschtai. D'Nochbergmainda sind im Nordweschta Haldaschtai, im Weschta
Feldschpärg, im Südweschta Domat/Ems, im Süüda Malix und Khurwaalda, im Oschta
Malooders und im Norda Trümmis.

Z'Khûr het's a paar Induschtriibetriib, Bangga, Versihariga und a Huufa
Khliigwärb. Puurabetriib het's fasch khaini mee, und au Räbbärga sind nu no
wenig. Vor allem d Induschtrii häd sich 1963 sehr defür igsetzt, zum die hüttigi
Hochschuel für Technik und Wirtschaft z gründe.



https://als.wikipedia.org/wiki/Chile

Chile (gsproche Tschiile, spanisch Chile?/i; amtlig República de Chile, dütsch:
Republik Chile) isch e Staat im Südweste vo Südamerika, wo sich öbbe in
Nord-Süd-Richtig zwüsche de Breitegrad 17° 3′ S und 56° 30′ S erstreckt.

Chile gränzt im Weste und Süde an ä Pazifik, im Norde an Peru, im Nordoste an
Bolivie und im Oste an Argentinie. Drzue zele zum Staatsgebiet d Osterinsle
(Rapa Nui), d Insle Salas y Gómez, d Juan-Fernández-Insle (wo d
Robinson-Crusoe-Insle drzueghört), d Desventuradas-Insle und im Süde d
Ildefonso-Insle und d Diego-Ramirez-Insle. Usserdäm beasprucht Chile e Deil vo
der Antarktis. Vo de Form här isch Chile e schmaals, aber öpe 4300 Kilometer
langs Land. Im West-Ost-Verlauf isch uf de ainte Syte d Küschte vom Pazifik, uf
de andere de Gebirgszug vo de Ande.

Sit 1932 het Chile demokratisch gwehlti Regierige gha: bis 1952 si die Radikale
an dr Macht gsi, denn het dr Populist Ibáñez del Campo für sächs Johr gregiert,
druf isch 1958 dr Konservativ Jorge Alessandri gwehlt worde, wo 1964 vom
liberale Christdemokrat Eduardo Frei abglöst worde isch. Dä het soziali und
wirtschaftligi Reforme duregfüehrt und isch vo dr Lingge agriffe worde, wil er
nit wiit gnue, und vo dr Rächte wil er z wiit gange siig. In dr zweite Helft vo
siiner Amtsziit isch s Land in ä diefi Rezession gfalle. Dr Sozialist Salvador
Allende – är het vorher scho drümal erfolglos kandidiert –, wo 1970 trotz erä
PR-Kampagne gegen en vo dr CIA uf em Hintergrund von erä wachsende
Arbetslosikeit gwehlt worden isch, isch vo dr kapitalistische Rächte
wirtschaftlig bekämpft worde, wo ihr Kapital usem Land gschmugglet het. Dr
Allende het brobiert dr Zsämmebruch vo dr chilenische Wirtschaft z verhindere
und het ä groose Deil vo de Banke und wichtigi Industrie nationalisiert oder vom
Staat us lo kontrolliere. Das het im Allende siim erste Johr zum ä Absinke vo dr
Arbetslosikeit und erä Vergrösserig vo dr Produktion gfühert. Wil aber ä Deil vo
de enteignete Industrie amerikanische und andere usländische Firme ghört het,
het die amerikanischi Regierig unter em Richard Nixon die internationale Kredit
für Chile afo speere und d CIA het ä Kampagne für d Destabilisierig vo dr
sozialistische Regierig finanziert. Vo 1972 aa isch Chile wirtschaftlig vor em
Ruin gstande, und d Gsellschaft het sich stark polarisiert. Am 11. September
1973 het denn die chilenischi Armee mit dr Unterstützig vo dr CIA die
demokratisch gwehlti Regierig gstürzt. Vom Salvador Allende hai die neue
Herrscher behauptet, er haig Sälbstmord begange. Das isch 2011 allerdings dur en
Obduktionsbricht bewise worde.

D Militärjunta under dr Füehrig vom General Augusto Pinochet Ugarte het sofort
agfange, Lüt, wo mä von enä vermuetet het, ass si gege d Militärdiktatur siige,
afo verhafte und vili drvo si ermordet worde. Die amerikanischi Regierig het vo
däm gwüsst, und dr Usseminister Henry Kissinger het siine Beamte gsait, ass au
wenn d Pinochet Regierig sich unerfreulig wurd benäh, si immer no besser sig für
Amerika as d Regierig vom Allende. Die genau Zahl vo de Gfolterete und Ermordete
under em Pinochet isch nit bekannt, aber mä dänggt, ass meh as zweiduusig
umbrocht und Zähduusigi gfolteret worde sige und meh as driissigduusig us em
Land gflüchtet si. In de 70er Johr isch jedi Opposition underdruckt worde, erst
in de spoote 80er isch ä gwüssi politischi Beteiligung vo der Bevölkerig widr
erlaubt worde. An dr Presidäntewahl vom 5. Oktober 1988 isch denn dr Pinochet
prompt nit widrgwehlt worde. Dr Christdemokrat Patricio Aylwin het en absoluti
Mehrheit vo de Stimme übercho, het aber nüt gege d Meinig vom Militär chönne
unternäh, aber wenigstens vo denn aa si d Presidäntschaftswahle frei gsi und d
Politik het sich langsam chönne vom Iifluss vom Militär befreie.



https://als.wikipedia.org/wiki/Bayern

De Freistaat Bayern (bairisch Boarn; wänn d Bayre hütt au Bayern säged, isch das
jung und us de Schriftspraach gnaa) isch e Bundesland östlig vo Bade-Württeberg
und mit rund 70.000 km² s gröschte Bundesland vo Dütschland. D Hauptstadt isch
Münche.

Bayern litt ganz im Südoste vo Dütschland. S gränzt im Weste an s Bundesland
Bade-Württeberg, im Norde an Hesse, Thüringe und Sachse. An de Ostkante git s e
Gränze zu Tschechie und im Süde bis Südoste eini zu Östrych. Di grösste Flüss
sind d Donau, de Leach und de Inn.

Zur Zit vom Römische Rych isch Bayern vo de Kelte besidelt gsi. Wo s Römische
Rych zerfalle isch, hät sich uss Germane, Romane und Kelte de Stamm vo de Bayern
bildet. Säll nennt mer Bajuware.

Ersti Beleg für d Existänz vo Bayern under de Agilolfinger chömme uss em Johr
555. Vo dört bis 788 isch es e Staatsherzogtum gsi. Vo 1180 a isch Bayern als
Territorialherzogtum vo de Wittelsbacher regiert worre. In dr napoleonische Zyt
isch es starch vergrößeret worre – es het geistligi un preußischi Biet
überchuu –, un s Land isch es Königrych worre.

Am 8. Novämber 1918 het dr König wäge de Novemberunruhie am Schluss vom Erschte
Wäldchrieg abdankt, un Bayern isch en „Freistaat“ (das heißt e Republik) worre.
1946, noch em Zweite Wäldchrieg, hen d Bsatzigsmächt d Rhypfalz abtrännt und ins
neu Land Rhyland-Pfalz yglideret. Syd 1949 isch Bayern e Teil vo de neue
Bundesrepublik Dütschland.

Dr bairisch Dieläktwortschatz wird erfasst un bschribe im Bayrische Werterbuech.



https://als.wikipedia.org/wiki/Andorra

Andorra isch e unabhängige Zwergstaat z Europa und befindet sich i dä östliche
Pyrenäen zwüsche Spanie (Katalonie) und Frankriich (Pyrénées-Orientales).

Andorra isch am 8. September 1278 gründet worde und isch hüt flächenmässig dr
gröscht vo de sechs europäische Zwergstaate. Es isch s einzige Land vor Wäut, wo
grad zwöi usländischi Amtsträger d Funktion aus Staatsoberhaupt wahrnäh (dr
Bischof vo Urgell und dr Präsident von Frankriich). So handlet sichs auso um ne
Doppelherrschaft oder Dyarchie. Die zwöi usländische Amtsträger si momentan dr
Bischof Joan Enric Vives i Sicília und dr François Hollande.

Andorra ligt im ne Hochtal vo de Pyrenäe. D Entstehig vo dem Tau geit bis id
Iiszyt zrugg, wo Gletscher die ursprünglich enge Täler verbreiteret und mit em
mitgfüerte Schuttmateriau aus Moräne abglagert het. Meh aus eis Drittu vo
Andorra ligt oberhaub vo dr Waudgrenze. I de Lage ungerhaub drvo gits
abwechligswiis meischt Chiferwäuder mit Wisene und Weidene. S Land isch sehr
gebirgig. 65 Bärggipfle überstige d 2000er-Grenze. Dr höchscht Bärg isch dr Coma
Pedrosa mit 2946 Meter. Dr tüüfscht Punkt isch 840 Meter höch und ligt bi Sant
Julià de Lòria a dr spanische Grenze. D Grenze zu Frankriich isch 56,6 km läng
und die zu Spanie 63,7.

Zwöi Ärm vom Fluss Valira, Valira del Nord und Valira d’Orient, fliesse öppe i
dr Mitte vom Land zum Valira zäme. Und dä fliesst de nach Spanie wiiter. D
Valira liferet mit Hilf vo Wasserkraftwerke am Fluss einen Teil der Energie des
Landes. Weitere wichtige Flüsse sind der Arinsal und der Riu Madríu.



https://als.wikipedia.org/wiki/Amerikanische_Revolution

Die Amerikanischi Revolution, au dr Unabhängikeitschrieg vo de Vereinigte
Staate, isch dr Ufstand währed de Johr 1775 bis 1783 gsi, wo drizäa vo de
nordamerikanische Kolonie vo Grossbritannie ihri Unabhängikeit vo ihrem
Mueterland gwunne und die Vereinigte Staate vo Amerika bildet hai.

Dr Chrieg isch usbrooche noch eme Johrzähnt vo politische Händel, wo sich d
Koloniste meh und meh vo dr Britische Chrone entfremdet hai, wil die brobiert
het, ihri Kontrolle über d Kolonie z versterke. Bis 1778 isch es e Bürgerchrieg
innerhalb vom Britische Riich gsi. Denn hai sich anderi europäischi Mächt afo
iimische, wo die ufständische Kolonie understützt hai: Frankriich im Johr 1778,
Spanie im Johr druf und Holland 1780. Dr Chrieg isch uf em Land vor allem gege d
Koloniste gfüehrt worde, und uf de Meer gege die europäische Seemächt.
Grossbritannie het dank siner Flotte lang d Understützig, wo vor allem d
Franzose gschiggt hai, chönne iischrängge. Dr britische Söldnerarmee si schlächt
usbildeti, amerikanischi Soldate und Milize under em George Washington
gegenübergstande, wo aber mit dr Hilf vo Duusige vo französische Soldate
schliesslig am 19. Oktober 1781 d Kapitulation vo de Änglander z Yorktown hai
chönne erzwinge. Die letzte britische Soldate hai New York am 25. Novämber 1783
verloo, nochdäm am 3. Septämber 1783 dr Friide vo Paris abgschlosse worden isch.
In däm het Grossbritannie d Unabhängikeit vo de Vereinigte Staate bis zum
Mississippi anerkennt und Florida an Spanie abdrätte.



https://als.wikipedia.org/wiki/Wirtschaftswissenschaft

Wirtschaftswüsseschaft (Ökonomik) isch d Lehre vo dr Ökonomie (v. griech.: Oikos
= Huushalt und Nomos= Gsetz). Sie underteilt sich i d'Bereich
Betriebswirtschaftslehr, wo di wirtschaftlich Siite vomene Undernehme innerhalb
vonere Volkswirtschaft undersuecht, und Volkswirtschaftslehr (früener
Nationalökonomie), wo de gsamtwirtschaftliche Zämehäng und Prozess inere
Gsellschaft undersuecht. Um wirtschaftstheoretischi Modell empirisch
z'überprüefe und ökonomischi Phänomen quantitativ z'analysiere, werded
ökonometrischi Methode iigsetzt. Au werded d'Wirtschaftspädagogik,
s'Wirtschaftsingenieurwese und d'Wirtschaftsgschicht im Rahmen vo dr
Wirtschaftswüsseschaft berücksichtiget. Wiiteri Diszipline sind
d'Wirtschaftsinformatik, d'Wirtschaftsgeographie, Verkehrswirtschaftslehr und
d'Wirtschaftsethik. Wirtschaftlichi Aschpekt werded au in andere
Sozialwüsseschaften undersuecht.

Die grosse Dänker vo dr Antike und vom Mittelalter gelted als Ahnherre vo dr
Wirtschaftswüsseschaft. Als Geburtsstund vo dr Wirtschaftswüsseschaft i dr hüt
verstandene Form als Forschigsdisziplin mit eigeständige Theoriegebilde gilt s
Jahr 1758, wo dr französisch Arzt Francois Quesnay siis Tableau économique
veröffentlicht hät. Dur d Beobachtige am Hoof vom Ludwig XV. aagregt hät der
damals 64-jährige Glehrti i siim Werch d Abhängigkeite vo Geld- und Güeterströöm
und demit de Iikommenschreislauf vomene Land beschribe.



https://als.wikipedia.org/wiki/Venezuela

Venezuela (amtlig Bolivarischi Republik Venezuela, spanisch República
Bolivariana de Venezuela) isch e südamerikanische Staat an der Karibikküste. D
Staate Brasilie, Kolumbie und Guyana gränze an s Land.

Dr sozialistisch Populist Hugo Chávez isch 1998 in demokratische Waale an d
Macht cho und isch denn dreimol vom Volk im Amt bestäätigt worde. Er het dr
Riichdum vom Ärdöölverchauf iigsetzt zum d Bildig und s Chrankewääse im Land z
verbessere und het au fründlige Reschiim wie däm z Kuba wirtschaftlig ghulfe. Er
het dr gsellschaftlig Riichdum gliichmässiger verdäilt, het aber d Korrupzioon
und d Vetterliwirtschaft nid in Griff überchoo. D Infrastruktuur isch verchoo
und s Land isch abhängig vom Öölbriis bliibe. D Freihäit vo de Medie isch stark
iigschränggt worde, und ussepolitisch het Venezuela sich de Find vo de
Veräinigte Staate gnööcheret wie em Iran, Vietnam, Sürie und bis zum Joor 2011
au Libye. 2013 isch dr Chavez an Chräbs gstorbe und si designiert Noochfolger
Nicolás Maduro het dr Boste vom Interimbresidänt übernoo.

Über ä Ursprung vom Name „Venezuela“ git s zwei Theorie: Mänggi schriibe en em
Amerigo Vespucci zue, wo zsämme mit em Alonso de Ojeda 1499 än Expedition der
nordwestlige Küste noch (hüt bekannt as der Golf vo Venezuela) gfüehrt het. Wo
si zur Guajira-Halbinsel cho si, het d Mannschaft die Pfahlbaute (palafitos)
gseh, wo die Iigeborene Añu über em Wasser baut gha hai. Die hai dr Vespucci an
d Stadt Venedig erimmeret und dorum het er odr dr Ojeda dr Region Venezuela
gsait, was sovil wie „Chlii-Venedig“ bedütet. Die anderi Theorii isch, ass der
spanisch Conquistador und Geograph Martín Fernández de Enciso, ä Mitgliid vo der
gliiche Mannschaft, in siiner Schrift „Summa de Geografía“ gschriibe het, ass d
Bevölkerig vo dere Region uf emä flache Felse gwohnt und mä rä „Veneciuela“
gsait haig.



https://als.wikipedia.org/wiki/Somalia

Somalia (Somali: Soomaaliya; Arabisch: الصومال aṣ-Ṣūmāl) isch ä Staat im
üsserste Oste vo Afrika, am Horn vo Afrika. Es gränzt an dr Indisch Ozean im
Oste, dr Golf vo Aden im Norde, Dschibuti und Äthiopie im Weste und Kenia im
Süde. Der Name vom Land isch vom Volk vo de Somali abgleitet, wo d
Bevölkerigsmehrheit stellt und au in de Nochberländer asässig isch.

Somalia isch us em Zsämmeschluss vo de früehnere Kolonie Britisch- und
Italienisch-Somaliland entstande, wo 1960 zsämme unabhängig worde si. Seit dem
Fall der autoritären Regierung unter Siad Barre 1991 befindet sich das Land im
Bürgerkrieg und haet wenigstens bis zur Bildig von erä international anerkennte
Übergangsregierig im Jahr 2000 kei funktionierendi Regierig. D Übergangsregierig
kontrolliert aber nume ä Teil vom Land. Der Norde vo Somalia isch as Somaliland
sit 1991 de facto unabhängig. In wiite andere Teil herrsche lokali Klan,
Chriegsherre und anderi Akteur, wo zum Teil – wie in Puntland, Galmudug und
Maakhir – au offiziell nach Autonomii oder Unabhängigkeit sträbe.



https://als.wikipedia.org/wiki/Singapur

D'Republik Singapùùr (malaiisch: Republik Singapura, chin. 新加坡/新嘉坡 Xīnjiāpō,
tamilisch: சிங்கப்பூர் குடியரசு) isch e Insel- und Stadtstaat und dr glainschti
Staat z'Südoschtasie.

De name vo Singapùùr chunt vom Malaisische "Singa" wo Leu bedüütet und "pura" wo
Schtadt bedüütet. De "Sir Thomas Stamford Raffels" wo Singapùùr zunere Änglische
Kolonii gmacht hät, seg emne Leu begägnet won er zerscht a Land aacho isch. Uff
Malaisisch "Singapura" (gsproche: Singapuura). Suscht "Singapore" (gschproche:
Singapor).

Buddischtisch 42.5%, Muslimisch 14.9%, Taoistisch 8.5%, Hinduistisch 4%,
Katolisch 4.8%, anderi chrischtlichi Konfessionä 9.8%, anderi Religionä 0.7%,
kei Religion 14.8%.

Singapùùr isch als allererschts es Fischerdörfli uf enere Insle gsii. Dänn isch
es als e Britischi Handelskolonii 1891 gründedet worde. Währendem Zweite
Wältchrieg isch Singapùùr e wichtigi Feschtig und Hafä für't Britte gsii, isch
aber spöter vo de Japaner iigno worde. 1963isch es de Malaisische Federation
biiträtte, aber hätt sich zwei Jahr spöter vo Malaisie trännt und isch am 9.
Auguscht 1965 unabhängig worde. De Haupt Laiter vo Singapùùr während de Erschte
Jahr isch de "Minister Mentor (Es Ehresamt wo extra für ihn erfunde worden isch)
Lee Kuan Yew". Er hät mit sinnere Macht und mit sim Gäld Singapùùr uufboue zu
dem riiche Staat wos jetzt isch.

Singapùùr isch aine vo de riichschte Länder vo de Wält mit m ne
Bruttoinlandsprodugcht vo SDG$31,400 pro Chopf (i Singapùùr Doller = öppe 24'900
CHF) . De Hauptgrund für diä ekonomischi Entwigchlig isch de Hafä, wo zur ziit
einä vo de Gröschte i de Wält isch. Vorallem elektronischi und
kompiuterverwannti Grät werdet in Singapùùr produziert, aber s Handlä isch immer
no de primäri Gäldmacher.



https://als.wikipedia.org/wiki/Rhein

De Rhy (oberrhiialemannisch au Rhin, schwäbisch Rei, rätoromanisch Rein, tüütsch
Rhein, französisch Rhin, ripuarisch Rhing, niederländisch Rijn) isch eine vo de
gröschte Flüss vo Europa. Er isch 1230 km lang, vo dene sind 833 km mit em
Schiff befahrbar (lenger sind d Wolga, d Donau un de Dnepr). D Flussschiffahrt
uf em Rhy ghört zu de grösste in Europa.

Em Rhy siner beide Quellflüss Vorderrhy und Hinderrhy entspringe im Schwizer
Kanton Graubünde. De Vorderrhy i de Surselva (Bündner Oberland) am Oberalppass,
de Hinterrhy am Rhywaldhorn i dr Gmeind Hinderrhii. Die beide Flüss fliesse bi
Riichenau zum sogenannte Alperhy zämme. Vo dört fliesst är Richtig Norde in
Bodesee. Ab Konschdanz verlauft er als Hochrhy richtig Weschte, bis er z Basel
en scharfe Knigg macht und als Oberrhy wieder in Richtig Norde und spöter
Nordweschte fliesst. Öppe vo der Loreley a heisst er denn Mittelrhy, und ab de
ehemalige dytsche Hauptstadt Bonn sage si Niderhy zu nem. De Niderrhy fliesst z
Holland imene grosse Delta in d Nordsee.

Arainerstaate vom Rhy sin d Schwiiz, Liechtestei, Öschtriich, Dytschland,
Frankriich und Holland.

S Iizugsgebiet vom Rhy isch 198.735 km² gross. Kurz vor em Delta fliesse 2.330
m³/s Wasser dr Rhy durab, das isch nume es bizz weniger als im Nil. Bi Emmerich
(Nordrii-Weschtfale) het me bim Hochwasser 1926 am meischte Wasser gmässe:
12.000 m³/s; und am wenigschte im Jahrhundertsumer 1947: 600 m³/s.

Dr Name „Rhy“ isch en Ablaitig vo indogerm. *h1reih- „flüüsse“. Us dr glyche
Wurzle kunnt au s alemannische Wort rinne oder s altgriechische rhëin, wo beidi
au fliesse bedüte. Dä Ursprung findet sich au in romanische Bezeichnige fyr
Fluss, wie z. B. im Spanische Rio. D Kelte hän de Fluss als Gott verehrt und em
Rhênos gsait, und Grieche und Reemer hend dodrvo Ρήνος und Rhenus abgleitet.

Die erschte Afäng vom Rhy löön sich bis ins Miozän vor ca. 12 Millione Joor
zrugg verfolge. Me vermuetet s Quellgebiet vom Urrhy im Beriich vom hütige
Massiv vom Kaiserstuehl. Dr Urrhy het e anders Flussbett gha als hütte. So isch
er nid durchs Gebiet vo dr hüttige Schwiiz gflosse (ä Vorläufer vom Rhy in dr
Schwiz isch bi Basel witer weschtwärts zem Mittelmeer gflosse) und isch ab em
Gebiet um Worms quer durch Rheinhesse uff d Pforte vo Binge zuegflosse. Regione
wie Oppeheim und Mainz sin noni in dr Neechi vom Rhy gsi.

S dytsche Rhytal isch wesentlig prägt durch geologischi, geomorphologischi und
tektonischi Vorgäng. So isch dr Rhy in frienere Ärdzytalter in Flussschlinge
(Mäander) imene breite und und flache Talgrund gflosse. Dä Talgrund ka me no
hütte uff de Rhyhechene erahne und isch durchs Uffinde vo Rhyschotter au
nochwiisbar. Sänkige (z. B. Kölner Bucht) und Hebige hän bewirkt, dass dr Rhy im
Vorland vom Mittelgebirge Sand und Schotter abglageret het und sich ins
Rheinische Schiefergebirge rumd um d Loreley zwangswyys igschnitte het, wo sichs
Gebirge ghobe het. Do d Hebig in Phase abgloffe isch, het sich bi Stillstand
immer wiider en breite Talgrund usbildet, in dä sich dr Rhy bir näggschte Hebig
widr igschnitte het. Die verschiedene Hebigsphasene sin in de glich hoche
Flussterrasse uf beidne Site vom Fluss erkennbar. Im Schotterfächer ab dr Kölner
Bucht het au dr unterschiedlig Wasserabfluss in Kalt- und Warmzyte während dr
Yszit en Yfluss gha.

Die beide Hauptquellflüss heisse Vorderrhy und Hinderrhy und entspringe im
Weschte vom Kanton Graubünde in de zentrale Schwiizer Alpe. Drnäbe heisse elf
witeri Bäch Rhy und sin Quelle vom Rhy.

Ab em Zämmefluss vo Hinter- und Vorderrhy bi Riichenau, ame Wiiler vo dr Gmeind
Tamins, fliesst dr Rhy nordwärts als Alperhy bis zum Bodesee. D Rhystreggi, wo
die beide Teili vom Bodesee, nämli dr Ober- und Untersee, verbindet, heisst au
Seerhy.

Ab em Usfluss vom Untersee (Bodesee) bi Stei am Rhy bis Basel heisst dr Rhy
Hochrhy, vo Basel bis Binge Oberrhy. Vo dört bis Bonn heisst er denn Mittelrhy
und vo Bonn bis zur dütsch-holländische Gränze Niederrhy.

Kurz noch dr holländische Gränze teilt sich dr Rhy in zwei Hauptflussärm – Lek
und Waal –, wo sich noch Rotterdam teilwys vereinige und bi Hoek van Holland in
d Nordsee mynde. Dä Abschnitt heisst Rhydelta.

Die beide Hauptquellflüss vom Rhy, dr Vorderrhy und Hinderrhy, entspringe im
Weschte vom Kanton Graubünde in de zentrale Schwiizer Alpe; dr Vorderrhy bim
Oberalppass im Gotthardmassiv in dr obere Surselva, i dr Gmeind Tavetsch; dr
Hinterrhy em Paradiesgleschter am Rhywaldhorn in dr Neechi vom San
Bernardino-Pass in dr Gmeind Hinderrhii. Näbe dene zwai Flüss het dr Rhy no elf
witeri Bäch, wo Quellene vom Rhy sin und au Rhy heisse. Im Yyzugsgebiet vom
Hinterrhy befinde sich dr Reno di Lej, dr Averserrhy und dr Juferrhy; dr
Vorderrhy kunnt als Rein da Tuma vom Tomasee; di Zueflüss, wo au Rhy heisse, sin
dr Curnerarhy, dr Maighelserrhy, dr Nalpserrhy, dr Medelserrhy mid de Kwellflüss
Rein da Cristallina, Rein da Fuorns und Rein da Plattas, dr Rein da Sumvitg, wo
underhalb vo dr Greinaebni dr Rein da Vigliuts ufnimmt, und de no dr Valserrhy,
wo nid diräkt in Vorderrhy lauft, sondern en Sytebach vom Fluss Glenner isch, em
gröschte Näbefluss vom Vorderrhy, wo denn bi Ilanz in dä ymündet.

Als offizielli Quelle gilt dr Vorderrhy, uf Rätoromanisch dr Rein da Tuma, wo am
Tomasee entspringt, emene glaine unschinbare Seeli unterhalb vom Bärg Badus Six
Madun uff 2344 Meter über Meer. Dört wyst au e Orientierigstafele uff d Lengi
vom Rhy hi: 1320 Kilometer bis zer Myndig.

Speziell isch, dass s Wasser us em Reno di Lei, wo z Italie entspringt, s
einzige italiänische Wasser isch, wo (über de Hinderrhy) in d Nordsee fliesst.
Di erschti Stadt am Rhy (Vorderrhy) isch Ilanz.

Bi Riichenau vereinige sich dr Vorder- und dr Hinterrhy zum Alperhy. Bi Kuur, dr
erschte grosse Stadt am Flusslauf, macht dr Rhy e Knigg noch Norde und bildet
noch öpa 25 Kilometer die schwiiz-liechtesteinerischi Gränze. Noch de Gränze mit
em Fürstetum bildet er d Gränze zu Öschtriich, mit Uusnaam vo Diepoldsau, wo sit
de Rhyregulierig uf de rächte Site vom Fluss liit. Sit dr Kanalisierig und
Begradigung mindet dr Rhy als «Neye Rhy» bi Hard uf öschtriichischem Gebiet in
Bodesee.

Näbe dr neye Rhymindig gits au no dr urspringligi, dr «alt Rhy». Er mindet au
hitte no an dr schwiz-öschtriichische Gränze bi Alterhy (Thal) in Bodesee. Das
Stugg Rhy isch vom Bodesee us öppe zwai Kilometer schiffbar bis noch Rhinegg. S
Land zwische de beide Rhymindige, wo die öschtriichische Ortschafte Gaißau,
Högscht und Fuessach umfasst, wird als Rhydelta (nid z verwächsle mit däm in
Holland) bezeichnet und isch e Naturschutz- und Vogelschutzgebiet.

Die vo 1890 bis 1923 gmachti Rhyregulierig (dr Rhy isch do ins neye Flussbett
umgleitet worde) mit em obere Rhydurchstich bi Diepoldsau und em undere bi
Fußach het me gmacht, um zverhindere, dass dr Rhy viel Sedimänt kurz vor dr
Mindig ablageret, und zum dodrmit au wyteri Hochwasser z verhindere. Durch die
Kirzig um zäh Kilometer het me d Hochwassergfoor zwar witgehend besitigt, aber
drfür het dr Rhy sis Gschieb eifach im Bodesee abglageret; drumm muess me
mittlerwyle ständig mit Schwimmbagger Kiis usebaggere.

Im Bodesee gits es interessants Naturphenomen: Do s fliessende kalte
Gebirgswasser sich mit em wermere Seewasser nid vermischt, goht d Streemig im
See witer. Do s kalte Rhywasser aber schwerer isch als warme Seewasser, fliesst
dr Rhy zerscht wenigi Kilometer oberflächlich im Bodesee witer und bricht denn
abrupt imene unterseeische Wasserfall, em Rhybrech, ab in d Tiefene vom Bodesee.
Dr Rhy fliesst denn em nerdlige Ufer vom Bodesee entlang witer (iber d Insle
Lindau – Hagnau – Konstanz).

Nochdäm dr Rhy dr Tail vom Bodesee, wo me Obersee nennt, bi dr Ängstell an dr
alte Rhybrugg in Konstanz («Konstanzer Trichter») verloh het, fliesst er als
Seerhy in drissig Santimeter tiefer glägene Untersee, bis er bi Stei am Rhy
wider zumene Fluss wird.

Einigi Kilometer witer, in dr Neechi vo Schaffhuse, stürzt dr Fluss dr Rhyfall
durab. Am linke Ufer ligt s Schloss Laufe, am rächte Ufer Neuhuse am Rhyfall. Bi
mittlerer Wassermängi stürze 700 Kubikmeter Wasser pro Sekunde dr Rhyfall durab,
womit är dr greescht Wasserfall vo ganz Europa isch. Är isch 23 Meter hoch und
150 Meter lang. In dr Mitti rage zwei Felse us em Fall use, dr eint drvo ka me
per Schiff erreiche. Am Änd vom Fall stosst dr Rhy widr in sis alte,
voryyszitliche Flussbett – und de Yyszite isch das Naturschauspiil au zverdanke.

Vo Schaffhuse fliesst dr Rhy zerscht noch Süde, mit enere molerische Schlinge am
Stedtli und em Inselkloschter Rhynau vrby, bis er am Tösseck, dr Mindig vo dr
Töss in Rhy, noch Weschte abdrait. Bald druff wird er bis Basel Gränzfluss
zwische dr Schwiiz und Dytschland.

Vor em schwizerische Choblez, nid wit vo Waldshuet entfärnt, fliest vo dytscher
Siite her de Zämmefluss us Steina, Schlüècht und Wuètè in Rhy. Den chunt wider e
Stromschnälle, dr Choblezer und Ettikoner Lauffe. Ä Stückli wiiter flussabwärts
mindet denn d Aare als erschte grosse Näbefluss in Rhy. Bemerkenswärt dodrby
isch, dass d Aare, wo nur wenigi Kilometer vorhär d Rüss und d Limet ufgnoo het,
mit eme durchschnittliche Abfluss vo 557 m³/s meh Wasser bringt als dr Rhy (Rhy:
439 m³/s). Dr Rhy isch aber öppis lenger als d Aare. Oder besser gseit, är
isches gsi, denn dur d Juragwässerkorrektion isch d Aare dütlich lenger worde
und dr Rhy het mit dr Rhykorrektur zää Kilometer Lengi verlore. Dodrmit isch
hitte d Aare dr wasserriicher und lenger Fluss, also setti eigentlich dr Rhy ab
Choblez bis noch Holland Aare und nid Rhy heisse... Aber me darf zem Glick drvo
usgoh, dass dr Rhy trotzdäm witerhin Rhy heisse wird.

Im Rhyknüü z Basel änderet dr Rhy sini Richtig vo weschtwärts noch Norde durch
die Oberrhynischi Tiefebeni. Das macht er aber erscht sit em Tertiär (also vor
ca. 10 Millione Joor). Vorhär isch er ab Basel im Bett vo dr Saône und em Rotte
ins Mittelmeer gflosse, will ihm durch dr Isteiner Klotz dr Wäg in Richtig Norde
versperrt gsi isch.

Ab em Dreiländereck (Basel – Saint Louis – Wiil am Rhy) bis Lauterborg gegeniber
vo Karlsrueh isch dr Rhy sit 1689 – mit vilne Unterbrächige allerdings – dr
Gränzfluss zwische Dytschland und Frankriich. Hitte aber – noch drei Krieg –
gsehn sich die beide Velker – beides jo Alemanne – äntlig als Partner und dr Rhy
isch kei Hindernis meh. So heisst zem Bischpill d Brugg zwische Strossburi und
Kehl Europabrugg.

Bis Basel isch dr Rhy mit grosse Flussschiff vo Rotterdam und dr Nordsee här
schiffbar. In Basel isch au dr südligscht Binnehafe mit Aschluss a d Nordsee.
Die Schiffbarkeit isch aber nur durch e starki Kanalisierig machbar worde, so
gits ellai zwische Basel und Iffezheim zäh Schleusene. Vor allem zwische Basel
und Brisach fiehrts alte Flussbett vom Rhy kuum me Wasser, sondern es fliesst im
Rhysitekanal Grand Canal d’Alsace und wird fyr e sicheri Schiffahrt und Gwinni g
vo Energie gnutzt. D Kanalisation het einige nochteilige Folge wie e Absänkig
vom Grundwasserspiegel und e Verlandig vom alte Flussbett mit entsprächende
negative Folge fyr d Tier- und Pflanzewält in de Flussaue.

Ab Iffezheim fliesst dr Rhy fyr die näggschte guet 250 Kilometer in dr rund 40
Kilometer breite Oberrhynische Tiefebeni zwische Schwarzwald und Vogese bzw.
Pfälzerwald und Kraichgau/Odenwald. Dä Abschnitt het dr Johann Gottfried Tulla
ab 1817 dur d Rhybegradigung vomene träge mäandrierende Fluss in en grade,
schnäll fliessende, vo yschnidende Dämm flankierte Kanalfluss umgwandlet.

Vo Lauterbourg/Karlsrueh bis Mannheim bildet dr Rhy d Gränze zwische em
rächtsrhynische Bade-Württebärg und em linksrhynische Rheinland-Pfalz. Bi
Mannheim mindet au vo Südoschte här dr Neckar in Rhy. Gegeniber vo Mainz mindet
dr Main in Rhy, und dört änderet dr Rhy fyr e kurze Abschnitt sini Richtig, är
ibernimmt die weschtwärtsi Fliessrichtig vom Main. Bi Binge, wo d Nahe in Rhy
mindet, draiht dr Rhy denn widr noch Nord-Nordweschte.

Vo Binge bis Bonn änderet sich d Charakter vom Fluss erneut. Är isch nid, wie
Ober- und Niderrhy, e gmächliche Strom imene breite Tal, sondern dr Mittelrhy
durchschnidet imene steile und änge Durchbruchstal s'Rheinische Schiefergebirge:
Links vom Rhy Hunsrück und Eifel, rächts Taunus und Westerwald.

Dä Abschnitt isch – näb em Rhyfall – dr touristisch bekannteschti und
beliebteschti Teil vom Rhy, är isch vo Bingen/Rüdesheim bis Koblenz au
Wältkulturerb. Bi Kaub ligt moolerisch zmittst im Rhy d Burg Pfalzgrafenstein.
Nur wenigi Kilometer flussbwärts umfliesst dr Rhy dr sagenumwobeni
Loreley-Felse, kurz druffabe windet er sich bi Boppard durch dr Bopparder Hamm,
ä imposanti Rhyschleife.

Einigi witeri Zueflüss nimmt dr Rhy uff, als wichtigschti sin d Lahn vo Oschte
und am Dytsche Eck in Koblenz vo Südweschte d Mosel znenne. Zu de bekanntischte
Burge vom Mittelrhy gheere Burg Lahneck, Marksburg, Burg Liebenstein und
Sterrenberg

An dr südlige Stadtgränze vo Bonn und dr Gränze zwische Rheinland-Pfalz und
Nordrhein-Westfalen het ds Rhytal mit`m Siebengebirge e letschtr
landschaftlicher Höhepunkt. Drnooch witet sich s änge Tal vom Mittelrhy zur
Kölner oder Niederrheinischen Bucht, wo bereits zur norddütsche Tiefebeni zellt.
Nördlig vo Bonn mindet d Sieg in Rhy, wo ab do Niederrhy heisst (d Region
Niederrhein fangt aber erscht witer nördlig aa).

Wichtigschti Hafestedt in däm Stromabschnitt sin Köln, Düsseldorf, Neuss und
Duisburg mit Duisport, em gröschte Binnenhafe vo Europa und international
bedütendem Logistikstandort an der Mindig vor Ruhr und em Rhein-Herne-Kanals.
30 km flussabwärts mindet in Wesel die zweit Oscht-Wescht-Schifffahrtsverbindig,
dr parallel zur Lippe verlaufendi Wesel-Datteln-Kanal in Rhy, und noch 40 km
spannt sich in Emmerich die lengscht Hängebrugg vo Dytschland über dr an däre
Stell über 700 Meter breite Strom.

Noch witere 15 Kilometer, drei Kilometer hinter dr dytsch-holländische Gränze bi
Millingen aan de Rijn, fangts grosse Flussdelta vom Rhy aa. Do teilt sich dr Rhy
in zwei Hauptärm, wo sich bi Rotterdam wider teilwys vereinige tüen. D Waal
ibernimmt öppe 60% vom Rhywasser, dr Lek 29 %, und die abzwigendi Ĳssel 11 %.

Dr nördlich Rhyarm isch dr Pannerdens Kanaal (Pannerde-Kanal), und vo däm zwiigt
kurz vor Arnhem d Ĳssel ab. Sie fliesst über Deventer und Zwolle noch Norde und
mindet bi Kampen ins Ĳsselmeer. Vo dr Abzwygig vo dr Ĳssel a heisst dr nördlig
Rhyarm Nederrijn und im witere Verlauf Lek. Bis öppe 900 n. Chr., wo dr Lek zum
Hauptstrom worde isch, hän dr Kromme Rijn und dr Oude Rijn dr eigentlig
Flusslauf bildet.

Dr südlig Rhyarm isch dr Bijlands Kanaal, wo in dr Waal übergoot, wo im
Unterlauf d Näme Boven Merwede, Beneden Merwede und Noord treit, bis är sich
wenigi Kilometer vor Rotterdam in Krimpen aan de Lek mit em nördlige Arm
vereinigt. Bi Werkendam teilt sich d Merwede und fliesst links an dr Dortrechter
Insel zum Hollands Diep, in das au d Maas mündet. Vo deert bestoht über d
Dortsche Kil und d Oude Maas wider e Verbindigg zum Nieuwe Waterweg im
Rotterdamer Hafegebiet. Die Nieuwe Merwede isch vo 1861-1874 baut worde, dammit
me Hochwasser schnäller abfiehre ka.

Gmeinsam durchfliesse sie als Nieuwe Maas und nochhär als Scheur dr Hafe vo
Rotterdam und minde über dr Nieuwe Waterweg bi Hoek van Holland in d Nordsee. D
Abflussmängi in d Nordsee ka me wäg de Gezeite nid genau ageh. Bi Fluet wirds
Wasser no bis Werkendam gstaut. Sälbscht in dr Nordsee ischs Flussbett no e Wyli
lang unter Wasser verfolgbar.

De Rhy hät zwei Kilometrierige; eini vor em Bodesee und eini nochher. D
Kilometrierig fangt aber nid bi eim vo de Quellflüss a, sondern erscht witer
unde, wo Vorder- und Hinterrhy zämme fliesse. Die Kilometrierig isch im Zämehang
mit de Rhyregulierig am Aafang vom 20. Johrhunder gmacht worde. Si fangt z
Reichenau a und endet bi de Rhymündig in Bodesee.

D grossi Rhystromkilometrierig fangt in dr Mitti vo dr Strossebrugg in Konstanz
aa und ändet mit em Kilometer 1032.8 in Hoek van Holland. Si fangt bim Seerhy im
Bodesee a, döt wo dr Rhy schiffbar wird (wenn au nid durchgehend – z. B. wägem
Rhyfall). Noch däre Kilometrierig richtet sich d Schiffahrt und d Beheerde.

Dr Näbefluss mit am meischte Wasser isch d Aare, wo im schwizerische Koblenz. D
Aare entwässeret fascht die ganz Zentralschwiiz und bringt mit emene mittlere
Jooresabfluss vo 560 m³/s dütlich meh Wasser in Rhy, als dr Rhy bim Zämmefluss
sälber het (470 m³/s).

Erscht mit grossem Abstand folge die bekannte dytsche Flüss Mosel (325 m³/s),
Main (225 m³/s) und Neckar (145 m³/s)

En Kanal, wo fyr grossi Schiff geeignet isch und au e wirtschaftligi Bedytig
het, isch dr Rhein-Main-Donau-Kanal. Mit däm ehnder jyngere Kanal isches
meeglig, per Schiff quer durch Europa vor Nordsee bis zem Schwarze Meer zfahre.

Nur no mit ehnder glaine Schiff ka me dr Rhein-Marne-Kanal befahre, wo mit zwei
Kanaltunnel über zwei Wasserscheidene ewäg Strassburi über Mosel und Marne mit
dr Seine bi Paris verbindet. Ebefalls nur no touristischi Bedytig het dr
Rhein-Rhône-Kanal (alemannisch Rhy-Rotte-Kanal, aber das seit niemer), wo
zwysche Basel und Mülhuse vom Rhysitekanal abzwigt und e diräkti Verbindig
zwische Nordsee und Mittelmeer härstellt.

Näb de Brugge übere Rhy sin Fährene au hytzetag no e wichtigi Verbindig. Sigs us
ehnder touristische Gründ (z. B. z Basel) oder aber will me schlicht kei Brugge
baue ka oder will: so isch dr Niderrhy stellewys ei Kilometer breit und im
Mittelrhy isch es dermasse gebirigig, dass en Bruggebau e sehr uffwändigi und
tyyri Sach wärde wurd. Die meischte Fährene sin reini Personefährene, es gitt
aber au no einigi Autifährene, hauptsächlig am Mittel- und Niderrhy.

Dr Rhy isch ab dr Myndig bis noch Birsfälde bi Basel durchgehend fyr grossi
Transportschiff schiffbar, me muess aber e paar Schleusene bewältige. Am Oberrhy
sin nur Teilstück wie zem Bischpill Birsfälde – Rhyfälde mit mittelgrosse
Kursschiff befahrbar. Durch Stromschnällene, Kraftwärk ohni Schleusene und sehr
tiefi Bruggene isch aber au fyr glaini Böötli dr Wäg vo Basel bis zem Bodesee
mehrfach versperrt (nid zletscht au no dur dr Rhyfall z Schaffhuuse).

Am Rhy lit mit dr Rhynische Megalopole dr Bevölkerigsschwerpunkt vu Europa. Dr
Rhy isch dr wichtigst Schiffahrtswäg im wichtigste europäische Wirtschaftsruum.
In sinem Izugsgebit läbe iber 80 Millione Lüt. Em Rhy nooch füehre vili vu dr
wichtigste europäische Isebahnlinie un Autobahne und es liige in sinem Umkreis
wichtigi Fluughäfe wie Frankfurt, Amsterdam, EuroAirport Basel-Mulhouse und
Züri-Chloote.

S dytsche Bundesamt fyr Umwält seit, dass d Belaschtig vom Rhy mit Schadstoff
sit 1960 ständig zrugg goht. Das het vor allem zwai Gründ: Mittlerwyle tuet me
em ganze Rhylauf nooch s Dräckwasser systematisch in Kläralage putze, und zum
zweite leitet d Industrii au immer weniger Dräck (Chemikalie, Schwermetall und
so Zyg) in Rhy. Es gitt aber immer no Rhyverschmutzer, so zem Bischpill im
alemannische Gebiet d Kaligruebe im Oberelsass, wo dr grescht Teil vo dene Salz
in Rhy leite, wo si nymm bruche kenne, und das obwohl uff e Klag vo Amschterdam
es Gricht z Strassburri si s hätte dytlig reduziere miesse. Trotz allne
Bemiehige transportiert dr Rhy no immeer Schwermetall, Chemikalie und Peschtizid
in d Nordsee und isch dodrmit e Gfoor fyrs Trinkwasser vo de Rhyaliger.

Am erschte Novämber 1986 isch in dr Schwiizerhalle bi Basel e Lagerhalle vor
Sandoz (hytte Novartis) abebrennt. Es isch vil Gift frei gsetzt worde und me het
d Bevölkerig mit eme allgemeine Sirenealarm miesse warne. Vil vo däm Gift isch
mit em Löschwasser in Rhy gflosse und die Chemikalie hän e grosse Teil vo dr
Flora und Fauna im Rhy zersteert. Es isch einigi Joor gange, bis sich dr Rhy
widr erholt gha het. Hytte läbe widr öppe vierzg Fischarte im Rhy.

In dr alemannische Dialäktdichtig isch dr Rhiin vilmol s Sinnzeiche drfir, ass d
Alemanne häne un däne zämme ghere oder zämme schaffe sette.

Dr Georg Thürer (1908–2000), wu Glarnertüütsch gschriibe het, winscht sich in
sinem Gedicht By Koblänz am Hochrhy:

Fir dr Raymond Matzen vu Stroßburg isch dr Rhiin e Glammere, wu d Alemanne
zämmehebt. Mir «armi Alemanne» hebe alli d gliche Ahne, aber nit dr glich Fahne,
sait er un fahrt drno furt:

In dr Bewegig gege d AKW isch s Gedicht Rhingold vum André Weckmann entstande,
wus drin heißt:

(Bi däne drej Herre handlet sichs um franzesischi un ditschi Politiker, wu hän
welle z Wyhl e AKW un z Marckelse e Bleiwärk boije un wu z Fässene e AKW ani
gstellt hän.)



https://als.wikipedia.org/wiki/Ravensburg

Raveschburg ( [ˈʁaːv̊əʃb̥ʊʁg̊] (info) ; hochdeitsch: Ravensburg) isch a
Middelschtadt ond Große Kroisschtadt. S'isch d grescht Schtadt vom Landkrois
Raveschburg im siedlicha Oberschwabe. S isch im Schussadaal in dr Näh vom
Bodasee. Seidam 1. April 1956 isch Raveschburg Große Kroisschtadt und hot heit
fascht 50.000 Aiwohner. Zua Raveschburg hot mer friher au s "Schwäbisch
Nirnberg" gsait.

D Veitsburg (des isch die Burg oberhalb vo dr Altschtadt vo Raveschburg) isch
aufam Höaricka, wo des Schussadaal-Becka vom Oschda her iberblickt. S Daal isch
it durch d Schussa bildet worra, sondern scho en dr Eiszeit, wo an Gletscher
vonde Alpa ra iber da Bodasee komma isch. Bei Raveschburg wird des Daal nach
enger, aber wennd weiter nach Norda luagsch, wirds bei Waigardta wieder a weng
weider. Weider oba fangt denn dr engre Schussadobel a. Uf dr andra Seitd vo dr
Burg kommt dr Fläppe odr Flappach durch a engs Dobel ins Daal rab. Do gohts zwar
recht schteil nauf, abr wemma ins Allgai will, no isch des emmer no oiner vo de
beschde Weg, wo mer friher sogar mim Rosskarra hot nuff fahra könna. Desalb isch
des domols au a wichtiga Handelsschtroß gwäa (abr dettana hond d'Leit dohanna au
no gsi gsait).

D Schtadt Raveschburg isch no uf dr halba Höh vo dr Veitsburg baut worra, a dem
Hang, wo zur Schussa nabfallt, und dr Flappach isch als Schtadtbach zom Doil
durch d Schtadt, zom andra Doil durch da Schtadtgroaba uf dr Nordseitde vo dr
Schtadt gfeiert worra. Vor dr Maur hots im Flappachdaal d Mühlevorschtadt gäba
und untda auf dr andra Seitd vo dr Schtadt, wo d Flappach wieder zur Schtadt
naus ganga isch, hent d'Gerber und d'Färber ihre Heiser ghett, des isch dr
Pfanneschtiel gwäa. Im Weschda, uf dr antdra Seitd vo dr Schussa, wo s no da
Berg wieder nauf goht, dett isch em Middlalder d Galgahalde gwäa, wo se d'Leit
ghenkt hond, und a Schtdick weider Richtung Berg s Sennerbad. Obe drieber hond
se en der Mitte vom 20. Jahrhundert d „Weschdschtadt“ baut.

Zur gleicha Zeit isch d Schtadt aber au nach Norda und Süda zuagwachsa, und
jetzt hemmr a durchgehends Siedlungsband uf dr Oschdseide vom Daal, wo vo Boindt
im Norda iber Boiafutt, Waigartda ond Raveschburg bis Eschach im Sida roicht.

Horgazell im Weschtda, Waigartda im Norda, Schlier, Griekraut und Burneck im
Oschtda (alle Landkrois Raveschburg), und drzuana Tettnang, Megkabeira, Hafe und
Oberdeiringa im Süda (alle Bodaseekrois).

S Gebiet vo dr Schtadt Raveschburg bschtoht us dr Kernschtadt (mitra
hischtorischa Altschtadt, nuiere Schtadtvirtel em Norda, Sida ond Oschtda ond
der no ganz nuie Weschdschtadt), außerdem dene Gmoinda, wo bei dr Gmoindreform
in de 1970er-Johr aigliedert worra sind. Des sind Adelsroid em Sidweschtda,
Eschach em Sida, Schmolegg em Weschtda und Daaldorf im Sidweschtda. Zu jederer
vo dera Gmoinda hend domols scho mehrere Ort gheert.

Heit sind se alle (außer Adelsroid, was zu Daaldorf gheert) Ortschafte noch dr
bade-wirtabergischa Gmoindsordnung. Deswega habet se je an oigena Ortschaftsrat
mitma Ortsvorschtäher vornedra, wo bei dr Gmoindewahl nach immer mitgwählt wird.

Zu de Doilort und Schtadtdoil gheeret no n haufa oinzelne Wohnplätz. Manche von
dene hend bloß a Handvoll Oinwohner, andere sind au rea grauß. Drzu gheeret:

Raveschburg isch zsamma mit Waigartda und em Hafe s Oberzentrum vo dr Region
Bodasee-Oberschwaba. Nach dr Raumplanung vo Bade-Wirtaberg hots fier de
Oizugsbraich Raveschburg/Waigartda au d Funktion vomma Mittelzentrum. D'zu
gheeret di sidliche Gmoinda vom Landkrois, des sind also di Schtädt ond Gmoinda
Boiafurt, Boindt, Berg, Burneck, Fronreite, Griekraut, Horgazell, Schlier, Vogt,
Waldburg, Waigardta, Wilhelmsdorf, Wolfegg und Wolpertschwende.

Weil Raveschburg imma Daalbecka isch, was zum Bodasee rab weitder wird, hott dr
Bodasee große Oinfluss ufs Wetdr und s Klima. En de moischde Johr sorgt dr See,
wo jo meh als 250 Meter dief isch, fir a ziemlich usgliches Klima. Im Wintdr
geit er Wärme ab, im Summer nimmt er d Hitz auf. Deswega isch dr Froschtd im
Wintder moischtadoils schwächer als anderschwo. Wenn dr See imma bsunders kalte
Windter aber mol ganz zuafriert, no hoißt des au, dass d Wintder in dr Gegend
länger adauret. Z'letscht isch des 1963 gwäa. Was d'Leit do dra it so frait,
sind die Nebel vom Bodasee, wo im Herbschdt und Wintder heifig vom See nauf
ziehet. Nadierlich hots wie iberall im alemannische Gebiet au in Raveschburg
heifig en Föhn, wenn d'warme Luft vom Mitdlmär über'd Alpa ziat, nach ins
Rhaidaal rabfällt und ibern Bodasee ins Oberland kommt. Des kann no so richtig
schtirmisch werra.

Weils in dr Gegend so warm isch, hot der Waibau iber Johrhunderte in dr Gegend
überleba kenna, und des, obwohl Raveschburg zwischa 450 ond 500m iberm Meer
isch. Im 19. Jhdt. ischs Klima aber a Zeit lang kälter ond nässer worra, und no
hot sich der Waibau nemme rentdiert.

Raveschburg isch 1088 zum erschta Mol inra Urkund erwähnt worra. Vo 1278 bis
1803 isch s nach a Freie Reichsschtadt gwäa. Soweit mr heit woiß, isch dr Kern
vo dr heitige Schtadt as e Burgsasse-Dorf entschtanda. S leit nämlich under dr
mächtiga Schtammburg vo de Welfe, wo uf dr Höha zwischem Flappach- (manche saget
au Fläppe) und em Schussedaal schtoht.

Di erscht Burg vo dena Welfa isch no in Altdorf gwäa. Dr Ort isch schpäter nach
Waigartda ghoißa worra, noch'm Kloschtder, des wo die Welfa dett grindet hend,
wo se wegzoga sind. Gega 1050 hend se nemlich a nuie, größre Burg bauet. Des
isch di "Ravensburg" gwäa, wo heit aber Veitsburg ghoißa wird, wega dera
Schlosskapell, wo em hoiliga Sankt Veit gweit gwäa isch.

Vor a baar Johr hot mr do abr graba und no hot mer drbei feschdgschtellt, dass d
Höha wohl schon vo de Kelta oigebnet und zurra Fluchtburg ausbauet worra isch.
Die Welfa hend fier ihre Burg nur da hintere Doil von dem Schtick braucht.
Zwischa dr Burg und em Graba, wo se vom Rescht vo dr Höha abtrennt, hend se no
en Turnierplatz oigrichtet.

Dr letscht Welf uf d Raveschburg isch Welf VI., d Herzog vo Spoleto gwäa.
Nachdem sai Sohn in Italie gschtorba isch, hottr s Schussagai mit Raveschburg
und Altdorf an soin Neffa, dr Schtaufer Friedrich I. Barbarossa, überschrieba.
Des hot dem Welf VI. soin ander Neff, d Hairich dr Lewe, d Herzog vo Boira und
Sachsa gärgert - immerhin isch dr sell 1129 uf dr Raveschburg boora worra. Vo
detna hott Raveschburg zum Hausbsitz vo de Schtaufer gheert. S'hoißt, dass d
letschdt Schtaufer, d Konradin, vo dohana zu saim Zuag ge Italia aufbrocha isch,
dr ihn no s Leba koschtet hot.

Mitm Untrgang von de Schtaufer hot des Herzogtum Schwaben koi Regierung meh
ghett und bald druf ufgheret, a politsche Oihoit zom sai. Viele vo d Schtädt in
Schwaba habet sich von det a selber regiert, des hot au fier Raveschburg golta.
D welfisch-schtaufische Burg allerdings isch ans Reich gfalla und Sitz vomma
Reichsvogt worra, d koiserliche Landvogt vo dr Reichslandvogtei Schwaba.

1278 hett denn dr Habsburger Koiser Rudolf I. die Privilegia b'urkundet, wo
Raveschburg als Reichsschtadt ghett hett. Om zu seha, was dett obe in dr
Reichsburg bassiert, hent di Raveschburger denn a dr hechschta Schtell vo dr
Schtadt glei bei dr Burg an meh als 50 Meter hoha Turm bauet, da runda Turm vo
Sankt Michel odr au Sankt-Michels-Turm. Der hot so ghoißa, weilr a di eldescht
Kille in dr Schtadt, d Michelskapell, abauet gwäa isch. D Leit hend aber bald
nur no Mehlsack gsait - des hot so ähnlich klunga wie dr richtige Nom, bloß halt
anderschrum, weshalbs au sai ka, dass dr Nom in dr Fasnet enschtanda isch (di
isch aber schpäter denn mol abgschafft gwäa). D Ibernom hot sich abr au uf die
mehlweißa Farb vo dem Turm bzoga. Heit isch "Mehlsack" au d offizielle Nom vo
dem Turm, wo d oinzig Rundturm i dr Schtadtbefeschdigung blieba isch.

Während em schpäta Mittelalter isch Raveschburg d Sitz vo dr Großa Raveschburger
Handelsgsellschaft gwäa, wo i ganz Eiropa Niederlassunga ghett hot. Weil di
moischte Regenta vo dera Gsellschaft us dr Humpis-Familie komma send, hot mr se
au Humpisgsellschaft ghoißa. D Humpis hent zu de Raveschburger Patrizier gheert,
au viele Birgermoischder send vo de Humpis gwäa. Gsellschafter vo dera
Gsellschaft send aber it nur vo Raveschburg komma, sundern vo dr ganze Gegend
zwischa Konschtanz, Biberach, Lindau ond Wange.

Ghandlet hot di Gsellschaft am Ofang vor ällem mit "Gschpinschtware" - heit dät
mr "Tuch" oder "Textilie" sai. Raveschburg hot drfier zom Beischpiel des domols
bekannte "Raveschburger Laina" beigschteiert. Vo 1336 send Prozessakte voma
Schtreit zwischa Trick Holboi ond m Hans Holboi iberliefert, wo s ume
"Schtampfmiehl" ging - des isch wahrschailich oine vo de erschte Bapiermiehla
nerdlich vo de Alpa gwäa. Des isch zwar no it ganz sicher, aber a anders
Dokument vo 1427 schpricht scho oideitig vo dr Babiermacherei e Raveschburg. Bis
ens 20. Jahrhundert send Textil- und Bapierherschtellung wichtige
Induschtriezweig blieba.

Drneba hot di Gsellschaft aber au mit behmischem Erz, orientalische Gwirz,
schpanischem Wai ond vielem meh ghandlet, vo Prag bis Valencia, Genua und Lyon.
Die Schtadt isch dodurre schnell reich worra ond gwachsa. Deshalb isch denn au s
Schtadtgebiet mehrmols erweidert worra. D greescht vo dene Erweiderunga isch die
nui Mauer um d Untrschtadt gwäa und d Abriss vo dr alta Mauer zwischa Oberer ond
Unterer Schtadt (1330–1370). D alt Schtadtgraba isch drbei zugschitt worra.
Dodurre isch n großr Platz i dr Mitt vo de Schtadt entschtanda, wo vom sidlicha
bis zom nerdlicha Schtadtdor roicht. Deen Platz hoißt mr heit Mariaplatz. Des
sidliche Dor isch im 19. Jahrhundert abgrissa worra ond hot Käschtlinsdor
ghoißa, s nerdliche isch s Frauedor, wo no schtoht. Do drneba hets no des
Oberdor ins Allgai nauf ond s Underdor noch Weschta.

D Große Raveschburger Handelsgsellschaft isch denn aber umma 1530 ufglest worra.
Zom oina hent die Nachfahra von de Handelsherra sich noch scho älle scheene
Landgider ond Adelstitel kauft ghett, zom andra hent die domolige "Regenta" vo
dera Handelsgsellschaft wohl it rechtzeidig mitkriegt, dass durch die schpanisch
Eroberung von Amerika sich d Handelsweg gendert ghett hent - jedefalls send d
Profit i da Keller nab. D domolig Goldinflation ka drbei nadierli au a Roll
gschpielt hon.

Raveschburg isch zsamma mit Konschtanz, Ibrlinga, Sankt Galla, Pfulladorf,
Zirich ond Lindau Mitglied vo dr "Konschtanzer Gsellschaft" gwäa ond do drmit au
vom 1331 grindeta Schwäbischa Schtädtebund.

1376 isch dorus dr Große Schwäbische Schtädtebund worra, wo gega di
Territorialaschprich vo Koiser, Wirtaberg ond Boira Krieg gfihret hett, 1377 bei
Reitlinga gwunna hett, noch enorm Zulauf ghett hot, abr denn 1388 a Schlacht
gega Wirttaberg verlora hot ond 1389 ufgleest worra isch.

Drnoch hot sich Raveschburg aber um 1390 mit Konschtanz, Ibrlinga, Sankt Galle,
Lindau, Wanga (Allgai) und Buchhorn (d Altschtadt vom Hafe) zom Bodaseebund
zsamma gschlossa.

1488 isch Raveschburg denn zsamma mit de moischte andre Reichsschtädt en
Oberschwoba am Schwäbischa Bund beitreta, wo dr Koiser Friedrich III. zamma
brocht hot, om de boirische Expansionsgelischte a Riegel vorzuschieba. Bald druf
hent sech undr Maximilian I. abr d Konflikt mit dr bnachbarta Schweizer
Eidgnossaschaft verschtärkt, was denn 1499 zom Schwabekrieg oder Schweizerkrieg
gfihrt hot. Di schlecht gfihrte ond ausbildete Bundestruppe send dene Schweizer
Haufa, wo scho en ganz Eiropa as Seldner Erfahrung gsammelt ghett hent, aber it
gwachsa send. Fascht älle greeßere Schlachta hend se verlora. So hot bei Hard,
wo dr Rhai en da Bodasee mindet, a aageblich iber 10.000 Maa schtarks
schwäbisches Heer gega a zahlamäßig onderlägans Schweizer Heer vrlora, des do
drbei au Raveschburger Fahna erbeitet hett.

Ende 1499 isch dr Krieg denn z End gwäa; s Ergebnis isch gwäa, das zwar
Schaffhuse en dr Eidgnossaschaft blieba isch, dass aber drnoch koine andre
Schtädt meh hont zur Eidgnossaschaft beitreta kenna. Ohne den Krieg dät zom
Beischpiel Konschtanz heit wahrschailich au zur Schweiz gheera.

Mit dr Reformatio send viele, aber it älle Raveschburger evangelisch worra. Wega
dr katholischa Gegereformatio ond weil s Umland moischtadoils zu katholische
Herrschafta gheert hot, send manche schpäter au wieder katholisch worra, vor
allem aber sin halt viele vo dene Handwerker gwäa, wo noch dr Reformatio no nui
zuzoga send, katholisch.

Doraus hett sich mit dr Zeit denn a so gnannt "paritätische" Schtadtregierung
entwickelt, wo denn nochm Dreißgjähriga Krieg em Weschtfälischa Frieda 1648
fescht gschrieba worra isch, ond zwar fier di vier "Paritätische Reichsschtädt"
Augschburg, Biberach, Dinkelsbihl und Raveschburg. In dera Verfassung isch
bschtimmt worra, dass Evangelische ond Katholische gleiche Recht hent ond dass
älle schtädtische Ämter zom gleicha Doil an katholische und evangelische z'gange
hent. Des hott denn au ghoißa, dass es in Raveschburg a Zeit lang zwoi
Birgermoischder ghett hett.

D Schtadt isch scho vor m Dreißgjähriga Krieg wirtschaftlich gschwächt gwäa.
Nochdem d moischte vo de alte Kaufleitsfamilie sich Landsitz kauft ghett hent,
hent sich au d Handelsweg meh ond meh Richtung Augschburg verlageret. Vor ällem
d Bapiermiehla hend aber zerscht weiter gnueg Geld ind Schtadt brocht.

Während m Dreißgjähriga Krieg hetts denn aber Hunger- ond Seichazeita gea.
Dodurch sen viele Aiwohner umkomma, ond s hott lang duret, bis d Schtadt wieder
so groß gwäa isch wie drvor. Bis in d Nuizeit isch s des derwega zu koine
Erweiderunga vo dr Schtadt meh kumma, ond s Schtadtbild isch bis ins 19.
Jahrhundert fascht uverändret blieba.

Gega End vom Dreißgjähriga Krieg hent denn no d Schweda d alt Burg oba iber d
Schtadt gschloift ghett; detamols hot mr scho Veitsburg drzu gsait, om se vo d
Schtadt Raveschburg z unterschoida. Nur a baar Ekonomiebauta send schtanda
blieba, ond dr Landvogt vo Schwoba hot sain Sitz denn 1647 noch Altdorf/Waigarda
verlegt. Ogfähr hondert Johr schpäter isch s d Schtadt aber denn schon wieder so
guet ganga, dass dr Schtadtroot d Ruine vom Reich hat kaufa kenna; se hond sech
do oba denn vom Deitschorda-Bumoischder Bagnato, der nach Raveschburg
naigheiratet ghett hot, a Schlessle baua lossa, des heit no schtoht.

1803 isch durch n Reichsdeputationshauptschluss d Reichsomiddlbarkoit vo fascht
älle Reichsschtädt ufghoba worra (Mediatisierung). Gleichzeidig isch send au
fascht älle kirchliche Bsitzunga, wo bis do na reichsunmittelbar gwäa send -
also quasi da Schtatus vo oigene Bundesländer ghett hont - a adlige Grundherra
vertoilt worra (Säkularisierung). Dodrmit hent zerscht die Firschda, wo links
vom Rhai a da Napoleon Land verlora ghett hent, entschädigt werra solla,
schpäter hend denn aber vor ällem andere Landesherre dovo profitiert.

Raveschburg isch zerscht a Boira geba worra. D bnachbarte Reichskleschder
Waigarda ond Weißenau send zerscht a andre Reichsfirschta ganga, aber denn a
Wirtaberg komma. Raveschburg isch denn also ringsum vo Landesgrenza umgeba gwäa,
fier die nu nimme d oigene, sondern d boirische ond wirtabergische Zollgsetz
golta hent. Fier d Wirtschaft isch des ziemlich ruines gwäa. 1810 isch denn aber
Raveschburg au zu Wirtaberg komma - Boira het Raveschburg o andre Reichsschtädt
entlang d Grenz gega a Korridor im Allgai zom Bodesee ond Lindau dauscht.
Detmols isch den au d Hafe us d friher Reichsschtadt Buchhorn und ema z Waigarda
gheerige Nonnakloschder grindet worra; des Kloschder isch heit no als Schloss
wirtabergische Privatbsitz. Dr Wiener Kongress hot 1815 di Regelung bschtätigt.

1847 hent di Wirtaberger denn d Bahschtreck von Schtueget iber Ulm bis zom Hafe
baut, di berihmde "Schwäbsche Eisebah", wo au en Raveschburg a Bahhof baut worra
isch. D Wirtaberger hent d Hafe ziemli gfeerdert, worum schpäter denn au d
Zeppelin soine Olaga dett baut hot. D Deerfer siedlich vo Raveschburg, wo en
oigene Haltpunkt a dera Bah ghett hont, wi zom Beischpiel Oberzell bei Weißenau
send denn schtark gwachsa, weil sich viele Arboiter dett agsiedlet hent, wo em
Hafe gschafft hent. Weißenau selbsch isch zor "Irreaschtalt" gmacht worra, wi
viele andre große Kleschder au zu der Zeit, wo a Wirtaberg gfalla sen. Heit isch
Weißenau en Schtadtdoil vo Raveschburg.

Aber au in d Schtadt selbsch hot sich d Schproch arg veränderet. S sind
wirtabergische Beamte aigsetzt worra, wo it vom Oberland komma sind, sondern vo
Wirtaberg, ond d Honoratiora vo dr Schtadt hent sich bmieht, so z schwätza wie
die hohe Herre vo z Schtuegett. So isch des alte
Niederalemannisch-Oberschwäbische allmählich vo ma Mischdialekt aus
Honoratioraschwäbisch und Reschte vom Niederalemannischa verdrängt worra. D
Wisseschaftler nennet d Mundart, wo in Raveschburg gschwätzt wird, s
Bodeseealemannisch im Niederalemannische Sprochgebiet.

De Höhepunkt vum Ruertefescht, wo alle Johr im Juli gfeiert wird, isch de große
Umzug. Des isch en Brauch, wo an ständische Unterschied in de Gschichte vu
Raveschburg erinneret. Zscherscht stellet die Schuelklasse unterschiedliche
Beruefe und Zümfte vor. Den kommet ville Kutsche. D Fanfarezüeg werret begleitet
vu Trommler, wo no de mittelalterliche, dumpfe Rythmus beherrschet. Historische
Bsuecher und Herrscher us em Mittelalter werret nochgstellt. An es Bündnis vu de
freie Reichstätte wird usdrücklich erinneret. Denn passieret Hellebardeträger
und au Landsknecht im Kettehemd und mit Helme. De Uffritt vu Majestäte hoch zu
Ross mit em Hofstaat wird nochgstellt. Aber es wird au aa d Schwabe- und
Hüetekinder us de Schwyz, Öschtreich und Tirol erinneret.

Es Denkmal vu 2002 vum Peter Lenk isch zur Erinnerung aan de „Hütekindermarkt“
in Ravensburg uffgstellt worre. Dees isch annere Eck vun em Haus in de Bachstroß
grad wo de erschte Stock aafängt. Det kaa mer e Schwabbekind (Schwabenkind)
sähe, des uf sinne Schultere en Knecht sitze hot, weller uf sinne Schultere no
en Klerikale bherbergt. Dees isch die Gschicht vu de arme Bergbaurekinder us
Tirol, Vorarlberg und Graubünde, wo bis in de März 1914 jeds Johr in de Saison
hond uf de Baurehöf in Oberschwabbe und im Allgäu schaffe dirfe end misse.



https://als.wikipedia.org/wiki/Meer

Unter Meer verstoht mer di mitenander verbundene Gwässer vu dr Ärd, wu um d
Kontinänt liige, im Geegesatz zue dr Binnegwässer, wu uf dr Landflechi liige.

Im Niderdytsche un au im Niderländische gits „d See“ in dr Bedütig vom
alemannische Meer: D Meer, wu an Norddytschland aagränze, haiße derwäge Nordsee
un Oschtsee. S Niderdytsche brucht hingege dr Usdruck Meer für was mä im
Allemannische as „e See“ wurd bezäichne, zem Byschpel s „Steinhuder Meer“, wo im
Landesinnere lyt, und in dr Niderlande isch d Zuiderzee in Ijsselmeer umgnännt
wore, wu si yydaicht woren isch.

Wel s Kaspisch Meer un s Doot Meer uf eme Kontinänt lige, zelle si nit zue dr
Meer, sundern zue dr Binnesee.

Alli Meer unterlige dr Gezytechreft. Dur d Aaziehig vum Mond entstehn Ebbe un
Fluet. Dr Meeresbode, wu bi Nidrigwasser frei lyt, nännt mer Watt. Dr Unterschid
zwische Nidrigwasser un Hochwasser isch regional arg unterschidlig: z Chile lyt
er bi bis zue 15 m, an dr Nordseekischte bi rund 2 m, in dr weschtlige Oschtsee
bi maximal 40 cm un in dr eschtlige Oschtsee un im Mittelmeer gspyrt er en
chuum.

Vor dr Erfindig vum Echolot het mer sich dr Meerbode as ebeni Flechi vorgstellt.
Speter het mer gmerkt, ass dr Meergrund glych bärgig isch wie d Ärdoberflechi.
Unter dr Wasseroberflechi git s Riff, Gebirg, Ärdspalte, Grebe un Runse. Dur d
Verschiebig vu dr Ärdblatte (Tektonik) chunnt s zue untermeerische
Vulkanuusbrich Seebidem.

Meerwasser zaichnet sich uus dur e relativ ainhaitligi Salinitet, wu
durschnittlig bi 3,5 % lyt. Im Mittelmeer isch si mit 3,8 % e wenig hecher, wel
dert d Verdunschtig seli hoch isch, doderdur wird di relativ Wassermängi
weniger, derwylscht dr Salzghalt stygt. Zuesätzli stygt er, wänn s nume wenig
Zuefliss het, wu s Meer mit Sießwasser verdinne.

Vor dr Erfindig vum Flugzyg isch dr Transdport dur Schiff iber s Meer di ainzig
Megligkait gsii uf Amerika oder Auschtralie z chuu. Au uf di maischte im Ozean
glägene Insle, wie z. B. Madagaskar, un Inselgruppe, wie z. B. di Kanarische
Insle, isch mer nume uf em Meerwäg chuu.

S Meer as Wirtschafts- un Läbesruum bregt d Lyt, wu uf em Schaffe (Seelyt,
Fischer), aber au ganzi Gsellschaften un Staate, wu uf Seehandel un Schifffahrt
uusgrichtet sin (z. B. Venedig, Großbritannie), vu dr Volkskultur
(Seemannssproch, Shanty) bis in Religion (Meergetter) un Hochkultur (vgl. z. B.
em Herman Melville sy Roman Moby Dick oder em Homer sy Odyssee).

Aber au dr Aastiig vum CO2-Ghalt in dr Luft het fir d Meer schwäri Folge. S CO2
us dr Atmosphäre lest sich im Meerwasser un gibt Chohlesyri H2CO3. Dur des wäre
d Meer suurer un d Bedingige fir Meerdierer, wu Chalch zum Läbe bruche (z. B.
Schnäcke, Muschle) wäre schlächter, wel Syrine Chalch lese.



https://als.wikipedia.org/wiki/Lokalrecht_in_Elsass-Mosel

S Lokàlracht ìn Elsàss-Mosel ìsch a gsetzliga Bsunderheit vu drèi frànzeescha
Départements, wo vu 1871 bis 1918 zum ditscha Kaiserreich gheert han. Noh-n-em
Erschta Waltkriag, wo dia Gegend wìder frànzeesch worra ìsch, sìn vìel ditscha
Gsetzer blìewa. So ìsch s Lokàlracht vu Elsàss-Mosel ànna 1919 grìnda worra.

A Teil vum Elsàss un vu Lothrìnga ìsch ànna 1870 vu Frànkrìch ìns Ditschlànd
gànga. Dàs ditscha Teil ìsch „Elsàss-Lothrìnga“ vu da Ditscha gnennt worra, àwer
's ìsch tàtsachlig nìt s Gliicha gsìì às d zwei frànzeescha Gegend wo vu da
Frànzoosa „Alsace“ un „Lorraine“ gnennt wara. Àm 10. Mai 1871 ìsch d „Frìeda vu
Frankfurt“ unterschrìewa worra, zwìschem ditscha Kaiserreich un dr frànzeescha
Repüblik.

Àm Ànd vum Erschta Waltkriag ìsch dr Wàffastìllstànd vu Compiègne zwìscha
Frànkrìch un Ditschlànd àm 11. Novamber 1918 unterschrìewa worra un àm 28. Juni
1919 ìsch dr Versailler Vertràg unterschrìewa worra. D ditscha Elsàss-Lothrìnga
ìsch zum Frànkrìch zruck kumma. D Granza vu da Départements sìn àwer nìmm wia
vor 1871 blìewa: s Territoire de Belfort ìsch nìt zum Elsàss zruckkumma, d
Départements vu dr frànzeescha Lothrìnga han sìch ànderscht às vorhar
orgànisiart un s ditscha Teil vu Lothrìnga ìsch s Département vu dr Mosel worra.

Dia Màßnàhma hatta àm Ààfàng provisorisch sotta sìì. Sa sìn àwer blìewa un àm 1.
Juni 1924 sìn zwei Gsetzer erstellt worra, fer àss dàs Lokàlracht blibt.

S Lokàlracht ìsch wahrend dr Nàzi-Zitt àbgschàfft worra. A Gsetz vum 15.
Septamber 1944 hàt's wìder zruckbrocht.

Ànna 1985 ìsch dr IDLAM (Institut du droit local alsacien-mosellan) grìnda
worra, fer dia regionàla Bsunderheit ìn da Litt besser expliziara oder fer sa ìn
da àdminischtràtiva Pflìchta begleita.

D Qualla vu da Gsetzer sìn uf Ditsch gschrìewa. Sa sìn nia ìn dr frànzescha
offiziella Zittung (Journal Officiel) veräffentligt worra. Àwer a Text vum 27.
Àuigscht 2013 gìtt a frànzeescha Version vum Lokàlracht ìn Elsàss-Mosel.

Vu 1801 bis 1905 hàt's ìm Frànkrìch dr Concordat gaa, dàs sìn Màßnàhma, wo d
Religion mìt em Stààt verbìnda han. 's hàt verschìedena Wìrkunga ghàà: d
Pfarrer, d Pàschtora un d Ràbbiner sìn vum Stààt zàhlt worra, as hàt ìn dr
Schüel Religionunterrìchta gaa (nìt numma ìn dr Privàtschüel), as gìtt a Gsetz
wo Blasphemie strooft... Ànna 1905, wo da Concordat ìm Frànkrìch àbgschàfft
worra ìsch, sìn s Elsàss un d Mosel nìt derbii gsìì, so han sa nàtiirlig da
Concordat bhàlta. Un wo sa wìder Frànzeesch worra sìn, han sa'na, so wia d
ditscha Gsetzer mìt Vorteila, wälla bhàlta.

As gìtt a bsunderer Züestànd fer viar Religiona: d kàtholischa, d
evangelisch-lütherischa, d reformiarta un d jìdischa Religion. Dr Islam gheert
do nìt derzüe, àwer dia Religion kààt trotzdam dur dr Concordat Hìlf bikumma,
zum Beispiel Gald fer a Moschee z bàuia.



https://als.wikipedia.org/wiki/Kuss

Es Müntschi (in andere Regione au Chuss, Schmatz, Schmutz) isch, we me mit de
Lippe e Person oder e Gägeschtand berüert. Das macht me uf der ganze Wäut, aber
d Bedütig isch vo Kultur zu Kultur verschide.

Im Familie- oder Bekanntkreis isch es i viune Gägende üeblech, sech mit eim oder
mehrerne Müntschi uf d Backe ds begrüesse. Im alemannische Rum gitt me sech i
dene Gebiet, wo am Wäutschland neecher sy, drü verteilt uf beidi Backe, i
angerne Orte sy o zwöi oder eis Müntschi üeblech. Im alemannische Ruum begrüesse
sech meischtens Maa u Frou oder Frou u Frou mit Müntschi, säutener zwe Manne. I
angerne Kultuure begrüesse sech nume d Manne mit Müntschi während das de Froue
verbotte isch. Während sech ir Dütschschwytz e Maa un e Frou, we si sech ds
erschte Mau begägne, ender nume mit emne Händedruck begrüesse, gäbe sech die
Wäutsche o scho denn drü Müntschi.

Formaler u meh zur Verehrig (vore Dame, oder z.B. vom Ring vom Papscht) aus e
Gruess, isch der Handkuss, wo eigentlech drumm o nid Müntschi heisst.

Mit emne Müntschi chame Gfüeu wi Zueneigig, Liebi, Verlange oder Erregig
usdrücke. Je nach Muntsch bruucht me derzue d Lippe oder d Zunge. D Lippe u d
Zunge si sehr empfindlech, so das bim Müntschele vor auem ds Gschpüri zum Zug
chunnt, was o erklärt, werum mes aus ìntiim empfindet.

Es gschtounigs Müntschi isch eis, wo me ufdrückt oder abhout, ohni dases di
angeri Person wott. Je nach Situation chan en aagmässni Reaktion e Wasche oder
es Müntschi zrugg sy.

Ds „Bärner Müntschi“ isch es ungfiuterets naturtrüebs u liecht hopfigs Bier vor
Brauerei Felsenau. Es chunnt i urtümleche Fläschli mit Büguverschluss derhär.

Ds bi üs vermuetlech berüemtischte religiöse Müntschi isch das, wo gmäss der
chrischtleche Mythologii der Judas der Jesus dermit verrate het.



https://als.wikipedia.org/wiki/Klitoris

Als d' Klitoris (Fachterminus Clitoris, latinisiert vo griechisch κλειτορίδα,
klitorída, "chleine Buckel") odr em Kitzler bezeichnet me e chleins, vo
Schwellkörpergeweb bildetes zylindrischs Organ vo dr Frau un alle andere
weibliche Süüger. Entwickligsgeschichtlich entschpricht de Kitzler em Penis vom
Ma (bzw. männliche Süüger).

De Kitzler bschtoht us zwei, am Sitzbeiusschnitt (Arcus ischiadicus)
befeschtigte Schwellkörperschenkel (Crura clitoridis), di sich zuem Schaft
(Corpus clitoridis) vereine. 'S freyi End isch zuer Eichel (Glans clitoridis)
erwitert. Zuedem het de Kitzler bis zue ca. 14.000 Nerve.

Üßerlich sichtbar sin numme de Schaft un di hochempfindlichi Eichel, di als Deil
vo dr Vulva an de vordere Umschlagfalte vo de chleine Schamlippe liege. Zämme
umfasse sie numme en Zähntel vom Gesamtvolumen vo de Klitoris.

De Kitzler isch schtark mit Nervenendigige usgschtattet un vo demher bsunders
beruehrigsempfindlich un empfänglich für sexuelli Reiz. Durch Stimulation vo dr
Klitoris chömme di meischte Fraue zuem Orgasmus.

Vieli Untersuechige (Kinsey etc.) wiese klar druf ane, dass e beachtliche Adeil
vo de Fraue nur denn zuem Orgasmus chömme chönne, wenn d' Klitoris (mit)
schtimuliert wird.

Im Rahmen vo de Mode, hochempfindlichi erogeni Zone als "Super-Orgasmus-Pünkt"
z' definiere, isch de Kitzler vom britische Zoolog un Verhaltensforscher Desmond
Morris au als "C-Punkt" bezeichnet worde.

Ob sich e Penis mit Eichel odr en Kitzler bildet, wird über d' Usschüttig vo
Testosteron gregelt. Wenn sälle Mechanismus gschtört isch, chönne Fraue trotz em
Gensatz XX e penisartigi Usschtülpig entwickle, wo bi de normale Entwicklig d'
Klitoris sitzt. Sälli Störig isch sehr selte.

Bi nere Klitoris, wo als "z' groß" gältet, (meischt bi nere Klitoris größer als
ei Zentimeter bim Neuborene) wärde hüt au chirurgischi Verchleinerige
durchgefuehrt. Sälli sin, wie fascht alli chirurgische "Korrekture" bi
Intersexualität, umschtritte.

Wenn e dütlig vergrössereti Klitoris für die Betroffeni sälber e körperligs oder
esthetischs Problem isch, so cha mä hüte e chirurgischi Verchliinerig mache, wie
bi dr Labioplastik d Schamlippe verchliineret wärde. Für son en Operation het s
im Allgemeine kei medizinischi Notwändigkeit.

Au in Fäll vo Intersexualität chann e chirurgischi Korrektur e Lösig für e
seelischs Problem si. Intersexuelli Aktiviste verlange aber, ass sonigi
Operatione nume denn gmacht wurde, wenn dr intersexuelli Mensch d Operation us
eigenem Wille möcht und ihre cha zuestimme.



https://als.wikipedia.org/wiki/Internet_Movie_Database

D Internet Movie Database (IMDb) isch e Datebank über Film, Fernsehserie,
Videoproduktione und Videoschpiil und über die Persone, wo draa mitgwürkt händ.
Im Jahr 2013 hät s Iiträg gää zu meh als 2 Millione Filmproduktione vo allne
Arte und zu über 4 Millione Mensche. D Nutzig isch grundsätzlich choschtelos.
Gege Bezahlig büütet IMDbPro.com es zuesätzlichs Informationsaagebot (aktuelli
Box-Office-Schtatistike, Zuegriffsschtatistike, Agente-Kontakt etc.) aa. Betribe
wird Internet Movie Database vo Amazon.com.

I dr Datebank befindet sich en Grossteil vo allne Kino- und sehr viile
Fernsehfilm, wo sit Aafang vo dr Kinematographie dreiht worde sind. Anders als
bi ähnliche Projekte werded au pornografischi Produktione archiviert. Fehlendi
Informatione chönnd vo de Bsuecher (nach vorheriger Regischtrierig) naatreit
werde.

Es chann sowohl nach Filme als au nach Persone, Film-Charaktere, Zitate,
innerhalb vo Biographie und (über verschiedeni erwiiterti Sueche) nach viele
wiitere Aagabe gsuecht werde. Dr Umfang vo de aabotene Informatione isch
abhängig vom Bekanntheitsgrad vo de Film und Persone oder devoo, wie viil
Material dur interessierti Persone a IMDb übermittlet worde sind. Wil Film und
Stars us Hollywood weltwiit am bekanntischte sind, gits dezue au meischt
bsunders viili Informatione.

Bsuecher chönns zu Filme Bewertige und Kommentar abgee, wo dänn nach eme uf dr
Bayessche Wahrschiinlichkeitsverteilig beruehende Syschtem uusgwertet werded.
Zum eine wird ab 5 abgehne Schtimme en Durchschnittswert berechnet, zum andere
nach eme wiitere Berechnigssyschtem e Lischte vo de 250 (i dr IMDbpro-Version
500) beschte und 100 schlechtischte Film. Sit Juli 2006 chann mer nümme nur
einzelni Film, sondern au Fernsehserie bewerte.

Bi dr düütschschprachige Version vo dr IMDb sind bisher nur einzelni Begriff uf
de Filmsiite (zum Biischpiil Schauschpieler schtatt Actor) is Düütsche übersetzt
worde.

Als Alternative gits d OFDb, d Online-Filmdatebank. Sie büütet zwar wesentlich
kompakteri und abgschpeckteri Informatione und Inhalte, isch aber komplett
düütschschprachig.

Dr Urschprung vo dr IMDb liit i dr Newsgroup rec.arts.movies, ere
Diskussionsplattform für Filmbegeischterti. Wiit vor 1990 händ einigi Teilnehmer
demit aagfange, Lischte über Schauschpieler, Regisseure und anders z füehre und
regelmässig über rec.arts.movies z veröffentliche. Im Oktober 1990 händ sich i
dene vo Hand gfüehrte Lischte über 23'000 Iiträg gfüehrt, wo de Col Needham mit
Hilf vo einige Programm zämegfüehrt und durchsuechbar gmacht hät – s Ergebnis
isch d Internet Movie Database: Episode I – The Text-Only Unix Version. S System
isch mit em hüt verfüegbare chuum vergliichbar gsii, zu dem Ziitpunkt hät no
jede Benutzer die gsamti Datebank auf siin eigene Rechner kopiere müesse, um sie
benutze z chönne.

1993 isch die Datebank per E-Mail zuegänglich worde, und churz druuf, no bevor
dr erschti grossi Webbrowser NCSA Mosaic usechoo isch, hät di erscht Web-Version
Gschtalt aagnoo.

Bis 1998 hät sich d Grössi vo 1996 nomal verdopplet, und dr Ressourcebedarf hät
d Möglichkeite vo ihrer nebebrueflich und praktisch unentgeltlich arbeitende
Eigetümer z überschtiige droht. Nachdem wege dr Befürchtig, dass s Projekt i
siini Beschtandteil zerleit werde würded, bereits mehreri Chaufaagebote
uusgschlage worde sind, isch d IMDb 1998 as Internet-Versandhuus Amazon.com
gange.

D Wertig vo de Film wird durchuus manipuliert. Dr Film „Daniel - Der Zauberer“
mit em Daniel Küblböck isch langi Ziit als „schlechtschte Film“ bewertet worde,
nach em Uufruef uf dr Diskussionssiite die zwiifelhafti Ehre nöd eme düütsche
Film z überlaa hät e grossi Aazahl vo amerikanische Nutzern mit
Höchschtpunktzahl für de Film gschtimmt und hät ihn düütlich vo dere Position
verdrängt.



https://als.wikipedia.org/wiki/Griechische_Zahlen

Griechischi Zahle sind im Griecheland vo dr klassische Antike s übliche Syschtem
vo dr Zahledarschtellig gsii. Im hütige Griechisch wird s viilfach immer no zur
Darschtellig vo Ordinalzahle (erschte, zweite, ...) verwendet, während für
Kardinalzahle (eins, zwei, ...) hüt normalerwiis di arabische Ziffere üblich
sind. Nur wer sich in Griechenland betont traditionell gee will, verwendet zum
Teil au für Kardinalzahle die griechisch Schriibwiis.

S früeheschte Syschtem vo dr Zahledarschtellig isch nach em akrophone Prinzip
entwicklet worde, d. h. dass dr erschti Buechschtabe vonere Ziffere (im
phonetische Sinn) zum Symbol vo dr Ziffere worde isch.

Es hät gulte: Ι (eifache Schtrich) = 1; Π (vo pente) = 5; Δ (vo deka) = 10; Η
(vo hekaton) = 100; Χ (vo chilioi) = 1000; und Μ (vo myrioi) = 10'000. D
Darschtellig vo de Zahle us de einzelne Ziffere isch em römische Syschtem
ähnlich gsii; wie s römische Syschtem schiints sich um e Aagliichig vomene
ältere Kerbstocksyschtems a di gschriebeni Schpraach z handle.

Ab em 4. Jahrhundert v. Chr. isch das Syschtem dur es quasi-dezimals Syschtem
ersetzt worde, wo aber au uf Buechschtabe als Ziffere basiert hät. Jedere
Ziffere (1, 2, ..., 9) isch en Buechschtabe zuegordnet gsii, ebeso a de zehn-
(10, 20, ..., 90) und hundertfache (100, 200, ..., 900) Werte. Das erfordert
insgsamt 27 Buechschtabe. Wil s griechische Alphabet aber nur 24 Buechschtabe
hät, isch es um drei bereits damals nümme benutzti Buechschtabe vonere früehere
Alphabet-Version erwiiteret worde:

D Zahle werded additiv us de Ziffere bildet, im Sinn vonere Summe. "Nulle"
werded uusglaa. Hinder d Zahl wird es eifachs Aafüehrigszeiche gsetzt, um d
Zifferefolg vomene Wort oder vonere Abchürzig z underscheide.



https://als.wikipedia.org/wiki/Georgien

Georgie (georgisch საქართველო/Sakartwelo) isch ä Schdaat uf dr Südsiite vom
Kaukasus östlig vom Schwarze Meer. Er wird im Norde vo Russland, im Süde vo der
Türkei und Armenie und im Oschte vo Aserbaidschan begränzt.

Georgie het öbbe 4,5 Millione Iiwohner (2006). Sit der Unabhängigkeit 1991 hai ä
Million Mensche s Land verlo. Allei zwüsche 2000 und 2005 isch die georgischi
Bevölkerig jöhrlig um öbbe 1% zruggange. D Ursach vo der ahaltende
Uswanderigswelle isch der wirtschaftligi Abschdiig vom Land. Vor allem Iiwohner
mit hochem Bildigsgrad, wo Arbetsblätz zerschd in andere Schdaate vo der GUS –
schböter au in Weschdeuropa und de USA – hai chönne finde, hai Georgie verlo.
Die gröscht georgisch Gmeinschaft usserhalb vom Land exischtiert in Moskau, noch
russische Agobe rund 300.000 Mensche.

Bis zum Zweite Wältchrieg isch Georgie es landwirtschaftlig brägts Land gsi. Der
dütsch Politiker Karl Kautsky het Georgie 1921 ä sozialdemokratischi
Buurerepublik gnennt. Mit der Industrialisierung, wo vom Stalin verfüegt worden
isch, si immer meh Lüt in die grosse Schdedt zoge. Hüt läbe 52 % vo de Iiwohner
in de stedtische Balligsgebiete, 48 % in Dörfer und ländlige Gebiete.

Bürgerchrieg z Abchasie und Südossetie hai drzue gfüehrt, ass öbbe 250.000 Lüt
us ihrer Heimet gflüchdet oder vertribe worde si. Georgie het 2004 rund 230.000
Vertribene us Abchasie und 12.200 us Südossetie ufgnoo. Drzue chömme öbbe 3.000
Flüchtling us Tschetschenie.



https://als.wikipedia.org/wiki/Genf

Gämf ([g̊æɱf]; hochdütsch Genf; fr. Genève [ʒəˈnɛv]; Patois: Zenéva [ðənəva];
it. Ginevra; rät. Genevra) isch die zwäitgröscht Stadt vo de Schwiiz und d
Hauptstadt vom gliichnamige Kanton.

Gämf liit am Lac Léman. Us dem See chunnt au de Fluss, wo dur d Stadt flüsst, d
Rhone, de ander Fluss, wo vom französische Hinderland her chunnt, isch d Arve.
Gämf als Stadt hät öppe 192'000 Iiwohner, im ganze Kanton sind's öppe so 470'000
Iiwohner und i de Metropolregion wohned öpe 1'250'000 Persone.

De Kanton Gämf bildet de Südweschtzipfel vo de Schwiiz und grenzt nur im
Nordoschte a d Schwiiz, di ander Grenze ghört zu Frankriich. De Kanton hät mit
de Gmaind Céligny e Exklave im Kanton Waadt.

Gämf isch scho i de jüngere Staizitt bisidlet gsii, wie Füürstele us dere Zitt
biwiiset. I de Bronzezitt isch den d Geged um Gämf usserordeli dicht bisidlet
gsii, spöter aber het d Bivölkerig abgnoo.

D Allobroger, en keltische Stamm, hend spötistens um 200 v.Chr. uf em Hügel
Saint-Pierre zwüschet em See, de Rhone und de Arve e bifestigts Oppidum
errichtet, wo de Seehafe und d Flussöbergeng öberwacht het. D Römer hend 122/120
v.Chr. d Allobroger underworfe und i di römisch Provinz Gallia Narbonensis
iiglideret. Di alt Sidlig Genava und de Hafe sind usbaue wore. Um 100 v.Chr.
isch öber d Arve e Holzbrugg baue wore und de Hafe isch verstärcht wore. Um 80
v.Chr. isch bim Hafe e 3 Meter höchi Statue us Aicheholz ufgstellt wore, wo mit
Menscheopfer verert woren isch. D Brugg öber d Rhone aber het de Julius Cäsar im
März 58 v.Chr. abriisse loo, zum verhindere, as d Helvetier dör d Provinz
Narbonensis züchet.

Denn het sich d Stadt zumene wichtige Handelszentrum entwicklet und de Hafe isch
immer mee uusbaut wore. Noch dem d Alemane um 260 Genava plünderet hend, isch e
Stadtmuur baue wore. I de zwaite Hälfti vom 4. Jh. isch Gemf Bischofssitz wore
mit eme prächtige Palast, de erst bikannt Bischof isch de Isaac gsii (um 400).
Wo ane 443 d Burgunder i de Sapaudia agsidlet wore sind, isch Gemf Sitz vom
burgundische König wore, nebet Lyon und Vienne. Wo de König Gundobad Striit mit
sim Brüeder Godigisel, wo z Genf residiert het, Striit öbercho het, het de
Gundobad Gemf abgfacklet, aber noch em Tod vom Godigisel wider ufbaue lo. Im
Joor 534 isch s Burgunderriich vo de Merowinger underworfe wore und Tail vom
Fränkische Riich wore. Ane 563 het e Tsunami, uusglöst dör e Bergsturz am obere
Gemfersee, s Hafeviertel vo Gemf öberfluetet.

D Machtverhältnis im Mittelalter sind immer komplizierter wore, und s Verhältnis
zwöschet em Bischof vo Gemf und de Groofe vo Gemf sind nöd grad die beste gsii.
Um 1250 hend d Groofe vo Savoye d Herrschaft öbernoo und sich mit de Gemfer
Börgerschaft agfründet, um di politisch Macht vom Bischof z schwäche. Aber au d
Eidguenots und de König vo Burgund hend probiert, immer mee Iifluss uf die
wichtig Stadt z nee, so as d Börgrschaft vo Gemf immer wider nöiji Vertreg het
müese uufsetze.

I de Renaissance hät de Reformator Johannes Calvin (1509–1564) z Gämf sini Lehre
verbräitet. As Folg vo de Reformation isch im Joor 1535 de Bischof endgültig
entmachtet wore und er het müese d Stadt verloo. 1815 hät sich Gämf de
Äidgnosseschaft agschlosse. Im 20. Jaarhundert sind vil international wichtigi
Organisatione uf Gämf cho; zum Bispiil d UNO oder au s CERN, zum nu es paar
ufzelle. Z Gämf isch au s World Wide Web entwickled worde.

Bi dr Nationalrotswahle 2011 het s des Ergebnis gee: FDP 16,1 %, CVP 7,3 %, GLP
2,8 %, GP 14,4 %, MCR 9,4 %, SP 22,4 %, SVP 15,3 %, Sunschtigi 12,2 %.

Bi dr Volkszellig 2000 hän vu dr 177'964 Yywohner 128'622 Franzesisch as
Hauptsproch aagee, 7'050 Dytsch, 7'320 Italienisch un 34'972 anderi Sproche.

De alt frankoprovenzalisch Patois isch wahrschiins Endi 19./Aafangs 20. Jh.
uusgstorbe. Ergebnis us de Volkszellige vo 1990 un 2000, wo zum Teil Lüt Patois
als Sproch aagchrüzlet häi, gelte i de Sprochwisseschaft als Artefakt und häi
ihre Ursprung ender in statistische Fehler oder dass d Lüt unter «Patois» ihr
Regionalfranzösisch verstöhn.

 Genff in der Topographia Helvetiae, Rhaetiae et Valesiae (Matthäus Merian) im
dütschsprochige Wikisource



https://als.wikipedia.org/wiki/Estland

Eschtland (estn. Eesti) isch ä Schtaat in Norostdeuropa und s nördligschte vo de
baltische Schtaate. Im Süden het s ä Gränze mit Lettland und im Oschte mit
Russland. Im Norden und Weschte isch d Oschtsee. Eschtland het ängi Beziehige zu
Finnland.

S Land isch dr Flechi noch a chli grösser as d Schwiiz. Dr högscht Berg, dr Suur
Munamägi wo 318 Meter hoch isch, liit im Süde vom Land. Dr gröscht See isch dr
Peipsi Järv. Vor em Kontinentaalland het s 1520 Insle, die gröschti drvo isch
Saaremaa.

Vo 1941 bis 1944 isch s Land vo dütsche Druppe bsetzt gsi und isch vom
Generalkommissariat Ostland verwaltet worde. In dere Ziit isch au in Eschtland
Völkermord an de Jude begange worde und au Iiheimischi hai mitgmacht. Villi
Eschte si dütschi Soldate worde zum gege d Sowjetunion z kämpfe, s het aber au
Eschte uf dr sowjetische Site gha. 1944 het die Roti Armee s Land bsetzt und
Eschtland isch wider ä Sowjetrepublik worde. Es het Deportatione ge vo Eschte wo
verdächtget worde si gege s sowjetische Syschtem z si.

Während em Zweite Wältchrieg hai die wo Schwedisch schwätze und vorallem uf den
Insle Hiiumaa (Dagö), Vormsi (Worms) und Ruhnu (Runö) gläbt haim s Land verloh.

Vo 1945 bis zum Zsämmebruch vo dr Sowjetunion si vil Russen und anderi Lüt in
Eschtland aagsiidlet worde, was bis hüt zu innebolitische Schbannige füehrt.
1991 isch Eschtland wider unabängig worde im enä friedlige Brozess wo me die
Singendi Revolution nennt.Siit em 2. April, 2004 isch Eschtland ä Mitgliid vo dr
NATO. Am 14. September, 2003 isch im enä Referendum dr Biidritt zur Europäische
Union beschlosse worde. Am 1. Mai,2004 isch Estland in d EU ufgeno worde und
isch eins vo de schtabilschte und wirtschaftlig beschtentwicklede neue
EU-Mitgliider.

D Landkreis si iideilt in ländligi Gmeinde (vallad, singular vald) und
Schdadtgmeinde (linnad, singular linn; alevid, singular alev; alevikud, singular
alevik). Iigsclosse in de Gmeinde si bewohnti Örter (asula or asustusüksus) wo
kei adminischtrativi Funktione hai.



https://als.wikipedia.org/wiki/Donald_Trump

Dr Donald John Trump ([ˈdɒnəld d͡ʒɒn trʌmp]; * 14. Juni 1946 z Queens, New York
City) isch e US-amerikanische Unternämer un syt em 20. Jänner 2017 dr 45.
Bresidänt vu dr Verainigte Staate.

Vu 1971 bis 2017 isch er Chief Executive Officer (CEO) vu dr Trump Organization
gsii, eme Mischkonzärn. As Tycoon in dr Immobilien- un Unterhaltigsbranche isch
dr Milliardär dur sy extrovertiert Verhalten ufgfalle, sy Name isch e dyyri
Marke. Är isch in Färnseesändige wie The Apprentice ufdräte, was en no populärer
gmacht het, un hite ghert er zue dr bekannteschte Gschäftslyt in dr Verainigte
Staate.

Am 8. Novämber 2016 het er d Bresidäntschaftswahl gege di demokratisch
Gegekandidati Hillary Clinton gwunne.

Dr Donald Trump isch s viert vu fimf Chinder vum Immobilienunternämer Frederick
Trump Jr. (1905–1999) un syre Frau Mary Anne MacLeod (1912–2000). Si het vu Tong
uf dr schottische Isle of Lewis gstammt. Uf dr Vatersyte sin syni Großeltere
Friedrich Trump un Elisabeth Christ vu Kallstadt in dr Pfalz (dodmol Dail vum
Chenigrych Bayern) yygwanderet. In eme Interview het dr Trump aagee, är sei
stolz uf „des dytsch Bluet“. Anne 1987 het er sym autobiografische Buech The Art
of the Deal dergege no gschribe, sy Großvater diei vu Schwede stamme, ne Fiktion
vu sym Vater us dr Zyt vum Zweete Wältchrieg weitertrug.

Vu 1956 bis 1959 isch dr Trump Schueler an dr Kew-Forest School z New York gsii.
1959 het er no Chlage vu dr dertige Lehrer un em Gfiel vum Vater, är heb d
Kontroll iber sy Suhn verlore, uf d New York Military Academy z
Cornwall-on-Hudson gwächslet, e Privatinternat im US-Bundesstaat New York mit
ere vormiliterische Uusbildig. Dert het dr Trump großi sportligi Laischtige
zaigt un het 1964 dr Highschool-Abschluss gmacht. Derno het er
Wirtschaftswisseschaft studiert, vu 1964 bis 1966 an dr Fordham University z New
York un vu 1966 bis 1968 an dr Wharton School z Philadelphia. In syre Studiezyt
isch dr Trump nit ufgfalle, nit persenli un nit bolitischi, an dr allgegewärtige
Demonschtratione gege dr Vietnamchrieg het er nit dailgnuu. Näb em Studium het
er aagfange, mit eme Startkapital vum Vater vu 200.000 $ billigi marodi Hyyser
ufzchaufe, z saniere un dyyr wyterzverchaufe. Sy Studium het er 1968 mit em
Bachelor abgschlosse. Derno isch er dur e Attescht vum Dokter nit zum
Wehrdienscht mit eme meglige Yysatz im Vietnamchrieg yygruefe wore. Noch em
Trump syne aigene Aagobe heb si um Chnochesporn an aire oder boode Färse
ghandlet, wu si speter wider zruggbildet hebe.

Anne 1977 het er s tschechisch Model Ivana Marie Zelníčková ghyrote. Us dr Eh
sin d Sihn Donald Jr., gnännt Don, (* 1977) un Eric (* 1984) un d Dochter Ivanka
(* 1981) firigange. 1990 isch d Eh gschide wore. Vu 1993 bis 1999 isch er mit dr
amerikanische Schauspileri Marla Maples ghyrote gsii, mit ihre het d Dochter
Tiffany (* 1993). 2005 het er s slowenisch Model Melania Knauss ghyrote. Ihre
gmainsam Suhn Barron William isch 2006 uf d Wält chuu. Syni beede erschte Sihn
Don und Eric un sy Dochter Ivanka schaffe hite in wichtige Positione im
Familienunternäme The Trump Organization. D Ivanka Trump schafft derzue au no as
Model. Dr Trump isch achtfache Großvater.

Dr Trump ghert dr presbyterianische Marble Collegiate Church aa, wu Dail vu dr
Reformed Church in America isch. No aigene Aagobe verzichtet er vollständig uf
dr Konsum vu Zigarette un Alkohol. Dr Dod vu sym eltere Brueder Fred, wu 1981 an
dr Folge vu dr Alkoholchranket storben isch, heb en in däre Haltig gsterkt. Em
Trump sy Schweschter Maryanne Trump-Barry isch Bundesrichteri am United States
Court of Appeals.

Em Trump sy Vater isch mit em Böu vu Mietskasärne in dr New Yorker Stadtdail
Brooklyn, Queens un Staten Island zum Multimillionär wore. Dr Donald Trump het
im Unternäme vum Vater gschafft un het s 1974 ibernuu. Är het syni Gschäft derno
uf Manhattan konzentriert, wun em d Stadt wäg dr schlächte Wirtschaftslag großi
Styyrnooläss aabote het. Är het zum Byschpel fir d Ibernahm vun eme Hotel (hite:
Grand Hyatt New York) vu dr fascht bankrotte Stadtverwaltig e Styyrnooloss iber
40 Johr iberchuu. Au speter het er si als furt ähnligi Styyrvordail verschafft.
No dr Finanzkrise het dr Trump syt 2011 au in Aktien inveschtiert. S Unternämen
isch hit in dr Trump Organization zämegfasst. Sy Name dient au as Marke fir
Chlaider, Parfym, Gsellschaftsspil un anders. Syt 1999 het er mit em Trump Model
Management e Modelagentur.

Dr Trump het Böu- un Hotelleryprojäkt in Stedt vu dr USA un in andere Länder
realisiert bzw. sy Name gee. Ellai z New York City het er näb em Hauptsitz vu
sym Unternäme, em Trump Tower, dr Trump World Tower böue un s Trump Building
umböue loo. E Trump International Hotel and Tower git s z Chicago, z Las Vegas,
z New York, z Honolulu, z Toronto un z Vancouver. Näb em zum Hotel umgnutzte Old
Post Office Pavilion z Washington, D.C. un eme Projäkt z Rio de Janeiro het s
Unternäme vum Trump bis 2016 d Zahl vu dr Hotell uf zwelf uusböue. Blän fir Las
Vegas, Dubai, Philadelphia, Berlin, Frankfurt am Main un Stuegert sin ufgschobe
oder abbroche wore.

Näbe dr Yyname us dr Immobilie het er Spiilbanke un anderi Freizytgschäft, in dr
Hauptsach z Atlantic City (New Jersey), wu in dr Holdinggsellschaft Trump
Entertainment Resorts verwaltet wäre. Ab em Änd vu dr 1980er Johr isch s
Unternämme allmee in Schwirigkaite grote. Viermol isch wäge Zahligsuufähigkait
vu syne Casino Glaibigerschutz no Kapitel 11 US-Handelsgsetz brucht wore (1991,
1992, 2004 un 2009). Dr Trump het dodruf unter anderem d Helfti vum Casino Taj
Mahal un vum Plaza-Hotel mieße verchaufe, derzue 1991 sy Jacht Trump Princess un
1992 d Fluggsellschaftt [Trump Shuttle. Anne 2009 het er si us em Casinogschäft
vollständig zruggzoge, duet aber do allno Lizänze vu sym zugchreftige Name
verchaufe.

1984/85 het em s American-Football-Team New Jersey in dr 1982 vum Trump
mitgrindete United States Football League ghert, des Team git s hite nimi. 1988
het er as Beroter fir dr Mike Tyson dr Boxkampf geg dr Michael Spinks
organisiert 1989/90 het er versuecht, mit dr Tour de Trump e Etapperännen in dr
Verainigte Staate z etabliere. Dr Trump het 18 Golfbletz, unter anderem z Puerto
Rico, z Dubai, z Irland un z Schottland. Uf em Trump National Golf Club z
Kalifornie het 2015 dr PGA Grand Slam of Golf solle stattfinde, wäge
rassischtische Uusage vum Trump isch s Turnier aber zum erschte Mol syt 30 Johr
uusgsetzt wore.

Dr Trump het 16 Biecher unter sym Name vereffetligt, wu as Rotgeberschurnalismus
vu Verhandligs- un Gschäftspraxis handle. Sy Buech The Art of the Deal vu 1987
isch 51 Wuchen in dr Bestsellerlischt vu dr New York Times gstande un isch bis
zue aire Million mol verchauft wore.

Dr Trump het in e Hufe Film Cameo-Ufdritt ghaa, unter anderem in Mein Geist will
immer nur das Eine … (1991), Kevin – Allein in New York (1992), Hart aber
herzlich – Geheimnisse des Herzen (1995), Wer ist Mr. Cutty? (1996), Studio 54
(1998), Zoolander (2001), Ein Chef zum Verlieben (2002), Kindsköpfe 2 (2013),
derzue au in dr un Färnsehserie Der Prinz von Bel-Air, Die Nanny un Sex and the
City.

Vu Novämber 2003 bis April 2004 isch in dr USA di erscht Stapfle vu dr
Färnsehsändig The Apprentice („Dr Lehrling“) glofe, wu dr Trump e Mitarbaiter
fir sy Firma gsuecht het. Dr Siger het en Ai-Johres-Verdrag mit eme Ghalt vu
250.000 US-Dollar iberchuu. D Sändig isch vu 26 Millione Zueschauer aagliuegt
wore un isch fir dr Sänder NBC zum Quotenerfolg wore. Fir dr Trump het si ne
große Popularitetsgwinn brocht. Bis 2015 sin insgsamt 14 Stapfle uusgstrahlt
wore.

Ab Juni 2004 het er in Radiosändig Trumped e baar Johr all Dag Jahre s Gschääne
vum Dag kommentiert.

Em Trump ghert d Miss Universe Organization zäme mit em Medienunternäme
NBCUniversal, wu all Johr d Miss-Universe-, Miss-USA- un
Miss-Teen-USA-Wettbewärb veraastaltet.

Im Merz 2007 isch dr Trump im Rame vun ere sognännte Battle of the
billionaires-Storyline regelmäßig bim World Wrestling Entertainment RAW
ufdrätte. Hegschtpunkt vu däne Veraastaltige isch e „Fehde“ gege dr WWE-Bsitzer
Vince McMahon gsii, wu Wrestler fir si gegen enander aadrätte sin. Au im Juni
2009 isch er in e Wrestling-Storyline vorchuu. Anne 2013 isch er in d WWE Hall
of Fame ugfgnuu wore.

Dr Trump het syt dr 1980er-Johr als furt sy Mainig zue bolitische Theme in dr
Effetligkait verchindet. Anne 1987 het er si as Aahänger vu dr Republikaner
regischtriere loo, isch 1999 zue dr Independence Party, eme Ableger vu dr Reform
Party, gwächslet, 2001 zue dr Demokrate un 2009 wider zue dr Republikaner. Syni
Barteispände het er bis 2012 fascht glych an di boode große Barteie verdailt.
Derzu het er dr Clinton Foundation 100.000 US-Dollar gspändet un het langi Zyt
gueti Beziehige zue dr Hillary Clinton bflägt.

Är het scho vor 2015 e baar Mol effetli mit em Gedanke gspiilt, as US-Bresidänt
z kandiere, nämli 1988, 2000, 2004 un 2012.

Im April 2011 het er dr Bresidänt Obama ufgforderet, sy Geburtsurkund z
vereffetlige, un het si dodermit an d Spitz vu dr verschwerigstheoretische
Birther-Bewegig gsetzt, wu d Legitimitet vum Obama as Bresidänt aazwyyflet. Im
Septämber 2016 het er si vu däre Theory dischtanziert.

Im Novämber 2012 het dr Trump uf Twitter gschribe, „s Konzäpt vu dr globalen
Ufwermig sei vu un fir d Chinese gschaffe wore, go dr US-amerikanische
Produktion d Konkurränzfähigkait z nee.“ Ändi Septämber 2015 het dr Trump gsait,
är diei nit an di anthropogen global Ufwermig glaube un dr Klimawandel diei er
fir e natyrli Phänomen halte.

Em Trump sy bolitischi Positione sin friejer dytli wyter links gläge wie dr
republikanisch Mainstream. Är het si zum Byschpel fir e allgmaini
Chrankeversicherig uusgsproche, derfir ass d Styyre hecher wäre un fir s Rächt
uf Abdryybig, 2004 isch er gege dr Irakchrieg gsii un dr Demokrat Bill Clinton
het er en erfolgryche, dr Republikaner George W. Bush dergege dr schlächscht vu
allne US-Bresidänte gnännt.

Am 16. Juni 2015 het dr Trump verchindet, ass er bi dr Vorwahle vu dr
Republikaner fir d Bresidäntewahl am 8. Novämber 2016 wett kandidiere. Är het
versproche, är wett s mit dr wältwyte Wirtschaftsgroßmächt ufnee, d Zuewanderig
yygränze un as erfolgryche Gschäftsmann usserhalb vu dr Washingtoner Machtzirkel
agiere. Sy Wahlkampfslogan isch „Make America great again“ („Mach Amerika wider
großartig“) gsii, e Slogan, wu scho dr Ronald Reagan anne 1980 bruucht ghaa het.

Im Wahlkampf het er mit rächtspopulistische un umstrittene Paroole d
Ufmerksamkait vu dr ganze Wält uf si zooge. Unter anderem het er iber d
Hispanics, d Yywanderer vu Latynamerika, gsait, si brächte Drogen un
Kriminalitet in s Land, „si sin Vergwaltiger, un Dail, nimmi i aa, sin au nätti
Lyt“. No Kritik vum US-Senator John McCain an ihm het dr Trump ihm abgsproche ne
Held z syy, wel er si im Vietnamchrieg heb gfange nee un foltere loo. D Fox-News
Moderatori Megyn Kelly het er wäge ihre herte Froge kritisiert, är heb „s Bluet
us ihre Auge un vu sunscht naime driefe sää“, was as sexistische Hiiwys uf
Uukontrollierthait wäge dr Menstruation ufgfasst woren isch. Mitte Augschte 2015
het dr Trump in eme Positiionsbabyr gforderte, ass alli 11 Millione illegal
Yygwanderete sollen uusgwise un d Gränze zue Mexiko dur e Muure, wu d Mexikaner
solle zahle, gsicheret wäre. Am 8. Dezämber 2015 het dr Trump international fir
Ufsää gdsorgt, wun er noch em Terroraaschlag z San Bernardino gsait het, ass „e
große Dail vu dr muslimische Bevelkerig“ e Hass uf d Amerikaner hebe, wäge däm
het er e temporär Yyraisverbot fir alli Muslim gforderet. Des Yyraisverbot soll
nit nume fir Flichtling, Tourischte un Studänte gälte, nai, au fir Burger vu dr
USA, wänn si im Uusland gsii sin un wider yyraise wän.

Dr Trump het dr russisch Bresidänt Putin fir syni Fähigkaite as Staatsschef. E
guet Verhältnis zwische ihm un em Putin sei au guet fir d USA.

In ere Färnsehdebatte am 6. Februar 2016 het er gsait, är wett im Kampf gege dr
Terrorismus d Foltermethod Waterboarding wider yyfiere un no vyl Schlimmers („a
hell of a lot worse“).

Derwylscht er si anne 2000 no fir sterkeri Kontrolle bim Waffebsitz gsii isch,
het er si im Wahlkampf 2015 fir s Rächt uf Waffebsitz uusgsproche un gege jedi
Gsetzverscherfig. No dr Pariser Terroraaschleg vum Novämber 2015 het er fir
Ufsää gsorgt, wun er dr stränge Waffegsetz z Frankrych e Mitschuld an dr hoche
Opferzahl gee het. „Hätte d Mänsche Waffe drait, wär s andersch glofe“, het er
bim e Wahlkampfufdritt z Texas gsait.

Mit syre aggressive Rhetorik het dr Trump fir massivi Kritik im Establishment vu
dr aigene Bartei gsorgt. Gege d Skepsis vu dr maischte bolitische Bschauer het
er s barteiintärn Bewärberfäld ab Ändi Juli 2015 in Umfroge konschtant aagfiert
un zwische Februar un Juni 2016 het er si in dr Mehzahl vu dr Bundesstaate
duregsetzt. Am 19. Juli 2016 isch dr Trump uf em Nominierigsbarteidag offiziäll
zum Bresidäntschaftskandidat vu dr Republikaner gwehlt wore.

E baar Zytige hän mit ihre Tradition broche un hän si im Wahlkampf gege dr Trump
uusgsproche, zum Byschpel d New York Times, d USA Today un d Washington Post. Am
8. Oktober 2016 het d Washington Post e Video vu anne 2005 publiziert, wu dr
Trump obszön iber Fraue gschwätzt het. Des Video het heftigi Protescht uusglest.

Am 8. Novämber 2016 het si dr Trump gege di maischte Umfroge un Wahlprognose
gege d Clinton chenne duresetze. Im sognännte „Rust Belt“ im Mittlere Weschte
het er in traditionäll demokratische Staate wie Michigan, Wisconsin un
Pennsylvania d Meehait gwunne. Derzue het er d Abstimmige in dr klassische Swing
States wie Florida, Ohio un Iowa gwunne. Am Oobe vu dr Wahl het er in syre Red
zum Siig z New York gsait, är wett „dr Bresidänt vu allne Amerikaner“ syy. Wie
in dr Verfassig vorgsää isch dr Trump am 20. Jänner 2017 veraidigt wore.



https://als.wikipedia.org/wiki/Dialekt

En Dialäkt – odr aun ä Mundart – isch e Variante vo dr mänschliche Sproch wo
vunere bstimmti Grupp vo Mänsche bnutzt wird. Des cha sich um e régionali oder
au e soziali Variante (z. B. s Patrizierbärndütsch) vonäre Sprâch handle. I dr
Sprochwüsseschaft gälte wege dem au Standardsproche als Dialäkt, trotz dass si
kodifizierti un prestigiöseri Variante sin. D Ûrsprungssprâch vome Dialäkt muess
nüt e Standardsprâch sy – im Fall vom alemannische Diäläkt ischs s
Altalemannisch. Fryli stât hütt s Alemannisch unter starchem Yfluss un
Âpassigsdruck vo dr Standardsprâch. S git au Dialekt, wo nyt mit ere
Standardsproch z due hän – so diä altgriächische Dialäkt bis ins 4. Johrhundert
v. Chr. oder s Alemannisch im Mittelalter.

S Wort Dialäkt kunnt üs em Altgriächische διαλεκτός /dialektós/ (Unterredig; d
Art, wiä mer redet) vum Verb διαλέγεσθαι (sich unterhalte). Im Altgriächische
hets johrhundertilang kei Standardsproch gha, d Dialäkt sin gegesittig
verständlig gsii un hän sich hauptsächlig dur Luut (Phonetik) unterschiide. E
Dialäkt het alliwiil ei oder mehreri anderi Dialäkt us eme Sprochsyschtem näbe
sich, aber nit unbedingt e Standardsproch. Des zeige s Altgriächisch bis ins 4.
Johrhundert v. Chr. oder diä ditsche Dialäkt bis ins 16. Johrhundert – sälli hän
Latiinisch as gemeinsami Standardsproch miäße verwände, wels kei ditschi
Gmeinsproch gä het. Des gits au hit no, so z. B. im Kurdische, wus drei
Großdialäkt het, aber kei gmeinsami Standardsproch. Im Ditsche isch s Wort
Dialekt zum erschte Mol 1634 belegt. Des Främdwort wird vu dr Dialäktsprächer
esälber fir d eige Sproch verwändet. S Wort Mundart isch 1640 zum erschte Mol
ufdrätte un isch – näbem Wort Dialäkt – hit im Hochditsche gängig. E Deil Autore
verwände s Wort Dialäkt un Mundart synonym (in der giche Bedittig), fir anderi
isch Mundart e Spiilart vum e Dialäkt – do wird also Dialäkt in verschiidini
Mundarte untergliideret.

Witeri Unterscheidige sin notwändig, wels verschiidini Ibergangsstufe zwische
Dialäkt un Standardsproch git. S het dr H. Niebaum dä Dialäkt, wu relativ
eigeständigi Grammatik un eigene Wortschatz bewahrt het – was viilmol uf em Land
un unter eltere Personen dr Fall isch – Basisdialäkt gnännt, anderi sage
Grunddialäkt. Diä Sproch, wu noch dialektali Kännzeiche het, aber scho in dr
Standardsproch agnächeret isch un bsunders in Stedt un Balligsraim gschwätzt
wird, het er Verkehrsdialäkt gnännt. Meischtens bherrscht e Dialäktsprächer
verschiidini Stufe zwische Basisdialäkt un Standardsproch.

Do fählt wider d aerkännt Definition vu Dialäkt. Sicher keini eigene Dialäkt sin
Hegschtalemannisch, Hochalemannisch, Niideralemannisch, Bodeseealemannisch un
Oberrhiinalemannisch. Des sin grobi Ideilige entlang vu Isoglosse, wu aber in
sich wider grossi Unterschiid ufwiise – so d Merkmol vum Oschtalemannische, vum
Weschtalemannische un anderi.

S git Dialäktbezeichnige, wu sich uf e bstimmts politischs oder wirtschaftligs
Biät beziäge, so zum Biispiil Kaiserstiähler Dialäkt, Markgräflerisch,
Allgäuerisch – diä sin, wiä Südbadische oder Badische Dialäkt, numme iibildeti
Eiheite. D Sprächer vu däne «Dialäkt» fiähle sich üs politische oder andere
Grind zämmegherig un halte ihre Sproch aü fir zämmegherig, trotz ass si in sich
so grossi Unterschiid ufwiist wiä zu dr Sproch vu dr Nochberschaft. Natirlig
derf mer niämem abstritte, si Dialäkt Kaiserstiählerisch z nänne. Aber wär e
Dialäkt wisseschaftlig definiäre will, mueß kenne sage, was dä Dialäkt usmacht
un was e vu andere unterscheidet.

Zimlig licht zum Definiäre sin friähjer Ortsdialäkt gsii – diä sin zimli
eiheitlig gsii un hän sich meischtens e wenig vum Dialäkt vum Nochberort
unterschiide. Hit sin Ortsdiäläkt wägem Zuezug vu Främde un mänkmol wäge dr
Verhochditschig schwärer zum Fasse.

In Amerika gits Pennsylvaniadeutsch, wu eng mit Südrhyfränkisch (Pfälzisch)
verwandt isch, un s oberrhynalemannisch Tovar-Ditsch.

(alemanisch: E Schbrooch isch e Dialägd mid ere Armee ùn ere Marine). In: Max
Weinreich: Der yivo un di problemen fun undzer tsayt, in Yivo-bleter, 1945,
Bd. 25, Nr. 1, S. 13).



https://als.wikipedia.org/wiki/Auto

En Auti (au Auto, vo Automobil vo griechisch auto, sälber und latiinisch
mobilis, beweglig), isch e vierredrigs Motorfahrzüg, wo bruucht wird zum Persone
uf Stroosse z dransportiere. Motorfahrzüg wo vor allem zum Dransportiere vo
Laste bruucht wärde si Dransporter oder Lastwäge.

Motorisierti Wäge hai in fast alle Beriich d Fuehrwärk, wo vo Zugdier zoge
wärde, abglöst. D Zahl vo de Fahrzüg in dr ganze Wält stiigt die ganzi Ziit und
isch im Johr 2007 bi öbbe 918 Millione gläge.

Die technische Entwicklige, wo zum hütige Auti gfüehrt hai, hai um 4000 v. Chr.
agfange, wo s Rad in mehrere Kulture unabhängig vonenander erfunde worden isch.
Dr Ursprung vom Wage - em Vorläufer vom Auti - isch umstritte. Die jüngsti
Theorii gseht dr Wage as mitteleuropäischi Erfindig us em Gebiet vom hütige
Dütschland. Um 400 v. Chr. hai d Grieche Belagerigsdürm mit Drätreder bewegt.
308 v. Chr. hai Lüt wo im Innere vom Wage vom Demetrios vo Phaleron gsi si, dä
aadriibe. 100 v. Chr. het dr Griech Hero vo Alexandria en Art Dampfmaschine
konstruiert. Im Römische Riich het mä um 200 n. Chr. Wäge bruucht, wo mit dr
Muskelkraft vo Sklave im Innere vo de Wäge bewegt worde si.

Dr Roger Bacon, (* 1214) e Mönch und Glehrte, het gschriibe: „Es wird e Dag cho,
do cha me Charre baue, wo sich bewege und in Bewegig bliibe, ohni ass me si
schiebt oder ass si vo irgendeme Dier zoge wärde.“

Erst vo 1447 aa dauchen in Dütschland sogenannti Muskelchraftwäge uf. Dr
Leonardo da Vinci het 1490 en Art vo Panzerwage zeichnet, wo vo sälber fahrt. Dr
holländisch Mathematiker Simon Stevin het 1600 e bruuchbare Segelwage baut, wo
mit Windenergii 30 Persone het chönne transportiere. Vo 1650 bis 1660 het dr
Dütschi Johann Hautsch mechanischi, mit Muskelchraft aadriibeni Prunkwage
verchauft.

1674 het dr holländisch Physiker Christiaan Huygens (1629–1695) e Cholbemaschine
mit Pulveraadriib konstruiert. Es isch en Explosionsmotor gsi, wo Schiesspulver
as Brennstoff bruucht het. Dr Huygens gältet as Pionier vom Verbrennigsmotor und
Erfinder vom Cholbemotor, wo noch em Schema von em au hüt die meiste Motör
funktioniere. Vier Johr druf, im Johr 1678, het dr belgisch Jesuitepater
Ferdinand Verbiest am chinesische Kaiserhof e Modäll vom ene dreiredrige
Dampfwage baut. Es isch bim Modäll bliibe. Dr änglisch Physiker Isaac Newton het
1680 s Konzept vom ene Dampfwage vorgleit und 1690 het dr Franzos Denis Papin e
Hochdruckdampfmaschine mit Cholbe baut. Dr Ängländer Thomas Newcomen het die
Dampfmaschine 1712 wiiterentwicklet, won er dr Dampf scho usserhalb vom Zylinder
erzügt het. 1768 het dr schottisch Physiker James Watt no meh Verbessrige an dr
Dampfmaschine gmacht und gältet eso as dr Erfinder vo dr Dampfmaschine.

1769 het dr Nicholas Cugnot, e französische Militäringenieur, für die
französischi Armee e dreiredrige Dampfwage baut, wo as Artilleriizugmaschine
hätt sötte bruucht wärde. S Fahrzüüg het zwei Zylinder gha, und deren ihri
Cholbestange hai s Vorderrad über en Art Freilaufgedriib dreit. Dr Wage isch,
noch verschiidene Bricht, uf e Gschwindigkeit vo zwüsche 3 und 4,5 km/h cho. Es
isch aber schwiirig gsi ihn z länke wägem groosse Gwicht vom Wasserchessel, wo
über dr Vorderachse ufghängt gsi isch, und isch bi einer vo siine erste
Vorfüehrfahrte in e Kasernemuure gfahre. S Original befindet sich hüte im
Pariser Conservatoire national des arts et métiers.

Im 19. Johrhundert si vili Dampfautomobil baut worde. Drzue isch cho, ass
Erfinder und Ingenieur in ganz Europa mit Muskelchraftwäge und Segelwäge
experimentiert hai.

Z Ängland het dr Richard Trevithick scho 1797 e chliins Dampfwagemodäll
entwicklet, wo Dampf im Chessel mit Hilf vom ene heisse Iisestab, wo mä in s
Flammrohr gsteckt het, erzügt worden isch. 1801 het er e Dampfwage konstruiert
mit em Name Puffing Devil, wo z Camborne Passagier mit ere Gschwindigkeit vo
8 km/h beförderet het und sogar bärguf gfahren isch.

1803 het dr Trevithick en anders Motorfahrzüg baut, d London Steam Carriage, wo
im Prinzip e Postkutsche gsi isch, wo mit ere Dampfmaschine usgrüstet gsi isch.
Es het d Ufmerksamkeit vom Publikum und dr Presse erregt, isch aber im Bedriib
wäsentlig düürer gsi as e gwöhnligi Rosskutsche und het sich dorum nit chönne
duresetze. Aber scho 1828 het s z Ängland e Pändeldienst mit eme Dampfbus
zwüsche London und Bath ge, wo mehr oder weniger regelmässig gsi isch. Vo 1829
aa het dr Ängländer Walter Hancock Dampfwage für e private Gebruuch und e baar
Dampfomnibus baut. Am Afang vom 20. Johrhundert isch no e erfolgriiche
Dampflastwage, der Sentinel, entstande.

Im Johr 1839 isch s erste Elektrofahrzüüg vom Robert Anderson z Aberdeen baut
worde.

D Auti in dr zweite Helfti vom 19. Johrhundert si immer schnäller gfahre. Das,
und e Lobby vo divärse Intressäntegruppe, wo gege dr Strossemotorvercher gsi si,
het 1865 s britische Parlamänt drzue brocht, dr sogenannti Red Flag Act z erloo,
e Gestz, wo vorgschriibe het, ass es Auti nit schnäller as 4 Meile pro Stund
(innerorts 2 Meile pro Stund) döf fahre und dass öbber mit ere rote Fahne z
Fuess müess vor em Auti härlaufe, für zum d Lüt z warne. 31 Johr lang isch das
Gsetz in Chraft bliibe und het z Ängland d Entwicklig vo bessere und schnällere
Auti behinderet.

Uf em Kontinänt hai d Autokonstrukteur hingege keini sonigi Problem gha. 1860
het dr Franzos Etienne Lenoir e Gasmotor patentiert, wo funktioniert het. Drei
Johre druf het er mit dr erfolgriiche Serie-Produktion vom Hippomobile agfange,
wo mit däm Motor aadriibe worden isch. Fümf Johr spöter hai die beide Franzose
Pierre Michaux und M. Perreaux s erste Velo baut, wo von ere Dampfmaschine
aadriibe worden isch Zwüsche 1862 und 1866 het dr Dütsch Nikolaus August Otto dr
Viertaktmotor, e Gasmotor, entwicklet, 1876 het er dr Viertakt-Ottomotor lo
patentiere, aber säll Patänt isch 1886 ufghobe worde. Dr Otto het im Johr 1864 d
«Gasmotorenfabrik Deutz AG» gründet. 1870 het dr Dütsch-Östricher Siegfried
Marcus z Wien Fahrversuech mit eme verdichtigslose Zweitaktmotor gmacht, wo uf
eme eifache Handwage montiert worden isch.

D Entwicklig vo de hütigen Auti mit eme Verbrennigsmotor as Aadriib isch 1886 z
Dütschland e Schritt wiiter cho: Dr Carl Benz het im Johr 1886 z Mannheim si
Dreirad baut. Churz druf hai unabhängig drvo z Cannstatt bi Stuttgart dr
Gottlieb Däumler (spöter het er si Name zu Daimler gänderet), dr Wilhelm
Maybach, und dr Siegfried Marcus z Wien ihri eigene Fahrzüg konstruiert.

Die ersti Überlandfahrt het d Bertha Benz Afang August 1888 vo Mannheim nach
Pforzheim und zrugg gmacht. S Liichtbenzin wo si bruucht het, isch ere schnäll
usgange, dorum het si mit Ligroin nochtankt, wo me denn as Putzmittel in
Apotheke het chönne chaufe. So isch d Stadt-Apothek vo Wiesloch zur erste
Tankstell vo dr Wält worde. Sit 2008 erinneret en offizielli dütschi
Feriestrooss und Strooss vo dr Industriikultur, d Bertha Benz Memorial Route, an
sälli Pionierfahrt.

Benz & Co. hai scho 1886 e Patäntschrift für e dreiredrigs „Fahrzüg mit
Gasmotorbetriib“ iigreicht. Dr Carl Benz isch öffentlig mit em umegfahre.
1894–1902 het er als Erste en Automobil in Serii härgstellt. Dr Dütschi Gottlieb
Daimler het 1887 ganz unabhängig vom Benz Auti baut und d
Daimler-Motore-Gsellschaft gründet. Dr Kutschewage, won er entwicklet het, isch
uf e Höchstgschwindigkeit vo 16 km/h cho und eigentlig en umbauti Droschke mit
Motor gsi. Dr Daimler het mit em Motorbauer Wilhelm Maybach zsämmegschafft und
si hai verschiidnigi Fahrzüg entwigglet.

Dr Meckleburger Siegfried Marcus, wo z Wien gläbt het, het in de Johr 1888 und
1889 e vierredrige Wage lo baue, wo vom ene Benzin-Viertaktmotor aadriibe worden
isch. 1888 het dr Albert F. Hammel z Kopehage e zweizylindrige Motorwage
konstruiert.

Autifabrike si vo 1891 aa in de USA und in Europa, u. a. Peugeot z Frankreich,
entstande. Dr Daimler het Undernähme z Ängland und in Östriich gründet. Dr
Rudolf Diesel het dr ursprünglig Otto-Prozess verbesseret, so dass er e höchere
Wirkigsgrad gha het, und het drfür 1892 e Patänt uf e „neuji rationelli
Wermichraftmaschine“ übercho. 1897 het er dr erst Diiselmotor konstruiert.

D «Netphener Omnibusgsellschaft» het 1895 der ersti Omnibus, wo mit Benzin
gfahren isch, in Betriib gnoh. Dr österiichisch Automobilhersteller Gräf & Stift
het 1898 s erste Auti mit Frontaadriib härgstellt und het drfür 1900 e Patänt
übercho.

Dr ersti dokumentierti Gschwindigkeitsrekord vomne Auti isch 1898 vom Franzos
Gaston de Chasseloup-Laubat mit 63,14 km/h im ene Elektroauto ufgstellt worde.
1899 isch dr Camille Jenatzy, au mit eme Elektroauti, dr La Jamais Contente, als
Erste schnäller as 100 km/h gfahre.

Am Ändi vom 19. Johrhundert hai die verschiidene Adriibsarte für Automobil no
sehr stark mitenander konkurriert, bevor sich dr Huebcholbemotor het chönne
duresetze. Das zeige zum Bispil d Produktionszahle vo de amerikanische
Automobilherstellig us em Johr 1900. Dört si im ganze 4.192 Auti vo 75
Härsteller produziert worde, drunder 1.688 Dampfautomobil, 1.575 Elektrofahrzüüg
und 929 Fahrzüüg mit Benzinmotor.

S Benzinautomobil het bis in d 1920er Johr bruucht, zum sich gege die andere
Aadriibsarte durezsetze, wie öbbe em Petroleummotor und em Spiritusmotor. Drzue
biidrait hai dr technischi Fortschritt im Motorebau und dr billigeri Chraftstoff
us Erdöl mit ere vil höchere Energiidichti as die elektrische Spiicher. Vo do si
d Vordeil vom Benzinmotor cho, wo au hüte no gültig si: e grossi Riichwiiti und
e hochi Gschwindigkeit.

Die meiste Fahrzüüg, wo am Afang vom 20. Johrhundert z Dütschland broduziert
worde si, hai uf dr Grundkonstruktion vom Mercedes-Simplex (1906) basiert. Si
hai dr Motor vorne gha, e Getriib und Aadriibswälle zu de Reder. Dr Begriff
Simplex goht uf e Kaiser Wilhelm II. zrugg: won er sich 1906 uf ere
Autiusstellig z Berlin dr Startvorgang vom Mercedes het lo erkläre, wo nume zäh
Minute bruucht het, haig er das mit em müehsame Iispanne vo Ross an e Kutsche
vergliiche und s as Simplex bezeichnet.

Vo 1904 bis 1928 si im thüringische Apolda d Marke "Apollo" und s Rennauti
"Piccolo" hergstellt worde, wo me au in d USA exportiert het.

Dr Radialreife (Gürtelreife) isch 1948 auf den Markt. 1949 het die ersti dütschi
Automobil-Usstellig noch em Chrieg z Berlin in de Mässhalle am Funkturm
stattgfunde. Die ersti Benzindiräktiisprützalag im ene Personeauti isch 1951 bim
Goliath GP 700 Sport montiert worde. D Firma Chrysler het im gliiche Johr en
Auti mit Servolänkig abote.

Sit 1957 si Beckigürtel als Zuesatzusrüstig uf Wunsch ibaut worde. Sächs Johr
druf, 1963, isch en Auti mit eme Wankelmotor (Kreischolbemotor) uf e Märt cho.
Im Johr 1967 het me s elektronische Benziniisprützsystem afo iifüehre. Am 1.
August 1970 isch en amerikanische Astronaut mit eme Mondauti uf dr Oberflechi
vom Mond gfahre. S erste Strossefahrzüüg mit Vierradaadriib wo in Grossserie
produziert worden isch, der Subaru Leone Station Wagon AWD, isch 1972 vorgstellt
worde.

Im letzte Viertel vom 20. Johrhundert het me immer meh d Ufmerksamkeit uf d
Schäde grichdet, wo die motorisierte Fahrzüüg arichte. Vo 1974 aa het General
Motors Autokatalysatore für Benzinmotore entwicklet, 1978 het Mercedes in dr
S-Klass s erste vollelektronische Antiblockiersystem (ABS) uf e Märt brocht. Die
erste Fahrzüüg si sit 1980 mit Airbags usgrüstet worde. Vier Johr druf het me
zum erste Mol Erdgasfahrzüg in Serii baut. Für zum d Emissione vo Schadstoff z
verchliinere si 1990 Katalysatore für Diiselmotore entwicklet worde. Au Mängel
in dr Strosselag het me afo behebe. 1995 isch s elektronische
Stabilitätsprogramm (ESP) iigfüehrt worde, aber erst noch em Elchtest-Debakel vo
dr Mercedes A-Klass im Johr 1997 het me s zerst in dr Luxusklass afo montiere
und denn no di no au in billigere Auti. Me het au agfange klimafründligeri Auti
z konstruiere, wo wenigstens deilwiis mit Ökostrom chönnte betriibe wärde. 1997
si Fahrzüüg mit Hybridadriib (Elektro- und Verbrennigsmotor) in Serii gange. Dr
Vorriter isch do Toyota mit sine Prius-Modäll gsi.

Die wäsentlige Innovationsgebiet vo dr Fahrzügtechnik beträffe d
Fahrerassistänzsystem, Steer-by-Wire/Brake-by-Wire, dr Adriib mit
Brennstoffzälle, dr Elektroadriib und dr Hybridadriib. E hooche Ölpriis het
drzue gfüehrt, ass es Elektroauti mit eme Achtel vo de Chöste vom ene Auti mit
Verbrennigsmotor cha fahre. Wiiteri Entwickligsfälder si dr Fuessgängerschutz, s
Recycling und die fahrerlose Fahrsystem. General Motors plant, ass s erste
fahrerlose Auti noch 2015 chönnt testet wärde und 2018 chönnt in d
Serieproduktion go.



https://als.wikipedia.org/wiki/(134340)_Pluto

Dr Pluto isch e Zwergplanet am innere Rand vum Kuipergürtel im ussere
Sunnesystem, wo mit em öppe halb so grosse Charon un vier chleinere Mönd e
himmelsmechanisch interessants Mehfachsystem bildet. Dr Charon isch drbi so
gross, dass dr Pluto un dr Charon sich gegesidig immer die gliich Side zeige,
also e dopplet bundeni Hantelrotation hän. S"Massezentrum vum System lit debi
usserhalb vum Pluto. Sällewäg bilde dr Pluto un dr Charon eigetlich e
Doppelzwergplanetesystem.

Dr Pluto isch dr Namenspatron fier d'Zwergplaneteunderklasse vu dr Plutoide.
Säll sin Zwergplanete, wo wie dr Pluto jensits vu dr Neptunbahn um d'Sunne
laufe.

Daift isch s'Objekt uf dr Pluto, dr römisch Gott vu dr Underwelt. S'Zeiche vum
Zwergplanet isch .

Bis zum 24. August 2006 het dr Pluto als usserschte un chleinschte bekannte
Planet vum Sunnesystem gulte, het aber no uffere Dagig vu dr Internationale
Astronomische Union z'Prag sälle Status verlore. D'Entdeckig vu immer meh
Objekte in sinere Grösseornig het nämli e exakti Defintion vum Begriff Planet
notwendig erschine lo. Während im ursprüngliche Entwurf vu dr Definition dr
Pluto si Planetestatus behalde hätt, isch säller no noch usgibiger Diskussion
ufgrund ere z'erwartende Planeteinflation so abgänderet worre, dass dr Pluto si
Status as Planet verlore het.

Usserdem isch dr Pluto e zimlig chleis Objekt. Het mer ihn bis sinere Entdeckig
noch fier vermeintlichi Bahnstörige vum Neptun verantworlich gmacht, wo e
Planetemasse grösser wie sälli vu dr Erde as Erklärig erforderet het, isch dr
maximal möglich Durchmesser bi spätere Messige z.B. bi Sternbedeckige immer
witter gschrumpft: Vu 14000 km am Afang 1930 bis 6000 km um 1970. Nooch dr
Entdeckig vum grosse Mond Charon 1978 isch dr Durchmesser no uf Erdmondgrössi vu
guet 3500 km abigesetzt worre un bi dr gegesitige Bedeckige vum Pluto un Charon
anno 1990 isch dr aktuell gültig Wert vu 2200 km gmesse worre. Spötter hän scho
e Trendlinie bildet uns Johr bestimmt, wo dr Pluto no ganz verschwunde wär.
Näbenem Erdmond sin sechs witteri Mönd im Sunnesystem grösser wie dr Pluto.

Dr middlerwil uf Eris daift Zwergplanet isch no dr eigetlich Zankepfel under dr
Astronome worre, wil d'Eris grösser wie dr Pluto isch un demit, wenn dr Pluto
als Planet gilte sott, ebefalls e Planet si müesst.

Noch e wittere Grund fier dr Entzug vum Planetestatus chännt au dr ehemolig
Spitznamme vu dr Eris gsi si, wo uf e Fernsehserieheldi (Xena) glutet het. Mer
het wohl nit z'Unrecht e Kommerzialisierig vu Planetenämme befürchtet, un mit
ere enge Definition sälle Tendenze e wirksame Rigel vorgschobe. Säller
Zwergplanet isch ime subtile Humor vu dr IAU nooch em Entzug vum Planetestatus
vum Pluto offziell Eris daift worre, wil säller Namme fer die grichisch Götti vu
Zwitracht un Zank stoht, wo dr Zankepfl under dr andere Götter gworfe het, un
d'Entdeckig vum Himmelskörper Eris ebe säll under dr Astronome verursacht het.



https://als.wikipedia.org/wiki/%C3%84thiopien

Ethiopie (amharisch ኢትዮጵያ Ityop̣p̣əya) isch e Binnestaat im Nordoschte vu
Afrika. In dr Zyt vum Chaiserrych isch er im Uusland au als Abessinie (sältener
au Abyssinie) bekannt gsii. Är gränzt an Eritrea, dr Sudan, dr Sidsudan, Kenia,
Somalia un Dschibuti. Vu dr Yywohnerzahle här isch s Land dr grescht Binnestatt
vu dr Wält. Ethiopie lyt uf em Human Development Index aktuäll (Stand 2012) uf
em 173. Blatz vu insgsamt 187 Länder, wu Informatione derfir vorlige.

D Gschicht vu Ethiopie goht zrugg bis in s 9. Johrhundert v. Chr. Abgsääne vun
ere fimfjehrige Bsetzig vor un im Zweete Wältchrieg dur s dodemol faschistisch
Chenigrych Italien isch Ethiopie dr ainzig Staat z Afrika, wu nie unter ere
europäische Kolonialherrschaft gstanden isch. Noch em Zweete Wältchrieg het dr
Chaiser Haile Selassie s Land dailwys modärnisiert. Anne 1974 isch d Monarchy
gstirzt wore. S kommunistisch Reschiim, wu derno chuu isch, wird unter anderem
wägen ere zum Dail vu ihm verschuldetet Hungersnot in dr 1980er Johr as aini vu
dr repressivschte Diktature vu Afrika aagluegt. Anne 1991 hän di no Ethnie
drännte Rebellegruppe EPRDF, TPLF un EPLF unter dr Fierig vum Meles Zenawi d
Militärdiktatur, wu vum Oschtblock unterstitzt woren isch, in e Burgerchrieg
gstirtzt. D EPRDF het si as Regierigsbartei etabliert un regiert unter eme
autoritäre, federale Syschtem.

Ethiopie isch dr zehntgrescht Staat z Afrika, s isch rund dreimol eso groß wie
Dytschland. Sy Gränze sin 5.328 km lang un dränne s Land uf ere Lengi vu 349 km
vu Dschibuti, uf 912 km vu Eritrea, uf 861 km vu Kenia, uf 1.600 km vu Somalia,
uf 883 km vum Sidsudan un uf 723 km vum Sudan.

D Landesnatur vu Ethiopie nimmt innerhalb vu Afrika ne Sunderroll yy. Ethiopie
isch näbe Lesotho s am hegschte gläge Land vum Kontinänt: 50 % vu syre Felchi
lige hecher wie 1200 Meter, iber 25 % iber 1800 Meter, iber 5 % sogar iber 3500
Meter. Ainewäg het dr grescht Dail vum Hochland Mittelgebirgskarakter mit eme
gmeßigte Klima. D Hochlandsränder un d Yyschnitt vu dr Fliss Blaue Nil, Omo,
Takaze) sin arg gääch uusbildet.

Dr Großdail vu Ethiopie wird vum Hochland vu Abessinie yygnuu. In däm wytlaifige
Hochgebirg lyt au d Hauptstadt vum Land, Addis Abeba (2370 m iber em
Meeresspiegel). Dr hegscht Bärg vum Hochland isch dr Ras Daschän (4.545 m);
anderi Vierdöuserter sin dr Talo (4.413 m), dr Guma Terara (4.231 m) un dr Guge
(4.203 m). Dur d Mitti vum Land ziet si in Nordoscht-Sidwescht-Richtig dr Groß
Afrikanisch Grabebruch (wu do au Abessinische Grabe gnännt wird). Uf dr
sideschtlige Syte dervu schließt si s Somali-Hochland mit em Deemtu (4.377 m)
aa. Di diefscht Landesstell lyt mit 116 m unter em Meeresspiegel im Koba-Sank
(oder Afar-Sank) am Karumsee weschtli vu dr Gränze zue Eritrea.

In dr tropisch-haiße Zone (Qolla) isch s durschnittli 27 Grad warm bin ere
jehrlige Rägemängi unter 500 mm Niderschlag. Di warm-gmeßigt Zone (Woyna Dega)
isch 22 Grad warm bi 500 bis 1500 mm Niderschlag pro Johr. Im Bärgbiet (Dega,
iber 2.500 m) wäre nume 16 Grad gmässe, un d Rägemängi stygt bis 1.800 mm
Niderschlag. D Haupträgezyt isch zwische Mitti Juni un Septämber, e chlaini
Rägezyt git s zwische Februar un Merz.

Ethiopie het e langi Gschicht vu extreme Wättererignis. Niderschleg git s vylmol
stark konzentriert as Konvektionsstirm. In dr letschte drei Johrzehnt het s
uuzelligi lokali Deerine un sibe großi Deerine gee, dailwys mit Hungersnet as
Folg. Wäg dr globale Ufwermig wird mit ere Verschlächterig vu dr Situation
grächnet, wu Bodenerosion, Wieschtinebildig, dr Verluscht an Biodiversitet un
Iberschwämmige chennt versterke. Noch em Nationale Aktionsprogramm fir d
Aabassig (NAPA) sin Landwirtschaft, Wasserressource un di mänschli Gsundhait am
sterkschte negativ vum Klimawandel bedroffe.

Dr grescht See isch dr Tanasee. Im große afrikanische Grabebruch git s e Huffe,
zmaischt vulkanischi See. Dr Shala isch dr grescht Kratersee un dr diefscht vum
Land. Dr Langano isch wäge sym hoche Ghalt an Natriumhydrogencarbonat ain vu dr
wenige See, wu mer din cha bade, wel er frei isch vu Bilharzioseerreger.

Syter anne 2011 wird am Blauen Nil] d Grand-Ethiopian-Renaissance-Dalspeeri
böue, wu Egypte dr Böu dervu wett verhindere.

Wäg dr abwächsligsryche Topografy, diverser geologische Schichte un verschidener
klimatischer Verheltnis isch d Ethiopie d Haimet fir e vylfeltigi Bflanzen- un
Dierwält. Vu dr Savanne iber immergrieni Fychtwälder bis zue Regione mit alpinem
Klima hän si do vyl Läbesryym etabliert.

Ethiopien isch ais vu dr acht Genzäntre no Wawilow. Di ethiopisch Flora umfasst
rund 7000 hecheri Bflanzenarte, wu uugfehr zwelf Brozänt dervu endemisch sin.
Ethiopien isch s Ursprungsland vum Kaffee un vu verschidene Fruuchtarte, wie
Teff, un vu dr Zierbanane (Ensete). Iber 20 verschideni Kulturbflanze stammen us
däm Land.

D Schirmakazie, dr Baobab, Räckholder un d Muulbeerfyyge sin typischi Baumarte
vm Land. Ais vu dr große Umwältbrobläm vu Ethiopie isch d Ryti vum Wald, wu
derzue gfiert het, ass vyl vu däne Arte scho aafangs vum 20. Johrhundert in
ihrem Bstand gschwecht gsii sin. D Ufforschtig mit Eukalyptusbaim anne 1905 het
derzue gfeirt, ass sälli hitigsdags dr grescht Dail vun dr Baim vu Ethiopie
uusmache.

Z Ethiopie git s 15 Nationalpark (Stand: 2012). Dr Nationalpark Simien Mountains
ghert zum Wältnaturerb vu dr UNESCO.

Ethiopie het Mitti 2008 e Bevrlkerig vu 79,1 Millione ghaa. 16 Brozänt vu dr
Mänsche hän dertemol in dr Stedt gläbt. 43 % vu dr Bevelkerig sin unter 15 Johr
alt gsii un nume 3 % iber 65 Johr. En ethiopischi Frau bringt im Lauf vu ihrem
Läbe im Durschnitt 5,3 Chinder uf d Wält.

Ethiopien isch e Vylvelkerstaat mit iber 80 ethnischenGruppe. D Greßi vu däne
goht vu wenige Hundert bis zue mehrere Millione. Drotz ass es geografisch em
Afrika sidlig vu dr Sahara zuegrächnet wird, sin großi Dail vum Land in ihre
historischen un kulturällen Entwicklig stark vu Yyfliss us em Noche Oschte
bregt.

Syt em Änd vum 19. Johrhundert wird s Land uf dr bolitischen un kulturällen
Ebeni vu dr Amhare dominiert. Drotz ass si nume rund 27 % vu dr Bevelkerig
stelle, isch ihri Sproch, s Amharisch, Amtssproch un vor allem in dr Stedt as
Verchehrssproch wyter verbraitet. Zämme mit dr Tigray, wu eppe 6 % vu dr
ethiopische Bevelkerig uusmache, sin si draditionäll in dr nerdlige Hochländer
gsidlet, em Chärnland vum historischen ethiopische Chaiserrych. Amhare un Tigray
chenne unter em ethio-semitischen Uusdruck Habescha (Abessinier) zämmegfasst
wäre, bodi Sproche zelle zue dr ethiosemitische Sproche. Zum groe Dail sin si
Aahänger vu dr Ethiopisch-Orthodoxe Tewahedo-Chilche.

Di zahlemäßig grescht Ethny bilden aber d Oromo. Si sin friejer au as „Galla“
bekannt gsii, was uf Amharisch au „haidnisch“ bzw. „nit-chrischtli“ bedytet; dää
Uusdruck giltet hiten as abwärtend un veraltet. D Oromo läben im Siden, Oschten
un Weschte vum Land un stellen offiziäll 34 % vu dr Bevelkerig. E Huffe Oromo
sin Muslim, s git unter ene aber au ethiopisch-orthodoxi un proteschtantischi
Christen. D Oromo ghere zue dr kuschitische Sprochgruppe. Zue däre ghere au d
Somali (6,2 %) un d Afar (1,7 %) in dr Dieflandbiet im Oschte vum Land, d Agau
(verschideni Untergruppen im nerdlige Hochland, zämme iber 1 %) un d Sidama
(4 %), d Hadiyya (1,7 %) un anderi im sidlige Hochland.

Zue dr omotische Sprochgruppe im Sidweschte vu Ethiopie ghere d Wolaytta
(2,3 %), d Gamo (1,5 %), d Kaffa (1,2 %) un e Huffe chlianeri Gruppe.

Im Weschte vum Land läben in dr Grenzbiet zum Sudan un Sidsudan au chlaineri
Minderhaite, wu nilo-saharanische Sproche schwätze, wie d Berta (0,25 %), d
Gumuz (0,22 %), d Anuak (0,12 %), d Nuer (0,2 %) un d Majangir (0,03 %). Die
Volksgruppe läbe zum Dail au im Sudan bzw. Sidsudan. Si sin friejer vu dr
Hochland-Ethiopier abwärtend Shanqella gnännt wore. Si hän zmaischt e dunkleri
Hutfarb un gälte wäge däm as „Schwarzi“, derwylscht si d Hochlandbewohner as
„Rote“ aasääne.

Z Ethiopie wäre iber 80 Sproche gschwätzt. D Amtssproch uf Bundesebeni isch
Amharisch, wu zum (sid-)semitische Zwyg vum Afroasiatische ghert un vu rund 19,8
Mio. Mänschen as Muetersproch gschwätzt wird, as Zwootsproch vu nomol 4 Mio.
Ethiopier. Änglisch isch Bildigssproch un wird in dr Oberschuelen as
Unterrichtssproch brucht. In ainzelne Bundesstaate, wu d Gränze vun enen no
Sprochgränze zoge wore sin, diene di regionale Sproche Oromo, Tigrinya, Somali,
Afar un Harari as Arbetssproch vu dr Beherde, Amharisch isch näbe dr Region
Amhara au in dr ethnisch un sprochli gmischte Region Gambela, Benishangul-Gumuz
un in dr Region vu dr sidlige Natione, Nationaliteten un Velker Arbetssproch.
Anderi Sprochze wie Sidama un Kafficho wäre lokal in dr Grundschuele brucht.

Eso unterschidlig wie di ethnisch Zuegherigkait isch au di religies. Di
wichtigschte Glaubesgmainschafte sin ethiopisch-orthodoxi Chrischte, s
sunnitischi Muslim un verschideni ethiopisch-evangelischi Chilche. Chlaini
Minderhaite bilde d Aahänger vu draditionälle afrikanische Religione un
ethiopisch-katholischi Chrischte. Di ethiopische Jude (Falascha, Beta Isra’el)
sin mittlerwyli fascht ganz uf Israel uusgwanderet.

Zue dr religiese Zämmesetzig vu dr Bevelkerig z Ethiopie git s widersprichligi
Aagabe. Di vorlaifigen Ergebnis vu dr letschte Volkszellig vu 2007 gän die
Zahle: 62,8 % Chrischte – dervu 43,5 % Ethiopisch-Orthodoxi (Census 1994:
50,6 %), 18,6 % Proteschtante (1994: 10,2 %) un 0,7 % Katholike – 33,9 % Muslime
(1994: 32,8 %), 2,6 % Aahänger vu draditionälle Religione (1994: 4,6 %) un 0,6 %
Sunschtigi (z. B. Atheischte, 1994: 1,8 %). In diverse Enzyklopdie,
Nooschlagwärch un uf dr Websyte vun e baar Usseminischterie wäre dergege Zahlen
aagee, wu zum Dail stark vu dänen offiziällen Aagaben abwyche. Dr Aadail vu dr
Chrischte lyt dert zwische 40 % un 55 % un dää vu dr Muslime zwische 40 % un
50 %. Dä nider Aadail an dr Bevelkerig in dr offiziälle Zahle wird au vu
Wisseschaftler skeptisch aagluegt:

The 1994 CSA census put the percentage of the Muslim population of Ethiopia at
32,8 %, however, this number is doubted by Muslims and many scholars alike. A
percentage of ca. 45 % Muslims in Ethiopia […] is believed to be a more
realistic estimate.

Fir d Glaubesgmainschaft vu dr Rastafari sin dr Chaiser Haile Selassie un
Ethiopie vun ere zäntrale Bedytig. E seli chlaini Gruppe vu Aahänger vu däre
REligion läbt z Shashemene sidli vu Addis Abeba, syter ass si dert afrikanischi
Haimchehrer zerscht us dr USA, speter vu Jamaika un derno us dr ganze Wält
nidergloo hän.

Etiopien isch dr eltscht Staat z Afrika, wu di ganz Zyt unabhängig gsii isch un
wu s hite no git, un au ain vu dr eltschte Staate vu dr Wält. Dr hitig wider wyt
verbraitet Landesname goht uf e antike griechische Uusdruck zrugg, wu d Regione
Abessinie, Nubie, Sudan un Daul vu Libye umfasst het: „Αιθιοπία“, vu
αίθαλο/aíthalo, „s sunnebryynt“ un οψ/ops, „s Gsicht“.

S Alt Teschtamänt brichtet, wie d Chenig vu Saba uf Jerusalem graist isch. No dr
ethiopischen Iberliferig heb dr Menelik I., dr Suhn vum Chenig Salomo un dr
Chenigi vu Saba, s Ethiopisch Rych grindet. Historisch noogwisen isch d Grindig
vum ethiopische Rych dur dr Stamm vu dr Ḥbšt, wu im 1. Johrdöusert v. Chr. vu
Sidarabien uusgwanderet isch. D Ahuptstadt Aksum isch zum erschte Mol gnännt
wore vum Claudius Ptolemäus im 2. Johrhundert n. Chr.

No dr Aposchtegschicht vu dr Bibel, Kapitel 8 Vers 26–39, isch dr domolig
Schatzmaischter vu dr „ethiopische“ Chenigi dr erscht „ethiopisch“ Chrischt
wore. Iber dr Ursprung vu dr Chilchen im hitigen Ethiopie brichtet dr latynisch
Gschichtsschryber Rufinus vu Aquileia: D Brieder Frumentius un Aidesios seie uf
ihre Hairais uf Tyrus an dr Kischte vum Rote Meer iberfallen un an dr Hof vum
Chenig vu Aksum verchauft wore. Wäg ihre griechische Bildig seie si zue Erzieher
vu dr Brinzen ufgstige un hebe dr Chenigsfamilie ihre chrischtlige Glaube
vermittlet. Dr Frumentius sei speter zum Bischof vu Alexandria, em Athanasius,
graist un sei vu ihm zum Bischof vu Aksum gweiht wore Dr Iberdritt vum Chenig
Ezana zum Chrischtentum isch dur Minzfund archäologisch belait. Unter em Ezana
wird s Chrischtentum Staatsreligion. S Rych vu Aksum het im 4. Johrhundert
zytwys au d Herrschaft iber Sidarabie un dr Nordsudan gwunne. Mit dr Uusdehnig
vum Islam im 7. Johrhundert wird di ethiopisch Chrischtehait vum Yyfluss vu dr
Wältchilche isoliert, het aber wyter Kontakt zue dr koptische Chilche ghaa.

D Uusbraitig vum Islam fiert zum Nidergang vum Rych vu Aksum, wu d Biet an dr
Kischte abdrännt un eso di alte Handelswäg blockiert wäre. Aksum sich
speteschtens im 9. Johrhundert as Hauptstadt ufgee wore. Di aksumitisch Kultur
un s ethiopisch Chrischtetum het im ethiopische Hochland chennen iberläbe. Ass s
Chrischtetum z Ethiopie nit sterker vu dr Muslime bekämpft woren isch, wird
dodermit erklert, ass dr aksumitisch Chenig d Aahänger vum Mohammed in dr Zyt vu
dr Hidschra bschizt ghaa het.

D Habescha hän mit nume wenig Unterbrächige vu 1270 bis 1974 regiert. In däre
Zyt het s Chaiserrych alli Biet im hitige Ethiopien un Eritrea eroberet. Si hän
erfolgrych di osmanischen Armee bekämpft un hän Beziehige zue europäische Mächt
gchnipft.

Ethiopie het scho unter em Chaiser David I. (1382-1411) Kontakt zue Eiropa ghaa,
drotz ass d Raise dur s Egypte schwär gsii sin. S isch zuen eme Uusdusch mit dr
italienische Handelsstedt chuu, vor allem mit Venedig. In dr Zyt vum Zara-Jakob
(1434-1468) isch sogar en ethiopischi Delegation uf Wunsch vum Papscht Eugen IV.
zum Konzil vu Floränz graist. Dr Wunsch vu dr Eiropäer mit dr Ethiopier zämme
gege dr Islam vorzgoo isch aber uf wenig Gegeliebi gstoße, wel sich Ethiopie dr
muslimische Strytmacht nit gwachse gsääne het.

Anne 1493 isch derno dr Portugies Pêro da Covilhã an dr Hof vum Negus chuu. Är
het fir e portugiesisch-ethiopisch Bindnis solle wärbe, wel Portugal um des Zyt
aagfange het, sy Herrschaft im Indische Ozean ufzböue. Dr Covilhão isch ehrevoll
behandlet wore, un dr Na’od I. un dr David II. hän em Ländereie gschänkt, aber
si hän an dr ethiopische Dradition feschtghalte, ass kai Främde s Land wider het
derfe verloo. Dr Covilhão het dr Negus aber chennen iberzyge, dr Armenier
Matthäus anne 1509 as Gsandte uf Lissabon z schicke. Anne 1520 isch mit em
Rodrigo de Limas e portugiesischi Delegation an dr Hof vum Negus gsändet wore,
wu dert dr Covilhão in beschter Gsundhait un ghyrote mit ere ethiopischen
Adligen aadroffe heb.

Anne 1543 portugiesischi Hilfsdruppen unter em Suhn von Vasco da Gama, em
Cristóvão da Gama, d Ethiopier noch eme Hilferuef vum Negus gege d Druppe vum
Ahmed Graññ vum Sultanat Adal unterstitzt un hän sälli Druppe vernichtet. Ihre
Vorhaa, s Land zum Katholizismus zu bechehre, hän si aber nit gschafft.

Vu 1769 bis 1855 isch Ethiopie dur d „Ära vu dr Brinze“ (amharisch Zemene
Mesafint) gange. Des isch e Period gsii, wu s zahlrychi Konflikt zwische
Chriegsherre gee het. Dr Chaiser het um die Zyt nume no iber d Gegnig um di
domoli Hauptstadt Gonder gherrtsch. D Ära vu dr Brinze isch anne 1855 z Änd
gange, wu dr Tewodros II. di verschidene unabhängige Firschtetimer gwaltsam
unter syre Herrschaft gainigt het.

Im Zug vum Kolonialismus het si Ethiopie als gege d Yyflussnahm vu eiropeische
Mächt gwehrt, zerscht unter em Chaiser Tewodros II. gege di britisch
Ethiopienexpedition vu 1868, derno am Änd vum 19. Johrhundert gege d Italiener
un ihri Koloni Eritrea. Drotz dass di italienisch Armee mit ihre modärne Waffe
tächnisch iberlääge gsii isch, hän d Ethiopier unter em Chaiser Menelik II. di
italienischen Invasoren anne 1896 in dr Schlacht vu Adua zruckgschlaa. Des
Ergebnis giltet bis in d Gegewart as wichtige Siig vun eren afrikanische gege ne
eiropäischi Armee un isch in dr Zyt derno ne feschte Bstanddail vum ethiopische
Nationalbewusstsyy wore.

Dr Chaiser Menelik II. het s Land in dr Zyt vu syre Herrschaft modernisiert un
het s Rych uusgwytet. Anne 1923 isch Ethiopie, näbe Liberia un Ägypte dr ainzig
unabhängig Staat z Afrika, in dr Velkerbund yydrätte. Dr Chaiser Haile Selassie
het anne 1931 di erscht Verfassig vum Land yygfiert.

Am 3. Oktober 1935 sin italienischi Soldaten unter em General Emilio De Bono vu
dr Koloni Italienisch-Eritrea us z Ethiopien yymarschiert un hän dr zweet
Italienisch-Ethiopische Chrieg aagfange. Dää Chrieg, wu d Italiener Giftgas
yygsetzt un gege d Haager Landchriegsornig verstoße hän, isch sibe Monet gange,
voreb dr Chaiser Haile Selassie in s Exil gangen isch un d Italiener dr Siig
verchindet hän. D Invasion isch vum Velkerbund verurdailt un s faschistisch
Italie unter em Benito Mussolini isch en Aggressor gnännt wore, s sin aber nume
wenig Sanktione verhängt wore. Im Mai 1936 isch Ethiopie schließli Dail vum
italienische Kolonialbiet Oschtafrika wore. Drotz ass di italienisch versuecht
het, d Oberschicht mit Masseverschießige z vernichte, isch s ere nie glunge, s
ganz Land z kontrolliere. Zwische 1935 un 1941 sin zwische 350.000 un 760.000
Ethiopier em italienischen Expansionsdrang zum Opfer gheit, zwische fimf un zeh
Brozänt vu dr Gsamtbevelkerig. In ihre churze Herrschaft hän d Italiener z
Ethiopie ne Rassedrännigssyschtem yygfiert, wu gwissi Ähnligkaite mit em
Apartheid z Sidafrika ghaa het.

Anne 1941 isch s Land vu ethiopische Partisanen un Druppe vum Commonwealth of
Nations un vu britische Strytchreft befreit wore. D Hauptoffensive gege di
italienische Kolonialdruppe sin vum anglo-egyptische Sudan un vu
Britisch-Oschtafrika uus yyglaitet wore. Fimf Johr no syre Flucht in s Exil isch
dr Chaiser Haile Selassi wider uf Addis Abeba zruckgchehrt.

Aafangs 1970er Johr isch s Chaiserrych in er schwäri Krise grote. Di verarmte
Bauern hän unter dr Abgabe an d Großgrundbsitzer glitte, s Burgertum vu Addis
Abeba het sich in syne bolitische Entfaltigsmegligkaite yygängt gsääne. D
Inflation noch dr Deeri vu 1973 un dr Elkrise hän Massendemonschtratione vu
Studänten un Straikwällen uusglest. Schließli hän aafangs 1974 au Dail vu dr
ethiopische Armee revoltiert. Am 12. Septämber 1974 isch dr Haile Selassie
gstirzt wore.

S Militer het d Macht z Ethiopie ibernuu, d Studäntebewegig, wu as
Hauptinitiator vu dr Revolution giltet, het si in en ethnischi un e
sozialistischi Opposition gspalte, isch dailwys in dr Untergrund gange un het
bewaffnete Widerstand glaischtet. Di gmäßigte Chreft im Militer hän si nit
chenne duresetzet, e provisorische Militerverwaltigsrot, Derg gnännt, unter dr
Fierig vum Major Mengistu Haile Mariam isch yygsetzt wore. Anne 1975 isch d
Monarchy abschafft un s Land in e sozialistischi Volksrepublik umgwandlet wore.

Uf dr „rot Terror“ (1975), wu di sozialistisch studäntisch Opposition fascht
ganz uusgschalte het, sin bal militerischi Ussenandersetzige mit dr
Nochberstaate chuu. Mit Hilf vu dr Sowjetunion un vu Kuba isch 1977/1978 e vu dr
USA unterstitzti Invasion vu Somalia in dr vu ethnische Somali bewohnte Ogaden
abgwehrt wore. Dr Derg het mit Hilf vum Oschtblock bal di grescht Armee vum
subsaharische Afrika ghaa – um 300.000 Mann.

Wäg dr massive Repressionen gege d Zivilbevelkerig hän d Separatischte z Eritrea
all meh Zuespruch iberchuu. In dr Provinz Tigray isch d Volksbefreiigsfront vu
Tigray aktiv gsii un au im Siden un Oschte het s bewaffneti Widerständ gege d
Regierig gee.

Anne 1984 isch Ethiopie dur e Reportasch vum BBC-Färnseh iber d Hungersnoot im
Land in dr Blick vu dr Wälteffetligkait grote. Scho in dr 1970er Johr hän
Deerine in dr Sahelzone un z Ethiopie zue Ärnuusfäll un Hungersneet gfiert.
Aafangs vu dr 1980er het si d Situation im nerdlige Hochland vu Ethiopie
(Zäntral-Eritrea, Tigray, Wollo un Dail vu Begemder un Shewa) wider zuegspitzt.
Anne 1984 sin noch eme fascht vollständigen Uusfall vu dr Ärn fascht acht
Millione Mänsche vum Hunger bedroffe gsii. E Huffe Mänsche sin in d Stedt
gflichtet, wu sich sognännti „Hungerlager“ bildet hän. Anne 1985 het s wider e
Deeri gee un aafangs 1986 het si d Hungersnoot au uf Dail vum sidlige Hochland
uusgwytet. In däm Johr isch d Lag zuesätzli au no dur Wanderhaigumper verscherft
wore, rund 5,8 Millione Mänsche sin uf Nahrigsmittelhilf aagwise gsii. Ethiopie
isch au wäg em Burgerchrieg am schlimmschte vu däre Kataschtrof bedroffe gsii. D
Hungersnoot in dr Johre 1984 un 1985 het e halbi bis ai Million Opfer gforderet.

Anne 1991 isch s Reschim schließli zämmebroche. E bolitischi Koalition us
verschidene Befreiigsbewegige, di Revolutioner Demokratisch Front vu dr
Ethiopische Velker, het d Macht ibernuu, un dr Fierer vu dr Volksbefreiigsfront
vu Tigray, dr Meles Zenawi, isch zum Ibergangsbresidänt ernännt wore. Unter dr
neie Interimsregierig het Eritrea im Mai 1993 no fascht dryysg Johr Chrieg d
Unabhängigkait vu Ethiopien iberchuu.

Am 5. Juni 1994 sin Wahle zuen ere verfassigsgebende Versammlig abghalte wore.
Di Revolutionär Demokratisch Front vu dr Ethiopische Velker het 484 vu 547 Sitz
gwunne, e Huffe Oppositionsgruppe hän die Wahl aber boykottiert ghaa. D
Verfassigsversammlig het derno im Dezämber 1994 e neji Verfassig verabschidet,
wu syterhär in Chraft isch. Im Mai 1995 sin di erschte freie Barlemäntswahle z
Ethiopie abghalte wore un am 22. Augschte 1995 isch di federal Demokratisch
Bundesrepublik Ethiopie proklamiert un dr Meles Zenawi zum Premierminischter
erklert wore.

Wäge Gränzstryt isch s anne 1998 wider zuen eme Chrieg zwische Ethiopien un
Eritrea chuu. Di ethiopisch Luftwaffe het di eritreisch Hauptstadt Asmara
bombardiert, dr Vormarsch vu dr ethiopische Bodedruppe isch aber churz vor
Asmara abbroche wore un d Armee het si wider zruckzoge. Dr Chrieg isch dur dr
Fridesvertrag vu Algier im Dezämber 2000 z Änd gange, un Blauhelm-Soldate vu dr
United Nations Mission in Ethiopia and Eritrea (UNMEE) sin in d Region chuu go
dr Friden iberwache. Am 13. April 2002 het en unabhängigi Gränzkommission
(Eritrea Ethiopia Boundary Commission, EEBC) en ändgiltigi Empfählig fir e Änd
vum Gränzstry abgee. Ai Johr speter het Ethiopie die Empfählig aber abglähnt,
wel d Stadt Badme, andersch wie vu dr Kommission vorgschlaa au wyter zue
Ethiopie sott ghere. Syterhär herscht zwische dr bode Chriegsbarteie ne uurueige
Fride.

Anne 1991 sin di historische Provinzen ufglest un Ethiopie isch nei no ethnische
Kriterie in Regionen oder Bundesstaaten yydailt wore (ethnische Federalismus). D
Provinz Eritrea isch anne 1993 us em Staatebund uusdrätte. Syter anne 1998 git s
nyyn aigeständigi Regionen un zwoo unabhängigi Stedt (Addis Abeba un Dire Dawa).
Sechs Regione hän je ai Volksgruppen as Titularnation (Tigray, Amhara, Oromia,
Somali, Afar un Harar), di ibrige drei sin ethnisch gmischt un wäge däm mehrere
yyhaimische Volksgruppe zuegordnet (Benishangul-Gumuz, Gambela un d Region vu dr
sidlige Natione, Nationaliteten un Velker).



https://als.wikipedia.org/wiki/Uganda

Uganda (Dütsch: [uˈganda]; Änglisch: [jʊˈgændə]) lit z Ostafrika und gränzt im
Norde an dr Sudan, im Oste an Kenia, im Süde an Tansania, im Südweste an Ruanda
und im Weste an die Demokratischi Republik Kongo. D Gränze mit Kenia und
Tansania befindet sich zum Teil in dr Mitti vom Viktoriasee.

Im Vergliich zu andere ostafrikanische Staate isch Uganda riich an fruchtbare
Böde und isch dorum vom Winston Churchill as „Perle vo Afrika“ bezeichnet worde.
Wäge der lange Ziit, wo Diktature gherrscht hai, und wägem Bürgerchrieg vo 1966
bis 1986 und der Unterstützig vo Bürgerchriegsgruppe in Nochberländer dänggt mä
im allgemeine nüme an das. Der Süde vom Land wird hützudag widr vo Touriste
bsuecht, in de nördlige Gränzprovinze si aber immer no d Reisewarnige vo de
usländische Verträtige, au wenn s sit 1999 keini Übergriff uf Usländer me ge
het.

Uganda isch vu See, em Wysse Nil (do: Viktoria-Nil un Albert-Nil), Urwälder un
Savanne bregt. Im Side vum Land verlauft dr Äquator. Dr diefscht Punkt z Uganda
isch dr Unterlauf vum Albert-Nil uf 610 m iber em Meeresspiegel. Dr Margherita
Peak (au Mount Stanley) im Ruwenzori-Gebirg isch mit 5.110 m dr hegscht Punkt. D
Gsamtflechi vum Land umfasst 241.038 Quadratkilometer, 199.710 Quadratkilometer
dodervu sin Landflechi, 36.330 Quadratkilometer Wasserflechine.

Wichtigi Rohstoff vum Land sin Chupfer, Kobalt, Chalchstai, Nickel un Staisalz.
Wasserchraft un dr landwirtschaftlig nutzbar Bode sin wyteri Ressource. Anne
2009 sin z Uganda großi Vorchuu vu El un Ärdgas entdeckt wore. Di gsicherete
Resärve lieg bi zmindescht 700 Mio. Barrel El.

Uf s tropisch Klima im Side un in dr Mitti vum Land wirkt sich uus, dass Uganda
zum greschte Dail uf eme Platoo um 1.000 m iber em Meeresspiegel lyt. S Klima
isch tropisch-warm, aber dur d Hechelag abgchielt. Wäge däm isch s nit ibermäßig
haiß un au nit bsundersch chalt. D Tämperature schwanke zwische 25 un 30 °C am
Dag, znacht sin s zmaischt um 17 °C. D Extremwärt lige zwische 10 un 35 °C. D
Niderschleg (1000–1500 mm) sin friejer uf s ganz Johr verdailt gsii, s het nume
zwoo druckeni Periode (Dezämber bis Februar un Juni bis Augschte) ghaa.
Mittlerwyli git s z Uganda vor allem im Norde Regione, wu s johrelang nit
rägnet, derwylscht dr Räscht vum friejer tropisch fychte Land allmeh vum Monsun
bregt wird un hite nume no ai Rägezyt het.

Z Uganda git s e seli arterychi Bflanzewält. D Savanne vu Oschtafrika goht in dr
Rägewald vu Zäntralafrika iber. Di urspringlig Fauna isch in dr Nationalpark no
am endschte erhalte, au dert aber dur Burgerchriegsentwicklige beyydrächtigt.
Nume z Uganda haimisch isch dr Uganda-Kob (Kobus kob ssp. thomasi), e
Antilopeart us dr Gattig vu dr Wasserbeck. S Wappedier, dr Chronekranich, isch
vor allem um dr Viktoriasee no zimli hyfig. Negativ uusgwirkt het sich im
Viktoriasee s Uussetze vum Nilbarsch zum Staigere vu dr Fischereiertreg, wel
doderu e Huufe endemischi Fischarte uusgrottet wore sin, vor allem verschideni
Buntbarsch. Derzue wird d Wasseroberfleichi vu neophytische Wasserhyazinthe
zuegwuecheret.

Z Uganda läbe iber 40 Velker zämme, wu alli aigeni Sproche, Kulture un Bryych,
zum Dail au no aigeni Religione hän.

Iber d Helfti vu dr Bevelkerig, insgsamt 60 Brozänt sin Bantu, wu in dr
Hauptsach in dr Biet sidlig un weschtlig vum Kiogasee läbe. S grescht Bantuvolk
sin d Baganda, wu 16,9 % vu dr Bevelkerig stelle un em Land dr Name gee hän. D
Ankole un d Basoga hän je 8,4 %, d Bakiga 6,9 %, d Bagisu 4,6 % un d Banyorot
2,7 %. Chlaineri Banntuvelker sin unter anderem d Batoro, d Bagwere, d Bakonjo,
d Banjaruanda un d Rundi.

Dr Aadail vu dr Nit-Afrikaner isch mit 0,98 Brozänt gring (Asiate 0,820 %,
Europäer 0,095 % un Araber 0,066 %).

Z Uganda wäre insgsamt 35 verschideni Sproche gschwätzt, zwai wyteri sin
mittlerwyli uusgstorbe:

Rund 85 % vu dr Gsamtbevelkerig vu Uganda sin Chrischte, remisch-katholisch rund
42 %, anglikanisch rund 36 %. Iber 12 % sin Muslim, di maischte dervu Sunnite.
Rund 1 % vu dr Bevelkerig sin no Aahänger vu draditionälle afrikanische
Religione. Derzue git s chlaini Gmai vu schwarzafrikanische Jude, d Abayudaya bi
Mbale, wu rund 750 Mitglider umfasst. Syt e baar Johr sin im Land au versterkt
US-amerikanischi evangelikali Bfingschtchilche aktiv.

Mer nimmt hit aa, ass es z Uganda friejer e gschlossene Räägewald gee het, wu
Twa („Pygmäe“) as Jeger un Sammler gläbt ghaa hän. Vor rund 2000 Johr sin die
Stämm dur d Ywanderig vu Hiritevelker us em Norde all mee zruggdrängt wore, wu
kuschitischi Sproche gschwätzt hän, un schließli vu Ackerbuure, wu Bantusproche
gschwätzt hän. Um 100 n. Chr. soll s nomol zuen ere Yywanderig vu Hirtenvelker
im Weschte vu Uganda chuu syy.

Ab em 15. Jahrhundert isch im Weschte vu Uganda am Albertsee s Chenigrych vu
Bunyoro entstande, wu vu nilotische Hirte grindet woren isch un s erscht vu dr
fimf große Rych vu Uganda gsii isch. Ab em 17. Johrhundert isch Buganda am
Nordweschtstade vum Viktoriasee all yyflussrycher wore un isch im 18.
Johrhundert s wichtigscht vu dr ugandische Rych wore. Chenig vu Buganda, wu si
Kabaka gnännt hän, hän ihre Rych vor allem dur Raubzig sterker gmacht un dur dr
Handel mit Elfebai mit dr Araber an dr Kischte vum hitige Kenia. Anderi chlaini
Rych sin Ankole im Sidweschte, Busoga im Sidoschten un Toro zwische Ankole un
Bunyoro. Toro isch e Provinz vu Bunyoro gsii, het si 1822 vu sällem losgsait un
isch 1891 endgiltig unäbhängig wore.

Z Buganda isch dr Grundesitz in dr Händ vum Kabaka mit Sitz z Kampala gsi. Ä het
an d Spit vu dr Saza, dr ainzelne Dischtrikt vu Buganda, Chief gstellt, wu fir d
Ornig gsorgt hän, d Styyre yydribe, Rächt gsproche un s Land an d Buure verdailt
hän. Si hän zum Bakungu ghert, em hecher Adel, un hän e Dail vu ihre Privilegien
an dr Batongole, dr nider Adel, chenne delegiere. Dää Adel het chenne vum Kabaka
bstimmt wären un isch nit primär eerbli gsii. An dr Syte vum Kabaka isch dr
Lukiko gstande, ne Rot vu hoche Adlige, wu nit het derfe mitbstimme, wu
aberyyfluss ghaa het uf Entschaidige. Dr Kabaka het au ne stark Chriegsvolk ghaa
un e Flotte vu rund hundert Chriegsboot. Z Buganda het s au ne guet
Stroßesischtem ghaa.

Villicht ab 1840 het dr Handel vu Buganda mit dr Araber all mee zuegnuu, wu
Sklave un Ekfebai gchauft hän. Au di chlainere Rych vu Kitara, wu wider e gwissi
Autonomy vu Bunyoro gwunne het, un Karagwe im Oschte hän Hnadelskontakt ghaa zue
dr Araber. E Dail Regione sin um des Zyt islamisiert wore.

Unter em Kabaka Mutesa I., wu 1856 in s Amt chuu isch, isch Buganda uf em
Hegschtpunkt vu sye Macht gsii. Um des Zyt isch s zue dr erschte Kontakt mit
europäische Afrikaforscher chuu. Des isch vor allem z Buganda gscääne, wu
uffiger zue dr dr Främde gsii isch wie Bunyoro un di andere Rych. 1862 het dr
Kabaka dr John Hanning Speke un dr James Augustus Grant empfange un 1875 dr
Henry Morton Stanley. In dr 1860er un 1870er Johr hän d Khedive vu Egypte unter
anderem dur dr Ismail Pascha un dr Emin Pascha bis in Norde vu Uganda
expandiert. Anne 1877 sin uf Wunsch vum Kabaka zum erschte Mol anglikanischi un
1879 katholischi Missionar in s Land chuu. Dr Kabaka het dodermit dr islamisch
Yyfluss welle yygränze, wu vu Norde un Weschte här chuu isch. Dail vum Hof un
vum Rot, em Lukiko, sin Chrischte wore. D Arbet vu dr Missionar het er aber
aafangs uf d Hauptstadt bschränkt. Bal sin au erschti Gsandte vum Dytsche Rych,
vu Frankrych un vu Großbritannie yydroffe. D Eurpäer, wu all mee wore sin, hän
bal au aagfange in andere Biet z missioniere. Wel e Hufe lokali Fierer versuecht
hän iber d Europäer mit däne ihre modärne Waffe ne greßeren Yyfluss z kriege,
isch s bishärig Herrschaftssischtem schnäll deschtabilisiert wore. Di religiesen
un nationale Konflikt vu dr Europäer unterenander hän bal au zue Konflikt unter
dr jewylige afrikanische Gfolgschafte gfiert. Zuen eme erschten Uusglych unter
dr Europäer isch s 1884/1885 chuu, wu uf dr Kongokonferänz d Aasprich vu
Großbritannien uf Uganda anerkännt woren isch. In wytere Verdreg 1886 un im
Helgoland-Sansibar-Verdrag vu 1890 hän d Kolonialmächt di wyter Ufdailig vum
Biet greglet. E Versuech vum Carl Peters, mit em Uganda-Verdrag dytschi Aaspric
uf Biet nerdli vum Victoriasee durezsetze, isch fähl gsclaa. Dytsch-Oschtafrika
isch feschtglait wore uf d Biet vum hitige Feschtland-Tansania, Ruanda un
Burundi, derwylscht di hitige Staate Uganda un Kenia as British East Africa
zämegfasst wore sin.

Dr Mwanga II. isch anne 1884 no sym Vater uf dr Droon chuu. Im Gegesatz zue
sällem isch dr Mwanga aggressiver ufdrätte. Anne 1885 het dr Bischof James
Hannington feschtsetze un derno hiirichte loo. Syni Bolitik het zwische 1887 un
1894 zue drei bluetige Burgerchrieg gfiert. 1888 isch er noch eme Gfächt bi
Mengo abgsetzt un dur sy Halbbrueder Kiwewa Mutebi II. uusduscht wore, wu vu dr
Briten unterstitzt woren isch. Wu dr Mwanga II. 1890 e Schutzvertrag mit em
Frederick Lugard vu dr Imperial British East Africa Company (IBEAC) unterschribe
het, hän d Brite d Unterstitzig gwächslet, un dr Mwanga isch wider uf dr Droon
chuu. 1892 het e s uffige Konflikt gee zwische franzesische Katholike, wu lieber
e dytschi Kolonialherrschaft z Uganda ghaa hätte, un britische Proteschtante.
Aafangs hän d Franzose d Oberhand gwunne, aber dur s militerisch Yygryfe vum
Lugard sin d Franzose gschlaa wore. Um die Zyt isch Uganda dur Epidemie druckt
wore, wu dur dr Kontat zue dr Ussewält in s Land chuu sin, dodrunter d
Rinderpescht, d Schlofchranket un di Schwarze Blootere.

Dr britisch Gsandte Sir Gerald Portal isch 1893 in s Land chuu un het si z
Entebbe nidergloo, was derzue gfiert het, ass d Stadt speter d Hauptstadt vu
Uganda woren isch. Är het Buganda zue me britische Protektorat gmacht un e
uusgwytete Schutzverdrag mit em Mwanga abgschlosse. Dodermit het Großbritannie s
Rych änger an si bunde, aber au d Verwaltig im Biet ibernuu. Dr Mwanga isch as
Suverän bstetigt wore, het aber d Brite militerisch mieße unterstitze gege d
Rych Toro, Ankole, Busoga un Bunyoro. D Brite hän militerisch gsiigt iber
Bunyoro un d Acholi im Norde, derwylscht Busoga un Ankole hän mieße Verdreg
zuestimme, wu si unter di britisch Oberherrschaft chuu sin. Dr Kasagama, dr
Omukama vu Toro, het 1891 dr Frederick Lugard um Unterstitzig gege Bunyoro bäte.
Anne 1897 het dr Mwanga ne Ufstand gege d Briten aagfange, isch aber 1898 bi
Kislaira gschlaa wore un gflichtet. Uf dr vakant Droon hän d Brite dr aijehrig
Suhn vum Mwanga, dr Daudi Chwa II., gsetzt. Fir d Amtsgschäft hän si Minischter
yygsetzt.

Anne 1902 isch d East Uganda Province an Kenia aaglideret wore go di 1901 nei
böue erscht Etappe vu dr Uganda Railway, wu bis Kisumu am Viktoriasee gangen
isch, ganz unter drKontroll vu aim Biet z haa. Ab Kisumu si Waar un Passaschier
aafangs di letschte 300 km per Dampfschiff iber dr Viktoriasee uf Buganda brocht
wore. Wu d Bahnlinie schließli fertig böue gsii isch, sin d Chescte fir
Waredranspport an d Kischte um 97 % gsunke.

Di kolonial Wirtschaft isch aafangs bschränkt gsii uf landwirtschaftligi
Exportgieter (Cash Crops) wie Böuwulle un Kaffee. Vor allem dr Aaböu vu dr
Böuwulle isch vor em Erschte Wältchrieg firschi dribe woren un isch vu me
Exportvolume vu 200 Pfund Sterling anne 1905 uf 52.000 Pfund 1908 un schließlig
uf 369.000 Pfund 1915 gstige. Wel aber di draditionälle Nahrigspflanze aber nimi
gsetzt wore sin, isch s zue ne baar Hungersnet chuu. Mer goot dervuuus, ass d
Bevelkerig vu dr Oschtprovinze zwische 1890 un 1923 vu rund 1 Million uf 220.000
zrugggangen isch.

Wel Uganda, andersch wie dr Nochber Kenia, kai Sidlerkolony woren isch, isch d
Zahl vu dr europäisch Sidler seli niderig blibe. S Buureland isch zum große Dail
in dr Händ vu dr Yyhaimische blibe. D Afrikaner hän aber dur d Mission schnäll
europäischi Lääbesart aagnuu. Bal hän e Hufe Lyt chene lääsen un schybe, scho
1911 sin zwoo Monetszytschrifte uf Luganda uusechuu (Ebifa un Munno). Au di
erschte Hochschuele sin grindet wore, wie d Mengo High School, St. Mary's
Kisubi, Namilyango, Gayaza un s King’s College Budo, alli z Buganda. 1922 isch z
Kampala di hitig Makerere-Universitet grindet wore, wu aafangs e Tächnikum gsii
isch, ab 1938 hecheri Schuel undab 1950 e vollwärtigi Universitet. Wu s Land dur
d Bahnlinie un d Kolonialverwaltig allmee ufgschlosse woren isch, sin e Hufe
Asiaten uf Uganda emigriert. Si hän bal wichtigi Peschte im Handel un zum Dail
au in dr Induschtry ibernuu. Di indisch Rupie isch e Zytlang bis zum Änd vum
Erschte Wältchrieg s Hauptzahligsmittel gsii.

Wel si Buganda frie dr spetere Kolonialmächt zuegwändet het, het dr haimisch
Adel au no dr Kolonialisierig no großi Vordail ghaa. Si hän Peschte in dr
Verwaltig iberchuu, au in dr andere Biet vu dr Kolony. Au d Plantahsce hän
vylmol haimische Chiefs ghert, wel ene dr Verdag vum Johnston vu 1900 rund d
Helfti vum Land vu Buganda zuedailt ghaa het. S Zäntrum vu Buganda um Kampala un
Entebbe sich s kulturäll un wirtschaftli Zäntrum vum neie Staat wore. Um die
Zyt, wu si s Land guet entwicklet het, het dr Winston Churchill vu dr „Perle vu
Afrika“ gschwätzt. Wel s die Entwicklig aber nume im Side gee het, isch dr
Gegesatz zue dr Velker im Norde no verscherft wore.

1918 isch em Biet vu Uganda au d West Nile Province zuegschlaa wore, dodermit
het s Land di hitige Umriss kriegt.

Anne 1920 isch em Gouverneur vu dr britisch Chrone zum erschte Mol e
Legislativrot an d Syte gstellt wore, wu aber aafangs nume Brite din gsii sin,
ab 1926 au Inder, Afrikaner dergege nit. In dr 1930er un 1940er Johr hän d Brite
Verornige wie d Native Produce Marketing Ordinance in Chraft gsetzt, wu d
iberregional Handel, wu in dr Hand vu Brite un Inder glägen isch, vor dr
schwarze Buure abgschottet het.

En erschti bolitischi Organisation unter dr Schwarze isch d Young Baganda
Association gsii, wu 1915 grindet woren isch un si us junge, relativ guet
uusgbldete Baganda zämegsetzt het.si hän si wie Uganda African Civil Servants
Association vu 1922 derfir yygsetzt, ass Noodail vu dr afrikanische Händler un
Beamte abschafft wäre. D Landbesitzer hän si in dr Bulungwe bwa Buganda (ab 1934
African Welfare Association) un 1939 in dr Bana ba Kintu organisierte. Ass ihre
Protescht gege Landchaif vu dr Kabaka-Regierig vu Buganda gwaltsam nidergschlaa
woren isch, het 1944/1945 zuen eme Generalstraik gfiert. As Folg sin e baar
Zuegständnis gamcht wore bim Zuegang vu dr Afrikaner zue lokale bolitische
Gremie.

Anne 1946 isch d Bataka Party un 1947 d Uganda African Farmer Union, wu gege
Handelsmonopol bi dr Böuwulle- un Kaffeeproduktion kämpft hän. E
Verchaufsboykott vu dr Böuewulleproduänte 1949 het zum Verbot vu dr bode
Organisation gfiert. Ihri Fierer hän si derno 1952 zue dr erschte bolitische
Bartei vum Land zämedue, em Uganda National Congress (UNC), wu ne federativi
Verfassig, allgmaini Wahlen un e Sälbschtregierig dur Afrikaner gforderet hän.

In dr 1950er Johr het dr Kabaka Mutesa II. s Zyyl vun eme unabhängige Staat
Buganda verfolgt. Im Gegesatz doderzue het dr Gouverneur Andrew Cohen en
Oschtafrikanischi Federation us Kenia, Tansania un Uganda welle bilde noch em
Vorbild vu dr Federation vu Rhodesi un Njassland. D Afrikaner hän des aber stark
abglähnt, wel si gferchetet hän, ass di wysse Sidler vu Kenia un Tansania derno
ne rassistischi Minderhaitsregierig bilde wie z Rhodesie.

Z Buganda het si 1955 d Progressive Party (PP) grindet, wu broteschtantisch
bregt gsii isch. Die het in Verhandlige gschafft, ass dr Kabaka Mutesa no syre
Uuswysig dur dr Gouverneur Cohen anne 1955 noch e Hufe Brotescht wider in s Land
het chenne retuurchuu, är isch wider uf dr Droon chuu un het e
konschtitutionälli Monarchy akzeptiert. D PP het dodernoo an Yyfluss verlore.
1956 het dr Benedicto Kiwanuka d Democratic Party (DP) grindet, wu si uf
Chlaibuure un Katholike gstitzt het.

Im Johr 1960 het dr Milton Obote as Gegegwicht zue dr katholische DP dr
broteschtantisch Uganda People’s Congress grindet, wu Noofolger vum UNC woren
isch. Dr Obote isch e Lango gsii un wäge däm gege ne Buganda-Hegemony. Im
nämlige Johr het Buganda aisytig d Unabhängigkait verchindet, wu aber vu
Großbritannien ignoriert woren isch un kaini Folge ghaa het.

Syter anne 1958 het s Verhandlige mit Großbritannie gee iber di zuechimftig
Verfassig vu Uganda. 1961 hän nationalistisch-traditionalistischi Baganda d
Bewegig Kabaka Yekka (KY, „ellai dr Kabaka“) grindet, wu d Wahlen im Merz 1961
boykottiert het. Doderdur het d DP e Großdail vu dr Sitz gwunne. Dr Kiwanuka
isch dodermit dr erscht yyhaimisch Regierigsschef z Uganda wore. D UPC un d KY
sin in dr Oppsition gsii. Bi dr Verhandlige iber d Unabhängigkait het dr
Kiwanuka syni Vorstellig vun eme zäntralistische Uganda aber nit chenne
duresetze. Bi dr Wahle im Friejohr 1962 het derno d KY z Buganda gwunne, dr UPC
im Räscht vum Land.

Im Mai 1962 isch dr Obote as Fierer vun ere UPC/KY-Koalition Regierigsschef vum
Land wore un het s am 9. Oktober vum nämlige Johr as Premierminischter in d
Unabhängigkait innerhalb vum Commonwealth gfiert. S Commonwealth isch dur dr
Generalgouverneur Walter Fleming Coutts verdrätte wore. Buganda het e federative
Status iberchuu, di andere vier traditionälle Rych e halbfederative. Zeh anderi
Provinze sin vu Gouverneur vu dr Zäntralregierig regiert wore. D Hauptstadt isch
Kampala wore statt Entebbe.

Am 4. Februar 1966 het s Barlemänt wäg dr Verwicklige vum Obote un sym
Militärschef Oberscht Idi Amin in illegali Gschäft im Zämehang mit em
Kongo-Konflikt fir d Absetzig vum Obote gstimmt. Dää het aber sy Amt nit ufgee
un het d Verfassig usser Chraft gsetzt. Fimf Minischter sin verhaftet un d Chief
us dr Regionalbarlemänt uusegheit wore. Mit ere neie Verfassig sin di
draditionälle Chenigrych abgschafft un Buganda in mehreri Dischtrikt ufdail
wore. Dr Obote het si zum Staatsbresidänt un Regierigsschef in aire Person
gmacht un het e sozialischtische, zäntralistische Ainhaitsstaat uusgruefe. Dr
Widerstand vu Buganda het er militerisch niderschlaa loo un het dr Mutesa aus em
Land dribee. Dää isch derno uf Großbritannie gflichtet.

Dr Obote isch wäg sym autoritere Fierigstiil ghasst wore, en Attentat im
Dezämber 1969 het er verletzt iberläbt. Är het versuecht, syni Popularitet z
lupfe mit dr Common Man’s Charter, wu ne klasselosi Gsellschaft un e grächteri
Landverdailig vorgsääne het.

Dr Armeeschef Idi Amin isch all mee ne Gegner vum Obote wore. No voreb di blante
Wahle hän chenne duregfiert wäre, het dr Amin am 25. Jänner 1971 dr Obote, wu do
grad uf ere Konferänz vum Commonwealth (Commonwealth Heads of Government
Meeting) z Singapur gsii isch, dur e Butsch gstirzt.

Dr Amin het sofort aagfange bolitischi Gegner un di bolitisch Opposition
uuszschalte, Regierig un Verwaltig sin an militerischi Maßstäb aabasst wore. D
Zyt vum Idi Amin isch bregt gsii vu brutaler Gwalt, e Hufe Aahänger vum Obote im
Militer sin verfolgt un umbrocht wore. D Aazahl vu dr Opfer bis 1979 wird uf
250.000 bis 300.000 gschetzt. 60.000 Asiate hän s Land mieße verloo. E hufe
Fachlyt hän si us ihre Positionezruggzoge oder sin gly in s Uusland gange.
Ussebolitisch het si Uganda vor an d Sowjetunion un di arabische Länder, vor
allem Libyen, aaglähnt.

Ändi 1972 het dr Obote versuecht, vu Tansania uus mit ere Druppe in s Land
yymarschiere. Die Invasion isch aber fählgschlaa und r Amin het dodruf Zyyl z
Tansania bombaridere loo. Anne 1976 het si dr Amin zum Bresidänt uf Lääbeszyt
gmacht. Uf dr Mord am Erzbischof Janani Luwum, wu gege dr Terror gege d
Bevelkerig broteschtiert ghaa het, hän d hän d USA mit eme Handelsboykott
reagiert. Insgsamt sin d Mänscherächtsverbräche z Uganda dr Wältgmainschaft aber
mee oder weniger glych gsii.

Wu Armeeaagherigi desertiert un uf Tansania gflichtet sin, het dr Amin em
Bresidänt vu Tansania Julius Nyerere vorgworfe, är diei am e Umsturz z Uganda
schaffe, un het sy Armee am 1. Novämber z Tansania yymarschiere loo. D Ugander
hän s tansanisch Territorium bis zum Kagera bsetzt un hän e Hufe Zivlischte
masskrariert. Dodruf sin am 28. Novämber 1978 tansanischi Druppen in dr Side vu
Uganda yymarschiert un hän dodermit di ugandische Untergrundkämpfer um d Uganda
National Liberation Front (UNLF) unterstitzt. Am 11. April 1979 isch Kampala
eroberet un dr Amin gstirzt wore, wu uf Libyen un derno ins Exil uf Saudi-Arabie
gflichtet isch.

Am 13. April 1979 isch s National Consultative Council (NCC) as Barlemänt
yygsetzt un dr Yusuf Lule, dr Fierer vu dr UNLF, isch Bresidänt wore. Scho am
20. Juni isch er dur dr Godfrey Binaisa uusduscht wore. D Druppe vu Tansania sin
Ändi 1979 abzoge. Au dr isch Binaisa nume churz Bresidänt blibe, scho am 13. Mai
1980 isch er dur e Militerbutsch absgetzt wore. Biszue dr Wale am 10. Dezämber
1980, dr erschte syt dr Unabhängigkait anne 1962, isch s Land vun ere
dreichepfige Kummission us em Saulo Musoke, em Polycarp Nyamuchoncho un em
Yoweri Hunter Wacha-Olwol regiert wore. Zerscht isch d DP as Siiger us dr Wahle
firigange, aber noch ere Neiuuszellig isch dr Obote un sy UPC zum Siiger
verchindet wore un dr Obote isch wider Bresidänt wore.

In verschidene Dail vum Land hän si Widerstandgruppierige gege d Regierig
grindet. D Uganda National Rescue Front unter em Moses Ali in dr West Nile
Province sin vu dr Druppe vum Obote verdribe wore. Im Februar 1981 isch im Side
s National Resistance Movement (NRM) unter em Lule grindet wore mit em
militerische Arm National Resistance Army (NRA) unter em Yoweri Museveni. Dur dr
brutal Kampf gege d NRA isch di zwoot Regierigszyt vum Obote no bluetiger wore
wie die vum Amin. Im Juli 1985 het Armee dr Obote us em Amt butscht. Neie
Regierigsschef isch dr Armeeschef Tito Okello wore. Är het Verhandlige mit em
NRM aagfange, im Dezämber 1985 isch z Nairobi ne Friidesabchuu unterzaichnet
wore, d NRA isch aber im Jänner 1986 z Kampala yymarischiert. Am 29. Jaänner
1986 isch dr Museveni as Staatsschef veraidigt wore, un d NRA isch in d Uganda
People’s Defense Force (UPDF) ibergange.

Au d Zyt vum Museveni isch wyter bregt gsii vu Kämpf vu verschidene Gruppierige,
wie em Holy Spirit Movement im Norde, wu speter di chrischtli Terrororganisation
Lord’s Resistance Army (LRA) drus fiirigangen isch, oder dr Allied Democratic
Forces (ADF) im Sidweschte.

Ab 1996 het si Uganda im Kongokonflikt engaschiert go dr Laurent-Désiré Kabila
bi dr Machtibernahm in dr Demokratische Republik Kongo z unterstitze.
Doderhinter sin wirtschaftlig Inträsse gstande, unter anderem an Gold, Diamante
un Coltan.

Dr Nordweschte lydet syt langem unter burgerchriegsähnlige Zueständ. D LRA unter
em Joseph Kony terrorisiert vum Sidsudan uus Derfer z Uganda. Im Jänner 2004 het
dr Bresidänt Museveni d LRA vor em Internationale Strofgrichtshof (ICC) wäge
schwäre Mänscherächtsverletzige aagchlagt.

Uganda isch ais vu dr wenige Länder, wu s glngen isch d Aidsrot drastisch z
sänke. Aafangs isc d Chranket no verharmlost wore, dur Ufchlerigskampagne isch d
Rot syt Ändi vu dr 1980er bis hite aber vu 16 % uf 4 % aabegange. Im Septämber
2000 isch im Norde ne Ebola-Epidemy uusbroche, wu rund 200 Mänsche s Lääbe
gchoschtet het.

Uganda isch in 112 Dischtrikt (district) glideret, wu ußer em Dischtrikt
Kabarole no ihrem Hauptort gnännt sin. Die sin in di vier Regione Oschte,
Weschte, Norde un Zäntral yydailt, wu aber kai bsunderi verwaltigstächnischi
Bedytig hän.



https://als.wikipedia.org/wiki/Turkmenistan

Turkmenistan (turkmenisch Türkmenistan; mänggisch au as Turkmenie bezeichnet)
isch ä Schdaat in Zentralasie am Kaspische Meer. Nochberländer si der Iran,
Afghanistan, Usbekistan und Kasachstan.

Dr Hauptdeil vo der Bevölkerig wird vo de Turkmene mit rund 85 % usgmacht; die
gröschte Minderheite si d Russe (7 %), Usbeke (5 %), Kasache, Tatare, Ukrainer,
Aserbaidschaner und Armenier.

Die höggschte Besiedligsdichte wiisen d Oase im Vorland vom Kopet-Dag, d Regione
am Underlauf vom Tedschen und Murgab, s Dal vom Amudarja und d Gebiete, wo am
Karakumkanal ligge, uf. 47 % vo de Bewohner läbe in Schdedt.

Die gröschte Schdeädt si (Stand 1. Januar 2005): Aşgabat (797.900 Iiwohner),
Türkmenabat (234.828 Iiwohner), Daşoguz (199.514 Iiwohner) und Mary (114.690
Iiwohner).

Öbbe 90 % vo der Bevölkerig si Muslim (Sunnite vo der hanafitische
Rächtsschuel). 9 % ghöre zur Russisch-Orthodoxe Chille.

Zwar isch d Religionsfreiheit in dr Verfassig feschtgeschriibe, aber lang si
nume die beide erwähnte Religione offiziell anerkennt worde. Im Früehlig 2004 si
wägme internationale Druck die Beschtimmige für d Zuelassig vo religiöse
Minderheite gelockeret worde. D Religionsfreiheit entschbricht aber immer nonig
de Schdandard, wo in weschtlige Länder üeblig si.

Anerkennt si die Gmeinschafte: Babtischde, Adventischde, Bahai, Hare Krishna,
Greater Christchurch, Church of Christ, Light of the East, Full Gospel Christian
und New Apostolic Church (= Neuapostolische Kirche).

Die jüdische Religion isch in Turkmenistan nit anerkennt. Es git keini Synagoge.
Vili turkmenischi Jude si noch Dütschland und Israel usgewanderet. Öbbe 1000
Jude läbe no in Turkmenistan. Die meischte vonene hai sich währed em Zweite
Wältchrieg do niiderglo. Si si Flüchtling us der Ukraine gsi. Än anderi Gruppe
si die altiigsässene Bucharische Jude.



https://als.wikipedia.org/wiki/Swahili_(Sprache)

Über d`Lüüt "Swahili" stönd d`Sache im Artikel Swahili (Gesellschaft). I dem
Artikel gaats nur um d`Spraach.

De Begriff Kiswahili isch es arabischs Leenwort, abgleitet vo السواحلي
(As-Sawahili). Das bedüütet Küstebewoner. Das chunt vo de lange historische
Bezieige zwüsched de arabische Händler, won übers Meer cho sind, mit de Bewoner
vo de ostafrikanische Küste.

S'Präfix ki (Nominaalkchlass 7) weert i vele Bantuschpròòche pruucht zom
Schpròòchbezäichnige wedrgèh, äso z. Bsp. Kikongo (dasch è wechtigi Schpròòch
ide dèmokchraatische Rèbublikch fom Kchònggo òdr Kiswisi (das bedüttet
"Schwizrdütsch")).

Näbem Araabischen esch Kiswahili di wechtigscht Schpròòch z'Afrikcha. Es hèt
sogaar Frsüèch gèh, Kiswahili zor Schpròòch fom ganze Kchòntinänt z'mache.
Pruucht weert Kiswahili abr haupzächli z'Oschtafrikcha (Tansaniia, Keenia,
Uganda, Ruanda, Burundi, ond Oscht-Kchònggo). Z'Tansaniia chöne's öppe 70-80%
fode Befölkchèrig, z'Keenia 60-70%, ide Pròwenz "Shaba" (Kchònggo) nò öppe
t'Höufti foden Iiwònr, in Uganda, Ruanda ond Burundi chas nòn è Drettu fode
Lütt.

Di äigèntlèche Muètrschpròòchlr chöme fodr Ensle Sansibar. Aui andère Lütt, wo
Kiswahili ä nò flüüssnd rède, händ i dr Règu en andèri Muètrschpròòch. Eläi
z'Tansaniia chöne's öppe 5 Milioone Lütt. Insgesamt gez 30-50 Milioone Schprächr
lingua franca.

Kiswahili esch sitt 1961 t'Amzschpròòch fo Tansania. Z'Keenia ond in Uganda hèz
de Schtaatuss fonère Nazionaalschpròòch.

Im Juli 2004 isch am Gipfelträffe vo de Afrikanische Union beschlosse worde, das
Kiswahili Amtsspraach segi.

Wien au anderi Bantuspraache, tuet d Grammatik vo Kiswahili d Substantiv i
verschideni Kategorie (Nominalklassen) iiteile. Nach em Meinhof-System gits 22
Kategorie, 10 devo findt mer i allne Bantuspraache; Kiswahili häd 15.

Kchlassen 1 ond 2: Wöörtr, wo mit m- aafangen im Singgulaar (Kchlass 1), ändere
s'Präfix im Pluraau of w(a)- (fòr Wòkaau ghèjz "a" wägg). Biischpeeli: m-toto
(ès Chend) -> wa-toto (mehrèri Chend). Wèl i dère Kchlass fòr auèm Wöörtr för
mönschlèchi Wäse send, häisst t'Kchlass 1 ond 2 au "Mönschekchlass".

Kchlasse 3 ond 4: Dene zwo Kchlasse säipmen ä "Baumkchlass", wèl fell Näme fo
Böim so fongkchziònière. Im Singgulaar esch ès m-, im Pluraau mi-. Biischpeeli:
m-ti (èn Baum) -> mi-ti (mehrèri Böim).

Kchlasse 5 ond 6: Dò hèz im Singgulaar fòr de Woortwoorzle nüüt, oder j(i)-. Im
Pluraau gez ès ma-Prèfix. Biischpeeli: 0-duka (Laade, Gschäft) -> ma-duka
(Lääde, Gschäftr), ji-we (èn Schtäi) -> ma-we (mehrèri Schtäi). I de Kchlass 5
send au alli Vergrösserixfòrme.

Kchlasse 7 ond 8: T'Kchlass 7 hèt im Singgulaar ki- odr ch-, im Pluraau dènn vi-
odr vy- (s'zwöitèn ame fòr Wòkchaau). Frömdwöörtr, wo zuèfèlligrwiis met "ki"
aafönd, wäärde fode Kiswahili-Schprächr mäischtens so intèrprètièrt, das das
"ki" es Klasse-Prèfix sig. Biischpeeli: S'Woort "kitabu" chomt fòm araabische
"kitāb" (Buèch). Im Pluraau mache t'Swahili-Schprächr, wi be aune ere ki-Wöörtr,
"vi-tabu" druus. Im Araabische gièch de Pluraau ganz andersch. I de Kchlass 7
send au alli Verchliinerixfòrme Diminutiv ond aui Schpròòchenäme (z. Bsp.
ki-swahili, ki-rusi (= rossisch)).

Kchlasse 9 ond 10: Dene Kchlasse säipme zämegnòh ä t'Nasaaukchlass, wèl si sèch
dor ès Nasaauprèfix (m-, n-, ny-, ng-) uuszäichne. Das Prèfix esch im Singgulaar
ond im Pluraau gliich. I dère Kchlass send abr ä feu Frömdwoort, wo kchè Nasaau
foore händ, z. Bsp. "shule" (= Schuèu, usm Tütsche), "picha" (= Beud, usm
Änglische).

Wöörtr, wo met u- aafange (Kchlass 14), bezäichne hüüffig abschtrakchti Begreff
und händ èke Pluraau, z. Bsp. "u-toto" (Chendhäit).

D'Wèèrbe händ im Imfinitiif s'Prèfix ku- (Kchlass 15), z. Bsp. "ku-soma"
(lääse).

Adjèkchtiif, Zaalwöörtr ond Wèèrbe münd mette Kchlass fom Noomen öberiischtemme.
Oft (abr lèngschtns ned emmr) chöme si di gliiche Foorseuben wi die öbr.

Sit de Kolonialziit, öppe vo 1870 bis 1960, isch Kiunguja, de Dialäkt vo
Sansibar d Basis vom Standard-Kiswahili für ganz Ostafrika. Trotzdem cha mer 15
Dialäktgruppe underscheide:



https://als.wikipedia.org/wiki/Sprachfamilie

D Schprache vo dr Welt lönd sich in Schprachfamilie uufteile. E Schprachfamilie
isch e Gruppe vo genetisch verwandte, das heisst vonere gmeinsame
Vorgängerschprach (Protoschprach, Uurschprach, Gmeinschprach, Grundschprach)
abschtammende Schprache. Bi mänge Schprachfamilie lönd sich die Uurschprache dur
syschtematischi Vergliich vo de Einzelschprache bis zumene gwüsse Graad
rekonschtruiere. Letschtlich isch es s Ziil vo dr Vergliichende
Schprachwüsseschaft, zu jedere Schprachfamilie d Protoschprach z erschlüüsse.

Einzelni Forscher akzeptiered e genetischi Einheit (Schprachfamilie) nur dänn,
wänn zwüsched ihre Mitglieder regelmässigi Luutentschprechige naazwiise sind
(z.B. di bekannte Luutverschiebige vom Indogermanische zu de germanische
Schprache). Anderi Forscher (z.B. de J. Greenberg) definiered Schprachfamilie
vor allem dur umfassendi lexikalischi Vergliich, zu dene möglichscht viili
Schprache vomene Gebiet oder sogar Kontinent heräzoge werded. Es hät geeh und
git immer wieder Versuech, di einzelne etablierte Schprachfamilie weiter zu
grössere Einheite, de sogenannte Makrofamilie zämezfasse (z.B. Nostratisch,
Eurasiatisch, Dene-Kaukasisch). Die Versuech sind aber bisher i keim Fall so
überzüügend, dass sie vonere Mehrheit vo de Forscher anerkännt worde wäred.

Di genetischi Klassifikation (also Iiteilig vo de Schprache nach ihrer
Abschtammig) isch klar vo dr typologische Klassifikation nach schtrukturelle
Merkmale (z.B. Flexion, Agglutination, Ergativität, Vokalharmonie u.a.) z
underscheide. E geographischi Iiteilig vo Schprache chann zur Fechstschtellig vo
Sprachbünde füehre, d Ähnlichkeite vo de Schprache vomene Schprachbund erchläred
sich dur langfrischtige kulturelle Kontakt vo ihrne Schprecher, aber nöd us dr
gmeinsame Abschtammig vo ihrne Schprache. (So sind di altaische Schprache
offesichtlich en Schprachbund, wo di turkischi, mongolischi und tungusischi
Schprachfamilie, viellicht au no Koreanisch und Japanisch umfasst.)



https://als.wikipedia.org/wiki/Senegal

Dr Senegal (franzesisch République du Sénégal [seneˈgal]) isch e Staat z
Weschtafrika. Är goht vu dr Uuslaifer vu dr Sahara im Norde, wu s Land an
Mauretanie gränzt, bis zum tropische Fychtwald im Side, wu d Nochbere Guinea un
Guinea-Bissau sin, un vu dr chiele Atlantikkischten im Weschte in di haiß
Sahel-Region an dr Gränze zue Mali. Di sidlige Landesdail, d Casamance, wäre dur
dr Chlaistaat Gambia abdrännt.

S Biet vum Senegal isch scho syt em 12. Johrhundert e Dail vu dr islamische Wält
un au hite bekänne si iber 90 % vu dr 12 Millionen Yywohner vum Land zum Islam.
Noodäm d Region vu mehrere afrikanische Rych beherrscht woren isch, isch si anne
1895 zuen ere franzesiche Kolony wore. Am 20. Augschte 1960 isch dr Senegal
unabhängig wore. Är het e Meebarteiesischtem bhalte un isch zue aim vu dr wenige
demokratische Staaten uf em afrikanische Kontinänt. D Abhängigkait vu wenige
Exportgieter wie Ärdnuss, Phosphat un Fisch, e waidli Bevelkerigswachtsum un e
hochi Staatsverschuldig hän ab dr 1980er Johr zuen ere Verarmig gfiert un zue
all greßere soziale Spannige. Derzue sin ab 1982 Sezessionsbsträbige in dr
Casamance chuu. Dr Senegal isch mit dr Zyt wäge däm abhängig wore vu Kredit vu
dr Induschtry- un Ärdeelländer un vu Entwickligshilf.

Dr Senegal lyt im usserschte Weschte vu Afrika im Ibergang vu dr Sahelzone zue
dr Drope. S eschtli Nochberland isch Mali. Im Norde gränzt dr Senegal mit em
Gränzfluss Senegal an Mauretanien un im Siden an Ginea un Ginea-Bissau. S
Staatsbiet vum Senegal umschließt s Nochberland Gambia fascht vollständig.

D hegscht Hebig vum Land (12° 22′ N,
12° 32′ W12.374166666667-12.538333333333581) het kai Name un isch 581 Meter
hoch. D Kischte isch 531 Kilometer lang. D Landschaft bstoht us Eben, wu zue dr
Gebirgsuuslaifer im Sidoschte langsam aastyge. Im Side vum Land, bi Vélingara,
lyt dr Vélingara-Krater. Dr weschtligscht Punkt vu Kontinentalafrika isch s Kap
Verde im Senegal.

Dr Senegastrom, wu em Staat sy Name gee het, isch dr wichtigsct Fluss vum Land.
Är chunn as Bafing-Fluss us em Fouta-Djalom-Platoo z Ginea un nimmt z Mali dr
Bakoyé un im Senegal dr Falémé uf. Uf ere Lengi vu rund 500 km bildet er d
Nordgränze vum Land. Anderi wichtigi Fliss sin Casamance, Gambia un sy Näbefluss
Koulountou, Sine un Saloum.Die alli hän wäg em seli flache Oberflächeprofil vum
Senegal en arg gring Gfäll. Alli minden in uusdehnte Delta in dr Atlantischen
Ozean. Speziäll in dr Druclezyt cha Meerwasser in dr Fluet mehreri hundert
Kilometer flussufezues dringe. Des versuecht mer dur dr Böu vu Wäär z
verhindere. In dr Rägezyt het s vylmol Iberfluetige.

Dr grescht See vum Land isch dr flach Lac de Guiers mit ere Nord-Sid-Uusdehnig
vu 80 km un ere Oscht-Wescht-Uusdehnig vu bis zue 12 km. In dr Rägezyt cha si dr
See wyt in Richtig Siden in dr Ferlo uusdehne. Dr Lac de Guiers het fir d
Drinkwasserversorgig vu dr Region wie au vu Dakar e hochi Bedytig. Dr Salzsee
Lac Retba in dr Nechi vu Dakar isch beriemt wäg sye rosa Verfärbig dur
Cyanobakterie,. Är isch wichig fir d Salzgwinnig un dr Turismus. D UNESCO het en
zum Wälterb erklert.

Di rund 500 km lang Atlantikkischte vum Senegal isch bregt dur s
Uffenanderdräffe vum chiele Kanarestrom, em warmen Equatorialstrom un chaltem
Ufdribswasser. Dr Kanarestrom dominiert in dr Druckezyt zwische Dezämber un
April. D Wassertämperatur vum Kanarestrom, wu unter 20 °C lyt, un s chalt
Ufdribswasser mache di senegalesisch Kischte im Winterhalbjohr zuen ere
Chaltwasserkiscte. In dr Rägezyt zwische Juni un Novämber dominiert dergege dr
Equatorialstrom mit Wassertämperature vu 27-28 °C. D Kombination vu
nehrstoffrychem Diefewasser un dr hoche Produktion vu Phytoplankton im
Oberflechewasser fiert zue große Fischvorchuu; dr johreszytli Wächsel vu dr
Wassertämperatur fiert zuen ere großruumige Migration vu dr Fischarte, so z. B.
vum Thunfisch.

S Klima vum Senegal isch karakterisiert dur en uusbregte Wächsel zwische
druckenem Nord-Oscht-Passat un dr fychte Luftmasse vum weschtafrikanische Monsun
un em dodermit verbundene markante Wächsel zwische Drucke- un Rägezyt.

Wächsel zwische Fycht- un Druckephase het s in dr letschte 20.000 Johr all Ritt
gee. Langi Zyt isch nit klar gsii, eb dr Rugggang vu dr Niderschleg in dr
letschte 50 Johr dur dr Mänsch verursacht isch oder nit. Di langsam Verwieschtig
vum Land het aber verheerendi Uuswirkige uf d Natur, dr Mänsch un d Wirtschaft.

D Bevölkerig zehlt öbbe zwölf Millione Mensche, drvo si 58 % unter 20 Johr alt.
S Bevölkerigswachstum beträit jöhrlig 2,7 %. D Bevölkerigszahl het sich in de
letschte 20 Johr mehr as verdopplet. Zu de öbbe 20 ethnische Gruppe zele: d
Wolof (33 %), d Serer (20 %), d Fulbe, d Diola, d Toucouleurs, d Mandinka und d
Soninké. Im südwestlige Teil vo Senegal, dr Casamance, wo zwüsche Gambia und
Guinea lit, bilde d Diola die stärksti Bevölkerigsgruppe.

Öbbe 65 % vo der Bevölkerig si Analphabete (unter de Fraue 74 %). Sit 2003 isch
s Schuelsystem reformiert.

Dr überwiegend Teil bilde die sunnitische Muslim mit 94 %. D Christe, wo
meistens römisch-katholische si, mache öbbe 5 % us. Die durchschnittligi
Läbenserwartig beträit 55 Johr bi de Manne und 58 Johr bi de Fraue (2004).

Hunderttuusigi vo Senegalese läbe im Uusland, vor allem z Frankriich, wo sie
zsämme mit andere muslimische Schwarzafrikaner wichtige Verträter vom des Islam
z Frankriich si.

S wichtigscht Volk vum Senegal sin d Wolof. Si hän zwisch em 15. un em
19. Johrhundert mehreri feudalistischi Chengdimer grindet, wu d Spure dervu bis
hite in dr Gsellschaft vum Land sichtbar sin. In dr Kolonialzyt sin di maischte
Bewohner vu dr Kolonialstedt Wolof gsii, au d Beamte sin vylmol us däre
Volksgruppe chuu. Drotz ass simit dr Franzose zämegschafft hän, hän si ihri aige
Kultur chene erhalte. D Wolof sin zum greschte Dail Muslim.

Au d Toucouleur sin Buure. Si siidle in dr Region am Senegal-Fluss. Si sinscho
im 12. Johrhundert islamisiert woren un hän speter bi dr Uusbraitig vum Islam in
dr Landesdail sidlig vun ene e wichtigi Roll gspiilt. D Toucouleur lääbe zäme
mit dr Fulbe, wu nomadisch oder halbnomadisch lääbe, un Vii halte. E Hufe Fulbe
lääbe mittlerwyli aber au as Handwärcher oder Händler in dr Stedt.

D Mandinka, Bambara un Soninke sin Ethnie, wu starki Verbindige iber d Gränze
hän, vor allem z Mali.

D Maure hän friejer as Wyysi un Sufi-Schaich e hochi Stellig in dr
senegalesische Gsellschaft ghaa, wu si aber mittlerwyli verlore hän. Hit lääbe
si as Viihiirten oder Gmischtwarehändler in dr Stedt. D Pogrom vu 1989 hän zwar
e Hufe Maure derzue zwunge, s Land z verloo, di alte Strukture sin aber
mittlerwyli wider fascht ganz härgstellt.

Bis zue dr Kolonisierig vu Weschtafrika sin au Méti yyflussrych gsii. Si sin d
Noofahre vu europäische Händler un däne ihri afrikanische Fraue un hän zwische
Europa un Afrika vermittlet.

Im Senegal wäre, wie in dr meeschte Staate z Afrika, e großi Zahl vu Sproche
gschwätzt. Di wichtigscht Sproch isch Wolof, wu au as Zwootsprchwyt verbraitet
isch un im Senegal un au z Gambia e Lingua Franca darstellt. S modärn Wolof in
dr Stedt het e Huffe franzesisihi Lähn werter un wird in dr Pop- un Rapmusik
bruucht. S draditionäll Wolof vu dr Griot-Musik wird nume no uf em Land bruucht.

Amtssproch isch Franzesisch. Dr Senegal isch ais vu dr Grindigsmitglider vu dr
Francophony gsii. Di modärn Literatur, Printmedien un s Kino sin fascht
uusschließlig uf Franzesisch un au im effetlige Bildigssischtem wird Franzesisch
bruucht..

SIL International fiert insgsamt 38 Sproche uf, wu im Sengal gschwätzt wäre :
Niger-Kongo-Sproche sin Balanta-Ganja (96.000 Sprächer), Bayot (19.000), Gusilay
(18.000), Bandial (13.000), Kerak (15.000), Ejamat (2.230), Jola-Fonyi
(340.000), Jola-Kasa (45.100), Mlomp (6.200), Karon (9.600), Kuwaataay (7.200),
Mandjak (121.000), Mankanya (34.000), Saafi-Saafi (200.000), Laalaa (14.000),
Palor (12.000), Ndut (43.000), Noon (32.900), Bainouk-Samik (1.850),
Bainouk-Gunyaamolo (30.000), Kobiana (500), Wamey (21.000), Ménik (2.500),
Badyara (2.100), Oniyan (15.000), Pular (150.000), Pulaar (3.450.000), Wolof
(5.210.000), Serer-Sine (1.380.000), Maninkakan, Western (1.300.000), Mandinka
(669.000), Xasonga (10.000), Jalunga (10.000), Soninke (281.000).

Senegal isch en islamisch dominiert Land: Zwische 90 % un 94 % vu dr Bewohner
vum Land sin sunnitischi Muslim.Vorherrsce duet do vor allem d Rächtsschuel vu
dr Malikite. Drotz ass dr Staat no dr Verfassig laizistisch isch un andere
Religione gegeniber e großi Akzeptänz herrsch, spiile religies Wirdedreger im
bolitische Lääbe ne großi Roll.

D Islamisierig vum Senegal het vum Maghreb uus zwisch em 9. un 11. Johrhundert
im Norde vum Land aagfange. Zwisch em 13. un 16. Johrhundert het e si unter dr
Wolof-Arischtokraty uusbraitet, isch aber wyter d Religion vun ere Minderhait
blibe. Uf sy hitigen Yyfluss isch dr Islam erscht im 18. un 19. Johrhundert
chuu, wun er si as antikoloniali Bewegig het chene profilieren un e große
Zuelauf iberchuu het.

E Bsunderhait vum senegalesischen Islam isch, ass fascht jede Glaibige Mitglid
vun ere Bruederschaft (Tariqa) isch. Die Bewegige, wu vu karismatische Dänker
vum Sufismus grindet wore sin un vu vun eme Kalif gfiert wäre, bstimme s
gsellschaftli Lääbe vum Land in vyl Punkt. Di yyflussrychschte Orde sin

S Chrischtedum isch scho mit dr erschte portugiesische Entdecker in dr Senegal
chuu. Di chrischtli Gmainschaft isch vu do ab in dr Hauptsach us dr
portugiesische Lançados un däne ihre Noochuu, dr Métis bstande. Di franzesisch
Mission het si vor allem uf di nonig isalimisrte Velker bscränkt go dr sozial
Friide nit z stere. Wäge däm findet mer hite vor allem unter dr Serer un dr
Diola im Side vum Land Chrischte. Im Allgmaine isch s Verhältnis zwische
Chrischten un Muslim im Senegal vu gegesytigem Reschpäkt bregt.

Draditionälli afrikanischi Religione git s no im usserschte Side vum Land.
Statischtike gän indr Regle dr Aadail vu däne Glaubesformen unter dr Senegalese
mit 1 % aa. Spure vum Animismus un vum Gaischterglaube git s aber, unabhängig vu
dr Religionszuegherigkait, no im ganze Land.

D Vorgschicht vum Land isch no wenig erforscht. Archäologisch Fund uf dr
Halbinsle Kap Verde un vum obere Senegal-Dal bewysen, ass dr hitig Senegal scho
im Acheuléen besidlet woren isch, Us em Neolithikum un dr Yysezyt sin Megalithe,
Higelgreber un Muschelinsle an dr Kischte erhalte. Di mindlig iberliferet
Gschicht vu dr Wolof un Serer schrybt die eme Volk zue mit Name Soose. Fescht
stoht, ass di domolig Bevelkerig in Derfer gläbt het, buurt un Vii ghalte het un
au gfischt het.

D Yyfierig vu dr Yysebearbaitig het au soziali Umwälzige mit si brocht. In däre
ihre Folg sin Staaten entstande. Dr erscht historisch belait Staat uf em Biet
vum hitige Senegal isch Takrur gsii. Är ischum di nämlig Zyt entstande wie di
eschtli glägene Gao un Ghana. S weschtsudanisch Ghana-Rych het um 900 sy
Herrschaftsberych vum obere Niger bis in s Mindigsbiet vum Senegal uusdehnt.
Takrur isch aber unabhängig blibe.

Um 1050 hän d Almoraviden im hitige Mauretanie religies motivierti Fäldzig
aagfange. Si hän e Rych gschaffe, wu vu Spanie bis an dr Sidrand vu dr Sahara
gangen isch. Eb Takrur Dail vu däm Rych woren isch, isch nit sicher. Dr Yyfluss
vu dr Almoravide het aber d Verbindige zu, Islam sterker gmacht. Dr erscht
Chenig vu Takrur, wu zum Islam konvertiert isch, isch dr War Jaabi gsii. Im 11.
Johrhundert het dr Nidergang vum Ghana-Rych yygsetzt- Aagriff vu Berbervelker,
unter anderem d Almoravide, hän s Rych gschwecht. Anne 1240 isch s vum Rych Mali
eroberet wore, wu au d Herrschaft iber di chlainere Chenigrych im Senegal
ibernuu het. Mit em Machtverfall vum Mali-Rych sin die Wolof-Staate im 14. un
15. Johrhundert zum erschte Mol unabhängig wore.

Im 13. Johrhundert isch im untere Senegal-Delta dr Staat Jolof entstande. Dää
Staat isch dytli sterker zäntralisiert gsii wie Takrur un het schnäll in Richtig
Siden expandiert. D Vorherrschaft in dr Region isch aber speter an s Malirych
verlore gange. Takrur un Jolof sin Mali tributpflichtig wore, d Casamance un s
hitig Gambia sin as Provinzediräkt Dail vum Mali-Rych wore. Si hän em Rych
Kischtehandel megli gmacht un villich au Erkundigsfahrten uf em Ozean. S
Mali-Rych het dr Hegschtpunkt vu syre Macht im 14. Johrhundert ghaa. Speter hän
si si weschtlige Dail vum Mandinka-Rych im Staat Gabu formiert, derwylscht Jolof
nerdli vum Gambia-Fluss umabhängig bliben isch.

Anne 1444 isch s erscht portugiesisch Schiff an d Kischte vum hitige Senegal
chuu. D Portugiese sin vor allem Handel mit afrikanischem Gold inträssiert, ohni
ass d Araber as Zwishehändler ufdrätte sin. In dr Johrhundert dernoo isch dr
Handel vu Lançados, Noochuu vu portugiesische Seefahrer un afrikanische Fraue,
bedribe wore. Gmaine vu Lançados het s an e Huffe Ort gee an dr afrikanische
Kischte lang, Kolonie sin des aber nit gsii. Am Änd vum 15. Johrhundert het s e
starki Migration vu Tukulor in Norde gee, wu dr Staat Takrur ändgiltig gschlisse
hän, un zum Ussenandergheie vu Jolof in mehreri Chenigrych gfiert het, nämli
Waalo, Cayor, Baol, Sine un Saloum. Die Staate sin slli inschtabil gsii. Adlige,
Chenig un Aagherigi vu dr Chrieger-Kaschte vum alte Mali-Rych hän um Yyfluss
kämpft.

D Inschtabilitet vu dr Staate vum hitige Senegal isch dur dr Sklavehandel no
versterkt wore. Ab em 17. Johrhundert isch s portugiesisch Händlernetzwärch dur
befeschtigti franzesischi, niderländischi un britischi Kolonien ersetz wore,
zmaischt uf Insle, wu em Feschtland vorglageret gsii sin. Di chriegerischen
Ussenandersetzige zwische dr Staate hän jetz all mee s Gfangeni mache go si as
Sklave verchaufe zum Zyyl ghaa. Drotz ass d Sklaverei au in dr draditionälle
Gsellschafte gängig gsii isch, het d Aazahl vu Mänsche, wu in Richtig Amerika
verschlaipft wore sin, uf d Demografy vu dr Region e verheerendi Wirkig ghaa. Wu
dr Sklavehandel zum Erlige chuu isch, hän di Herrschende dergege Schwirigkaite
ghaa, dr Uusfall vu dr Yynahme z kumpänsiere. In dr Folg isch s zuen ere Serie
vu islamische Revolutione zwische 1673 bis 1888 chuu, wu d Chenig gstirzt hä nun
versuecht hän, islamischi Staate ufzböue. Di maischt vu däne Revolutione sin
aber fähl gschlaa, wel d Monarche vu dr Franzose mit Fyyrwaffen unterstitzt wore
sin.

Bis anne 1891 isch s ganz Biet vum hitige Sengal unter franzesischi Kontroll
chuu. D Chenigrych sin dur Kanton ersetzt wore, wu Adligi noch em draditionälle
Sischtem vogstande sin, wu aber wenig Yyfluss ghaa hän. Dr dytli sterkere
Yyfluss vu dr Sufi-Orde hän d Franzose in ihrem Sinn uusgnutzt fir d Verbraitig
vum Ärdnuss-Aaböu. D quatre communes Saint Louis, Gorée, Rufisque un Dakar sin
syt 1848 Gmaine mit vollem franzesischem Burgerrächt gsii. Do het si d
Gsellschaft no franzesischem Vorbild entwicklet: S sin Zytige, bolitischi
Barteien un Gwerkschaften entstande, s sin Wahlen abghalte wore un 1914 isch dr
Blaise Diagne zum erschte afrikanische Verdrätter vu dr Vier Kommunen in s
franzesisch Barlemänt gwehlt wore. Anne 1902 isch Dakar Hauptstadt vu dr 1895
grindete Konfederation Afrique Occidentale Française (AOF) wore.

Di neie Emanzipationsbewegige sin dur di beede Wältchrieg, wu senegalesischi
Druppen uf franzesischer Syte yygsetzt wore sin, no versterkt wore. Straik un
Revolte hän d Kolonialmacht derzue zwunge, im Johr 1956 allne erwachsene Burgen
vu dr Kolony s Wahlrächt z gee. Dr Bolitiker, wu d Gegesätz vu dr Mänsche in dr
europäisch orientierte Stedt un dr religies-konservative Landbevelkerig am
beschte het chenne veraine, isch dr Léopold Sédar Senghor gsiiu´. Är het s
gschafft, e Koalition z bilde, wu d Sozialischte vum Lamine Guèye bis zum Kalif
vum Muridiyya-Orden, em Falilou Mbacké, verbunde het. Wu anne 1960 d AOF ufglest
woren isch, hän si e Huffe bolitischi Fierer dr Verfall vu Weschtafrika in
chlaini Nationalstaaten abglähnt. Konsequänterwys isch s Land am 20. Juni 1960
unabhängig wore zäme mit em hitige Mali as Mali-Federation. Scho zwee Monet
speter hän si dr Senghor un dr Modibo Keita aber vertstritten un beedi Staate
sin drännti Wäg gange. Dr Senghor isch derno am 5. Septämber 1960 zum erschte
Bresidänt vum Land gwehlt wore.

No dr Unabhängigkait isch im Senegal e Regierigsmodäll yygfiert wore, wu arg
Frankrych orientiert gsii isch: Bis hite isch dr Senegal e stark zäntralisierti
Bresidialrepublik. Di drei Persenligkaite, wu s Land isch dr erschte Johr
dominiert ghaa hän, sin dr Bresidänt Léopold Sédar Senghor, dr
Barlemäntsbresidänt Lamine Guèye un de Bremierminischter Mamadou Dia gsii. Dr
Dia het mit em umfangrych Reformprogramm in dr Wirtschaft un dr Bolitk aagange,
isch aber scho 1962 verhaftet wore, wel em d Blanig vun eme Butsch vorgworfe
woren isch.

No däre bolitische Krise isch 1963 e neii Verfassig aagnuu wore, di d Rächt vum
Bresidänt gsterkt het.Glychzytig isch us em Senegal faktisch en Aibarteiestaat
wore, 1965 isch nume no d Union Progressiste Sénégalaise (UPS) vum Bresidänt
zuegloo gsii. Dr Senghor het allem e visionäri Kulturbolitik verfolgt, dr Staat
het Feschtival, Studio un Musee finanziert. In dr glyche Zyt het s aber e
Bryysverfall bim wichtigschte Exportguet vum Land gee, dr Ärdnuss, un e Serie vu
Deerine het e wytere Rugggang vu dr Broduktion brocht. Dr Ruggang vu dr
Staatsyynahme, wu doderur verursacht woren isch, het zue ärnschthafte soziale
Spannige gfiert. Wäg dr Krise isch s aafangs 1970er Johr zue
Massedemonschtration chuu, s bolitisch Sischtem isch dodruf wider schrittwys
liberalisiert wore, 1974 isch d Oppositionsbartei Parti Démocratique Sénégalais
(PDS) zuegloo wore. Bi dr erschte freie Wahle 1978 het d Regierigsbartei, wu si
in Parti Socialiste Démocratique (psd) umgnännt ghaa het, iber 80 % vu dr Stimme
gwunne. Di liberal PDS isch as Opposition in s Barlemänt yyzoge. Am 31. Dezämber
1980 het dr Senghor as erschte afrikanische Staatsschef sy Ruggdritt verchindet
un het s Amt an dr Abdou Diouf ibergee, wu syt 1971 Minischterbresidänt gsii
isch.

In dr Amtszyt vum Diouf het s bewaffneti Konflikt im Inneren wie im Ussere gee
un e stetige wirtschaftligen Abstiig. D Umsetzig vu dr Reforme, wu vu dr
Glaibiger vum Senegal verlangt wore sin, hän Brivatisierige brocht uns Änd vu
Subväntione, was d Lääbeshaltigscheschte vu dr Mänsche het scharf aastyyge loo.
1981/82 het dr Senegal sy Armee uf Gambia gschickt go em Bresidänt Dawda Jawara
gege ne Militerbutsch z hälfe. 1982 hän si dr Senegal un Gambia uf bolitischem,
wirtschaftligem un kulturällem Biet zue dr Konfederation Senegambia
zämmegschlosse, wu aber 1989 wider ussenanderbrochen isch. Anne 1982 isch dr
Casamance-Konflikt uusbroche, mit dr Separatischtebewegig Mouvement des forces
démocratiques de la Casamance an dr Spitz. Stryt um Waid- un Wassernutzigsrächt
am Senegal-Fluss hän schließli 1989 zuen eme Gränzchrieg mit Mauretanie gfiert,
wu 400 Dodesopfer gfordert un e Huffe Mänsche uf bode Syte us dr Region verdribe
het. Noch eme Militärbutsch im benochberte Guinea-Bissau hän dr Senegal un
Guinea im Juni 1998 Druppe gschickt. In dr 1980er un 1990er Johr hän alli Wahle
zue starke innebolitische Spannige gfiert. No dr Abwärtig vum CFA-Franc sin
imJänner 1994 Uurueje uusbroche mit Dodesopfer z Dakar. D Folg sin
Masseverhaftige un Brozäss gege Oppositionsbolitiker gsii.

Anne 1995 het dr Regierigsschef Habib Thiam e nei Kabinett bildet zäme mit dr
Oppositionsbartei Parti Démocratique Sénégalais (PDS). Anne 2000 het s im
Senegal dergege dr erscht fridli Machtwächsel sidli vu dr Sahara gee. Dr
Abdoulaye Wade het d Bresidäntschaftswahle gwunne un ai Johr speter het sy
Bartei au d Barlemäntswahle gwunne. Im Jänner 2001 isch d Verfassig per
Referändum gänderet wore. D Amtszyt vum Bresidänt isch uf maximal zwai Mandat à
5 Johr begränzt wore. Dr Wade het uf Liberalisierig, Inveschtitionsfryndligkait
un Ferderig vu Telekommunikation un Turismus gsetzt, Erfolg het sy Bolitik aber
wenig ghaa, Chaufchraft vu dr Senegalese isch allno gsunke un all mee Mänsche,
vor allem junig, hän si vu dr Boltik abgwändet. Glychzytig isch em Wade all mee
Klientelismus un Verschwändig vorgworfe wore.

Dr Senegal bstoht us 14 Regione (régions), wu alli no ihre Hauptstadt gnännt sin
un in insgsamt 45 Département yydailt sin:



https://als.wikipedia.org/wiki/Schauspieler

Schauspiler agiered i Bühne-Uffüehrige ond Filme; si send onder bestimmte
Vorussetzige darstellendi Könstler. Schauspiler chönnt i erem Bruef kei
entfremdets Produkt herstelle; si chönt in erere ureigene Arbeit nüd als sech
selber abiete, ere Körper, eri Stemm, eres erlernte Chönne, ere angeeignete
Fähigkeite, eri Persönlechkeit.

D Kunst vom Theater-Schauspeler bestoht darin, eini in vele Probe erarbeiteti
Figur, wo met sinere Persönlechkeit ned identisch esch, über d Duur vonere
womöglech mehrstöndige Uffüehrig gloubhaft zdarstelle, före Zuschauer ächt
("wahr") zerschine laa. De Zueschauer moss em Schauspiler abnee chönne, was er
zeigt.

Schauspil-Konst werd abhängig vom Ziitgeischt beurteilt ond onderligt ständigem
Wandu. I Stummfilmziite heds grossi Schouspelkonst gää, wo met em Ufkomme vom
Tonföum obsolet worde esch. Theatralische Darstellige us de Metti vom vorige
Jahrhondert, felmisch dokumentiert, erschiint höt lächerlech. Artifizielle
schauspelerischi Leischtig vo de Peking-Oper oder fernöschtlechs Tanztheater
blibe em Mettueuropäer letzlech onverständlech, wöu die Bedütigsvorrät för Mimik
und Gestik fääle.



https://als.wikipedia.org/wiki/S%C3%BCdwalserdeutsch

S Siidwalserisch isch e Uusdrùg fir di hegschdalemanische Dialäkt, wù in dr
Walsergmaine z Italie ùn im Tessin gschwäzd wääre.

Fir s Phonogramm-Archiv vù dr Universität Züri hed dr Wilhelm Doegen im Oktober
ane 1929 Tonbandùfnaame vù verschiidene Siidwalser Dialäkt gmachd. Die Ùfnaame
sin voorberaided woore vùm Fritz Gysling ùn em Rudolf Hotzenköcherle ùn sin vùn
ene ane 1952 verefendligd woore.

Dr Paul Zinsli hed d Fluurnäme vù dr Siidwalser Gmaine ùfgnùù ùn die Samlig
derno ane 1984 in syym Buech „Südwalser Namengut“ verefendligd.

Vù dr Siidwalser Gmaine, wù in dr 50er Joor no ne lääbige Dialäkt ghaa hän, hän
dr Fritz Gysling ùn dr Rudolf Hotzenköcherle zwische 1951 ùn 1955 Ùfnaame fir dr
Schwyzer Schbroochatlas gmachd (Arrimmu: IT 5. Eischeme: IT 1. Greschonei: IT 2.
Gurin: TI 1. Im Land: IT 3. Makanaa: IT 4. Pomatt: IT 8. Remmallju: IT 6. Salei:
IT 7). Vù Aager ùn vù Niel (Goabi) sin kaini me gmachd woore.

Monografye zù ainzelne Ortsmundaarte gits vùm Marco Bauen fir Remmallju, vù dr
Gertrud Frei fir Salei, vù dr Emily Gerstner-Hirzel ùn vùm Charles V. J. Russ
fir Gurin, vùm Giovanni Giordani fir Im Land, vùm Max Waibel fir Makanaa und vùm
Peter Zürrer fir Greschonei ùn Eischeme. Drzue cheme wyteri Spezialùndersuechige
ùn e ganzi Raie Wèèrderbiecher.

aber: Arrimmu: schneuwa (dt. schneien), khaja (dt. fallen), schreja (dt.
schreien), bouwa (dt. bauen), nouwe (dt. neue). Eischeme: schnouwe (dt.
schneien), gheije (dt. fallen), schreijä (dt. schreien), bouwe (dt. bauen), naue
(dt. neue).

In dr hegschdalemanische Dialäkt isch mhd. -nk in Wèèrder wie Bank, Gstank,
trinke, denke, danke, Anke verschoobe zue ch: Baach, Gstaach, triiche, deeche,
daache, Aache. User z Greschonei ùn z Aager finded mer die Verschiebig au in dr
Südwalser Dialäkt, maischdens zue -nch.

aber: Aager: tankchä (dt. danken). Greschonei: tringgä (dt. trinken), danggä
(dt. danken)

In dr hegschdalemanische Dialäkt erschyynd mhd -rn in Wèèrder wie Garn, Horn,
gern as -re: Gaare, Hoore, geere.

Im Wallisertitsch erschyynd mhd. -hs in Wèèrder wie Fuchs, sechs as -ks, nid wie
in vyyle Schwyzer Dialäkt as -chs: Fuks, sekschi.

Di 2./3. Sg. vù mhd. gân (dt. gehen) ùn stân (dt. stehen) erschyyne mid
Diphthong. Derwyylschd d Foorme in dr iibrige alemanische Dialäkt (z. B. du
goosch / är good) ùf regulärs ahd. dû gâs / ër gât zrùggeen (oder ùf ahd. dû gês
/ ër gêt, wie z. B. elsässisch dü geesch / är geed), sin si im Hegschdalemanisch
mid dr Ändige -is bzw. -it bilded (dû gâ-is, ër gâ-it).

Im Wallisertiitsch wääre no drèi Pluralfoorme ùnderschiide: wir schniide, iir
schniidet, schi schniident.

In dr Siidwalser Dialäkt wääre bi vyyle Wèèrder d Pluralforme no wie im Ahd.
ooni Ùmlud bilded, z. B. im Woord Oofe (dt. Ofen).

aber: Makanaa: ir meind, ir meid, schi mein. Remmallju: endschandre chennwer,
jerandru chenneder, ṣchiandru chennund.

In dr Siidwalser Dialäkt sin no verschiideni aldi Verwandschafduusdrùg lääbig
bliibe. Im Pomattertiitsch wird sogar no ùnderschiide zwisch em Vaterbruder
(Ettru) ùn em Mutterbruder (Eechi).

aber: Eischeme: Möisch (dt. Mäuse), Vüksch (dt. Füchse), grüün (dt. grün), tö̀if
(dt. tief)

E karakteristisch Merkmol vù alene Walserdialäkt isch d Palatalisierig vù germ.
s in Wèèrder wie Eis, Häuser, sie, sich, uns zue sch: Iisch, Hiischer, schi,
schi/schich, ünsch/insch.

Bi vyyle Siidwalserdialäkt chùnd, andersch wie bi dr andere Walserdialäkt, nooch
dr Infinitivpartikel z no ne bsùnderigi Form fir dr Infinitiv voor, wù uf s
midelhoochdydsch Gerundium zruggood. Z Gurin un z Salei stood des in jeedem
Fall, z Greschonei, z Eischeme, im Land und z Pumatt nùme bi dr Churzverbe, z
Remmalju gid s es gaar nimi. (Im Wallis gids zwoor in e baar Dèèrfer wèschdli vù
Vischp au no Räschd vùm sog. Gerundium, aber nùme in faktitive Konschdruktione:
z' linden tüe, Wèsch yyleege. Im Oschdalemanisch isch des sog. Gerundium
dergeege no vyyl lääbiger, lueg Alemannische Grammatik#Gerundium.)

Eischeme: Möisch (dt. Mäuse), Vüksch (dt. Füchse), grüün (dt. grün), tö̀if (dt.
tief)

Z Greschonei ùn z Eischeme isch mhd. â diphthongiert: Greschonei: Oabe (dt.
Abend), bloase (dt. blasen), Joar (dt. Jahr). Eischeme: Oabe (dt. Abend), goan
(dt. gehen). Die Diphthongierig isch au z Goabi gängig gsii (vgl. Name!).

aber: Arrimmu: Schnee (dt. Schnee), Broot (dt. Brot). Greschonei: Schnee (dt.
Schnee), Broot (dt. Brot). Gurin: Schnee (dt. Schnee), Broot (dt. Brot). Pomatt:
Schnee (dt. Schnee), Broot (dt. Brot). Remmallju: Schnee (dt. Schnee), Bròòt
(dt. Brot). Salei: Schnee (dt. Schnee), Broot (dt. Brot)

Pomatt: vììr, veer (dt. vier), Bǜǜch/Bööch (dt. Buch) – dr Monophthong isch e
Lut, wo äntwääder ganz schdarch offe (ìì, ǜǜ) oder ganz schdarch gschlosse (ee,
öö) uusgschbroche wird. Remmallju: viéére (dt. vier), Bjööch (dt. Buch)

Eischeme: Diib (dt. Dieb), Güüti (dt. Güte), Bruuder (dt. Bruder), wéiss (dt.
weiß), Mous (dt. Maus), Vöir (dt. Feuer)

Arrimmu: gwäälä (dt. gefallen), Wälch (dt. Volk), wäròòtne (dt. verratene),
Wogsch (dt. Fuchs), wòn (dt. von), Wrau (dt. Frau)

Arrimmu: ṣiittär (dt. seither), diiṣ (dt. deines), ṣchi (dt. sind), Ṣcheel (dt.
Seele), gṣiin/gṣchiin (dt. gewesen), gṣchäid (dt. gesagt).

Bim Personalpronome gid s in e Dail Siidwalser Dialäkt verlengeredi Foorme. Die
sin bilded us em Personalpronome ùn andere, analoig zem ital. „noi altri“.

S enklitisch Personalpronome chùnd noch em italiänische Voorbild as Verbändig
ùmdide voor, also ech gan-ech, er gäid-er, wer gaa-wer, iir ganged-er, schi
gangend-sch analog zue dr italiänische Verb-Ändige.

In dr Siidwalser Dialäkt chaa mer in vyyle Merkmool e weschdligi Grùbe (Arrimmu,
Eischeme, Greschonei, Im Land, Makanaa, Remmalju) vùn ere eschdligi Grùbe
(Gurin, Pumat, Saley) ùnderschaide. In dääre Ùnderdailig zaigd sich di
ùnderschiidlig Bsiidliggschiichd: Di weschdlige Walsergmaine sin us em ùndere
Wallis uus bsiidled woore, di eschdlige Walsergmaine vùm Goms im oobere Wallis
uus.

In vyyle Dialäkt im weschdlige Dail vùm Hooch- ùn vùm Hegschdalemanisch isch
mhd. –nd in Wèèrder wie Hund, finde, Chinder, Rinde zue nn oder ng: Hunn/Hung,
finne / finge, Chinner / Chinger, Rinne / Ringe. Au in vyyle Südwalser Dialäkt
chaa mer des finde.

Mhd. –ng, z. B. in Hunger erschyynd in dr Siidwalser Dialäkt zem Dail no in dr
alde Form.



https://als.wikipedia.org/wiki/Robert_Burns

Dr Robert Burns isch e schottische Dichter gsii, wus zue Wältruem brocht het.
Diä Sproch, wun er haüptsächlig drin dichtet het, nännt er Scottish Dialect. Dr
isch am 25. Jänner 1759 bi Ayr im Südweschte vu Schottland uf d Wält kumme und
scho mit 37 Johr gstorbe – am 21. Jülli 1796 z Dumfries.

Dr Robert Burns isch am 25. Jänner 1759 z Alloway im Bezirk Ayrshire in dr Nechi
vu Ayr uf d Wält kumme. Noch ihm sin segs jingeri Gschwischtrig kumme un diä
Familiä het alli Miähji gha, z iberläbe. Im Robert si Vatter, dr William Burnes,
isch e Gärtner üs em Nord-Oschte vu Schottland gsii un het z Alloway e Stickli
pachtets Land bewirtschaftet. Anne 1766 het dr William d Pacht vum Mount
Oliphant, drei Meile vu Alloway, ibernumme. D Kinder hän sälbverständlig im
Vatter miäße hälfe schaffe uf em Fäld un dr Robert, dr eltscht Bue, isch do d
wichtigscht Stitze gsii. Des isch e Iberforderig fire gsii un wird fir d Ursach
vum e Härzliide ghalte, wuner sich zuezoge het un wune s ganz Läbe lang blogt
het. Aber näbe däre schwäre Arbet het dr Robin – so heißt mere aü – aü
geischtigi Aregig bikumme: Iber d Betty Davidson, e Diänschtmaidli vun ene, het
er e Hüffe Gschiichte un Liäder känne glehrt, wu vu Gschpängschter, Häxe, Deifel
un anderem Glump ghandlet hän. Des het, wiä dr Burns speter esälber gschriibe
het, „dr Some vu dr Poesii ufgoh lo, wu fertig do gläge isch“ un het e grossi
Wirkig uf si Iibildigsgraft gha. In däre Richtig het aü si Mueter gwirkt, d
Agnes geborini Broun üs em Ayrshire, si het em viil vorgsunge – dr Robärt sälber
isch aber nit müsikalisch gsii.

Si Vatter isch e Calvinischt gsii, intressiärt an politische un theologische
Diskussione, un het versuecht, däm Bue e Schuelbildig zuekumme z lo, bsunders aü
dur eigene Unterricht. An reguläre Schuele isch dr Bue numme wennig gsii. Drei
Johr lang het er tatsächlig guete externe Unterricht bikumme. Zämme mit e baar
andere Familiä het dr William Burnes e brivate Lehrer anggaschiärt. In däm
Lehrer, im John Murdoch, ischs glunge, dr Robert zum sälbständige Dänke z fiähre
un dä Schiäler drzue z bringe, ass er sich esälber ka unterrichte. Dr Vatter
isch e Literatürliäbhaber gsii un het im Suhn Biächer bsorgt. Dr James Mackay
schribt, was dä Robert Burns im spote 18. Johrhundert näben em Schufte as
Landarbeiter glehrt heb, seig unglaüblig: Dr heb sich mit Geografii, Theologii,
Philosophii un politischer Ekonomii bschäftigt un heb guet Franzesisch un aü
eweng Latiinisch glehrt.

Anne 1777 het dr Vatter d Farm Lochlea in dr Nechi vu Mauchline un Tarbolton
pachtet. Wu sichs anne 1777 dr Robert erlaübt het, gege dr Wille vum Vatter im
Dorf uf e Danzschuel z goh, ischs zun ere Missstimmig kumme, wu niä meh ewäg
gange isch; dr Robert het sich abglähnt gfiählt. Z Tarbolton isch er Mitgliid im
e Jungselleclub un in ere Freimüürer-Loge gsii – des het em wichtigi
Diskussionspartner un gsellschaftligi Kontakt brocht.

Anne 1781 isch dr Robert uf Irvine zoge, e Stadt am State vum Meer, un het sich
mit Flags-Hächle bschäftigt, het aber do keinerlei Glick gha. Anne 1784, wu si
Vatter gstorbe isch, het er mit sinem Brueder Gilbert versuecht, im Vatter si
Farm z halte, aber si hän schliäßig miäße e anders Objäkt nämme – e Fäldstick z
Mossgiel uf 600 Metter Hechi.

Ass dr Vatter William nit zfriide gsii isch mit em Suhn, des isch bsunders do
dra gläge, ass dr Robert hinter dr Maidli här gsii isch un aü fir alli andere
Vergniäge ufgschlosse gsii isch. Aber grad des het em Inspiration brocht; in dr
1780er Johr het er ei Gedicht noch em andere ufs Babier brocht. Im Jülli anne
1786 sin sini erschte Gedichter erschiine: Poems, Chiefly in Scottish Dialekt –
e Band mit 34 Gedichter un 10 Epigramm un Epitaphe. Dr Drucker John Wilson vu
Kilmarnock het si in ere Uflag vu 612 Exemplar gfertigt; dr Vertriib isch per
Subskription sicher gstellt wore.

Des Wärk isch glii iigschlage: Lit üs allene Bildigs- un Gsellschaftsschichte,
bis zu Diänschtmägd un Landarbeiter, sin begeischteret gsii. Diä Uflag isch ball
vergriffe gsii; im Novämber isch er uf eme glehnte Ross uf Edinburgh gritte un
het derte fir e zweiti, strak erwittereti Uflag gsorgt, wu im Johr druf rüskumme
isch. Dr isch mit uffene Ärm un Härze empfange wore. Verschiidini Biographe
wiise druf ani, ass es dr Burns gschafft het, drotz däm Erfolg un däre
Aerkännig, wu jetze iigsetzt het, bscheide z bliibe.

Dr Robert het gluegt, ass er üs däm schwäre Läbe rüskunnt. Aber dr het nit welle
dichte, zum Gäld verdiäne. Fir ihne wärs e „glatti Unzucht vu dr Seel“ gsii,
wänn er do vu „Gäld, Lohn, Verdiänscht usw. gschwätzt hät“ – eso het si Brueder
Gilbert emol si Istellig bschriibe. Doch dr het versuecht, e zueverlessigs
Iikumme z griäge un isch anne 1789 in dr Diänscht as Stiiriidriiber un
Eichmeischter drätte. Bi däm Beruef het er viil Ortschafte un Mänsche känne
glehrt un viil Aregig fir si Dichtig bikumme. Dr seig e stränge Beamte gsii,
aber schiints nit unmänschlig; so hebs kenne sii, ass er bi gleine Bschissereie
vu alte Fraüe am Märktdag e Aüg zuedruckt het, schribt d Catherine Carswell. Dr
Burns het schliäßlig aü dr Hof ufgä un isch 1791 mit sinene Lit uf Dumfries
zoge, wus Zentrum vu sinere Tätigkeits firs Stiiramt gsii isch. Dodermit isch dr
Robin s erschtmol fir lengeri Zit – bis an si Läbensänd – in ere Stadt z wohne
kumme. Dr Donald A. Low schribt, ass dr Robert derte mänk Mol vum Heimweh blogt
wore isch, in sinene Schrifte diäg uf viil Arte zum Üsdruck kumme, ass-es-e
beeländet het, ass er vu dr Bärg vu sinem eigene Land abgschnitte gsii isch.
Dumfries lit ca. 100 km südeschtig vum Ayrshire.

Dr Burns Robert het Sympathiä fir d franzesisch Revolution 1789 un fir d
Opposition im eigene Land gha. Dr isch e Ahänger vum Charles James Fox gsii, e
Revolutionsbefirworter in dr Whig-Partei. Änds 1792 het er sich Feind gmacht,
wun er sitze bliibe isch un dr Huet ufglo het, wu „God save the King“ (d
Nationalhimne) gsunge wore isch. Do duf hets bim Stiiramt e Untersuechig gege dr
Burns gä. Dr Dichter het jetz miäße ferche, ass er si Arbet, si Läbensgrundlag
un diä vu sinere Familiä verliärt. Dr het jetz abgstritte, ass er alliwiil no zu
Frankrich stoht, wu zu Eroberige ibergange seig. Dr Elrod un dr Mackay meine
aber, des seig numme e taktischs Zuegständnis gsii, dr heb si Meinig nit wirklig
gänderet. Des heb sich aü in verschiidene Gedichter un Schrifte vun em zeigt, so
im Liäd „Bannockburn“ (Aügüscht 1793). Dr het aü Gedichter gege d Sklaverei z
Amerika gschriibe, gege d Not vu dr Büüre, fir d Rächt vu dr Fraüe.

Dr Burns het d Hiirichtig vum Ludwig XVI. un vu dr Marie Antoinette 1794 z
Frankrich fir „e verdiänts Schicksal“ ghalte. Si Ablähnig vu dr Monarchii, vum
Adel un vu dr Geischtligkeit kunnt zum Biispill im Gedicht „Solle mir füül unser
beschti Zit verdue“ zum Üsdruck, wun er fir revolutionäri Gwalt un firs Fallbeil
(!) iidrittet. Noch in sinene letschte zwei Läbensjohr het er viär Ballade
gschriibe, wun er e Whig-Kandidat bin ere Wahl unterstitzt het.

Drotz sinere heimlige Radikalität gege d Obrigkeit het dr Burns an dr Herrgott,
an dr Chrischtus un an e Läbe noch em Dot glaübt – in sinene letschte drei
Läbensjohr seigen em aber Zwiifel kumme.

Im Burns Robert si Härkumpft üs ere untere Volksschicht, si Bekänntnis drzue un
si politschi Üsrichtig hän drzue gfiährt, ass er zum e „Held vu dr
Arbeiterklass“ un zum e „Held vum Sozialismus“ gmacht wore isch; in dr
sozialischtische Länder isch er beliäbt gsii; anne 1956 isch in dr Sowjetunion e
Burns-Briäfmark rüskumme.

Dr Burns Robert het sich as Schott gfiählt un fir Schotte gschriibe, schribt dr
Norman Elrod. As Bue heb er „The Life of Wallace“ gläse un des Buech heb in sini
Odere – wiän er esälber gsait heb – „e schottisch Vorurteil“ iigflest, e Liäbi
zum Land, wu „gliänig dur ihne dur fliäße“ diäg, bis ans Änd vu sinem Läbe.

In dr letschte 5 Johr vu sinem Läbe het dr Robin des verstärkt gmacht, was er
vorhär scho agfange gha het: Dr het alti Ballade gsammlet, zum Deil umgschafft.
Dur des sin dr Nochwält iber 300 vu däne Liäder erhalte. Dr het des as e
Diänscht am Vatterland agsähne. Dodrzue het er zwee Partner gha, wun em diä
Ballade abgnumme hän: Dr George Thomson un dr James Johnson. Mit em Thomson isch
dr Robin z stritte kumme, wel sälle „änglischi Diktion“ het welle, är sälber
aber het Scots liäber gha.

Dr Burns isch mit dr Jean Amour verhirate gsii un het nüü Kinder mit ere gha, s
letsch isch am Dag uf d Wält kumme, wun er bierdig isch. Dr het aber näbehär ei
Affär no dr andere gha un mindschtens viär unehligi Kinder. Noch em Norman Elrod
heb er aber nit versuecht, üs siinere Verantwortig do drüs z vertlaüfe. Im Burns
si letschti Liideschaft het in dr Grankeschweschter Jessie Lewars golte, wu ins
Hüüs kumme isch go hälfe, dä dotgrank Dichter z pfläge. An diä sin sini letschte
Gedichter gange.

E Sammlig vum Burns sinene Liäder gits aü in alemannischer Ibersetzig vum
Zürcher Dichter August Corrodi. Des Biächli vum Corrodi mit 103 Sitte isch 1870
z Winterthur erschiine. Titel: Robert Burns: Lieder. Ins Schweizerdeutsche
übertragen von August Corrodi. Zwoo Biispiil im Orginal un in dr Ibersetzig vum
Corrodi folge do unte:

Dr Titel vu dr Erschüsgab anne 1786 vum Burns Robert sinene Gedichter heißt:
Poems, Chiefly in the Scottisch Dialect (= Gedichter, haüptsächlig im
schottische Dialäkt). Im e Vorwort het dr Burns (iber sich sälber) gschriibe:
... he sings the sentiments and manners, he felt and saw in himself and his
rustic compeers around him, in his and their native language. Des heißt, dr het
in dr ageborene Sproch vu sich un vu dr Büüre um ihne rum s Gfiähl un dr Art
üsdruckt, wun er bi sich un bi sällene gfiählt un gsäh het. Des isch d gsproche
Sproch vum Ayrshire gsii un diä het zum „Lethian Type of speech“ ghert un wird
viilmol „Mid-Scots“ gnännt oder hit „Standard Scots“.

Des gsproche Schottisch isch im Gegesatz zum Änglische, aber aü zum
Scots-Änglisch gstande – säll letscht isch d allgmein Verkehrs- un
Literatürsproch z Schottland gsii. Dr Schottisch Dialäkt het – am meischte z
Edinburgh – e Verflachig durgmacht un diä isch speter no wittergange. Dr Kupper
wiist druf ani, ass wäge däm dr Burns het miäße e Glossar (schottisch-änglischi
Werterlischte) drzue mache – mer het nimmi drmit kenne rächne, ass diä bildete
Schichte alles verstehn. Des betrifft dr Wortschatz; d phonetische Eigeheite vum
Schottische oder vum Ayrschire-Dialäkt kumme wäge dr Orthografii vum Burns
meischtens nit zum Vorschiin; dr het sich an dr änglische Orthographii
oriäntiärt. Dr schribt zwar zum Biispiil house, mer het aber /hus/ gsait.

Änewäg isch aber dr schottisch Dialäkt guet durgschiine, dänn verschiidini
Gritiker hän bedüürt, ass im Burns si Wärk unverständlig seig. So het dr William
Copper anne 1787 gschriibe: „Poor Burns looses much of his deserved praise in
this country [England] through our ignorance of his language. His candle is
bright, but shut up in a dark lantern.“ Dr Burns diäg also z Ängland viil vu
sinem verdiänte Lob iibiäße, well mer derte si Sproch nit verstoht. Si Kerz diäg
wit schiine, si seig aber in ere dunkle Latärne iigsperrt. Schottischi Läser hän
kenne (aber nit miäße) im Burns sini Text mit schottischen Glang vorläse. Anne
1873 het dr James A.H. Murray gschriibe: „… if a Scotchmen read Rurn’s poems to
an English audience, not three [words] in a hundred would be heard as English.“
Zuedäm wird dr schottisch Charakter vum Burns sinere gschriibene Sproch in dr
Morphologii, im Satzboi, im Stil un in dr Thematik dittlig.

Dr Burns het bi bstimmte Theme aü reins oder fascht reins Änglisch gschriibe. Dr
Hans Jürg Kupper meint, ass aü si gschriibene Dialäkt nit rein gsii isch, dr het
eimol necher un eimol wenniger noch am gschwätzte Dialäkt gschriibe – eso heb er
in dr Dichtkunscht am meischte Megligkeite gha.

Dr Robert Burns het im ditsche Sprochrüüm zittewiis großi Beliäbtheit gha; bi
sinem 100. Dotesdag 1896 isch er z Ditschland, z Eschtrich un in dr Schwiz ganz
groß gfiirt wore. Siter em Änd vum 18. Johrhunderts hets unter anderem in dr
Wuche- un Monetszittige, wu dertemol Modi gsii sin, Ibersetzige vum Burns in s
Standardditsch gä. Däm entgegekumme isch, ass sällemols e bsunders Inträssi am
Volksliäd gherrscht het, so aü bim Johann Gottfried Herder, Johann Wolfgang von
Goethe, Johann Jakob Bodmer un andere. Zwar isch „Volksliäd“ un im Burns sini
Liäder zweierlei, aber zwische „Volksliäd“ un „Dichtig im Volksliädstil“ isch
nit groß unterschiide wore. Aü hets e bsunders Inträssi an Dialäkt gä - was
wennig speter aü im Hebel zguet kumme isch. Dr Goethe het dr Burns aerkännt un
bedüürt, ass sini eigene Liäder nit eso im Volk verbreitet sin wiä diä vu
sällem. Dr Goethe het dr Burns „zu dr erschte Dichtergeischter, wus vorhärig
Johrhundert viiri brocht het“, zellt.

Burns-Ibersetzige as Buechüsgabe hets im ditsche Sprochrüüm ab 1839 gä – diä
erscht vum Philipp Kaufmann (102 Liäder un Gedichter), 1840 sin scho zwoo
witteri mit no greßerem Umfang gfolgt – vum Wilhelm Gerhard un vum Heinrich
Julius Heintze; diä vum Heintze seig besser wiä diä andere. Drnäbe hets aü
Üsgabe in dr Oginalsproch gä. Dr Küpper wiist druf ani, ass d politisch
Situation z Ditschland zwische 1830 un 1848 s Inträssi am Burns mit sinene
„ufriährerische Unterkläng“ beginschtigt het, aber aü unpolitischi Läser hebe am
Burns sinere Natür- un Liäbeslyrik e Freid gha. Dr hundertscht Geburtsdag vom
Burns 1859 isch zum Alass fir witteri Burns-Ibersetzige gnumme wore. Ganz
schlächti Notte bikunnt dr L. G. Silbergleit vum Küpper fir sini Ibersetzige, wu
in dr briiswärte un viil verbreitete Reclam-Universalbibliotheks-Reihe erschiine
isch un mehreri Uflage erläbt het.

Des Broblem ziägt sich durch, ass diä verschiidene Ibersetzige arg
unterschiidligi Qualtiät hän; do derbii isch z bedänke, ass näben em Gschick vum
Ibersetzer d poetisch Iberdragig vu einere Sproch in d ander e objektivi
Schwiirigkeit darstellt. Dr Tycho Mommsen het scho anne 1858 in ere Abhandlig
iber „Die Kunst des deutschen Übersetzers aus neueren Sprachen“ iber dr Burns
gsait: „Grad diä bessere Liäder vum Burns (lang nit alli sin glunge) lege im
Ibersetzer großi Hindernis in dr Wäg“, wel dr Ibersetzer dr Üsdruck arg
zämmedränge mueß, wel er e Hüffe Reim beachte mueß, bsunders aü, wel „e naiv
derbe Grundton“ nozmache isch, wu im Orginal viilmol scho z derb seig, un wägem
natürlütartige Chrarakter vum Refräng, wu in ere andere Sproch schwär zum
nomache isch..

Anne 1896, im 100. Dotesjohr vum Burns, sin e Hüffe Artikel zu dr Ehr vum Robert
Burns erschiine. Dr Kupper gritisiärt dr Burns-Kult vu däre Zit, wu Lobrede
gschriibe wore seige à la „Der größte Lyriker aller Zeiten, das eigentliche
lyrische Urgenie …“. E großi Anthologii vu Burns-Ibersetzige (wu Biiträg vu 34
verschiidene Ibersetzer drin gsammlet gsii sin) isch im Jubiläumsjohr vu dr
Wilhelmine Prinzhorn rüsgä wore – mit alles zämme 331 Burns-Stickli. Des isch
diä letscht greßer Burns-Ibersetzig gsii – sogar diä grescht. Speter sin
Burns-Ibersetzige meischtens numme no im Zämmehang mit Artikel vereffentligt
wore, wu dr Burns drin gwirdigt oder wisseschaftlig bsproche wore isch.

Anne 1845 isch d erscht Ibersetzig vume Burns-Gedicht in e ditsche Dialäkt
erschiine - diä vum Friedrich Wilhelm Lyra in s Plattditsch. Drno isch z
Obereschtrich dr Franz Stelzhamer gfolgt, wu e baar Burns-Gedichter üs em
Hochditsche in dr Dialäkt ibersetzt het (1846). Dr niiderditsch Dichter Klaus
Groth het ab 1849 einzelni Gedichter un Liäder zum Deil arg frei ins Plattditsch
ibersetzt. Ab 1864 het dr Ernst Lindner im eschterrich-ungarische Zips (hit:
Kezmarok) fimpf Burns-Liäder in dr Dialäkt ibersetzt. Dr Eduard Hobein het 1866
segs witteri plattditschi Ibersetzige vereffentligt. 1869 isch e erschti
plattditschi Buechüsgab erschiine: Im Karl Friedrich Kerkow si „Vieruntwintig
Schöne Lere von Robert Burns’n, denn’n Schottläner“ – e Ibersetzig üs ere
hochditsche Vorlag vum Karl Bartsch. Dr Küpper stellt im Karl Eggers sini
drissig plattditsche Ibersetzige, wu 1872 erschiine sin, wit iber diä vum
Kerkow.

Dr Gustav Legerlotz het bemerkt, ass im Burns si Dichtersproch viilmol ke reins
Schottisch oder Änglisch isch; dr het drüs gfolgeret, ass aü e ditschi
Ibersetzig nit rein mundartlig sii mueß; wäge däm het er „e Mischig vu
schriftmäßigem Hochditsch mit Werter un Forme vu oberditsche Volksmundarte“
verwändert, wun er esälber dr Burns ibersetzt het (des isch ab 1882 gsii; d groß
Lergerlotz-Burns-Üsgab isch 1889 kumme). Aber im Legerlotz si konschtruiärti
Mischsproch diäg eweng kinschtlig wirke.

Anne 1870 sin diä erschte un einzige alemannische Ibersetzige vum Burns
erschiine: im Winterthurer Dialäkt, üs dr Fädere vum August Corrodi.

In dr Tabälle findsch s bekannt Liäd Sweet Tibbie Dunbar un d Ibersetzig vum
Klaus Groth in s Plattditsch un diä vum August Corrodi ins Alemannisch. Diä zwo
Ibersetzige wäre vum Hermann Burte fir guet glunge ghalte; si sin bi ihm
zitiärt:



https://als.wikipedia.org/wiki/Renaissance

Dr Begriff Renaissance [ʀənɛˈsɑ̃s], frz. ‚Wiidergeburt‘ isch im 19. Jh. prägt
worde, zum s kulturelle Ufläbe vo dr griechische und römische Antike im Europa
vom 14. bis 17. Johrhundert z kennzeichne. Wüsseschaft, Kunst und Gsellschaft
zeige sithär en Entwicklig vom Mensch zu individueller Freiheit im Gegesatz zum
Ständewäse vom Mittelalter. Im ängere Sinn isch d Renaissance au e
kunstgschichtligi Epoche.

Scho im Middelalter het Öiropa uf d Antike zrugggluegt, aber in de zwäi
Joorhundert vo dr Rönessans het mä under anderem antiki Teggst widerentdeggt und
im Humanismus s antike Staatswääse studiert. Au die vile Erfindige und
Entdeckige, wo denn gmacht worde si, cha mä as Resultat vom gäistige Ufwache
beschriibe.

As dr Kärnzitruum vo dr Rönessans wird s 15. (Quattrocento) und 16. Joorhundert
(Cinquecento) aagluegt. S Ändi vo dr Epoche isch z Italie am Aafang vom 17.
Joorhundert choo, wo dr nöi Stil vom Barock dä vo dr Rönessans abglööst het. Im
Norde vo Öiropa het d Rönessans spööter aagfange und isch au erst spööter vo dr
nöije Kunstepoche vom Barock abglööst worde. Im protestantische Nordöiropa wird
dr Epochebegriff vo dr Rönessans vo däm vo dr Reformazioon überlaageret.

Bi Künstler vo dr Rönessans dänggt mä in erster Linie an Italiäner wie dr
Leonardo da Vinci, Tizian und Donatello und an dr Dütsch Albrecht Dürer. Zu dere
Epoche ghööre aber au bedütendi Schriftsteller vom Dante Alighieri bis zum
William Shakespeare. Dr Staatsfilosoof Niccolò Machiavelli gältet as Analytiker
und Verdräter von ere sälbstbewusste Machtpolitik, dr Erasmus vo Rotterdam
siinersits stoot für Moral und Sälbstreflexion. In dr Muusig verbindet mä d
Epoche vor allem mit ere versterkte Meerstimmigkäit und ere nöije Harmoni wie
bim Orlando di Lasso.



https://als.wikipedia.org/wiki/Reformation

Der Begriff chùnt ùs em Latynische u bedütet «zrügg zum Aute u Wahre». Im ängere
Sinn bezeichnet Reformazyoon Ärnöyerygsbèwègyge vo der katholysche Chiùche, wo
im 16. Jahrhundert zèrsch im dütsche u dè im französysche Spraachruum sy
aagschtoosse worde – im Dütsche Ryych (Sachse) vom Martin Luther (1517) ùn i der
Schwyz 1525 vom Huldrych Zwingli z Züri u 1536 vom Jean Calvin z Gämf. Iry
Ärnöyerygsbèwègyge hei zur Trènnyg vo der katolysche Chiùche gfüert. D
Reformazyoon isch eys vo de wichtyge Äréygnis gsyy, wo d Nöyzyt yygleytet hey.

Ds Mittùaùter (500 bis 1500) isch z Weschtöyroopa präägt gsyy vo der Aumacht vo
der katholische Chiùche – im religyööse Läbe wy im Schtaat. Iri Voorschrifte ù
Schtraafe hei ds tägleche Läbe vo de Mönsche beschtimmt. D Pryeschter sy
schlächt uspiùdet gsyy u mänge Byschoff het sys Amt kouft. U zwüsche Paapscht u
Cheiser isch s im Mitùaùter geng um d Vorherrschaft ggange.

Aazeyche vo Verfau het s i der katholische Chiùche geng ume ggä, o im
Späätmitùauter. Bsungerbaar ghaperet het s dennzùmale mit der chrischtleche
Läbesfüerig vom Klerùs – vom Pryeschter bis zum Paapscht. Reformaasätz het s
scho im 14. ù 15. Jahrhundert ggää – zum Byschpiu vom John Wyclif oder vom
Johannes Hus, wo 1415 z Konschtanz isch verbrönnt woorde. Di katholeschy Chiùche
het Reforme vo unde geng mit Chätzerprozässe ungerdrückt. Si het aber eygety
Reformprogramm yygleitet – mit de Konziu vo Konschtanz (1414–1418) ù vo Pisa
(1511/12). Dy 'konzylyare' Reforme sy aber gschyteret, meh wy nid a de Pääpscht.
Das het e Reye promynänty Theologe ùf d Paume praacht.

Für e Bou vom Pètersdoom im Vatykaan het der Rönessangspapscht Leo X. müesse
Gäut haa. Är het im ganze 'Römysche Ryych deutscher Nation' la Ablassbryefe
verchouffe: Für Gäut sy de Mönsche ìri Sünde vergää worde, begangny ù
zuekümftegy. I de dütsche Länder het der Domynykaanermönch Johannes Tetzel de
Lüt sètygy Ablassbryef aaträäit. Me seit, dä Missbruuch vo der Byycht u d
Gäutgyer vom Paapscht heige d Reformazyoon usglööst.

D Saat isch de offebar ufgange, wiù der Bode scho vorbereytet gsyy ìsch: Mit em
Buechdruck (erfunge 1450 vom Johannes Gutenberg) het mer Schriftlechs etz lyecht
chönne unger d Lüt bringe. Scho d Humanischte hei ìry nöye Ydée mit
Druckschrifte verbreytet: Der Erasmus vo Rotterdam isch für ne persöönlèche
Läbesschtiu yyträte, ohny Voorschrifte. Der Wilhelm vo Ockham het d Trennyg vo
Chiùche u Schtaat y d Diskusioon praacht.

O der Ouguschtyner Martin Luther het so syner Schwirygkeyte mit em Verfau vo der
katholische Chiùche mit trùckte Schrifte chönne öffetlech mache. Aus Prior
vomene Netz vo Ouguschtynerchlööschter u aus Theologiiprofässer z Wittebäärg het
er o süsch Macht u Yyflùss gha.

Mit syne Diskussionsthese vo 1517 het der Martin Luther «zrügg zùm Aute ù Wahre»
wöue, d. h. e Reformation yfüehre, ù ds Chrischtetùm vo der Späätantyke wöue
widerbeläbe in ere Renaissance, das gseht men a syne theologysche Forderyge, won
äär uf ds (späätantyke) Nöye Teschtamänt abschtützt ùn ùf 4 «Eley» konzäntryert:

Sola scriptura: Eley d Bibù biudet d Grundlaag vom christleche Gloube, nid d
Tradizioon (Galater 2, 6–9) Solus Christus: Eley der Christus, nid d Chiùche,
het d Outorytät über die Glöybyge (Epheser 5, 23–24) Solus gratia: Eley dür
Gottes Gnaad wird der Mönsch grettet, nid dür das won er tuet (Römer 1, 17)
Solus fide: Elei am Gloube misst Gott der Mönsch, nid a syne guete Tate (Galater
2, 16)

Em Luther syner These un Idée sy enangernaa y ds Dütsche übersetzt, trùckt ù
verbreytet woorde. No nye isch e sone breyti theologeschy Dyskusion y Gang
gsetzt worde ù de no so tìfig. Mit der Übersetzyg vo der Bibu dür e Luther in es
oschtmitteltütsch-oschtfränkisch basierts Dütsch (1534) isch de der Damm
volländs proche. Di katholeschy Chiùche het d Looslösyg vo de proteschtantysche
u de reformyerte Länder nümm chönne verhindere.

Der Luther het aber nid eifach auy Tradyzyoone vo der katholìsche Chiùche
abglehnt: A Tradyzyoone, wo em Glöybyge e Hiuf gsyy sy, het er nid grüert, we sì
der Gschrift nid widerschproche hei. Zùm Byschpiù isch er dergäge gsyy, dass mer
d Biuder us de Chiùche ruumt. Der Zwingli u der Calvin hei auy Tradyzyoone
verworfe u nume no d Gschrìft la gäute. I irne reformyerte Chiùche sy Biuder
nümm toleriert woorde. Der Luther isch bi der Mäss plìbe, der Zwingli ù der
Calvin hey nöyi Lytùrgyye yygfüert.

Zäntùme sy proteschantischy u reformyerty Landeschiùche entstande. Das het o d
Outonomyy vo de Landesfüürschte gschtèèrcht, öppe z Hesse, z Württebärg, y der
Kurpfalz, z Sachse und z Brandeburg (spääter: Prüüsse). So isch es zu Chryege
zwüsche Proteschtante ù Katholyke cho – y der Schwyz zwüsche de reformyerte
Stedt u de katholysche Orte. Y der Schwyz het me di Chryege 1531 mit em zwöute
Landfrìde vo Chapù (Kappel) ùn im Dütsche Ryych 1555 mit em Ougsburger
Religionsfrìde chönne byylege: D Löösyg het gheysse: Cuius regio eius religio.
Das heisst: «Wäm si Land, däm si Relygyoon», de Füürscht het auso d Religyoon vo
sine Untertaane beschtimmt. Die proteschtantische Füürschtetümer sy so bi irem
nöye Gloube plìbe.

D Reformazyoon het em relygyööse Läbe vo de Mönsche mänge nöyen Aaschtooss gää.
Si het i letschter Konsequänz d Autorität vo de Chiuche über de Mönsch i Froog
gstellt u asewääg der Uufklärig u de Freiheit vom Individuum dr Wääg uuftaa. S
Näbenang vo verschidene Konfessione het nach viu Urue zu Toleranz u
Religionsfreiheit, daademit aber au zu atheistische Wäutbiuder gfüert. D
Reformazioon het d Gseuschaft veränderet, en Ernöierig vom Schueu- u Biudigswäse
gförderet, daademit nöii Forschig müglech gmacht u im Vouch d Luscht uf
Mitspraach gweckt, aso schliesslech zur Demokraty gfüert. Em Wirtschaftsläbe het
si indiräkt nöii Impuls ggää u derewääg au em Kapitalismus d Baan gläit.



https://als.wikipedia.org/wiki/Nordamerika

Nordamerika isch dr drittgröschd Kontinänt. Zsämme mit Grönland, Middelamerika
und de Karibische Insle het er ä Flechi vo 24.930.000 km².

Nordamerika isch dr nördlig Deil vom amerikanische Dobbelkontinänt, d Landbrugg
in Middelamerika ghört drzue bis Panama. Im Norde isch dr Arktisch Ozean im
Weschde dr Pazifischer Ozean, im Süde d Karibik und im Oschde dr Atlantik.

Dr Begriff „Nordamerika“ beschdoht us „Nord“, emä germanische Schdammword, und
„Amerika“ (Lueg do).

Bis zu de Entdeckigsreise vo de Wikinger und de Schbanier isch Nordamerika nume
vo Indianervölker und Eskimo besiidlet gsi. D Siidligsversuech vo de Wikinger uf
dr Insle Grönland und in Vinland uf em Feschdland si nit erfolgriich gsi. D
Schbanier hingege, und schbööter d Holländer, d Ängländer und d Franzose hai
Fuess gfasst und Chrankete iigschlebbt, wo die Iigeborene zu Millione umbrocht
hai. Au d Versklavig in Middelamerika und Chrieg hai die indianische Bevölkerige
lo zsämmeschmelze uf ä Bruuchdeil vo dr Zahl wo si gsi sii, bevor d Europäer
aacho si. Hützudag wurd mä in sonerä Situation vo Völkermord rede. Wil
Arbetschreft gfehlt hai, hai d Europäer Millione vo Afrikaner in Weschdafrika
versklavt und noch Amerika verschlebbt. Vor allem vom 19. Johrhundert a isch d
Zahl vo europäische Iiwanderer schdark gwachse, wo vo dr Oschküschde us sich
nach Weschde verbreitet hai. An dr Weschdküschde hai sich Asiate, vor allem
Chinese und Japaner niiderglo, aber d Europäer mache ä Mehrheit vo dr
nordamerikanische Bevölkerig us.

Die iigeborene Schbrooche in Amerika und Kanada si faschd usgschdorbe, in
Middelamerika hai si besser überläbt. Die wiitischd verbreiteti Schbrooch (USA,
Kanada) isch Änglisch in siiner amerikanische Variante, in dr Karibik redet mä
vilerorts Kreolschbrooche wo uf em Änglische basiere. Z Kanada schwätzt mä
Französisch in dr Brovinz Quebec, und im US amerikanische Schdaat Louisiana het
s no Überräschd vo sonige, won ä französische Dialäkt schwätze. Schbanisch isch
die meischd verbreiteti Schbrooch in Mexiko und de andere Middelamerikanische
Länder, wo vo de Schbanier kolonisiert worde si.



https://als.wikipedia.org/wiki/Meter

S' Meter (v. grich.: μέτρον/métron = Maß, -messer) – au der Meter, in dr Schwyz
un Östriich immer der Meter – isch d'SI-Basiseiheit vu dr Längi. S'Eiheitszeiche
vum Meter lutet m un s'Formlezeiche vu dr Längi l.

S'Meter isch definiert als die Strecki, wo s'Liecht im Vakuum in ere Zitt vu
1/299.792.458 Sekunde zruckleggt. Zue dr d'Umstellig vu dr Längi vume
standardisierte Messstab uf die zittbasiert isch's chu, wil d'Messig vu Zitte
zwischezittlich wäsetlich gnauer erfolgt wie d'Messig vu Längene.

Dr Definition vum Meter sin einigi Vorschläg vorusgange, e universelli
Längeeiheit z definiere, wo nit – wie domols yblich – vu dr Abmessige vu dr
Glidmasse vum jewilige Herrscher abgleitet gsi isch. So het dr Abt Jean Picard
bispilswiis 1668 vorgschlage, als Längeeiheit d Längi vume Pendel z verwende, wo
e halbi Periodeduur vu ere Sekunde gha het (Sekundependel). E sonigs Pendel het
d Längi vu 0,994 m un chäm demit dr hütige Definition vume Meter ziemli nooch.
Dr Begriff Meter fer sälli Längeeiheit isch allerdings zum erste Mol vum Tito
Livio Burattini anno 1675 verwendet worre. Er het d Längi vum Sekundependel als
Metro Cattolico (katholische Meter) bezeichnet.

Anno 1793 isch s Meter no als dr 40-millionst Deil vu dr Längi vum Erdmeridian,
wo Paris druf lit, also uf dr zehnmillionste Deil vu dr Entfernig vum Pol zum
Äquator, festglegt worre. Anno 1795 isch e Prototyp vu sällem Meter in Messing,
anno 1799 schliesslich als Urmeter in Platin gosse worre. Fer d Bestimmig vu dr
Längi vum Urmeter hän d Ergebniss vu dr vum Jean-Baptiste Joseph Delambre un vum
Pierre Méchain zwische 1792 un 1799 vorgnummene Vermessig vum Meridianboge
zwische Dünchilche un Barcelona dient. Genaueri Vermessige vu dr Erde sin aber
später zum Ergäbnis chu, dass s Urmeter eweng z churz grote gsi isch.

1889 isch vum zwischezittlich gründete BIPM e nöie Standard igfüehrt worre.
Dezue isch dr international Meterprototyp agfertigt worre, e Stab mit
chrüzförmigem Querschnitt us ere Platin-Iridium-Legeirig im Verhältnis 90:10 un
e Meter isch festglegt worre als dr Abstand vu dr Middelstrich vu zwei
Strichgruppe bi ere Temperatur vu 0 °C. Dodemit het sich s Meter nimmi nooch dr
Vermessig vu dr Erde grichtet. Kopie vu sällem Meterprototyp sin an d
Eichinstitute in viile Länder vergä worre.

Vu 1960 bis 1983 isch s Meter s'1.650.763,73-fach vu dr Wellelängi vu dr sich im
Vakuum usbreitende Strahlig gsi, wo vu Atome vum Nuklid Krypton-86 bim Ibergang
vum Zuestand 5d5 zum Zuestand 2p10 usgsendet wird.

Sit 1983 wird s Meter als die Strecki definiert, wo s Liecht im Vakuum in ere
Zitt vu 1/299.792.458 Sekunde zruckleggt. Dr Grund fer sälli Nöidefinition isch,
dass middlerwiili d Zitt (mit Atomuhre) viil gnauer messbar isch wie Streckenr.
Säll het au zue dr Folg, dass d Liechtgschwindigkeit im Vakuum jetz nimmi gmesse
werre cha, sundern als Konstanti festglegt isch mit 299.792.458 m/s.

Im folgende werre ainigi Bispiile fer verschidini Länge beschribe. Zue de
Vorsilbe lueg au d'Liste fer d'Vorsilbe fer Maßainhaite.

Ei Zentimeter (au Centimeter), abgchürzt cm, entspricht ime Hundertstel vume
Meter: 1 cm = 10-2 m oder 0,01 m.

Ei Millimeter, abgchürzt mm, entspricht ime Tusendstel vume Meter: 1 mm = 10-3 m
oder 0,001 m.

Ei Mikrometer (veraldet au Mikron nooch sinere alde Bezeichnig, oder My nooch em
grichische Buechstabe µ), abgchürzt µm, entspricht ime Millionstel vume Meter:
1 µm = 10-6 m = 0,000 001 m. Oder 1 µm = 10-3 mm, also ei eitausendstel
Millimeter.

My bezeichnet dodribernus im umgangssprochliche Gebruuch oft chleinsti Längene,
wo grad noch erchennbar sin, obwohl ei Mikrometer eigetlich nit mit friem Aug
wohrgnu werre cha.

D'Messschrube, e Längemessgerät, wird wäge ihrer Gnauigkeit oft
Mikrometerschrube oder churz Mikrometer gnennt.

Ei Nanometer, abgchürzt nm, entspricht ime Milliardstel vume Meter: 1 nm =
10-9 m. Oder 1 nm = 10-6 mm, also ei millionstel Millimeter.

Ei Nanometer entspricht ime Stuck Metall ugfähr ere Strecki vu vier benochberte
Atome. Die chleinste mit eme Liechtmikroskop erchennbare Strukture sind öbbe
500 nm gross. Zue dr Undersuechig vu Strukture underhalb vu 500 nm verwendet mer
Rasterelektronemikroskope, Rastertunnelmikroskope oder Rasterchraftmikroskope.

Ei Pikometer (au Picometer), abgchürzt pm, entspricht ime Billionstel vume
Meter: 1  pm = 10-12 m.

S'Pikometer isch geignet fer Messige innerhalb vu Atomhülle. E Atom het e
Durmesser zwische 50 un 600 pm. Dr Durmesser vume Atomchern lit um 0,01 pm.
100 pm = 1 Ångström.

Ei Femtometer (Einhaitezaiche: fm), isch s'Billiardstel vume Meter: un ei
Billionstel vume Millimeter 1 fm = 10-15 m.

S'Femtometer isch früeher in dr Atom- un Chernphysik au als Fermi bezeichnet
worre; si Verwendig füehrt zue ibersichtliche Zahlewerte bi dr Agab vu
Atomchern-Durmesser. Denn dr Durmesser vume Atomchern betrait öbbe 10 fm.
Protone un Neutrone hänn e Durmesser vu öbbe 1,6 fm . Die chleinste Atomradie
messe 51000 fm = 51 pm.



https://als.wikipedia.org/wiki/Mauritius

Mauritius (dt.: [maʊ̯ˈriːtsi̯ʊs], engl.: [məˈɹɪʃəs]) isch än Inselschdaat im
Südweschte vom Indischen Ozean, öbbe 900 km öschtlig vo Madagaskar. Im Norde
befinde sich d Seychelle und im Weschte isch s französische Überseedepartement
La Réunion.

Am 12. März 1992 isch Mauritius noch dr Iifüehrig von erä neue Verfassig ä
Republik worde. Mauritius isch eini vo de wenige schtabile repräsentative
Demokratie z Afrika mit freie Wahle und Garantie für Menscherächt.

Mauritius het öbbe 1,2 Millione Iiwooner. Öbbe zwäi Driddel von ene stamme vom
indische Subkontinänt. E groosse Däil vo dr übrige Bevölkerig si sogenannti
Kreole, wo vo Sklave us Afrika und Madagaskar abstamme, wo sich mit andere
Gruppe, vor allem Öiropäer, vermischt häi. Guet zwäi Brozänt vo de Mauritier si
Chinese, die wissi Minderhäit isch e chli chliiner. Uriiwooner git s nit, wil
Mauritius vor dr Kolonialisierig umbewoont gsi isch und nume gläägentlig vo
arabische Seefaarer bsuecht worde isch.

Fast die ganz Bevölkerig schwätzt im Alldaag Morisyen. Das isch e Kreolsprooch,
wo uf em Französische basiert. Es isch d Muetersprooch vo 80 Brozänt vo de
Iiwooner. Änglisch isch d Amtssprooch und Franzöösisch wird immer no von ere
chliine Elite gschwätzt.



https://als.wikipedia.org/wiki/Martin_Luther

Dr Martin Luther (10. November 1483 z Eisleben, Grofschaft Mansfeld; † 18.
Februar 1546 ebd.) isch ä chrischdlige Reformator gsi. Siini Aschdrängige die
kathollischi Chille z reformiere hai zur Schbaltig vo dr Chille und zur Gründig
vo dr lutherische proteschdantische Chille z Dütschland gfüehrt. Er het au
groosse Iifluss uf anderi Reformatore gha wie dr Zwingli z Züri odr dr Calvin z
Gämf. Er isch au ä bedütende Übersetzer und Schriftschdeller gsi, wo mit siiner
Bibelübersetzig d Entwicklig vom Hochdütsch schdark beiiflusst het. Si
ablähnendi Haltig de Buure und de Jude gegenüber het die dütschi Kultur für
Johrhunderti brägt.

Dr Martin Luther isch am 10. November 1483 z Eisleben uf d Wält cho as dr Sohn
vom Hans Luther vo Möhra, wo im Gebiet vo Mansfeld im Chupferbergbau gschafft
het. Er isch vo Buure abgschdammt und schdolz druf gsi. Er isch vo 1488 bis 1497
z Mansfeld, 1497-98 z Magdeburg und vo 1498 bis 1501 z Eisenach uf d Schuel
gange. 1501, won er siibzähni gsi isch, het er an dr Universität Erfurt afo
schdudiere und isch 1502 bacalaureus und 1505 magister worde. Wil si Vater s so
het welle, het er Rächtswüsseschafte afo schdudiere. Am 17. Juli 1505 het er s
Schdudium abbroche und isch ins Auguschdiner Chloschder z Erfurt idräte und isch
1507 zum Brieschder gweiht worde. Vo 1508 bis 1510 het er z Witteberg und z
Erfurt Vorläsige in Philosophii und Theologii abghalte. 1510/11 het er ä Reis
noch Rom gmacht und isch schockiert worde vo dr Wältlikeit vo de Brieschder z
Rom.

Im Johr 1512 het er dr Doktertitel übercho und het vo siim Fründ Johann vo
Staupitz d Brofessur für Bibelerklärig an dr Universität Witteberg übernoh. As
Vorbereitig für siini Vorläsige het er d Bible gschdudiert und isch zur
Überzügig cho, ass ä Chrischt nit dur siini eigene Aschdrängige sondern nur dur
d Gnad vo Gott chön grettet wärde, ä Rächtfertigung uus em Glaube. S Datum vo
dere Entscheidig isch umschdritte, aber in de Johr 1513 bis 1518 het er siini
groosse Vorläsige über d Psalme und über d Brief an d Römer, d Galater und d
Hebräer abghalte, won er si Rächtfertigungslehr usbaut het.

D Kontrovärse isch öffentlig worde, won er–dr Überliiferig noch–am 31. Oktober
1517 siini 95 These an dr Schlosschille z Witteberg agschlage het. Dass es eso
bassiert isch, chunnt in keinere vom Luther siine Schrifte vor und wird dorum vo
gwüsse Glehrte bezwiiflet. Drin het er, uf Latinisch, än offentligi Disputation
verlangt über än Ablass, ä Handel, wo d Chille Brief verchauft het wo Sünde
verge hai, für zum dr Bau vo dr Peterschille z Rom finanziere. Die These hai es
groosses Furore gmacht und si sofort uf Dütsch übersetzt und in ganz Dütschland
verbreitet worde.

Im Ablassschdriit mit em Johan Tetzel und em Johann Eck wo druf cho isch, si au
anderi Theme diskutiert worde, wo nöcher am Härz vo de Chilledogme gläge si. An
dr Leipziger Disputation 1519 het dr Luther behauptet, ass s Babschtdum ä
menschligi Iirichtig und nit vo Gott iigsetzt worde siig, und ass die allgemeine
Konzil nid unfehlbar wäre. Im Johr druf het dr Luther drei vo siine wichdigschde
Schrifte veröffentligt: An den christlichen Adel deutscher Nation, Von der
Freiheit eines Christenmenschen, wonoch dr Chrischt frei isch au in däm Läbe–d
Buure hai das so verschdande ass das au d Freiheit im wältlige Sinn meini und so
ihri Forderig noch dr Abschaffig vo dr Liibeigeschaft wurd underschdütze–und De
captivitate Babylonica.

Am 10. Dezember 1520 het dr Luther mit dr römische Chille broche, won er die
bäbschtligi Bulle wo im mit em Bann bedroht het, öffentlig verbrennt het. Am 3.
Januar 1521 isch dr Bann Rächt worde und won er sich im April vor em Riichsdag
het müesse verdeidige, isch er no mit dr Riichsacht beleit worde, will er nit
het welle widrrüefe. Dr Kurfürscht Heinrich dr Wiis het en uf dr Wartburg
verschdeggt, und dört het er s Neue Teschtamänt übersetzt, wo den 1522
veröffentligt worden isch.

Im Merz 1522 isch dr Luther nach Witteberg zrugg gange, trotz em Bann und dr
Ächtig. Er het Schrifte gschriibe gege die, wo vo siiner Doktrin abgwiche si:
Wider die himmlischen Propheten gege d Wiiderdäufer, wo d Chinderdaufi und
organisierti Schdaatschille abglähnt hai, und Wider die Mordischen und
Reubischen Rotten der Bawren gege d Buure, wo im Buurechrieg (1524-1526)
brobiert hai ihri soziali Position z verbessere. 1525 het er sich mit erä
ehemolige Nonne, dr Katharina vo Bora, verhürotet. Vo 1526 bis 1530 het er an dr
Organisation von erä reformierte Landeschille in Kursachse gschafft. Mit em
Zwingli, wo im Oobemohlschdritt d Meinig verdrätte het, ass s Brot und dr Wii
nur Symbol für dr Liib und s Bluet vom Jesus siige währed für ä Luther Liib und
Bluet bim Obemohl drbii gsi si, her er sich 1529 z Marburg droffe, aber si hai
sich nit uf ä gmeinsami Doktrin chönne einige.



https://als.wikipedia.org/wiki/Kanton_Basel-Landschaft

Dr Kanton Basel-Landschaft, in dr Umgangsschprooch Baselbiet, isch e Kanton in
dr Schwyz. Hauptstadt isch Lieschtel. Er umfasst s dicht besidlete südliche
Induschtriivorortgebiet im Bezirk Arlese, s weniger besiidlete obere Baselbiet
mit de Bezirk Lieschtl, Sissech und Wolbrg und em Bezirk Laufe, wo 1994 vom
Kanton Bärn zum Baselbiet gwächslet het.

Dr Kanton ligt im Nordweschte vo dr Schwiiz. Abgseh vo-n-es paar Usnahme umfasst
er alli dütschsprochige Gmeinde dr Birs (Unterbaselbiet) und alli Gmeinde dr
Ergolz nooch (Oberbaselbiet) mitsamt Sytetäler. Wichtigschti Usnaame sin die
soledurnische Bezirk Dorneck und Dierstai und natürlig d Stadt Basel. D Form vom
Kanton isch sehr unregelmässig, dur das isch au d Gränzziehig sehr vilfältig,
und si verschniidet au d Agglomeration Basel.

S Baselbiet gränzt im Oschte und Nordoschte an Kanton Aargau und an dr Rhy, wo d
Landesgränze zu Dütschland bildet. Im Norde gränzt er an Kanton Basel-Stadt, im
Weschte und Nordweschte an Frankryych, teilwys au an soledurnischi Exklave. Au
im Süde gränzt dr Kanton Solodurn (dasmoll nid als Exklave) ans Baselbiet, und
züsserscht im Südweschte schliesst sich dr Kanton Jura no a.

D Usdeehnig vom Kanton wird au thematisiert in siner inoffizielle Hymne, em
Baselbieterlied.

S Gebiet vom hütige Kanton Basel-Lanschaft het vor de napoleonische Umwälzige
zem Teil em Fürschtbischtum Basel, zem Teil als Untertanegebiet zu Basel ghört,
wo 1501 as Stadtort dr Schwizerische Eidgenosseschaft biträtte isch. 1798/1803
sin Teil vom Fürschtbischtum Basel a d Stadt Basel gange (Birs-/Leimedal),
anderi Teil sin 1815 bim Wiener Kongräss em Kanton Bärn zuegschlage worde (u. a.
s Laufedal).

1832 hän sich d Landgmeinde (Ober- und Unterbaselbiet; ohni Laufedal, wo zue
Bärn ghört het) gege d Dominanz vo dr aristokratisch regierte Stadt Basel
gwehrt. Gwehrt hän sich die meischte, aber nid alli Landgmeinde, denn nid wenigi
Gmeinde sin wirtschaftlig sehr stark vo Basel abhängig gsi und/oder hän vo dr
Stadt profitiert, so z. B. Sydebändelwäberei. So isch also au durs Baselbiet e
Grabe gange, zem Teil au dur Nochbergmeinde. 1833 hett dr Uffstand zu bluetige
Kämpf, u. a. z Lieschtel im Stedtli, gfüehrt. Am 3. Auguscht 1833 hän d
Baselbieter Truppe d Basler Truppe bi dr Hülfteschanz zwüsche Fränkedorf und
Brattele vernichtend und überus und unnötig brutal gschlage. Drno hett Basel und
au d Schwizer Daagsatzig Basel-Land als eigene Kanton anerkannt mit allne
Gmeinde links vom Rhy. D Basler Landgmeinde rächts vom Rhy – Bettige, Rieche und
Glaihünige – sin mit dr Stadt Basel zum Kanton Basel-Stadt worde.

Versüech zunere Widervereinig mit Basel-Stadt sin hüfiger unternoo worde,
zletscht sin si 2014 am Nai vo de Baselbieter Stimmbürger gschiteret.

S Wappe entspricht em alte Stadtwappe vo Lieschtel us em 14. Joorhundert. Um d
Wappe besser kenne z’unterscheide isch die rot Umrandig entfärnt worde. 1921
hett Lieschtel sy Wappe dütlig gänderet drmit gar e kei Verwächslige meh möglig
sin.

D Wohnbevölkerig het per 30. September 2012 277'614 Yywoner betrage. Näb 220'970
Schwiizer hän 56'644 Usländer im Kanton gwoont, was emene Ateil 20,4 %
entspricht. Dodrvo sin 2011 19,5 % us Italie, 19,3 % us Dütschland, 9,5 % us der
Türkei, 6,2 % us Serbie un Montenegro, 2,0 % us Öschtryych und 1,6 % aus
Frankryych ko.

Amtssproch isch Hochdütsch (schriftdütsch). Umgangssproch isch
Baselbieterdütsch. Anders als s Baseldyytsch, wo i dr Stadt Basel traditionell
gschwätzt wird, isch s Baselbieterdütsch (wie die meischte andere
schwiizerdütsche Dialäkt) e hochalemannische Dialäkt. Bsunders im Oberbaselbiet
ischs Baselbieterdütsch no sehr eigeständig erhalte. Im Unterbaselbiet, grad
rund um Basel umme, isch s Baselbieterdütsch weniger klar, es vermischt sich mit
andere Schwiizer Dialäkt vo Zuzüger und bsunders mit em Baseldyytsch vo
Stadtbasler, wo uffs Land zoge sin zum Woone. Im Norde und Weschte ischs
Baselbiet Sprochgränze zum französische: Im Norde zum Elsass, wo s Französische
als wie meh s Elsässisch verdrängt het, und im Weschte zum Kanton Jura, wo
traditionell französischsprochig isch (Gränzgmeinde sin Roggeburg und Lieschbrg.

Die traditionelli Konfession im Baselbiet (mit Usnahm vo Deil vom Bezirk Arlese
und em Laufedal, wo erscht spoot zem Baselbiet cho isch) isch reformiert, susch
katholisch (Laufedal, hinders Leimedal und Birseck – die hän friener zem
Fürschtbischtum Basel ghört). Wäg dr modärne Migration und Agglomerationsbildig
sin die Gränze aber stark verwüscht worde. E mänggi Gmeind im Bezirk Arlese hett
unterdesse e refomierti Mehrheit, umgekehrt hett d Agglomeration Lieschtel e
starggi katholischi Minderheit.

D Regierig heisst Regierigsrot. Si umfasst fünf Mitglieder (Regierigsrööt), wo
noch em Marjorzsyschtem alli vier Joor diräkt vom Volk gwäält wärde. Vorsitz
hett dr Regierigsbresidänt, wo jöörlig vom Landroot us de Mitgliider vom
Regierigsrot gwählt wird.

S Baselbiet isch e stark induschtrialisiärts Buureland mit Milchwirtschaft und
Obschtbau. D Industrii broduziert Textilie, Iise, Maschiine, Chemikalie,
Elektronik, Don und Zemänt, im Jura wärde au Uhre härgschtellt. D Rhyhäfe
Schwyzerhalle und Äu sy wichtig für en Import vo Flüssigdrybschtoff und
Brennschtoff. Bekanni Firmene uss em Baselbiet sin u.a. Endress+Hauser, Ronda,
Novartis, Hoffmann-La Roche, Ricola, Bombardier, Renata und Georg Fischer JRG
AG. D Arbetslosigkeit liggt normalerwyys knapp under em Schwizer Durchschnitt –
im Novämber 2010 bi 3,4 % (Schwiz: 3,6 %).

S Baselbiet isch für sini molerischi Jura-Landschaft im Oberbaselbiet witume
bekannt, e hüfigs Poschtkartesujet sin d Chirsiböim im Früehlig, wenn si blüeje.
Zahlriichi Wanderwäg verbinde Bärg und Tal. Bsunders beliebt isch d Wasserfalle
uff guet 1000 Meter über Meer, wo au e Gondelbahn uufe fahrt (die einzig wyt und
breit).

Dr wichtigschte Bahnhof – mit Halt vo Interregio, Intercity und einige
Intercity-Expresszüg – isch Lieschtel.

Uffglischtet sin Gmeinde mit meh als 10'000 Ywooner (Stand 31. Dezember 2011).
Für e Lischte vo allne Gmeinde lueg do.

All die Gmeinde befinde sich im Bezirk Arlise (usser Lieschtel und Brattele,
beidi im Bezirk Lieschtel) und usser Lieschtel sins alles Gmeinde vo dr
Agglomeration Basel. Dr Bezirk Arlise isch drumm au mit Abstand dr
bevölkerigsriichscht Bezirk. Lieschtel bildet e eigni glaini Agglomeration, wo
mit de unmittelbare Nochberort uff knapp 40'000 Yywooner kunnt. Usser Lieschtel
sin aber alli gressere Ort kei historischi Stedt, sondern frieneri Derfer. Näbe
Lieschtel hän au no Wolbrg und Laufe s Stadträcht und sin friener Schtedt gsi,
mit nume no guet 1'000 resp. 5'000 Ywooner sin die Ort hytte aber relativ glai.



https://als.wikipedia.org/wiki/Jahr

S' Johr (lat. annus) isch e Bezeichnig fer e bestimmti Art vu Ziteiheite, wo
jewils als e Viilfachs vu dr SI-Basiseinhait Sekunde definiert werre.

Wie alli Ziteinheite beziegt sich s'Johr ursrünglich uf astronimischi
Ereignisse. So isch die allgmein astrononisch Definition vum Johr e Zittspanni
zwische zwei Wiiderholige vu Ereignisse, wo mit dr Umlaufbahn vume Planet um si
Sunne z'due hän, also bispilswiis vu zwei Durchgäng dur dr sunnenächst Punkt vu
dr Planetebahn.

Im Fall vu dr Erde sin säll je nooch Definition öppe 365,25 Däg. Wil d'Erdbahn
nit im Ruum stabil isch, variiert säll aber je nooch Bahnereignis um e baar
Sekunde bis Minüte um sälli Längi. Bim Mars goht's Johr degege öppe 687 Erdedäg,
bim Merkurs degege wäniger wie 90 Erdedäg. usw.

Dr Begriff „Johr“ isch eigetlich immer e Zittspanni, wird aber au vu Zittpunkte
in unserem Kalendersystem verwendet, was insbesundere bi dr Diskussion vu
Kalenderäre immer wiider zue Verwirrig füehrt, wil menki meine, s'erst Johr am
Afang vu ere Zitträchnig sei e Zittpunkt un müesst dorum d'Nummere Null trage -
aber s'erst Johr isch ebe s'erst un nit s'nullt.

Bispiilswiis isch dr Physiker Albert Einstein anno 1879 bore worre un isch anno
1955 gstorbe. In dem Fall stoht s'Johr fer nit nächer bestimmti Zittpunkte
innerhalb vu dene Johre. Er isch 76 Johre ald worre - säll isch no wiider e
Zittspanni. D'Ugnauigkeit vum Johr als Zittpunkt siht mer do dra, dass dr
Einstein, wär er im Spotjohr 1879 bore un im Früehjohr 1955 gstorbe, bloss 75
Johr ald worre wär, d'Subtraktion vu Sterbe- wäniger Burtsjohr also eventuell ei
Läbensjohr z'viil ergä dät.



https://als.wikipedia.org/wiki/Homer

De Homer (altgriech. Ὅμηρος, Hómēros; 8. Jh. v. Chr.) isch de erscht griechisch
Dichter, vo dem wo de Name überliefert worde isch. Er isch de Dichter vo de
Ilias, de Odyssee und de Homerische Hymne, de ältiste Werch vode europäische
Literatur.

Homer (agr. Ὅμηρος, Hómēros; noigr. Όμηρος, Ómiros) bedütet „Geisle, Bürge“.
Allerdings isch dr Name ir Antike wäge sire angäbliche Blindheit o vo "ὁ μὴ
ὁρών" (ho mē horōn) „dr nid Sehendi“, abgleitet worde.

Die gnaue Lebeszite und de Geburtsort vom Homer sind nöd bikannt und scho i de
Antiki hend mehriri Ortschafte de Aaspruch erhobe, d Haimet vom Homer z sii.
Well sin Dielekt aber ionisch mit äolische Spuren isch, isch e Herkunft us de
östliche Ägäis nöd unwohrschinli, eventuell Smyrna oder d Insle Chios. Au de
Ort, woner gstorben isch, isch umstritte. Sis Grab werd aber uf de ägäische
Insle Ios zaiget. D Näme vo sinene Eltere sind gänzlich unbekannt. S höchi Nivo
vo sinene Werch dütet druf hii, as de Homer us adlige Chraise stamme mue und e
gueti Bildig gnosse het.

Sagehaft isch, as er de Soo vode Nymphe Kritheis und em Flussgott Meles isch und
drum au Melesigenes gnennt worde sai. Oder aber sini Mueter bringt ire Soo am
Fluss Meles uf d Welt und de Vater isch unbekannt oder de lydischi König Maion.

De Homer werd als Verfasser vode baide bidütende Epe Ilias (Ιλιάς, Iliás) und
Odyssee (Ὀδύσσεια, Odýsseia) gnennt, wo under anderem au is Berndütsche
übersetzt worde sind. Die baide Werch wo zämeghöret, verzelet Gschicht vom
Trojanische Chrieg und vo de oobetürliche Haifahrt vom Held Odysseus. Baid
Eraignis hend je zee Johr lang duuret.

I de Antiki und au i de Noizit isch immer wider d Historizität vo de Ilias
diskutiert worde und de Trojanisch Chrieg isch ufem Marmor Parium (264 v.Chr.) i
d Johr 1218-1209 datiert. Und au hüt stellet moderni Wüsseschaftler immer wider
fest, as d Ilias Begebehaite und Sache schilderet, wo i di mykenischi Bronzezit
ghöret, werum verschidnigi Forscher anemet, as die Epe wenigstens zumene Tail
beraits usem 12. Johrhundert vor Christi stammet. Sprochlich und sachlich isch s
8. Jh. aber trotzdem vill wohrschinlicher, wa nöd usschlüsst, as ältiri
Heldelieder vom Homer mitverarbaitet worde sind. Zudem isches offesichtlich, as
die grosse Epe längiri Zit mündlich überlifertet worde sind, bevor si denn
ufgschribe worde sind.

Weniger bikannt sind die Homerische Hymne (῾Ομηρικοί ῾Ύμνοι, Homērikoí Hýmnoi),
da sind 33 Priislieder uf verschidnigi griechischi Gotthaite. Witeri Werch wo am
Homer zuegschribe werdet, sind beraits scho i de Antiki as "unecht" erchennt
worde.



https://als.wikipedia.org/wiki/Hindi

Hindi (h. हिन्दी Hindī) isch e noiindischi Sprooch, wo im nördliche Indie gredt
werd. Di pakistanischi Variante vom Hindi isch s Urdu. S Hindi werd i de
Devanagari gschribe, s Urdu aber inere Variante vo de Arabische Schrift. Baid
Variante stönd ganz nöch binenand, s Urdu het aber vill arabischi und persischi
Uusdrück uufgnoo, bsunders im religiöse Wortschatz. Streng gnoo werd s Hindi vo
de Hindu und s Urdu vo de Muslim bruucht. Baid Variante wered mengisch zäme as
Hindustani bizaichnet.

S Hindi ghört zu de indoiranische Gruppe vo de indoueropäische Sproochfamili und
het imene Tail vom nördliche Indie s Prakrit abglööst. S Hindi isch sit em 11.
Joorhundert öberliferet und het drai Schriftvariante entwicklet: s Khariboli
(»Raini Sprooch«), wo um Delhi ume dihai gsii isch, s Braj um d Stadt Mathura a
de Yamuna und s Awadhi um Awadh ume. S Urdu as vierti Variante isch a de Hööf vo
de Mogule entstande, de muslimische Herrscher öber Indie im Mittelalter. D
Amtssprooch aber isch s Persische gsii.

Ane 1947 isch s Urdu offizieli Sprooch vo Pakistan wore, wääred Indie s Hindi
und s Urdu as Amtssprooch anerchennt het. D Spanige zwöschet de baide Religione
hend dezue gfüert, as arabischi und persischi Wörter im Hindi dör noji Wörter
usem Sanskrit ersetzt wore sind.



https://als.wikipedia.org/wiki/Ehe

Ee (althoochdütsch für „Ewigkäit, Rächt, Gsetz“; historisch rächtssproochlig:
Konnubium) oder Hüroot bezäichnet e Form von ere Verbindig vo zwäi Mensche, wo
uf Naturrächt, Gsellschaftsrächt und Religionsleere basiert und vo dr
Gsellschaft anerkennt und mäistens gsetzlig greeglet isch. D Partner wärde as
Eehebaar, Eepartner, Eelüt usw. bezäichnet. Es git Staate und Religione wo d
Meeree (Polygamii) erlaube. Die rächtsgültigi Uflöösig vo dr Ee isch d Schäidig.

Dradizionell wird d Ee as e duurhafti Verbindig zwüschen eme Maa und ere Frau
verstande. In mängge Länder isch d Instiduzioon vo dr Ee au für Lääbenspartner
vo gliichem Gschlächt offe und wird in dr Umgangssprooch as gliichgschlächtligi
Ee (Homo-Ee) bezäichnet. Hüfiger het mä aber en Instiduzioon erschaffe, die
„Iidräiti Lääbenspartnerschaft“, wo äanlig wie d Ee isch, aber im Vergliich mit
dr Ee vilmol iigschränggti Rächt het.

D Bedütig vo dr Ee hängt stark vo de gsellschaftlige und kulturelle
Raamebedingige ab und het sich im Zug vo dr menschlige Entwigglig immer wider
veränderet. Zum Bischbil isch hüte in dr Schwiz d Errungeschaftsbedäiligung as
gsetzlige Güeterstand vorgsee und z Dütschland d Zuegwünngmäinschaft; für
Reglige, wo über das uusegöön oder drvo abwiiche wird en Eeverdraag usghandlet.

D Familiegschichtsforschig verwändet as genealogischs Zäiche für e
Hürootsverbindig vo zwäi Persone ∞ (oo) oder ⚭ (Unicode U+26AD).



https://als.wikipedia.org/wiki/Deutsche_Nationalbibliothek

Die Deutsche Nationalbibliothek (DNB) isch di zentral Archivbibliothek und s
nationalbibliografisch Zentrum vo de Bundesrepublik Ditschland. Sie isch anne
1990 us em Zemmeschluß vo de Deutsche Bücherei z’ Leipzig und de Deutsche
Bibliothek z’ Frankfurt am Main entstande und het bis anne 2006 Die Deutsche
Bibliothek ghoeße.

De gsetzlich Sammelufftrag vo de DNB umfasst alli Mediewerke, wo sit 1913 z’
Ditschland veröffentlicht worre sind (Grundlag do defir isch s’ sogenannte
Pflichtexemplarrecht). Dezue kummet diitschsprachigi Mediewerke, wo im Usland
veröffentlicht worre sind, Ibersetzunge vo diitschsprachige Mediewerke i anderi
Sproche und fremdsprachigi Mediewerke iber Ditschland. Die gsammlete
Publikatione werret erschlosse, archiviert und for d’ Präsenznutzung
(Präsenzbibliothek) bereit gschtellt. Usserdem erstellt d’ DNB au d’ Deutsche
Nationalbibliografie und pfleget e paar Sondersammlunge, nämlich s’ Deutsche
Exilarchiv 1933-1945, d’ Anne-Frank-Shoah-Bibliothek und s’ Deutsche Buch- und
Schriftmuseum.

Zemmed mit de Sammlung Deutscher Drucke und de DFG-Sondersammelgebiete bildet di
Deutsche Nationalbibliothek e sogenannti Verteilte Nationalbibliothek für
Deutschland. De Leiter vo de Deutsche Nationalbibliothek het de Titel
Generaldirektor(in). Sit 1999 isch d’ Elisabeth Niggemann i dem Amt, iren
Vorgänger isch de Klaus-Dieter Lehmann gsi.

Di hiitig Deutsche Nationalbibliothek goht zruck uff die Deutsche Bücherei z’
Leipzig, wo anne 1912 als Gsamtarchiv vom diitsche Schrifttum gründet worre
isch. Iren domolige Uftrag isch es gsi, daß sie alli Literatur, wo ab em Johr
1913 z’ Ditschland erschine isch, het solle sammle, in ere Nationalbibliografie
verzoechne und jederma zuegänglich mache. Noch em zweite Weltkriäg isch aber
Leizpig i de sowjetische Besatzungszone gläge, und drum het mer anne 1947 e
zweiti Bibliothek i de amerikanische Zone gründet, wo iren Sitz z’ Frankfurt am
Main gha het und Deutsche Bibliothek ghoeße het. 1970 isch e Deutsches
Musikarchiv z' Wescht-Berlin gründet worre, wo e Abteilung vo de Deutsche
Bibliothek isch.

I de erschte Johrzehnte hond d’ Verlage ire Neierscheinunge freiwillig bi de
Deutsche Bücherei oder bi de Deutsche Bibliothek abgliferet. Di hiitig
Abliferungspflicht (s’ sogenannte Pflichtexemplarrecht) isch i de DDR anne 1955
und i de Bundesrepublik 1969 igfiehrt worre.

Noch de Widervereinigung 1990 sind di zwei Bibliotheke z’Leipzig und z’Frankfurt
und s’ Musikarchiv zun ere gmeinsame Institution zemmegschlosse worre, wo sit
dem Die Deutsche Bibliothek ghoeße het. Am 29. Juni 2006 isch e neii Fassung vom
„Gesetz über die Deutsche Nationalbibliothek“ i Kraft trete, und sither het si
iren hittige Name Deutsche Nationalbibliothek.



https://als.wikipedia.org/wiki/D%C3%A9partement

Frankreich isch in 100 Départements [depaʀtəˈmɑ̃] (dütschi Schriibwiis:
Departement) iideilt, wo in 26 Regione gruppiert si. 96 vo de Départements si z
Europa, die reschtlige 4 si Überseedepartements (Martinique, Guadeloupe,
Réunion, Französisch-Guayana). Jedes vo dene vier isch au si eigeni Region.

Die meischde Départements hai ä Flächi vo zwüsche 4.000 und 8.000 km² und ä
Bevölkerig vo zwüsche 250.000 und ei Million Iinwohner. Dr Flächi noch isch
Französisch-Guayana am gröschte mit 83.534 km², s gröscht in Europa isch d
Gironde mit 10.000 km², s chliinscht isch Baris (105 km² – ohni Vorort, wo zu
andere Départements ghöre); die meischte Iiwohner het dr Nord (2.555.020
Einwohner), und am wenigschte d Lozère (74.000).

Der oberscht Verwaltigsbeamti vo emenä Département isch dr Präfekt (frz.
Préfet), wo vo dr Regierig ernennt wird und wo d Präfektur (frz. préfecture)
leitet.

S oberschte gewehlte Gremium vom enä Département isch dr Generalrot (frz.
conseil général). Si Schtellig gegenüber em Präfekt isch dur d
Dezentralisierigsgesetz vo 1982 gestärkt worde.

D Départements si adminischtrativ in Arrondissements (zsämme 342) und in Kantön
(frz. canton) (2004: 4039) iideilt. Dr Zwäck vo de Arrondissments isch d
Dezentralisierig vo der Départementverwaltig. In de Hauptört vo Arrondissements,
wo nid au Hauptort vom Département si, het s ä Unterpräfektur (frz.
sous-préfecture), wo vom enä Unterpräfekt (frz. sous-préfet) gleitet wird. D
Kantön si in erschter Linie Wahlbezirk für d Wahl vo de Mitgliider vom
Generalrot (die so genannte Kantonalwahlen). Selbschtverwaltigseiheite wie d
Regionen, d Départements und d Gemeinde si d Arrondissements und d Kantön nit.

Im Johr 2007 het s in Frankriich 36.782 Gemeinden (communes) gha. D Gmeind isch
die unterschti Ebeni vo der Selbschtverwaltig. Mit Uusnahm vo 100 Gmeinde in den
Überseegebiete, wo nit voll integriert si, ghört jedi Gmeind zu eim vo de 100
Départements.

Eine bsundrigi Stellig het d Schdadt Baris, wo es Département und au ä Gmeind
isch. Do het der Schdadtrot au d Funktion vom Generalrot.

Hiwiis: Wenn dä uf in de Dabellenüberschrifte klicksch, wird d Lischte noch däm
Kriterium sortiert.



https://als.wikipedia.org/wiki/Byzantinisches_Reich

S Byzantinische Riich (griechisch Βυζαντινή Αυτοκρατορία, offiziell immer
Βασιλεία τῶν Ῥωμαίων [„Kaiserriich vo de Römer“], zitgenössischi Churzbezäichnig
Romania/ Ῥωμανία), abkürzt au nume Byzanz (griechisch Βυζάντιο[ν]) oder, wäge dr
historische Häärkumft, s Oströmische Riich, isch e Kaiserriich im östlige
Middelmeerruum gsi. Es isch in dr Spootantike noch dr Riichsdäilig vo 395 us dr
östlige Helfti vom Römische Riich enstande und isch mit dr Eroberig vo
Konstantinopel dur d Osmane im Joor 1453 undergange. S Riich isch am Aafang bis
zur arabische Halbinsle gange und noch Nordafrika bis zum Atlantik, isch aber
sit em 7. Joorhundert witgehend uf Chläiasie und Südosteuropa beschränkt gsi. Es
isch vo dr Hauptstadt Konstantinopel (em hütige Istanbul, wo män em au Byzanz
gsäit het) us regiert worde. Dr bekannti Byzantinist Georg Ostrogorsky het s
Byzantinische Riich as e Mischig us römischem Staatswääse, griechischer Kultuur
und christligem Glaube charakterisiert.

D Bezäichnig Byzantinischs Riich, wo vo dr Hauptstadt abgläitet isch, isch nume
in dr modärne Forschig üüblig. Die domolige Zitgnosse häi sä nit brucht, si häi
au nit vo „Byzantiner“ sondern immer no vo „Römer“ (in dr modärne Forschig:
„Rhomäer“) oder (im latiinische Weste) vo „Grieche“ greedet. In dr modärne
Forschig däilt mä d Gschicht vom Byzantinische Riich in drei Faase ii: Die
spootantiki/früebyzantinischi Zit (spoot 3./frües 4. Joorhundert bis zur Middi
vom 7. Joorhundert), wo s Riich no sterker als in spööterer Zit antik-römisch
brägt gsi isch und as intakti Groossmacht dr ganz östligi Middelmeerruum
kontrolliert het; die middelbyzantinischi Zit (öbbe vo dr Middi vom 7.
Joorhundert bis öbbe 1204/1261), wo s Riich scho vollkomme grezisiert gsi isch,
sich noch groosse Gebietsverlust wider konsolidiert het und immer no e wichdige
Machtfaktor gsi isch; schliesslig die spootbyzantinischi Zit (1204/1261 bis
1453), wo s Riich immer mee zämmegschrumpft isch und bolitisch käi Rolle me
gspiilt het. Näbe dere „dradizionelle“ Periodisierig git s au Überleegige, wo
zum Däil dodrvo abwiiche; in dr nöijere Forschig git s d Tendänz, ass mä die
„byzantinischi“ Gschicht erst vom 6. oder 7. Joorhundert loot afo aafoo und d
Zit vor däm no zur (spoot-)römische Gschicht zelt.

Kulturell het Byzanz dr Modärne bedütendi Wärk in de Beriich vo dr Liddratuur
und Kunst hinderloo. Es het au e zimlig wichdigi Vermiddlerrolle in Bezug uf s
Erb vo dr Antike gschbiilt, wil das dört sterker bewaart gsi isch. Au bi dr
Christianisierig vom Balkanruum und vo Russland isch dr byzantinisch Iifluss vo
groosser Bedütig gsi.

D Wurzle vom Byzantinische Riich lige in dr römische Spootantike (284 bis 641).
S Byzantinische Riich isch käi Nöigründig gsi, sondern die östligi Helfti vom
Römerriich, wo 395 ändgültig däilt worden isch und bis 1453 witer existiert het.
Es isch also die diräkti Fortsetzig vom Imperium Romanum. D Froog, wo dodrmit
verbunde isch, wenn die byzantinischi Gschicht konkret afoot, cha mä nit äidütig
beantworte, wil verschiideni Aasätz möglig si. Dradizionell definiert mä d
Regierigszit vom Kaiser Konstantin em Groosse as Aafang. Är het nit nume as dr
erst römisch Kaiser s Christedum aktiv begünstigt (Konstantinischi Wändi), er
het au, und das zelt vilicht mee, die spööteri Hauptstadt vom Byzantinische
Riich afo baue: Zwüsche 325 und 330 het er die alti griechischi Kolonii Byzanz
groosszügig lo usbaue und het ere si äigene Naame ge: Konstantinopel. Dr alt
Naame „Byzanz“ het allerdings paralleel drzue witergläbt und isch in dr Nöizit
uf s ganze Riich usdeent worde. Scho früener häi sich d Kaiser Residänze
gsuecht, wo nooch bi de bedroote Riichsgränze glääge si und/oder wo mä besser
het chönne verdäidige as Rom. Rom isch spöötistens noch dr churze Herrschaft vom
Kaiser Maxentius in dr Reegle nüme dr Sitz vo de Kaiser gsi, sondern nume no die
ideelli Hauptstadt. Allerdings het Konstantinopel im Underschiid zu andere
Residänzstedt en äigene Senaat überchoo, wo dr Soon vom Konstantin, dr
Constantius II., uf die gliichi Stuefe wie dr röömisch gstellt het. Mee und mee
het sich d Stadt zum Schwerpunkt vo dr Verwaltig vom östlige Riichsdäil
entwicklet. Gege s Ändi vom 4. Joorhundert isch sogar d Bezäichnig Nova Roma
(Nöis Rom) ufchoo, im bewusste Geegesatz zur alte Hauptstadt, wo allerdings dr
Bezugspunkt vo dr Riichsideologii bliibe isch. Sit dr Zit vom Kaiser Theodosius
I. isch Konstantinopel denn die ganz Zit d Residänz vo de römische Kaiser gsi,
wo im Oste regiert häi.

Noch em Konstantin sim Dood 337 het s mäistens meereri Augusti im Imperium gee,
wo jede d Herrschaft über e bestimmte Riichsdäil usgüebt het. Dr Constantius II.
(337 bis 361), dr Valens (364 bis 378) und dr Theodosius I. (379 bis 395) häi im
Oste regiert. Noch em Dood vom Theodosius, wo 394/95 as letschte Kaiser für e
churzi Zit faktisch über s ganze Imperium gherrscht het, isch s Römische Riich
395 wider in en östligi und e westligi Helfti under sine bäide Söön Honorius und
Arcadius ufdäilt worde. Sonigi Riichsdäilige het s zwar scho früener gee, aber
dasmol isch si ändgültig gsi: dr Arcadius, wo z Konstantinopel residiert het,
gältet dorum für mänggi Forschern as dr erst Kaiser vom Oströmische bezieigswiis
Früebyzantinische Riich. D Äinhäit vom Riich isch aber nid ufgee worde: alli
Gsetz häi immer no in bäide Riichshelftene gulte und si mäistens im Naame vo
bäide Kaiser erloo worde. Au isch dr Konsul vom jewiils andere Däil anerkennt
worde.

Im spooten 4. Joorhundert, zur Zit Völkerwanderig aagfange het, isch zerst emol
die östligi Riichshelfti zum Zil vo germanische Verbänd wie de West- und de
Ostgoote worde. In dr Schlacht vo Adrianopel het s oströmische Heer scho 378 e
schweeri Niiderlaag gege d Goote erlitte, und dr Theodosius I. het ene 382
südlig vo dr Donau Land zuegwiise. Sit em Aafang vom 5. Joorhundert häi sich die
germanische und hunnische Aagriff denn immer mee gege s Westreich grichdet, wo
milidäärisch und finanziell schwecher gsi isch. Do und dört het sich Ostrom gege
Aagriff vom nöipersische Sassanideriich müesse weere, dr äinzig Konkurränt vo
Rom, wo dr gliich Rang gha het, aber zwüsche 387 und 502 het zwüschene fast
immer Friide gherrscht. 410 isch d Stadt Rom zum erste Mol vo de Westgoote
eroberet worde, und das isch e starke Schock für d Römer gsi. Die östligi
Riichshelfti, abgsee vom Balkan, isch friidlig bliibe. Ostrom het immer wider
brobiert, s Westriich z understütze. So het s fast elei die erfolgloosi
Flotteexpedizioon gege d Wandaale 467/68 dräit. Aber schlussändlig isch dr Oste
z vil mit siner äigene Verdäidigung und Konsolidierig beschäftigt gsi und het dr
Verfall vom Westriich nid chönne ufhalte.

Im spöötere 5. Joorhundert het au s Ostriich mit schweere Brobleem müesse
kämpfe. E Däil vo dr Armee und au e baar politisch wichdigi Posizioone si vo
germanische Söldner dominiert worde (bsundrigs in dr Form vom magister militum
Aspar), wo immer umbeliebter worde si. D Gfoor het bestande, ass au in Ostrom,
so wie s scho im Weste bassiert gsi isch, d Kaiser und die zivili
Administrazioon ganz under d Vorherrschaft vo mächdige Milidäär wurd groote.
Under em Kaiser Leo I. (457–74) het mä dorum brobiert, mit Isaurier, wo Bewooner
vo de Bärg in Südostchläiasie gsi si und dorum römischi Bürger, d Gfolgschaft
vom Aspar, wo zum grösste Däil gotisch gsi isch, z nöitralisiere. Dr Leo het au
no e nöiji kaiserligi Liibgarde ufgstellt, d excubitores, wo em Herrscher
persönlig dröi ergääbe gsi si; au under iine het s e Hufe Isaurier gha. Äine vo
iine, dr Zenon, isch 474 sogar Kaiser worde, nochdäm dr Aspar 471 ermordet
worden isch. Eso isch s de Kaiser zwüsche 470 und 500 no di no glunge, s
Milidäär wider under iiri Kontrolle z bringe. Under em Kaiser Anastasios I.
(Anastasius) het denn bis 498 au dr Iifluss vo de Isaurier mit groosser
Chraftaasträngig wider chönne beschränkt wärde. In dr nöiste Forschig wird d
Aasicht verdräte, ass d Ethnizidäät vo deene wo in dä Machtkampf verwigglet gsi
si, nume e undergordneti Rolle gspiilt häig: Es sig nit e Komflikt zwüsche
"Barbare" und "Römer" gsi, sondern zwüschen em kaiserlige Hoof und dr
Armeefüerig, und d Kaiser häige sich zletscht chönne duuresetze. D Armee isch
zwar immer no vo uswärtige, vilmol germanische, Söldner brägt gsi; dr Iifluss vo
de Fäldheere uf d Politik isch vo denn aa allerdings begränzt gsi, und d Kaiser
häi e Hufe vo iirer Handligsfreihäit zrugggwunne.

Öbbe zur gliiche Zit isch im Weste s Kaiserdum undergange. Dr machtloosi
letschti weströmischi Kaiser Romulus Augustulus isch im Joor 476 vom Heerfüerer
Odoaker abgsetzt worde. Dr letschti weströmischi Kaiser, wo vo Ostrom anerkennt
worde isch, isch allerdings dr Julius Nepos gsi, wo 480 z Dalmazie ermordet
worde isch. Dr Ostkaiser isch vo denn aa de iure wider dr Heer über s ganze
Römische Riich gsi, wenn au d Westgebiet in Wirkligkäit verloore gsi si. Die
mäiste Germaneriich häi dr oströmisch Kaiser aber no lang mindestens as iire
nominelle Oberheer anerkennt. Dr Kaiser Anastasios I. het um d Wändi zum 6.
Joorhundert au d Finanzchraft vom Byzantinische Riich gsterkt, was dr spöötere
Expansioonspolitik vo Ostrom zguet choo isch.

Im 6. Joorhundert häi die bäide oströmische Fäldheere Belisar und Narses under
em Kaiser Justinian I. (527–565) groossi Däil vo de weströmische Brovinze –
Italie, Nordafrika und Südschbanie – zruggeroberet und eso s Imperium Romanum
für churzi Zit fast in sim alte Umfang wider härgstellt. Aber d Chrieg gege d
Köönigriich vo de Wandale und Goote im Weste und gege s mächdige Sassanideriich
under em Chosrau I. im Oste, häi s Riich gschwecht. Drzue isch no dr Usbruch vo
dr sogenannte Justinianische Pest choo, wo vo 541 aa die ganzi Middelmeerwält
häimgsuecht het. Wääred dr Regierigszit vom Justinian, wo as letschte Augustus
Latiinisch as Muetersprooche gschwätzt het, isch au d Hagia Sophia baut worde,
für langi Zit die grössti Chille vo dr Christehäit und dr letschti groossi Bau
vom Alterdum. 534 isch die umfassendi und wirkigsmächdigi Kodifikazioon vom
römische Rächt gmacht worde, wo men em spööter Corpus iuris civilis gsäit het.
Uf em religioonspolitische Gebiet het dr Kaiser groossi Aasträngige gmacht, aber
käini entsprächende Erfolg gha. Zum schweere Erb, wo dr Justinian hinderloo het,
het usser dr leere Staatskasse die aaduurendi Spannig zwüsche de orthodoxe und
de monophysitische Christe ghöört.

Im Justinian si langi Herrschaft isch e wichdigi Übergangszit vom spootantike
zum middelbyzantinische Staat gsi, au wemm mä dr Justinian, dr „letscht römisch
Imperator“ no zur Antike sött zele. Under sine Noochfolger het denn au d Bedütig
und d Verbräitig vo dr latiinische Sprooch im Riich immer mee abgnoo, und dr
Kaiser Maurikios het, won er d Exarchat z Karthago und z Ravenna iigrichdet het,
zum erste Mol dr spootantiki Grundsatz vo dr Drennig vo de zivile und de
milidäärische Kompetänze ufgee, wenn er au im Kärngebiet vom Riich no an dr
dradizionelle Verwaltigsform festghalte het.

Vo dr zwäite Helfti vom 6. Joorhundert aa si d Kasse leer gsi, an alle Fronte si
Find ufdaucht, und s Riich het wider in ärnste Schwiirigkäite gsteckt. In dr
Regierigsziit vom Justinian sim Noochfolger Justin II., wo 572 e Chrieg mit
Persie browoziert het, e Niiderlaag erliite het und denn waansinnig worde isch,
häi d Langobarde vo 568 aa groossi Däil vo Italie bsetzt, und d Slawe si sit
öbbe 580 in dr Balkanruum iidrunge und häi en bis zum Ändi vom 7. Joohundert
grösstedäils besiidlet. Mit em gwaltsame Dood vom Kaiser Maurikios im Joor 602,
wo 591 e vordäilhafte Friide mit de Sassanide het chönne schliesse und energisch
gege d Slawe vorgangen isch, het die milidäärischi Krise eskaliert. Sit 603 häi
die sassanidische Perser under em Groossköönig Chosrau II. für e Zit d
Herrschaft über die mäiste östlige Brovinze eroberet, bis 620 sogar Egüpte und
Sürie, wo die riichste oströmische Browinze gsi si, und si 626 sogar vor
Konstantinopel gstande. Uf em Balkan si d Aware und iiri slawische Underdaane uf
kaiserligs Gebiet vordrunge. Drzue isch no choo, ass im Riich e Bürgerchrieg
zwüschen em Kaiser Phokas, wo sit 602 regiert het, und sim Rival Herakleios
usbroche isch. Es het usgsee ass Ostrom am Rand vom Undergang wurd stoo. Dr
Herakleios het sich aber im Joor 610 chönne duuresetze und isch denn vo 622 aa
in meerere Fäldzüüg uf persischs Gebiet vordrunge und het e sassanidischi Armee
Ändi 627 in dr Schlacht bi Ninive entschäidend gschlaage. Persie isch denn au an
andere Fronte bedroot gsi und het mit Ostrom Friide gschlosse, isch vo de
Gebiet, wo s sit 603 eroberet het, abzooge und isch wäge innere Machtkämpf bald
im Chaos versunke. Noch dere gwaltige Aasträngig si d Chreft vom Oströmische
Riich erschöpft gsi. D Senatsaristokratii, wo e wääsentlige Drääger vo de
spootantike Dradizioone gsi isch, isch scho under em Phokas stark gschwecht
worde, und d Herrschaft über dr grösst Däil vom Balkan isch verloore bliibe.

Dr Herakleios het äinewääg dr Siig über d Perser und d Rettig vom Imperium lo
fiire. Doch dr oströmisch Driumf het nume churz ghebt. Wo die milidäärischi
Expansioon vo de Araber, wo dur iire nöi muslimische Glaube aadriibe gsi si, in
de 630er-Joor aagfange het, het s Riich noch sim lange Chrieg gege Persie kä
Chraft me ghaa, vil Widerstand z läiste. Dr Herakleios het müesse zueluege, wie
d Ostbrowinze. wo si erst grad vo de Sassanide zruggerooberet häi, wider
verloore gänge si; dasmol für immer. In dr entschäidende Schlacht am Jarmuk am
20. August 636 häi d Oströmer gegen a Armee vom zwäite Kalif Umar ibn al-Chattab
verloore, und dr ganz Südoste vom Riich, wo Sürie, Egüpten und Palästina
drzueghöört häi, isch bis 642 erooberet worde; bis 698 isch au Africa mit
Karthago verloore gange.

Dr Herakleios het Latiinisch as Amtssprooch abgschafft und nume no Griechisch
brucht, wo sowiso die dominanti Sprooch gsi isch in de Gebiet, wo no zum Riich
ghöört häi. Das isch e wichdige Schritt uf em Wääg zum middelalterlige
Byzantinische Riich gsi. E Hufe Forscher gseen dorum erst in däm Kaiser, wo nüm
dr Ditel Imperator sondern offiziell dä vom Basileus brucht het, gliichzitig dr
letscht (ost-)römisch und au dr erst byzantinisch Kaiser. Uf jeede Fall dänke
alli, ass s 7. Joorhundert im Ganze e diefe Iischnitt in dr Gschicht vom Riich
markiert het. Strittig isch nume, öb mä die drei Joorhundert vorhär no zur
römische oder scho zur byzantinische Gschicht sött zele. Hützudaag bezäichnet mä
die Zit as Spootantike und dänkt von ere as e Dransformazioonsepoche, und eso
isch d Froog, wenn Byzanz «aagfange» häig, nüme seer wichdig. Es stoot fest, ass
sich mit dr oströmische Gschicht bis zum Herakleios usser Byzantiniste au e Hufe
Althistoriker befasse, nid aber mit de Joorhundert nochhär, wo s Arbetsfäld vo
dr Byzantinistik si.

Noch 636 isch Ostrom am Rand vom Abgrund gstande. Im Geegesatz zum
Sassanideriich, wo sich zwar heftig gweert het aber denn doch 642/51 undergange
isch, het sich s Oströmische bzw. Byzantinische Riich immerhin erfolgriich gegen
e vollständigi islamischi Erooberig chönne verdäidige. Die kaiserlige Drubbe, wo
vorhär die vorderorientalische Browinze verdäidigt häi, häi sich uf Chläiasie
zruggzooge, wo d Araber die ganz Zit Iifäll (Razzie) gmacht häi. Im Lauf vom 7.
Joorhundert het Byzanz e Zit lang sogar d Seeherrschaft im östlige Middelmeer
verloore (Niiderlaag bi Phoinix 655) und het au Müe ghaa, Chläiasie z
verdäidige, wäärend uf em Balkan Slawe und Bulgare s Riich bedrängt häi und die
kaiserligi Herrschaft dört uf numen e baar Ort begränzt gsi isch. So si d
Oströmer zletscht im Wääsentlige uf Chläiasie, d Hauptstadt Konstantinopel und
chliini Gebiete in Italie, zrugggworfe gsi.

S Riich het zwar Gebiet verloore, isch aber drfür gliichförmiger worde. Die
antiki Zivilisazioon isch sit Joorhunderte vo dr Existänz von e Hufe gröössere
und chliinere Stedt – póleis – brägt gsi; die Zit isch jetzt ume gsi. Die mäiste
Stedte si ufgee worde oder si uf d Gröössi vo befestigte Dörfer, de sogenannte
kastra gschrumpft. Die verloorene südlige und orientalische Browinze häi sich
kulturell erheblig vom Norde underschiide und häi sit em 5. Joorhundert
meerhäitlig zu de orientalisch-orthodoxe, monofüsitische Chille ghöört, wo mit
dr griechisch-orthodoxe Chille vo de nördlige Browinze sit 451 verstrite gsi si.
Dä Komflikt isch villicht äine vo de Gründ gsi, ass die nöije muslimische Heere
z Sürie und Egüpte akzeptiert worde si, was aber in dr nöijere Forschig wider
stark umstritte isch. Dr Norde vom Riich, wo under dr kaiserlige Kontrolle
bliibe isch, het uf jede Fall mee Gschlossehäit zäigt und isch eender barat gsi,
z kämpfe. Dr Briis für s Überlääbe isch aber dr Verlust für immer vo zwäi
Drittel vom Riich gsi und vo de mäiste Iikümft us Stüüre.

Die alte, spootantike Struktuure vom Staat und vo dr Gsellschaft si in dere
radikal veränderete Situazioon vilmol nüm richdig gsi. Es isch sowiso scho
erstuunlig, ass Byzanz dr Kampf ums Überlääbe, wo Joorzäät lang und gegen e Find
wo sovil sterker gsi isch, überstande het. E wichdige Faktor doodrfür isch usser
de widerholte innerarabische Stritigkäite und de geographische Bsunderhäite vo
Chläiasie s nöije Süstem vo Milidäärbrowinze gsi, die sogenannte Theme. D Theme
si seer woorschiinlig erst noch dr Regierigsziit vom Herakleios iigfüert worde,
zum die ständige Aagriff und dr Verfall vom stedtische Lääbe usserhalb vo dr
Hauptstadt z bekämpfe. Im groosse Ganze si in dere Faase noch 636 d Tendänze, wo
scho sit langem vorhande gsi si, in e Hufe Beriich vom Staat und vo dr
Gsellschaft Wirkligkäit worde. Die spootantiki Epoche vom Oströmische Imperium
isch mit em Verschwinde vo de antike Dradizioone z Änd gange, und s
Byzantinische Riich vom Middelalter isch entstande.

D Zit vo dr Middi vom 7. bis ins spoote 8. Joorhundert isch witgehend vo
schweere Abweerkämpf brägt gsi, wo d Gegner vo Byzanz fast immer d Iniziative
ghaa häi. Dr Kaiser Konstans II. het si Residänz vo 661 bis 668 ins
sizilianische Syrakus verläit, villicht zum vo dört us d Seeherrschaft gege d
Araber sichere, aber sini Noochfolger si wider in Oste zrugg. Im Joor 681 het dr
Kaiser Konstantin IV. Pogonatos s nöigründete Bulgareriich uf em Balkan müesse
anerkenne. Um 678 isch s sogar zun ere erste Belaagerig vo Konstantinopel dur d
Araber choo. D Verdäidiger häi s sogenannte Griechische Füür, wo sogar uf em
Wasser brennt, iigsetzt und d Aagriffer zrugggschlaage. S Riich isch vo denn aa
uf Chläiasie beschränkt bliibe, e baar Gebiet uf em Balkan und in Italie und bis
698 in Nordafrika.

Dr Kaiser Justinian II. isch dr letschti Monarch vo dr herakleische Dünastii
gsi. In sinere Regierigszit isch Byzanz wenigstens doo und dört wider in d
Offensive gange. So wie sis spööter immer wider gmacht häi, häi d Byzantiner
slawischi Siidler vom Balkan uf Chläiasie deportiert und dört aagsiidlet. Das
häi si gmacht zum d Verdäidigung vo de Gränze versterke, aber es het au immer
wider Deserzioone gee, wie zum Bischbil bi Sebastoupolis, wo die
zwangsrekrutierte Slawe zu de Araber übergloffe si und dr Justinian e schweeri
Niiderlaag erlitte het; in dr andere Richdig het mä Bevölkerigsgrubbe us
Chläiasie uf e Balkan gschickt. 695 het s e Verschwöörig gegen e Justinian gee,
mä het en verstümmlet und ins Exil gschickt, won er e Brinzässin us em Volk vo
de Chasare ghürootet het. D Bulgare häi en afo understütze und er isch wider an
d Macht cho, bevor er 711 umbrocht worden isch.

Am gföörligste für d Byzantiner isch woorschinlig d Belaagerig vo Konstantinopel
dur d Araber in de Joor 717 und 718 gsi. Dr Kaiser Leo III. het si Flotte mit
Erfolg iigsetzt und drbii nid am Griechische Füür gspaart und het d Stadt chönne
verdäidige. Ghulfe het em dr extreem herti Winter, wo de Araber schweer z
schaffe gmacht het. 740 häi d Byzantiner d Araber bi Akroinon entschäidend
gschlaage und vo denn aa isch s byzantinische Riich nüme ärnsthaft in Gfoor cho,
au wenn d Chrieg gege d Araber no witer gange si. Uf em Balkan isch Byzanz in
schweeri Kämpf mit de Slawe verwicklet gsi, wo noch em Verfall vom Awareriich in
die byzantinische Gebiet iigruckt si. Groossi Däil vom Balkan si für e Zit
verloore gange, aber Byzanz het wenigstens Griecheland noo di noo
zruggerooberet. Denn si d Bulgare sterker worde und häi en äigene Staat bildet.

Dr Kaiser Leo III. häig , so verzelle s weenigstens die ikonodule Chroniste, 726
dr sogenannti Bilderstrit aagfange, wo über 110 Joor lang gange isch und mee as
äinisch zum Bürgerchrieg worde isch. Allerdings si d Schrifte vo de
bilderfindlige Autoore noch em Siig vo de Ikonodule vernichdet worde, sodass d
Kwelle für die Zit fast usschliesslig us dr Perspektive vom Siiger gschriibe und
dämentsprächend broblematisch si. Mä wäiss äigentlig nit, was dr Leo wirklig
gmacht het und wie ikonoklastisch er daatsächlig gsi isch. Uf jede Fall gseet s
us, wie wenn dr Leo und sini diräkte Noochfolger käini Aahänger vo dr
Ikonevereerig gsi si. Dank iire milidäärische Erfolg häi s die Kaiser offebar
fertig brocht d Ikone mit Darstellige vom Chrüz z ersetze, ooni dass es
gröössere Widerstand drgeege gee hätti. In deere Faase vom Bilderstrit het s
woorschiinlig no käi regelrächts Bilderverbot gee und es isch au zu köine
schweere Unrueje cho, wie s die spöötere ikonodule Kwelle behaupte.

Dr Leo het im Riich meereri Reforme gmacht und isch au milidäärisch seer
erfolgriich gsi. In Chläiasie het er d Araber agriffe, und si Soon Konstantin
het chönne bewiise ass er e guete General isch. Wo dr Konstantin 741 as
Konstantin V. Kaiser worden isch, het er en Ufstand vo sim Schwooger Artabasdos
niidergschlaage. Er isch e Gegner vo dr Bildervereerig gsi und het über das
sogar e baar theologischi Abhandlige verfasst. S Konzil vo Hiereia 754 hätt d
Bildervereerig au formal sötte abschaffe, aber dr Konstantin het kuum öbbis in
dere Richdig gmacht und het sogar usdrücklig Vandalismus vo kirchlige Iirichdige
verbote. Au äär isch milidäärisch gege d Araber und gege d Bulgare seer
erfolgriich gsi, er wird aber in de byzantinische Kwelle wo no existiere, as
grausame Herrscher beschriibe – zu Unrächt und offesichtlig wäge sinere
Iistellig gege d Ikone. Anderi Kwelle hingeege sääge, ass er bi dr Bevölkerig
zimlig beliebt gsi sig und in dr Armee riisigs Aasee gnosse häig. Innebolitisch
het au dr Konstantin meereri Reforme duuregfüert und si bilderfindligi Politik
isch eender gmässigt gsi. E baar politischi Gegner, won er het lo bestroofe, si
im Noochiine zu Mertüürer verkläärt worde, wo aagääblig wäge iirer
bilderfründlige Haltig döötet worde sige. Dr Konstantin isch also käi gnadelose
Bilderstürmer gsi, wie s in dr eltere Forschig, wo sich uf die ikonodule Bricht
gstützt het, aagnoo worde isch.

Religionspolitisch isch im Konstantin si Soon Leo IV. e chli bilderfründliger
gsi. Es het meereri Umsturzversüech gegen en gee und er isch scho noch nume fümf
Joor uf em Droon gstorbe. Si Witwe, d Irene, isch Regäntin für iire minderjöörig
Soon Konstantin VI. worde, dä het aber bald scho bewiise, ass er d Macht sälber
well usüebe. 797 het d Irene en Ufstand gege dr Konstantin understützt, und dä
isch gstürzt und bländet worde und an de Folge gstorbe. D Irene het wider die
bilderfründligi Frakzioon understützt. Under iirer Herrschaft isch dr Karls dr
Grooss zum Kaiser kröönt worde und das het em universale Aaspruch vom
byzantinische Kaiserdum seer gschaadet. 802 isch d Irene gstürzt worde, und das
isch s Ändi vo dr Sürische Dünastii gsi, wo vom Leo III. gründet worden isch.

Ussebolitisch het s Riich uf em Balkan wenig chönne mache gege d Bulgare. 811
isch sogar e byzantinischi Armee aagfüert vom Kaiser Nikephoros I. vom
Bulgarekhagan Krum vernichdet worde und dr Nikephoros isch im Kampf gfalle. Dr
Leo V. het denn e Verdraag mit em Khan Omurtag abgschlosse. Är het au 815 die
zwäiti Faase vom Bilderstrit iigläitet. Im 9. und vor allem im 10. Joorhundert
het Byzanz e baar bedütendi ussebolitischi Erfolg gha, aber under dr amorische
Dünastii, wo mit der Regierig vom Michael II. im Joor 820 aagfange het,het s
Riich zerst emol Gebiet (Kreta und Sizilie) an d Araber verloore . Under em
Michael sim Soon und Noochfolger, em Theophilos, isch dr Bilderstrit non e
letschts Mol usbroche, isch denn aber under em Michael III. (842–867), em
letschte Kaiser vo dr Amorische Dünastii, 843 ändgültig überwunde worde. Wääred
dr Regierigszit vom Michael häi d Bulgare s Christedum aagnoo – und zwar in dr
östlige Form, und eso isch die byzantinischi Kultur, wo jetzt immer mee ufblüet
het, au zur Läitkultuur für s Bulgarische Riich worde. In Chläiasie si de
Byzantiner meereri Siig über d Araber glunge. Si häi Flottenexpedizioone uf
Kreta und sogar Egüpte gmacht, häi aber käi Erfolg gha mit ene. Aber in dere Zit
het Byzanz d Faase vo de räine Abweerkämpf überwunde.

Dr Michael het 866 dr Basileios zum Mitkaiser erhoobe, doch dä het en im Joor
druf lo ermorde und dr Droon sälber bestiige. Er isch dr Erst vo dr Makedonische
Dünastii gsi. Kulturell het Byzanz wider e nöiji Blüetezit erläbt, die
sogenannti Makedonischi Rönessans, wie öbbe zur Zit vom Konstantin VII., wo vom
Romanos I. Lakapenos zerst vo de Regierigsgschäft usgschlosse worden isch, e
baar Büecher gschriibe het und sich denn 945 doch no het chönne an d Macht
bringe. Ussebolitisch het s Riich noo di noo wider an Boode gwunne: Under em
Nikephoros II. Phokas het es Kreta zruggeroberet; d Sicherhäit vo de Gränze im
Oste isch jetz witgehend in de Händ vo de Akrite gsi. Dr Johannes I. Tzimiskes,
wo wie dr Nikephoros II. nume as Regänt für d Söön vom Romanos II. regiert het,
het dr byzantinisch Iifluss bis uf Sürie usgwitet und für e churzi Zit sogar bis
uf Palestina, wäärend d Bulgare in Schach ghalte worde si. Es het usgsee wie
wenn Byzanz wider uf em Wääg weer, e regionali Hegemonialmacht z wärde.

S Riich isch under de makedonische Kaiser vom 10. und früeje 11. Joorhundert uf
em Höhepunkt vo sinere Macht gsi. Mit dr Hüroot vo dr Schwöster vom Kaiser
Basileios II. mit em ruthenische Groossfürst Wladimir I. im Joor 987 het sich dr
orthodoxi Glaube noo di noo uf em Gebiet vo de hütige Staate Ukraine,
Wissrussland und Russland afo usbräite. Die russischi Chille isch im Patriarch
vo Konstantinopel understande. Im Basileos II. isch s in joorelange Kämpf
glunge, s erste bulgarische Riich zeroobere, was im dr Biinaame Bulgaroktónos
(„Bulgaredööder“) iibrocht het. Im Joor 1018 isch Bulgarie e byzantinischi
Browinz worde. Au im Oste het dr Basileios Gebiet zruggerooberet.

Aber denn isch für s Byzantinische Riich e Schwechiperiode cho, wo vor allem dr
Landadel gschuld gsi isch draa, wil er s Themesüsteem undergraabe het. E
Brobleem isch gsi, ass mä die stehendi Armee dur Söldnerverbänd het müesse
ersetze und das het sich denn 1071 in dr Schlacht vo Manzikert gege die
türkische Seldschuke bitter gräächt. Wenn es sich nume mit sine alte Find, wie
em Kalifat vo de Abbaside hätt müesse abgee, hätt sich Byzanz villicht chönne
erhoole, aber grad in dere Zit si nöiji Iidringling erschiine: d Normanne, wo
Süditalie eroberet häi (Fall vo Bari 1071), und d Seldschuke, wo hauptsächlig an
Egüpte intressiert gsi si, aber au Raubzüüg uf Chläiasie gmacht häi, wo s
wichdigste Rekrutierigsgebiet für die byzantinischi Armee gsi isch. Noch dr
Niiderlaag vom Kaiser Romanos IV. im Joor 1071 in dr Schlacht vo Manzikert gegen
e Alp Arslan, dr seldschukisch Sultan, isch dr grösst Däil vo Chläiasie verloore
gange, under anderem au, wil inneri Kämpf um e Kaiserdroon usbroche si und es
käi gmäinsami Abweer gege d Seldschuke gee het. Die bedütendsti Browinz isch
aber nid sofort noch dr Niiderlaag verloore gange. D Seldschuke si drei Joor
spööter in s Riich iigfalle, wo sich dr nöiji Kaiser nit an d Abmachige ghalte
het, wo dr Romanos VI. und dr Sultan droffe ghaa häi. Das het de Seldschuke e
Grund gee, aazgriffe.

D neggste Joorhundert in dr byzantinische Gschicht isch vo dr Dünastii vom
Alexios I. Komnenos brägt gsi. Dä isch 1081 an d Macht choo und het aagfange, d
Armee uf dr Basis vom ene Föidalsüsteem widerhäärzstelle. Er het bedütendi
Fortschritt gege d Seldschuke und uf em Balkan gege d Petschenege gmacht. Won er
aber um westligi Hilf bittet het, het das dr Ersti Chrüzzuug usglööst. Anstatt
vo de Söldner, wo dr Kaiser drum bittet het, si nämlig sälbstständigi
Ritterarmeä choo, wo nid uf sini Befääl gloost häi. Dr Alexios het verlangt, ass
jede vo de Chrüzfaarerfürste, wo vorghaa het, mit sine Drubbe dur Byzanz z zie,
iim dr Lehensäid sött läiste. Au wenn das die mäiste Chrüzfaarerfürste denn au
gmacht häi,het iire Schwur kuum Iifluss ghaa uf das, wo si gmacht häi.

Es het scho wäärend em Erste Chrüzzuug Spannige zwüsche de Byzantiner und
Westöiropäer gee, noch em Chrieg het sich d Laag immer mee verschlimmeret. Nid
ghulfe het au dr Briefwäggsel zwüschen em fatimidische Herrscher vo Egüpte und
em byzantinische Kaiser Alexios. Im ene Brief, wo d Chrüzfaarer überchoo häi z
lääse, het sich dr Alexios usdrücklig vo de latiinische Erooberer vom Häilige
Land distanziert. Das cha mä verstoo, wil s draditionell gueti und strategisch
wichdigi Beziehige zwüsche de Fatimide und Byzanz gee het, und au wil de
Byzantiner s Konzept vom ene „Häilige Chrieg“ eender fremd vorchoo isch.

Vom 12. Joorhundert aa isch d Republik Venedig, wo paradoxerwiis bis öbbe ins 9.
Joorhundert sälber e Vorboste vo dr byzantinische Kultur im Weste gsi isch, zun
ere ärnste Bedroig für d Integriteet vom Riich worde. Dr Manuel I. het brobiert,
d Venezianer zverhafte und iine d Handelsvorrächt wider wägznää, wo si überchoo
häi wil si Byzanz im Kampf gege d Normanne und d Seldschuke ghulfe häi. D Kaiser
häi au die andere italiänische Händler äänlig behandlet. 1185 si e Hufe Latiiner
im ene pogromartige Massaker umbrocht worde. Im gliiche Joor häi sich d Bulgare
im Norde vom Balkangebirg under dr Füerig vo de Asenide erhoobe und häi 1186 s
Zwäite Bulgarische Riich errichdet. Drotz allem het Byzanz au in dere Zit e
kulturelli Blüete erläbt. Em Kaiser Johannes II. Komnenos (1118–1143), em Soon
vom Alexios I., und däm sim Soon Manuel I. Komnenos (1143–1180) isch s glunge,
die byzantinischi Stellig in Chläiasie und uf em Balkan z sterke. Dr Manuel I.
Komnenos het sich nit nume mit de Aagriff vom normannische Köönigriich in
Süditalie und em Zwäite Chrüzzuug (1147–1149) müesse usenandersetze, er het au
en eergizigi Westbolitik bedriibe und het welle s Riich in Italie und Ungarn
vergröössere. Mit däm isch er au in Komflikt mit em Kaiser Friedrich I.
Barbarossa choo. Im Oste het er gege d Seldschuke Erfolg ghaa. Won er aber
brobiert het, iir Riich völlig z underwärfe, het er 1176 e vernichtendi
Niiderlaag in dr Schlacht vo Myriokephalon müesse iistecke.

D Seldschuke häi denn iiri Macht uf die benoochberte muslimische Riich in
Chläiasie und au gege Byzanz zur Middelmeerküste aane chönne usdeene. Dr
Andronikos I., dr letschti Komnenekaiser, het mit siinere churze, aber brutale
Schreckensherrschaft (1183–85), s Regierigssüsteem zum Zämmenbruch brocht, wo dr
Alexios I. iigfüert het und wo uf dr Rolle vo dr Milidääraristokratii basiert
het. S Riich het eso deren iiri schlaagchreftige Drubbe verloore, wo under em
Alexios, Johannes und Manuel e letschts Mol erfolgriich in d Offensive gange si.
Under de Kaiser us em Huus Angelos, wo denn regiert häi, isch s Riich vo
schweere innere Krise erschütteret worde, bis schliesslig dr Alexios IV. d
Chrüzfaarer bittet het, iim und sim Vater z hälfe. Won er se aber denn nid zaalt
het, häi d Chrüzridder under em Iifluss vo Venedig 1204 Konstantinopel erooberet
und blünderet und s churzlääbige Latiinische Kaiserriich gründet. Das het die
byzantinischi Macht für immer gschwecht und drfür gsorgt, ass dr Graabe zwüsche
de orthodoxe Grieche und de katholische Latiiner no diefer worde isch.

Noch dr Erooberig vo Konstantinopel dur d Chrüzridder vom Vierte Chrüzzuug 1204
si drei byzantinischi Noochfolgerstaate entstande: s Kaiserriich Nikaia, wo dr
Kaiser Theodor I. Laskaris im Exil in dr byzantinische Dradizioon witergläbt
het, s Despotat Epirus und s Kaiserriich Trapezunt, wo sich under de Noochkomme
vo de Komnene no vor dr Erooberig vo Konstantinopel abgspalte het. Em Theodoros
I. Laskaris und sim Noochfolger Johannes III. Dukas Batatzes isch s glunge, in
Westchläiasie e Staat z gründe, wo wirtschaftlig blüit het. Si häi au d Gränze
zu de Seldschuke stabilisiert, wo sit iirer Niiderlaag gege d Mongole immer
schwecher worde si. Vo dere Machtbasis us häi sich d Laskaride erfolgriich au in
Öiropa chönne usbräite, si häi Thrakie und Makedonie erooberet und s Riich vo
Epiros, wo noch ere Niiderlaag gege d Bulgare 1230 seer gschwecht gsi isch, und
s Bulgareriich, wo under eme Mongoleiifall 1241 glitte het) chönne abweere.

Noch dr churze Regierig vom hoochgebildete Theodoros II. Laskaris het dr
erfolgriichi Fäldheer Michael VIII. Palaiologos d Regäntschaft für e
minderjöörig Johannes IV. Laskaris übernoo. Er het dr Johannes denn aber lo
blände und in e Chloster gschickt, und het so die nöiji Dünastii vo de
Palaiologe gründet, wo s Riich denn bis zu sim Undergang regiert häi.

Dr Kaiser Michael VIII. het en Allianz vo sine Gegner (s Despotat Epiros, s
Fürstedum Achaia, s Köönigriich Sizilie, Serbie und Bulgarie) in dr Schlacht vo
Pelagonie z Makedonie 1259 besigt und het dur e glücklige Zuefall Konstantinopel
1261 chönne zrggeroobere. S Riich isch eso wider häärgstellt gsi, aber groossi
Däil vom ehemolige Riichsgebiet si nüm vo Byzanz kontrolliert worde, wil d
Herrscher, wo sich noch em Zämmebruch im Jahr 1204 in dene Däilgebiet iigrichdet
häi, sich Konstantinopel nid häi welle underwärfe. Au Konstantinopel isch nüme
die glanzvolli Metropole vo früener gsi: D Zaal vo de Iiwooner isch erheeblig
gschrumpft, ganzi Stadtviertel si verfalle, und wo dr Kaiser iizooge isch, het
mä überall no d Spure vo dr Erooberig vo 1204 chönne gsee, aber niene Zäiche vom
e Widerufbau. Byzanz isch nüme die alti Groossmacht gsi, sondern nume no e
Staat, wo höggstens no regionaali Bedütig gha het. Dr Graabe zwüsche de
Byzantiner und de Latiiner isch no seer vil diefer worde. Dr Michael VIII.
Palaiologos het sich vor allem drum kümmeret, ass d Räste vom öiropäische Bsitz
sicher gsi si und d Hauptstadt vor nöije Chrüzzgsversüech us em Weste (vor allem
dur e Karl I. vo Anjou, wo d Staufer in Underitalie abglööst het). Dorum het dr
Michael VIII. 1274, au wenn s innepolitisch höggst umstritte gsi isch, dr Union
vo Lyon mit dr Westchille zuegstimmt, zum dr Babst drvo abzhalte, nöiji
Chrüzzüüg z understütze. Wo dr Karl I. vo Anjou denn doch en Aagriff vorberäitet
het, häi die byzantinische Diplomate 1282 z Sizilie en Ufstand aazettlet, die
Sizilianischi Vesper. D Palaiologe häi aber d Verdäidigung vo de Gränze im Oste
vernoochlässigt. Das het s de verschidnige türkische Staate, wo sich wäärend em
Zerfall vo dr Macht vom Sultanat vo de Rum-Seldschuke unabhängig gmacht häi,
mööglig gmacht sich gege Westchläiasie uszbräite, wo no di noo bis in d
1330er-Joor fast vollständig verloore gange isch.

Wääred sich in Chläiasie uf em ehemolige Gebiet vom Riich verschidnigi türkischi
Beyliks etabliert häi (Mentesche, Aydin, Germiyan, Saruhan, Karasi, Teke,
Candar, Karaman, Hamid, Eratna und d Osmane in Bitünie), häi d Palaiologe e
letschti groossi Offensive gege die latiinischi Herrschaft z Griecheland gmacht,
und häi bis 1336 ganz Thessalie annektiert und 1337 s Despotat Epirus, wo vo dr
Familie Orsini beherrscht worden isch. Underdesse isch dr Kaiser Johannes V.
Palaiologos mit de Folge vo dr Groosse Pestpandemii (1347–1351) konfrontiert
worde, wo s Fundamänt vom Staat erschütteret häi, drzue isch no cho, ass sich s
Riich meereri Bürgerchrieg gläistet het, dr lengsti (1321–1328) zwüschen em
Andronikos II. Palaiologos und sim Änkel Andronikos III. Palaiologos. Dr
Johannes V. Palaiologos und dr Johannes VI. Kantakuzenos häi meereri Machtkämpf
(1341–47 und 1353–54) gegenenander usdräit; und bäidi Bardeie häi drbii bi de
Noochbere (Serbe, Bulgare, aber au Aydın und Osmane) Hilf gsuecht. Das het s em
Serberiich under em Stefan IV. Dušan in de Joor 1331–1355 mööglig gmacht, zur
vorherrschende Macht uf em Balkan ufzstiige. D Bulgare si noch dr Schlacht vo
Küstendil 1330 vo Serbie abhängig worde, dr Stefan het denn bis 1348 d Hegemonii
über wiiti Däil vo Makedonie, Albanie, vom Despotat Epirus und Thessalie gha, wo
under dr Suserenidäät vom Kaiser gstande si. Dr Stefan het sich zum Zar vo de
Serbe und Sälbstherrscher vo de Rhōmaíoi lo chrööne, het denn au dr byzantinisch
Kaiserdroon beaasprucht und d Herrschaft über Konstantinopel. Es isch im aber
nit emol glunge, die zwäiti byzantinischi Hauptstadt Thessaloníki z eroobere,
und si Groossserbischs Riich isch scho noch sim Dood 1355 in e Konglomerat vo
meer oder weeniger unabhängige serbische Fürstedümer (Despotat) zerfalle.

Wääred die christligi Staatewält uf em Balkan sich geegesitig bekämpft het, häi
vo 1354 aa d Osmane in Öiropa Fuess gfasst und si in s byzantinische Thrakie
vorgstoosse und häi s in de 1360er-Joor zum grosste Däil erooberet. Dr
südserbischi Köönig Vukašin Mrnjavčević het zämme mit em bulgarische Zar Iwan
Schischman vo Weliko Tarnowo e Prewentivschlaag gege s Zentrum vo dr osmanische
Herrschaft in Öiropa, Adrianopel, gfüert. Zaalemäässig si si zwar überlääge gsi,
si aber an dr Mariza 1371 gschlaage worde. Mit däm Siig si Däil vo Südbulgarie,
s serbische Makedonie und d Hegemonii über witi Däil vom Balkan an Sultan
gfalle. Schliesslig het er 1373 dr bulgarisch Herrscher zwunge, s Supremat vo de
Osmane z anerkenne. Das het au d Chliimacht Byzanz eso gmacht. S Byzantinische
Riich het jetz nume no Konstantinopel und s Land drum ume, Thessaloniki mit
Umland, Thessalie, e baar Insle in dr Egeis und s Despotat Morea umfasst und s
Nordserbische Riich vom Fürst Lazar Hrebeljanović, wo ebefalls e Wassall vo de
Osmane worde isch. Byzanz het immer wider dr Weste um Hilf bittet und het sogar
d Chilleunion aabote, wie 1439 uf em Konzil vo Ferrara und Floränz, was aber am
Widerstand vo dr byzantinische Bevölkerig gschiteret isch („Lieber dr Durban vom
Sultan as dr Huet vom Kardinal“).

Noch dr Schlacht uf em Amslefäld 1389 und dr Niiderlaag vo de westlige
Chrüzfaarer bi Nikopolis 1396 het d Laag vom Riich ussichtslos usgsee. Denn het
aber dr Tamerlan Byzanz afo understütze. Wo d Türke 1402 Konstantinopel häi
welle belaagere, si im Tamerlan sini Underhändler im Laager vom Sultan Bayezid
I. erschiine und häi von em verlangt, ass er em christlige Kaiser sini Gebiet
wurd zrugggee, won er em „gstoole“ häig. 1402 het er d Osmane bi Angora
vernichdend gschlaage und die Niiderlaag het im Osmaneriich Chaos zur Folg ghaa.
De Byzantiner häi aber die territoriali Basis und d Ressurse gfeelt, zum
milidäärisch öbbis gege d Osmane uszrichde. Au iiri Diplomatii het nid chönne
verhindere, ass si immer no immer mee Gebiet verloore häi. Die öiropäische Mächt
häi noch 1402 dänggt, ass s Riich vo de Türke sich wurd uflööse und häi dorum
nid iigsee, wiso si sötte iigriffe.

Dr Sultan Murad II. het d Expansioonspolitik vo sine Vorfaare wider ufgnoo. Er
het 1422 Konstantinopel ooni Erfolg belaageret, denn het er e Blünderigszuug
gege s Despotat vo Morea, die kaiserligi Sekundogenitur in Südgriecheland,
undernoo. 1430 het er Däil vom „fränkisch“ dominierte Epirus erooberet. Im
gliiche Joor het er Thessaloniki bsetzt, wo sit 1423 vo de Venezianer beherrscht
worden isch. Denn isch er gege s Köönigriich Serbie vom Fürst Georg Branković
zooge, wo formell e Wassall vo dr Hooche Pforte gsi isch, wil dä sich gwäigeret
het, si Dochder Mara em Sultan zur Frau z gee.

Wo d Osmane e Stroofexpedizioon in Richdig Donau gmacht häi, häi si 1439 die
serbischi Festig Smederevo zerstöört und Belgrad 1440 erfolglos belaageret. Wo
si sich wider zruggzooge häi, het dr Babst Eugens IV. e nöije Chrüzzuug gege die
„Unglöibige“ afo blaane. Ungarn, Pole, Serbie, Albanie und sogar s türkische
Emirat Karaman z Anatolie häi sich gege d Osmane verbündet, doch si si 1444 bi
Warna under em Köönig Wladyslaw vo Pole und Ungarn gschlaage worde und denn 1448
in dr zwäite Schlacht uf em Amslefäld under em ungarische Riichsverwääser Johann
Hunyadi. S Byzantinische Riich isch denn verloore gsi.

Am 29. Mai 1453, noch ere Belaagerig vo fast zwäi Mööned isch Konstantinopel an
dr Mehmed II. gfalle. Dr letschti byzantinischi Kaiser Konstantin XI. isch bi de
Kämpf um d Stadt umchoo.

In de Joor druf häi d Osmane au die byzantinische Staate erooberet, wo no übrig
bliibe si: s Despotat Morea 1460, s Kaiserriich Trapezunt 1461 und s Fürstedum
Theodoro 1475. Monemvasia isch 1464 e Protektorat vo Venedig worde, und die het
d Stadt bis 1540 gege d Türke chönne verdäidige.

Dr 29. Mai isch au hüte no für d Grieche en Unglücksdaag. Denn het die langi
türkischi Fremdherrschaft aagfange, und d Grieche, wo zum Däil d Sprooch vo de
Erooberer übernoo häi,het nume no d Religion zämmeghebt.



https://als.wikipedia.org/wiki/Baden-W%C3%BCrttemberg

Baade-Wiirdebäärg (dt. Baden-Württemberg) isch e Land in dr Bùndesrepublik
Dydschland. S isch 1952 dùr d Fusion vù dr Länder Wiirdebäärg-Baade, Baade ùn
Wiirdebäärg-Hauezolre grinded woore. D Landeshaubdschdad isch Schduagerd. No dr
Yywoonerzaal ùn dr Flèchi schdood Baade-Wiirdebäärg an dr dride Schdel vù dr
dydsche Bùndesländer.

Im Siide gränzd Baade-Wiirdebäärg an dr Boodesee ùn dr Hoochryy, im Weschden an
dr Ooberryy. Im Noorde good d Landesgränz iber dr Oodewald ùn dùr s Tauberland,
im Oschde iber d Franggehèèchi ùn s Ries, an dr Duene ùn dr Iller lang ùn dùr s
weschdlig Algai. Noochberländer sin im Oschde ùn Noordoschde Bayern, im Noorden
Hesse ùn im Noordweschde Ryyland-Bfalz. Im Weschde gränzd Baade-Wiirdebäärg an s
Elsis z Franggryych. Im Siide gränzd s an d Schwyzer Kanton Baasel-Schdad,
Baasel-Land, Aargau, Ziiri, Schafuuse ùn dr Thurgau. Iber dr Boodesee isch
Baade-Wiirdebäärg verbùnde mid em Kanton St. Galle ùn em eeschdryychische
Bùndesland Vorarlberg.

Dr geograafisch Midelpunggd vù Baade-Wiirdebäärg bi 48° 32′ 15,9″ N,
9° 2′ 28,21″ O48.537759.041169wird vùn eme Dänggmool z Diibenga markiert.

Inerhalb vù Baade-Wiirdebäärg wääre no geologische ùn geomorfologische Kriterie
fimf Groosryym ùnderschiide:

Ùf d Boodebildig hed s Gschdai, wù aaschdood, e greesere Yyflùs wie s Klima, d
Vegetation, d Hydrografii oder s Relief. Veraifachd gsaid leen sich wäge däm
dääne oobe gnände geologische ùn geomorfologische Naduurryym bschdimdi Boodetype
zueordne..

Baade-Wiirdebäärg lyd im e Iibergangsgebied zwisch em Seeklima im Weschde ùn em
Kontinentalklima im Oschde. Wäge däm wägsle ozeanische ùn kontinentali
Klimayyflis. D Weschdwind hèèrsche voor, wäge däm iberwiige di ozeanische
Yyflis, geege Oschde zues nimd dää Yyflùs aber ab. Dùr di vyylfäldig
geomorfologisch Ooberflèchi mid hooche Bäärgziig ùn abgschiirmde Begine, chaa s
ùf chùùrze Schdregine scho dydligi klimatischi Ùnderschiid haa.

Dù di siidlig Laag isch Baade-Wiirdebäärg vù dr Tämberaduur häär wèèrmer wie
anderi Bùndesländer. S Ooberryynisch Diefland wyysd e Jooresmideltämberaduur vù
10 °C ùf ùn ghèèrd doodermid zue dr wèèrmschde Gebied z Dydschland. Au dr
Kraichgau, s Neckardaal nèèrdlig vù Schduegerd, s Boodeseebied, s Hoochryybied
ùn s Tauberdaal sin verhäldnismääsig ginschdig vù dr Tämberaduure häär. Mid dr
Hèèchi singgd d Dùrschnidstämberaduur ùn dr Siidschwaarzwald isch mid
dùrschnidlig 4 °C aini vù dr cheldschde Regione z Dydschland. E Uusnaam vù dääre
Reegle isch d Inversionwäderlaag, wù s als im Winder hed, wù di hèèchere Laage
wèèrmer sin wie di diefere, wel bi me windschdile Hoochdrùgwäder d Chaldlùfd vù
dr Hèèchine in di diefere Laage abfliesd ùn sich in dr Begilaage samled. Extremi
Cheldiwäärd chaa s ùf dr Baar gee. Doo cha s im Winder bis ùnder –30 °C haa.
Wäge däm haisd mer Baar in dr Ùmgangsschbrooch au „Baadisch Sibirie“.

Fir d Landwiirdschafd wiichdig isch d Lengi vù dr Vegetationsperiode, gmäse in
froschdfrèie Dääg. Im Landesdùrschnid sin s 170, in ginschdige Bied wie em
Ooberryynische Diefland, en zäntrale Neckarbegi ùn em Boodeseeruum iiber 200.
Dergeege hed s ùf dr Hèèchinelaage im Hoochschwaarzwald, ùf dr Baar ùn in e Dail
Dääler in dr Schweebische Alb nùme 120 froschdfrèii Dääg.

D Lùfdmase, wù mid dr Weschdwind cheme, schdaue sich vor alem am Schwaarzwald ùn
am Oodewald, derzue au an dr Schweebische Alb, an dr Keuperbäärg ùn dr Voralpe.
Wäge däm hed s ùf Luvsyde viil Niiderschleeg (yyber 1000 mm pro Joor, im
Syydschwaarzwald schdelewyys iiber 2000 mm). ùf dr Leesyde hed s dergeege dydlig
weeniger Niiderschleeg. Doo hed s uusbreegdi Drùggebied: Im nèèrdlige
Ooberryynische Diefland, in dr Fryybeger Bùchd (Leesyde vù dr Vogese) ùn em
Taubergrùnd ghèie ebe 600 mm, im midlere Neckarruum in dr Dueneniiderig bi Ulm
ebe 700 mm pro Joor.

Wäg dr bäärgige Topografii hän d Flis e groosi Rol fir d Bsiidlig, fir dr
Verchèèr ùn fir d Gschiichd vùm Land gschbiild. Nääben em Ryy sin s vor alem dr
Neckar ùn d Duene gsii. Dr Neckar endschbringd am Rand vùm Schwaarzwald bi
Villinge-Schwennige ùn fliesd dùr s Zäntrum vùm Land bis er im Noordweschde z
Manne in Ryy minded. Dèrd isch dr Ryypeegel mid 85 m NN dr niiderschd Pùnggd vùm
Land. Dr Ryy bilded mid zwoo Uusnaame bi Germersche ùn Briel di weschdlig
Landesgränz, vù Manne bis Chaarlsruei zue Ryyland-Bfalz, siidlig dervù zue
Franggryych ùn dr Schwyz. D Duene endschbringd us dr zwee Quällflis Brige ùn
Breg im Schwaarzwald ùn fliesd eschdlig, begränzd d Schweebische Alb no Siide ùn
Ooberschwoobe no Noorde ùn fliesd no Ulm no Bayern. Vù dr iibrige Flis z
Baade-Wiirdebäärg sin di legschde d Kocher ùn d Jascht, wù as Zwiligsflis dùr dr
Noordoschde vùm Land fliese. Ganz im Noordoschde gräzd s Bied vùm Land an dr
Main.

Bade-Württeberg isch ä Zsammeschluss vu drai einzilne Gebieat, wele vorem zwoite
Wältkriag separat regiert wore send, nämlig Bade, Württeberg un Hohezollre. De
Hohezollrische Lande send an Doil von Preussa gwä ond dia zwoi andre waret
selbstendige Lender. Noach selam Wältkriag ischs Gebieat von dene drui Länder no
zwischa Franzosa ond Ami uffdailt worra. D'Ami hend sich selle Landkrois
gschnappt, wo d'Autobaah zwischen Karlsruh, Schduegert ond Ulm durchfiehrt, on
elles nerdlich devo, also dea nerdliche Doil vo Bade on vo Wirtteberg. Do draus
hen se s'Laahd Wirtteberg-Bade gmacht, mit zwoi Landesbezirk, nemlich Bade ond
Wirtteberg, ond d'Hauptschdadt war Schduagert. Dea siadliche Doil hen d'Franzose
bsetzt. Dia hent aus sellem preissischa Hoahzollern ond dem siedlicha Stick
Wirtteberg es Laahd Wirtteberg-Hoahzollern bildat ond Regierong en Tuibinga
schaffe lasse. De Franzose ihren Doil von Bade, nemlich dess was se vom Elsaas
aus überm Rhai liage sähet, also elles siadlich vom Kreis Karlsruh, isch von
Friburg aus verwaltet worra. D'Franzose hen's Südbade nenne welle, aber selle
Suidbadner hend gsagt, mir hoissed „Land Baden“ ond spreche deen mir fir alle
Badner, au fir dia em Norda onder Schduegerter Herrschaft.

Also hot mir wiader drui Regieronge ghet em Suidwästa. Ond dia hen disgudiert
iber d'Neuordnong vo ihra Region. In Friburg hent se zerscht s'Land Baden in de
Vorkriagsgrenza wiedrherstella wella, bevor übr en Zemmaschluss zom
Suidwäststaad gschwätz wurd, dia in Tuibinga on Schduegert hents uf ain Rutsch
mache wella. Aber zerscht send alle dia drui Läandr 1949 an Doil vo der
Bundesrebublik Daitschland worra. Ond ens Grondgsetz hent dia Bfürworter vom
Zammaschluß glei a Sonderregel für di Griendung vo ma Suidwäststaat naischraiba
lasse als Paragraf 118.

Dui Friburger Regierong hot kempft fir ihrn Wäg. Het opponiert gega den Paragraf
em Grondgsetz, gega s'Gsetz wo dr Bundestag 1951 a Volksabstimmong greglat hoad
ond gega d'Regel, dass die Nordbadner Stemma bei der Volksabschtimmung separat
zehlt wära, wia au dia von Nordwirtteberg ond selle von
Suidwirtteberg-Hoahzollern. Dobi sent se vo vielne en Nordbade ondrstitzt worra,
obwohl me dort gfircht het, dass mr vo d amerikanischa Zon weg kommt un zur
franzesischa Zon zugschlage wurd. Dr wichtigscht Nordbadner Stimm fir da
Zsemmaschluss zom Suidwäststad war die vom friera badischa Ministerpräsident
Heinrich Köhler, wo Mitglied en dr Schduegerter Regierong war, ond sich seid'em
August 1948 fir de Suidwäststaad aigsetzt het.

Denoch hät d Regierig d Landkreis und d Regierigsbezirk reformiert. Noch Strít
und Diskussione hät mer alli schwöbische Landkreis im Schwarzwald, am junge
Neckar und an de Enz de Regierigsbezirk Fryburg und Karlsrüeh züegordnet. E Deil
vom nördlige Bodeseeufer wird síther vo Tübinge verwaltet, e Deil vo
Badisch-Sibirie vo Stuttgart. Usserdem sin d Städt Villinge und Schwenninge zur
Zämméarbet zu Villinge-Schwenninge vereinigt worde.

Bade-Württeberg isch sit em 1. Jänner 1973 ideilt in 4 Regierigsbezirke, 12
Regione (mit je eim Regionalverband) sowie 35 Landchreise un 9 Stadtchreise.

Fer d'Verwaltigsgliderig vor dr Chreisreform 1973 lueg die beide Artikel
Verwaltigsgliderig vu Bade un Verwaltigsgliderig vu Württeberg. Zue dr dert
zledscht gnennte Landchreise hän noch ferner die beide ehemolige preussische
Landchreise Hechinge un Sigmaringe. (Hohezollre) ghört.

Bi dr Verwaltigsreform 1973 het mer d'Grenze vu dr alde Länder Bade un
Württeberg verwischt. Zum eine, um dodur e eigeni Landesidentität z'födrerere,
zum andere, um d'Grenze vu dr Verwaltigseiheite besser an raumplanerischi
Aforderige azbasse, wie in dr Gegend vu Pforze, dr Schwarzwald-Baar oder am
Bodesee, wo die ald Grenze eher zum Nochdeil vu dr Ruumschaft gsi isch.

Seid März 2011 isch dr Winfried Kretschmann dr erscht griene Minischterpresident
vo Deitschland.

D'Region Donau-Iller (Verdichtigsrüm Ulm) umfasst au agrenzendi Gebiite in
Bayern.

Zum Landchreis Konstanz ghört au d'Exklave Büsinge am Hochrhi (BÜS), wo völlig
vum Schwizer Kanton Schaffhuse umschlosse ich.

D'Landchreise hän sich anno 1956 zum Landchreisdag Bade-Württeberg
zämmegschlosse.

Die 35 Landchreise underdeile sich in insgsamt 1.101 Städte un Gmeie (dorunder
89 Grossi Kreisstädte un 213 suschtigi chreisaghörigi Städt), e bewohnts
gmeifris Gebiit (Guetsbezirk Münsinge) un e ubewohnts gmeifris Gebiit wo zue dr
elsässische Gmei (Rhinau) ghört (Stand: 1. September 2005).

Die 10 größte Stadtgmeie vu Bade-Württeberg sin Stuegert, Manne, Karlsrueh,
Friburg im Brisgau, Heidelberg, Heilbronn, Ulm, Pforze, Reutlinge un Esslinge am
Neckar.

Näbe dr politische Definition vu ere Stadt als Verwaltigseinheit git's au e
raumplanerisch-funktionali Definition vum städtische Verdichtigsruum
(Agglomeration), wo eher die international ybliche Definition vu Stadt
entspricht. Stuegert isch mit öppe 2,8 Millione Iwohner demit die bi wittem
grösst Stadt vu Bade-Württeberg un die drittgrösst vu Dytschland. Rhi-Neckar (D
Region Manne/Ludwigshafe un Heidelberg) folgt mit 1,3 Millione, wobi dert e
bedütende Deil vu dr Agglomeration in Rhiland-Pfalz un Hesse lit.
D'Agglomeration Basel lit mit numme öppe 100.000 Iwohner in Bade-Württeberg,
isch aber mit öppe 670.000 Iwohner dr drittgrösst Balligsrum, wo Bade-Württeberg
e Adeil het.



https://als.wikipedia.org/wiki/Astronomie

D Astronomi (von altgr. ἀστρονομία, astronomía „Beobachtung von de Stern“, von
altgr. ἄστρον [ástron], „Stern, Gstirn“, ond νόμος [nómos], „Bruuch, Gsetz“),
isch dia Wissenschaft von de Stern.

Id zom vrwachsla isch dia Astronomi nadierlich mit da Astrologi. Dobei gohts om
weitgehend esoterische oder teils mythische Interpretation von Stern ond
Sternbildr.

S Ziil vo de Astronomi ischas Struktuara em Universum wia Stern, Planeta, Mond,
Sternhaufa, Galaxia, osw. zom beschreiba. Da drfier werrad
naturwissenschaftliche Methoda verwendat, hauptsächlich physikalische. Zudem
gohts dorom Erscheinunga wia die kosmische Hintergrundstrahlung und andre
Strahla im Weltraum zom untersuacha ond doraus Schlüsse zom ziah iibr unser
Universum im Ganza, wias enstanda isch ond wias jetzt aufbaut isch ond wia sichs
entwickelt.

Oft ontrscheidat ma no als Teilgebiet von de Astronomi dia Kosmologi. Dobei
gohts darum, dass ma koine komplexere Struktura em Universum aguggat, sondern
übr so große Distanza mittlat, dass Struktura wie Galaxia vernachlässigt werra
kennad. Ma konzentriert sich dobei hauptsächlich auf Froga wia noch am Urknall,
Ausdehnung, Krümmung, Expansion vom Universum ond sein Aufbau aus verschiidene
Energiiadoil.

Aschtronomi hot's scho im alta Babylon gea, wo d Prieschta scho gnau da
Nachthimml beobachtet und Entwicklunga ufzoachnet hond. Neaba da Babylonia hond
o d Ägypta und d Maya ihran Schwerpunkt uf d Himmelsbeobachtung und Aschtrologii
glegt. Denn isch aba imma meh d wissaschaftlich gnaue Beobachtung mit religiösa
Intapretationa (Göttasaga, wo Helda als Schternbild vaewigt wora sind) gmischt
wora. Ersch 1750 isch a Trennung zwüschat Aschtronomii und Aschtrologii igführt
wora.



https://als.wikipedia.org/wiki/Archimedes

Dr Archimedes vo Syrakus (altgriech. ᾿Αρχιμήδης; * um 287 v. Chr. vermuetlig z
Syrakus uf Sizilie; † 212 v. Chr. z Syrakus) isch en antike griechische
Mathematiker, Füüsiker und Ääscheniöör gsi. Er gältet as äine vo de bedütendste
Mathematiker vo dr Antike. Sini Wärk si au no im 16. und 17. Joorhundert vo
Bedütig gsi, wo mä die hööcheri Analysis het afo entwiggle.

Dr Archimedes isch öbbe 287 vor dr Zitewändi in dr Haafestadt Syrakus uf d Wält
cho. Er isch dr Soon vom Pheidias gsi, eme Astronom am Hoof vom Hieron II. vo
Syrakus. Mit em Hieron und sim Soon und Mitregänt Gelon II. isch er befründet
und villicht au verwandt gsi.

Lengeri Zit isch er z Alexandria gsi und het dort d Mathematiker Konon,
Dositheos und Eratosthenes kenne gleert und het spööter mit ene korrespondiert.

Zrugg z Syrakus het er sich mit Mathematik und braktischer Füsik (Mechanik)
beschäfdigt. Sini Wurfmaschine si bi dr Verdäidigung vo Syrakus wääred dr
römische Belaagerig im Zwäite Punische Chrieg iigsetzt worde. Wo dr römisch
Fäldheer M. Claudius Marcellus noch ere Belaagerig vo drei Joor 212 vor dr
Zitewändi Syrakus erooberet het, häi röömischi Soldate dr Archimedes umbrocht,
was dr Marcellus seer beduurt het. Dr Plutarch überliiferet in sinere Biografii
vom Marcellus meereri Versione. Äini verzelt, ass dr Archimedes grad mit eme
mathematische Bewiis beschäftigt gsi sig und eme Soldat gsäit häig, er söll en
in Rue loo und dä häig en umbrocht. Was dr Archimedes söll gsäit haa: Noli
turbare circulos meos (lateinisch für: Stör mini Kräis nit!) isch sprichwörtlig
worde.

Noch em Plutarch (Marcellus 17,12) het dr Archimedes sich im Testamänt e Graab
mit dr Daarstellig von ere Chugele und eme Zylinder druf gwünscht, wil er
offesichtlig uf si Abhandlig „perì sphaíras kaì kylíndrou“ (Über Chugele und
Zylinder), bsundrigs stolz gsi isch. Dr Cicero verzelt in de Tuskulanische
Gsprööch, ass er s Graab gsuecht het, won er Quästor z Sizilie gsi isch (75. v.
d. Z.), und es sig vo Gstrüpp überwuecheret gsi.

D Räijefolg vo de Hauptschrifte bis zur Sandrächnig entspricht dr chronologische
Räijefolg, wie si dr Thomas Heath aagee het. D Kwadratur vo dr Parable isch
zwüsche de Büecher 1 und 2 vom Gliichgwicht vo ebene Flechene iigordnet worde
und Über die Methode zwüsche Gleichgewicht ebener Flächen, Buech 2, und Über
Kugel und Zylinder. An dr Chronologii het s aber au Kritik gee.

In dr Kwadratur vo dr Parable wird dr Dood churz vorhäär vo sim Fründs Konon
erwäänt, so dass mä die Schrift um 240 v. d. Z. cha datiere. Noch dr erwäänte
relative Datierig si die mäiste Wärk vom Archimedes erst noch däm entstande. DR
Archimedes het gsäit, ass s Buech über d Spirale vili Joor noch em Dood vom
Konon gschriibe worde isch, so dass es noch em Ivo Schneider uf öbbe 230 v. d.
Z. sött datiert wärde. Dr Schneider ordnet d Methodeleer Ändi 220er Joor ii und
die Schwümmende Körper as letschts Wärk in die letschte acht Lääbensjoor, aber
woorschinlig vor 216 v. d. Z. wägen em Chrieg wo denn usbroche isch.

Es git Hiiwiis uf e baar Schrifte, wo verloore gange si, zum Bischbil über
Polyeder und über Hebel, wo d Pappos erwäant, über d Daarstellig vo Zaale, wo dr
Archimedes in sim Sandrächner drüber reedet, und über Spiegel, Catoptrica, wo dr
Theon vo Alexandria drvo verzelt. Wil die mechanische Schrifte vom Archimedes
(Gleichgewicht ebener Flächen, Quadratur der Parabel) und wil s binem meereri
Hiiwiis drug git dänggt mä, ass Däil vo sinere Mechanik verloore gange si, und
dr A. G. Drachmann het brobiert die z rekonstruiere. Die mechanische Schrifte,
wo däilwiis rekonstruiert si, stöön chronologisch am Aafang vo de Wärk vom
Archimedes.

Au vo Schrifte in ere arabische Übersetzig, wo verlore gange si, wäiss mä. Im
Büecherkatalog vom Ibn al-Nadim isch e Buech über s Parallelebostulat ufgfüert,
wo möögligerwiis d Behandlig vom Thema bim Thabit Ibn Qurra beiiflusst het. Vom
Thabit Ibn Qurra stammt au d Übersetzig von ere Abhandlig vom Archimedes über d
Konstrukzioon vom reguläre Heptagon, und die git s no. D Konstrukzioon isch nid
vollständig, si isch aber vom Abu Sahl al-Quhi vollständig gmacht worde.

Dr Archimedes het d Mathematik und d Füsik im gliiche Maass beriicheret. Iim zu
Eere het men eme Mondkrater uf em Mare Imbrium Archimedes gsäit.

Mä het em au d Erfindig und Kombinazioon vo verschiidene Maschineelimänt (wie
Schruube, Säilzüüg mit Wällereeder, Fläschezüüg und Zaanreeder) zuegschriibe,
und die het er au braktisch demonstriert. Aber noch em Plutarch het er s
abstrakte Dänke vorzooge und uf die braktische Aawändige und d Arbet vom
Ääscheniöör aabegluegt, au wenn er im Ufdraag vo sim Köönig Hieron dra gschafft
het. Wäge däm het er au käi Abhandlig über braktischi Erfindige hinderloo. Sini
Schrifte über d Mechanik und d Hydrostatik si noch em Vorbild vo dr Geometrii
sträng axiomatisch ufbaut.

Dr Archimedes het d Heebelgsetz in sinere Schrift Über das Gleichgewicht ebener
Flächen formuliert und mit deene die theoretischi Grundlaag für die spööteri
Entwicklig vo dr Mechanik gläit. Är sälber het us em Heebelgsetz scho die
wüsseschaftlige Grundlaage vo dr Statik für statisch bestimmti Süstem
usgarbäitet. Dr Heebel sälber isch scho in eltere griechische Schrifte us dr
Schuel vom Aristoteles beschriibe.

Dr Archimedes häig wie scho dr Pappos und anderi gsäit: „Gib mr e Punkt, won i
druf cha stoo, und i lüpf dr d Wält us de Angle“. Vo doo chunnt dr Begriff vom
archimedische Punkt. Dr Plutarch verzelt, ass won er daas emol zum Hieron gsäit
häig, dä e braktische Bewiis verlangt häig. Dr Archimedes häig denn Fläschezüüg
und Säilwinde iigsetzt, so dass en äinzige Maa e groosses, voll beladnigs Schiff
het chönne in Beweegig setze.

Noch em Vitruv het dr Archimedes dr Gold-Ghalt von ere Chroone sölle brüefe, wo
dr Herrscher Hieron II. de Götter gweiht het, ooni si z beschäädige. Dr Köönig
het dr Verdacht ghaa, ass en dr Goldschmiid betroge het. Zum das usefinde, het
dr Archimedes zerst d Chroone und denn e Goldbare (und au no e Silberbare), wo
genauso schweer wie d Chroone gsi isch, in e volle Wasserbhälter daucht und
gmässe, wievil Wasser uuseglofe isch. D Chroone het mee Wasser verdrängt as dr
Goldbare. Eso isch bewiise gsi, ass d Chroone e chliiners spezifischs Gwicht gha
het as d Goldbare und dorum nit ganz vo Gold gsi isch. Dr Legände nooch het dr
Archimedes s Archimedische Brinzip bim Baade entdeckt. Us em Baad, wo bis an
Rand voll gsi isch, sig d Wassermängi useglofe, won er mit sim Körper verdrängt
het, won er ins Baad iinegstiige isch. Er sig glücklig über si Entdeckig gsi und
sig blut uf d Strooss glofe und häig „Heureka!“ (altgriechisch: εὕρηκα
/hɛːǔ̯rɛːka/, „I ha s gfunde!“) grüeft. D Anekdote wien er dr Goldghalt vo dr
Chroone vom Hieron dur d Verdrängig vo Wasser brüeft het, isch aber kritisiert
worde – mit de Middel won em zur Verfüegig gstande sige, weer das schweer z
mache gsi und sig woorschinlig e Legände. Scho dr Galileo Galilei het 1586
vermuetet, ass dr Archimedes mit ere Woog d Gwicht under Ufdriib müess gmässe
haa. S Archimedische Brinzip cha mä bi jedem Körper aawände, wo schwümmt. Es
isch e Daatsach wo mä bim Schiffbau muess berücksichtige.

Bi sine hüdrostatische Experimänt het er s Brinzip vo de kommunizierende Gfääss
entdeckt.

Dr Archimedes het bewiise, ass sich dr Umfang vom ene Kräis zu sim Durchmässer
genauso verhaltet, wie d Flechi vom Kräis zum Kwadrat vom Radius. Er het däm
Verheltnis nonig π (Pi) gsäit, wie s hüte häisst, het aber en Aaläitig gee, wie
mä sich zum Verheltnis cha nööchere bis zu irgend ere hooche Gnauigkäit. Das
isch woorschinlig s eltiste numerische Verfaare in dr Gschicht. Mit sine
Überleegige über d Berächnig vo Fleche und Volume (u. a. mit ere exakte
Kwadratur vo dr Parable) het dr Archimedes Ideä vo dr Integralrächnig vorusgnoo,
wo anderi seer vil spööter erst wider druf choo si. Er isch drbii witer gange as
d Exhaustionsmethode (Usschöpfigsmethode), wo im Eudoxos vo Knidos zuegschriibe
wird. Er het zum Bischbil scho e Form vom Prinzip vom Cavalieri aagwändet.

1906 het dr Johan Ludvig Heiberg (1854–1928), e dänische Filoloog und Brofässer
an dr Uniwersidäät Kopehaage, z Istanbul e Manuskript gfunde, wo uf s 10.
Joorhundert datiert isch. In däm isch under anderem en Abschrift vo Archimedes
sinere Die Methode.

Er verrootet din e mechanischi Methode, won er mit ere e Hufe vo sine Resultat
überchoo het, bevor er sä uf e geometrisch strängi Art bewiise het. D Methode
entspricht eme Wääge vo de Inhalt bzw. de Flechene, wo mä wil vergliiche,
allerdings in ere geometrische Form. Dr Archimedes erwäänt au en elters Verfaare
vom Demokrit, wo es sich möögligerwiis drum ghandlet het, Modäll z wääge.

Dr Archimedes e Zaalesüsteem entwigglet, wo uf em Stellewärt basiert gsi isch
und e Basis vo 10 8 {\displaystyle 10^{8}} ghaa het. Er het s brucht, zum
astronomisch groossi Zaale (bis zur Gröössi vo 1064) mathematisch chönne fasse
und das in ere Zit, wo für sini Zitgenosse e Myriade (lit. 10'000) „unändlig“
grooss gsi isch. Er het das Zaalesüsteem für d Abhandlig Über Körper, wo
schwümme, und d Zaal vom Sand, au churz Sandrächner, won er em Soon vom Hieron
II, em Gelon, gwidmet het. Din stoot, ass es Lüt gääb, wo dängge, ass d Zaal vom
Sand unändlig grooss sig […] und ass anderi wenigstens wurde glaube, ass no nie
öbber e Zaal gsäit häig, wo grösser sig ass d Zaal vom Sand. Dr Archimedes
reedet vom Gelon as Köönig und dorum het d Schrift noch 240 v. d. Z. müesse
entstande si, wo dr Gelon Mitregänt worde isch und vor em Gelon sim Dood 216 v.
d. Z..

Dr Archimedes het d Zaal vo de Sandchörner, wo alli Stränd vo dr Ärde zuedecke,
abgschetzt und eso bewiise, ass die Vorstellige falsch si. Er isch sogar no
witergange und het usgrächnet, wie grüüss d Zaal vo de Sandchörner müesst sii,
zum s ganze Universum mit Sand ufzfülle. Dennzumol het mä sich s Universum
allerdings no wääsentlich chliiner vorgstellt, nämlig as Chuugele, wo öbbe d
Gröössi vo unserem Sunnesüsteem het. Noch sinere Rächnig wurde öbbe 1064
Sandchörner in e Chuugele vo deere Gröössi basse.

S archimedische Axiom isch zwar noch em Archimedes benent, aber es goot uf e
Eudoxos vo Knodos zrugg, wo das Brinzip im Raame vo sinere Gröösseleer iigfüert
het.

Mä dänggt, ass dr Archimedes die sogenannti archimedischi Schruube erfunde het.
Er häig d Idee drfür überchoo, won er z Egüpte gsi isch zum studiere und dört
die äifache Vorrichdige zum dr Fälder bewässere gsee het. S Brinzip vo dr
archimedische Schruube wird hützudags in modärne Förderaalaage, in sogenannte
Schnäggeförderer iigsetzt.

Es isch mööglig ass dr Archimedes si as Schiffsbumpi entwigglet het, wil wie dr
Athenäus vo Naukratis verzellt, dr Köönig Hieron iim dr Ufdraag gee het, s
grösste Schiff vo dr domoolige Zit, d Syracusia, z baue.

Dr Plutarch verzelt, ass dr Archimedes Chriegsmaschine entwigglet häig und d
Römer, wo si Syrakus belaageret häi, lang ufghalte häig: er häig Wurfmaschine
und Katapult und Seilwinde, won e ganzes Schiff mit ere volle Laadig und Bsatzig
häig chönne beweege, wemm mä am ene äinzige Säili zooge häig. Au mächtigi
Grifärm, wo findligi Boot packt und aagääblig in Stück grisse häige, häige drzue
ghöört.

D Chralle vom Archimedes sig e Waffe gsi, wo gege aagrifendi Flotte iigsetzt
worde sig. Si sig in dr Stadtmuure vo Syrakus iibaut gsi und wäärend dr
Belaagerig gege die römischi Flotte iigsetzt worde. Wie die Waffe genau
funkzioniert het, isch allerdings nid klar. In alte Schrifte wird d Waffe as e
Heebel mit eme groosse Hogge us Iise daargstellt.

Dr Archimedes söll d Schiff vo de Römer sogar über groossi Distanze in Brand
gsteckt haa mit Hilf vo Spiegel, wo s Liecht vo dr Sunne umglänkt und fokussiert
häi. Das brichdet dr Lukian vo Samosata und spööter dr Anthemios vo Tralleis.
Über das isch mee as 300 Joor ghändlet worde. Historisch understütze d Laag vo
de Kwelle, Brobleem mit dr Übersetzig (pyreia isch vilmol mit Brennspiegel
übersetzt worde, au wenn es nume „Aazünde“ häisst und au Brandpfiil umfasst) und
d Daatsach, ass d Legände erst Joorhunderti spööter ufdaucht isch, die Gschicht
nid. Füsikalischi Argumänt drgeege si d Gröössi und d Brennwiti, wo son e
Spiegel wenigstens müesst gha ha, zum uf öbbe 300 Graad z choo für zum Holz
überhaupt chönne aazünde. Au weer d Zit lang, wo dr gliich Fläck müesst
belüüchdet wärde, bis dass er afot afo brenne. Vo dr Technik us diskutiert mä,
öb e sone Spiegel dennzumol überhaupt hätt chönne gmacht wärde, und wie men en
hätt chönne montiere und bediene. E modärne Kritiker vo dr Legände isch dr
Pyrotechniker Dennis L. Simms gsi. Mä het e baar Mol Experimänt gmacht zum
luege,öb s mööglig weer. Under anderem häi Studänte vo dr Massachusetts
Institute of Technology und dr University of Arizona 2005 mit 127 chliine
Spiegel e Modäll von ere Schiffswand aazundet, wo 30 Meter äwagg gsi isch. Dr
Himmel het aber müesse ooni Wulke si und s Holz zää Minute lang bestraalt wärde.
D Schlussfolgerig isch gsi, ass Wurfgschoss und Brandpfiil effektiver wäre. Es
isch mööglig, ass d Gschicht as Rückschluss us dr verlorene Schrift vom
Archimedes Katóptrika (Optik) entstande isch.

Dr Cicero verzellt in De re publica, ass dr Marcellus zwäi mechanischi
Planetarie häim uf Rom brocht het, wo dr Archimedes entwigglet het. Er brichdet
au, ass scho dr Eudoxos vo Knidos und dr Thales vo Milet äänligi Gräät baut hä.
En archeologische Bewiis für sonigi Instrumänt het mä spööter im
Antikythera-Mechanismus entdeggt. Es isch mööglig, ass d Schrift vom Archimedes
Über die Herstellung von Sphären, wo dr Pappos erwäant wo aber verloore gange
isch, vom Bau vo Planetarie handlet.

Im Archimedes schribt mä au d Erfindig vom ene Odometer zue. Dr Vitruv het sone
Apparat beschriibe, wo Bälleli zum Zele brucht het. Er verzelt aber nid, wär en
erfunde het und schribt nume, ass er vo de Alte überliiferet sig, doch au doo
het mä vermuetet, ass dr Archimedes dr Erfinder sig. Au e Wasseruur-Mechanismus,
wo au mit Bälleli zelt und wo im ene arabische Manuskript beschriibe isch, wird
im Archimedes zuegeschriibe.

Dr Leonardo da Vinci und dr Petrarca (wo sich uf e Handschrift vom Cucero
gstützt het) häi im Archimedes d Erfindig von ere Dampfkanone zuegschriibe. Dr
Leonardo het au Rekonstrukzionsskizze gmacht für d Machine, won er ere
Architronito gsäit het. Mä het spööter brobiert sä noochzbaue, wie s dr Griech
Ioannis Sakas 1981 und dr italiänisch Ääscheniöör Cesare Rossi vo dr
Uniwersidäät Neapel 2010 gmacht häi. Dr Rossi het dört au de Brennspiegel e
nöiji Interpretazioon gee - si häige d Hitz gliiferet zum Dampf mache. In de
überliiferete antike Schrifte vom und über e Archimedes git s aber doodrfür
käini Hiiwiis und Expärte wie d Serafina Cuomo gseen din nume non e Bewiis für e
legendär Ruef vom Archimedes, wo men em alli mööglige Erfindige zuegschriibe
het. Uf jede Fall häi Grieche s Brinzip vo dr Dampfchraft kennt (Balle vom
Heron, 1. Joorhundert n. d. Z.).

Dr Archimedes isch zwar wäge de vile Legände über en seer bekannt gsi in dr
Antike, sini Wärk aber vil weniger, im Geegesatz zu öbberem wie dr Euklid, wo s
Buech von em im domoolige wüsseschaftlige Zentrum Alexandria verfasst het.
Allerdings wird er vo de Mathematiker Heron, Pappos und Theon z Alexandria
vilmol erwäänt. D Schrifte si zwüschen em 6. und 10. Joorhundert in Byzanz
süstematisch gsammlet und kommentiert worde. Bekannt isch dr Kommentar vom
Eutokios (wo vom Ändi vom 5. Joorhundert bis am Aafang vom 6. Joorhundert gläbt
het) zu de wichdigste Archimedes-Schrifte (Über Kugel und Zylinder,
Kreismessung, Gleichgewicht ebener Flächen), wo au im Middelalter in Westöiropa
vil zur Kenntnis vo de Wärk bidräit und d Lüüt aagregt het. Bi dr erste
Zämmestellig vo de Schrifte z Byzanz häi d Archidekte vo dr Hagia Sophia, dr
Isidor vo Milet und dr Anthemios vo Tralleis e wichdigi Rolle gspiilt. Witeri
Schrifte si drzuechoo, bis im 9. Joorhundert dr Leon vo Thessaloniki d Sammlig
vo fast alle überliiferete archimedische Schrifte (usser Stomachion,
Rinderproblem, Über die Methode und Über schwimmende Körper) uusebrocht het, wo
als Kodex A (Heiberg) bekannt isch. Das isch äini vo de bäide Kwelle für die
latiinische Übersetzige vom Wilhelm vo Moerbeke gsi (abgschlosse 1269). Im
andere griechische Manuskript vom Archimedes, won em zur Verfüegig gstande isch,
si Gleichgewicht ebener Flächen, Quadratur der Parabel, Über schwimmende Körper,
villicht au Über Spiralen enthalte und dr Heiberg het em dr Naame Kodex B gee. S
Archimedes Palimpsest, wo dr Heiberg 1906 entdeggt het (Kodex C, wo vorhär z
Jerusalem gsi isch, und Über die Methode, Stomachion und Über Schwimmende Körper
din si) isch de Übersetzer im Middelalter und in dr Rönessans umbekannt gsi. D
Kodices A und B si us em Bsitz vo de normannische Köönig in Sizilie in Vatikan
choo, wo dr Moerbeke si für sini Übersetzig brucht het. Wäärend im Moerbeke si
Übersetzigs-Manuskript im Vatikan erhalte isch, isch dr Kodex B verlore gange.
Vom Kodex A git s meereri Abschrifte (nüün si bekannt), wo zum Bischbil im Bsitz
vom Kardinal Bessarion (hüte in dr Biblioteca Marciana) und Giorgio Valla gsi
si. S Original vom Kodex A isch au verschwunde.

D Übersetzige vom Wilhelm vo Moerbeke häi bsundrigs die Gleerte vo dr Bariiser
Schuel aagregt (Nicole Oresme, Johannes de Muris).

Es git au en arabischi Teggstüberliiferig. Im Archimedes sini wichdigste Wärk
Über Kugel und Zylinder und Über Kreismessung si scho im 9. Joorhundert uf
Arabisch übersetzt worde und mä het sä mindestens bis ins 13. Joorhundert immer
wider nöi uusegee. Si häi vom 12. Joorhundert au im Weste Iifluss ghaa.
Bsundrigs äi Übersetzig vo dr Mässig vom Kräis us em Arabisch ins Latiinische,
wo woorschinlig vom Gerhard vo Cremona (12. Joorhundert) stammt, isch im
Middelalter iiflussriich gsi. Vo iim stammt au e latiinischi Übersetzig vom ene
Drakdaat vo de Banū Mūsā Brüeder, wo no anderi Resultaat vom Archimedes din si:
näbe dr Mässig vom Kräis und em Satz vom Heron, wo d Araber hüfig im Archimedes
zuegschriibe häi, no Däil us Über Kugel und Zylinder. S Manuskript, wo as Verba
filiorum bekannt isch, het zum Bischbil au dr Leonardo Fibonacci und dr Jordanus
Nemorarius aagregt. Die bäide häi no vor dr Zit, wo im Moerbeke si Übersetzig
entstande isch, as Mathematiker gschafft.

Um 1460 het dr Babst Nikolaus V. vom Jakob vo Cremona e nöiji Übersetzig uf
Latiinisch lo mache, wo uf em Kodex A basiert het. Din si au d Däil vom Wärk
gsi, wo dr Moerbeke nonig übersetzt het (Sandrechner und dr Kommentar vom
Eutokios zur Kräismässig). Wil im dr Kodex B nit zur Verfüegig gstande isch,
isch Über schwimmende Körper nit in dere Usgoob. Die Übersetzig het under
anderem dr Nikolaus vo Kues benützt.

Die ersti druckti Usgoob, usser de Uszüüg, wo dr Giorgio Valla 1501 druckt het,
si die latiinische Übersetzige vo Kreismessung und Quadratur der Parabel vom
Luca Gaurico in Venedig 1503 gsi (noch eme Manuskript us Madrid). Si si 1543 vom
Niccolò Tartaglia no äinisch veröffentligt worde zämme mit im Moerbeke sine
Übersetzige vo Gleichgewicht ebener Flächen und Über schwimmende Körper.

Die ersti Usgoob vom griechische Teggst isch 1544 z Baasel erschiine (uusegee
vom Thomas Venatorius, dütsch Gechauff) zämme mit ere latiinische Übersetzig vom
Jakob vo Cremona (korrigiert vom Regiomontanus). In dere Usgoob si au d
Kommentar von Eutokios gsi. Für e lateinisch Teggst het er en Abschrift brucht,
wo dr Regiomontanus um 1468 uf Dütschland brocht het dr Übersetzig vom Jakob vo
Cremona (bearbäitet vom Regiomontanus) und für e griechisch Teggst e
Handschrift, wo dr Willibald Pirckheimer us Rom uf Nürnbärg brocht het. Das isch
en Abschrift vom Kodex A gsi, und dorum feelt in deere Editio Princeps-Usgoob au
Über Schwimmende Körper. 1558 isch e latiinischi Übersetzig von e baar
Hauptschrifte vom Federicus Commandinus z Venedig erschiine. Anderi wichdigi
Usgoobe vor dr Heiberg-Usgoob si die vom D´Rivault (Bariis 1615) gsi, wo nume d
Broposizione uf Griechisch bringt und d Bewiis uf Latiinisch, und die vom
Giuseppe Torelli (Oxford 1794).



https://als.wikipedia.org/wiki/1975

Anne 1975 chunnt dr Widerstand gege s blant Atomchraftwärch Wyhl zum
Hegschtpunkt. Am 27. Jänner haltet Verwaltungsgricht Friburg e Sitzung z Brisach
ab go di erscht Dailgnähmigung z briefe. Am Prozäss sin drei Richter un 45
gladene Sachverständigi derby, Chläger sin d Gmaine Ändinge, Forche, Lohr,
Saschbe, Schwanaü, Wisswiil un e baar Privatlyt. Am 17. Februar fange d
Böuarbeten aa, am 18. Februar stelle si Mannen un Fraue mit ihre Chinder vor d
Böumaschine un bringe die eso zum Stillstand. Mit Hundstapfle un Wasserwärfer
ruumt d Bolizei dr Blatz am 20. Februar zum erschte Mol. Noch ere
Demonschtration am 23. Februar mit 28.000 Dailnämmer bsetze d Atomchraftgeger dr
Blatz zum zwaite Mol, des Mol duurt d Bsetzig nyyn Monet. S Frindschaftshüs wird
böue un d Volkshochschuel Wyhler Wald grindet. S Verwaltigsgricht Friburg
verfiegt schließlig am 21. Merz, ass d Böuarbete mien vorlaifig yygstellt wäre,
was am 14. Oktober 1975 vum Verwaltigsgrichtshof Bade-Wirttebärg z Manne noch
eme Yyspruch vu dr Landesregierig unter em Ministerbresidänt Hans Filbinger aber
wider ufghobe wird. D Landesregierig verzichtet uf d Ruumig vum Blatz un erklert
si berait zue Verhandlige. Im Novämber verleen d Burgerinitiative dr Böublatz.



https://als.wikipedia.org/wiki/18._Jahrhundert

S 18. Jahrhundert hät am 1. Januar 1701 aagfange und am 31. Dezember 1800
uufghört. Es zellt zur Epoche vo dr Neuzyt, gilt im Rahme vo dr europäische
Gschicht als e Chrönung vo dr Uufklärig - mer redt au vo dr Zyt vo dr
Spaatuufchlärig. Nachdem bereits sit dr Renaissance und vermehrt im 17.
Jahrhundert Forscher und Denker wie de Galilei, Newton und Descartes Grundlage
gschaffe händ, hät sich di neuzytlich Wüssenschaft wiiter entwicklet, hät dr
Landwirtschaft und Warenproduktion (Manufaktur/ früehe Induschtrialismus) neui
Impuls gääh, Ursprüng vo dr moderne Wirtschaftswüsseschaft sind erarbeitet worde
- dur de Adam Smith z. B. In Begleitig vom Voltaire und Jean-Jacques Rousseau
isch es au zum Uufblüehe vonere Philosophie vo dr Uufchlärig choo. Neui Projekt
wie d Enzyklopädie (Denis Diderot u. a.) händ nebed rein sachliche
Wüssenssammlige auch brisanti Inhalt unfasst, händ die spötere politische
Revolutione vom Jahrhundert beiiflusst. In Düütschland isch es neuis Bewusstsii
vom bürgerliche Mittelschtand z. B. i de Werch vom Gotthold Ephraim Lessing zum
Uusdruck choo. Mit dr Uufklärung händ au d Vertreterinne vo dr Fraueemanzipation
ihres Würkigsfeld erwiiteret (Mary Wollstonecraft u. a.).



https://als.wikipedia.org/wiki/%C3%84gypten

Ägypte (arab. مصر / Miṣr; ägypt. Maṣr) isch es Land im Nordoschte vo Afrika, si
Hauptstadt isch Kairo. S Land isch bekannt für alti Dänkmäler und bsunders für d
Pyramiide.

1922 isch Ägypte unabhängig worde und isch bis 1953 es Königriich gsi. Jetzt
isch es e Republik, isch Mitgliid i de Arabische Liga und au i dr UNO.

Ägypte isch vo Wüeschte charakterisiert. Vegetation het s nume entlang em Nil
oder entlang de Küschte und in a baar Oase. Die gröschte Stett send Kairo,
Alexandria, Aswan, und Port Said. Fascht alli vo de meh als 70 Millione Iiwoner
läbed i de Stett oder Dörfer entlang em Nil. Im Weschte isch d Saharawüeschti,
wo ehnder sandig isch, im Oschte schdeinigi Wüeschtegebirg.

Di meischte Mäntsche send Muslim und dr Islam isch d Schdaatsreligion. Früener
hät s z Ägypte au vili Chrischte gee, aber a chliineri Chinderzahl und
Uuswanderig hai ihri Adeil an dr Bevölkerig uf öbbe zäh bis zwanzig Brozänt lo
schrumpfe. Die meischte Chrischte z Ägypte ghöred zu koptisch-ortodoxe Chile.

Us em Alterdum si vor allem e baar König bekannt: dr Echnaton, wo dr Atonkult
iigfüehrt het, dr Tutanchamun, en unbedütende Pharao, wo s Grab von em braktisch
unberüehrt im 20. Johrhundert gfunde worden isch, dr Ramses II., wo as Eroberer
in d Gschicht iigangen isch, und d Kleopatra VII., wo sich mit römische
Befählshaber wien em Julius Cäsar liiert het, für zum Ägypte vor dr komplette
Kontrolle dur Rom z bewahre.

Im 20. und 21. Johrhundert hai sich nit wenigi Ägypter en internationale Name
gmacht. Dr Boutros Boutros-Ghali isch dr erschti Afrikaner gsi wo d UNO gleited
hät. Anderi bekannti Ägypter sind de Schauspiiler Omar Sharif, dr
Schdaatspresidänt Anwar as-Sadat (1981 vo Islamischte ermordet), wo de Nobel
Fridenspriis ùbercho, und dr Nagib Mahfus (1911-2006; arabisch نجيب محفوظ), wo
1988 dr Literaturnobelbriis gwune het. Dr Mohammed el-Baradei (Arabisch: محمد
البرادعي) (uf d Wält cho am 17. Juni 1942) isch än ägyptische Diplomat und vo
1997 bis 2009 Chef vo dr Internationale Atomenergiiorganisation (IAEO) gsi.

Under em Gamal Nasser (1918-1970) het Ägypte ä glänkti, schtark zentralisierti
Wirtschaft gha. In de letschte drissig Johr het sich s Land nid nur bolitisch de
Vereinigte Schtaate vo Amerika gnöcheret, au wirtschaftlig het s amerikanisch
kapitalischtischi Ideä übernoh und umgsetzt. In 2005 si d Schdüüre
verchliineret, d Subsidie uf d Energie reduziert und ä Deil vo de schtaatlige
Gsellschafte privatisiert worde. S Bruttoinlandsbrodukt isch in de Johr 2005 und
2006 5% pro Johr gwachse und 2007 sogar 7%. Das het aber d Situation vom Volk
nit gänderet, dr Läbensschtandard isch gliich bliibe und d Regierig muess immer
no Ässe und anderi Sache subventioniere, won es Budgetdefizit zur Folg hai.

D Gschicht vo Ägypte cha in drei Abschnitt iideilt wärde: s alte Ägypte, wo vo
dr Vereinigung vo Ober- und Underägypte in ei Schtaat, regiert vom enä König und
verwaltet vo enerä brofessionelle Bürokratie, bis zur Eroberig dur d Römer duurt
het, ä churzes Zwüscheschbiil vo Ägypte as römischi Brovinz und Ägypte sit dr
Eroberig dur d Muslime. Die drei Abschnitt underscheide sich nit nur dur die
bolitische Schtrukture, sondern si au kulturell und vo dr Religion us sehr
verschiide: D Kultur und d Schbrooch im pharaonische Ägypte si nordafrikanisch
gsi und d Religion pantheischtisch und im Land sälber entschtande. Under de
Römer hai d Ägypter ihri alti Religion verlore und si chrischtlig worde, si hai
s griechische Alphabet adoptiert und au wenn si mit em Koptische immer no ä Form
vo Ägyptisch gschwätzt hai, hai si mit em Verluscht vo de draditionelle
Schriftsyschtem, de Hieroglyphe und dr hieratische und demotische Schrift, s
Verschtändnis für ihri alti Kultur verlore. Di arabisch Eroberig het d
Islamisierig vom gröschde Deil vo dr Bevölkerig mit sich brocht, und die
arabischi Schbrooch und Schrift hai die koptischi abglöst.

Ägypte isch am Aafang vom dritte Johrduusig vor dr Zitwändi under eim König
vereinigt worde. Die Vereinigung isch a vorgschichtligs, mythologischs Ereignis,
und d Ägypter hai s nie vergässe, solang die pharaonischi Kultur exischdiert
het: Ihr Land isch immer s Doppelland gsi, Ober- und Underägypte in eim, dr
Pharao isch dr König vo beide Länder gsi, aber adminischdrativ isch s Land
meischtens in zwei deilt gsi, mit em Sitz vo dr Adminischdration vo Oberägypte
im allgemeine z Thebe, während Underägypte vo Memphis oder von erä Schdadt im
Nildelta us gregiert worden isch.

In dere Periode isch d Vereinigung vom Land bassiert. Früehner het me glaubt,
ass ei König, dr Menes, s Land geiniget haig, hüt gseht me das ehnder as a
Brozäss, wo Johrzähnt wenn nid Johrhundert bruucht het. Zwei Königsfamilie hai
in dere Zit gregiert, die erschti Dynaschtii vo 3100 bis 2890–vo dere Familie
kennt me d Näme vo ungfähr siebe König, und die zweiti Dynaschtii mit fümf König
vo 2890 bis 2686. Vil meh as Näme und ungfähri Regierigsziite weiss me nid us
dere Periode, aber das het müesse d Zit gsi si, wo sich d Schrift entwicklet het
und dr Schdaat si Regierigsform übercho het, wo im Grundsätzlige gliich bliiben
isch für fascht drei Johrduusig.

Zum Alte Riich zellt mä d Dynaschtie drei bis sächs. D König hai ihri Macht im
allgemeine uf Familieaaghörigi baut und Adligi in d Regierig iibunde. Si hai s
Land gege Nomade usem Oschte, Weschte und Süde verdeidiget und au Gebiet
eroberet, wo südlig vom erschte Nilkatarakt gläge si. Dr König as Inkarnation
vom Gott Horus und schböter au as Sohn vom Sunnekönig Re het d Wältornig
representiert und verdeidiget und as göttligs Wäse sich uf es ewigs Läbe noch em
Dod vorbereitet, Dotetämpel und sit dr Regierig vom Dschoser Pyramide baut.

Das isch die erschti langi Periode gsi sit dr Vereinigung vo Under- und
Oberägypte, wo s eigentlig kai zentrali Regierig ge het, au wenn s immer no
König vo Ägypte gha het, wo allgemein oder nume regional anerkennt worde si. Im
Kampf zwüsche de König vo Herakleopolis und erä oberägyptische Koalition
aagfüehrt vo de Nomarche vo Thebe hai d Thebaner schliesslig gwunne, und dr
Mentuhotep II het ganz Ägypte eroberet und vo Thebe us regiert.

D Lüt wo zu dere Zit gläbt hai, hai zwar d Schwiirigkeite beschriibe, wo si gha
hai, si aber au schdolz gsi druf wie si se glöst hai. Schbööteri Generatione hai
die Zit as chaotisch gseh, wo s kai Regierig gha het und wo Hungersnöt d Mensche
blogt hai.

S Middlere Riich isch entschtande nochdäm än oberägyptische König, dr Mentuhotep
II., siini Rivale us Middel- und Underägypte besigt het. D Kultur wo sich under
siiner Dynaschtii entwicklet het, isch während dr ganze pharaonische Zit
bischbilhaft gsi.

Ägypte het mit siiner Expansionsbolitik agfange, wo s im Neue Riich vor allem in
Richtig vom Middlere Oschte widdergfüehrt het. Nubie, im Gegesatz zu Kanaan
schbööter, isch ägyptisiert worde, a Brozäss wo nach em Untergang vom Neue Riich
drzue gfüehrt het, ass in dr dritte Zwüscheziit kuschitischi König us Nubie im
Name vo ägyptische Götter Ägypte eroberet hai.

Scho während dr Regierigsziit vom letschte König vo dr 20. Dynaschtii het sich d
Deilig vo Ägypte in Oberägypte, wo dr Hohebrieschter vom Amun z Thebe verwaltet
het, und Underägypte, wo vo dr 21. Dynaschtii vo Tanis im Nildelta us gregiert
worden isch. D Amunbrieschter und d König vo Tanis si verschwögeret und ihri
Beziehige zunenander guet gsi. Die 22. und 23. Dynaschtii, die einti vo Bubastis
und die anderi vo Tanis, si au Libyer gsi. Im allgemeine wird au die 25.
Dynaschtii zur Dritte Zwüscheziit zelt. Es si Kuschite vo Nubie gsi, wo Ägypte
im Name vom ägyptische Gott Amun eroberet hai. In ihrer Zit hai d Assyrer Ägypte
eroberet und im Johr 663 Thebe usblünderet und zerschdört.

D Ägypter hai sich wider vo de Assyrer chönne befreie und im Kampf zwüsche de
Assyrer und Babylonier (626-610) hai si brobiert ihri ehemolige Eroberer z
underschdütze, aber hai kei Erfolg gha und Niniveh isch 612 gfalle. Aber au nach
däm Misserfolg hai si widderhii Grossmachtbolitik driibe. Dr Necho II. het a
Chriegsflotte baut, dr Psammetich II. het in Nubie Chrieg gfüehrt, und dr Apries
in Paleschtina und Libye, bis er vom Amasis, 570-526, abgsetzt worden isch.
Under em Amasis het s Land kulturell no einisch ufblüeht. Aber scho zwei Johr
schbööter isch s Ändi vo der letschte afrikanische Dynaschtii cho, wo dr
Perserkönig Kambyses s Land eroberet het.

Dr Alexander dr Grooss het 332 BCE Ägypte vo de Perser eroberet und noch siim
Dod het si General Ptolemäus Ägypte für isch beaaschbrucht. Die Ptolemäisch
Periode isch brägt vo Ufschdänd vo den Ägypter und Chrieg mit de Seleucide z
Syrie. Rom het sich au afo iimische und dr Octavian het 30 BCE Alexandria
eroberet und Ägypte isch ä römischi Brovinz worde. S het immer wiider chliineri
Ufschdänd gä, Unruehe zwüsche verschiidene Volksgruppe und sit em Kaiser Decius
(249 bis 251 CE) au Chrischteverfolgige. Dr Maximinus Daia, 305-313 CE, isch dr
letscht Kaiser gsi, wo in hieroglyphische Urkunde vorchunnt. Vo denn a git s au
d Fiktion vom Pharao z Rome nüme. Dr Theodosius I. het s Chrischdedum as
Schdaatsreligion iigfuehrt. 395 het sich s Römische Riich ändgültig in Wescht-
und Oschrom deilt und Ägypte isch bi Byzanz bliibe bis zur Eroberig dur d Araber
in 642.

Underem Kalif Omar si d Araber 640 in Ägypten iigfalle und zwei Johr schbööter
hai d Byzantiner sich au us Alexandrie zruggzoge. D Omajade (661-750) hai vo
Damaskus us au Ägypte as Deil vo ihrem Riich gregiert. Under ihne hai sich
muslimischi Araber im Land niiderglo und dodrmit het die langsami Islamisierig
vo Ägypte aagfange. Im 9. Johrhundert het sich Ägypte underem Ahmad ibn Tulun
(868–884) selbschdändig gmacht. Mit de Schdüre, wo vorhär an d Abbasside zahlt
worde si, het er s Land gförderet und ä Flotte baut. 878 het er Paleschtina und
Syrie eroberet. Aber scho 905 hai d Abbasside Ägypte zruggeroberet und 935 widr
an d Ishidide verlore. Dr Saladin (1171-1249) het d gründet und siis Riich vo
Kairo us gege d Chrüzritter verdeidiget. In dr Middi vom 13. Johrhundert hai d
Mamluke, wo türkischi Militärsklave gsi si d Macht übernoh und bis zum Ändi vom
13. Johrhundert die letschte Chrüzfahrerschdaate im Middlere Oschde eroberet.

1517 hai d Türke s Land eroberet und es isch vollkomme verarmt in de Johrhundert
under dr osmanische Herrschaft.

Die diräkti Herrschaft vo de Osmane isch mit em Agyptefäldzug vom Napoleon 1798
z Änd gange. Dr Muhammad Ali Pascha (1805–1849) het d Macht ergriffe, wo d
Franzose abzoge si, und het a gwüssi Sälbschdändigkeit erreicht, au wenn Ägypte
Deil vom Osmanische Riich bliiben isch.

Vo 1859 bis 1869 isch dr Suezkanal baut worde und Ägypte isch schdrategisch für
d Ängländer interessant worde, wo s 1882 bsetzt und 1914 zum Brotektorat erklärt
hai. Si hai dr Sultan Abbas II., wo d Middelmächd understützt het, abgsetzt und
si Unggle Hussein Kamel zum Sultan gmacht. Scho vor em 1. Wältchrieg het sich e
nationalistischi Bewegig afo entwiggle. Noch em Chrieg het d Wafd Bardei under
em Saad Zaghlul d Mehrheit im ägyptische Parlamänt übercho. D Brite hai en uf
Malta in s Exil gschiggt, und am 8. Merz 1919 isch e Revolution usbroche, wo zu
dr Unabhängikeitserklärig am 22. Februar 1922 gfüehrt het.

1922 isch Ägypte under em König Fuad I. fascht ganz sälbschdändig worde und het
1936 d Unabhängikeit überchoo. Ägypte isch aber e wichdige Stützpunggt gege
Nazidütschland und Italie gsi, und britischi Drubbe si bis 1946 im Land bliibe.
1948 het Ägypte am Chrieg gege Israel deilgnoh, wo das si Unabhängikeit erklärt
het, und het sich grad no im Gazaschdreife chönne behaupte. 1952 hai die
sogenannte "Freie Offizier" dr König Faruk gstürzt und dr General Ali Muhammad
Nagib isch Bresidänt vo dr neue Republik worde und noch ihm dr Gamal Abdel
Nasser (1954–1970). 1956 het er dr Suezkanal verschdaatligt, het zwar
militärisch dr Chrieg gege Israel, Frankriich und Ängland, wo druf cho isch,
verloore, aber d UNO het Israel und d Europäer zum Abzug zwunge. 1967 het Ägypte
dur d Schliessig vo internationale Wasserschdrosse Israel brovoziert, isch im
Sächsdagchrieg vernichtend gschlage worde und het d Sinaihalbinsle verlore. Dr
Bresident Anwar as Sadat het am heiligste jüdische Dag, em Jom Kippur, im
Oktober 1973 überraschend dr Waffeschdillschdand mit Israel broche und aagriffe,
aber widr isch s Resultat vom Chrieg a militärischi Niiderlag gsi. Die isch dank
em Iigriffe vo dr Sowietunion in ä deilwiise politische Siig umgwandlet worde.
1979 het Ägypte Friide mit Israel gschlosse und dr Sadat isch druf vo
muslimische Iiferer ermordet worde. Sitdäm isch s Land vom Muhammad Husni
Mubarak gregiert worde, bis im Februar 2011 Massedemonstratione ihn drzue zwunge
hai, zruggzdrätte. In de Wahle vo 2011 si d Muslimbrüeder die sterksti Frakzion
im Parlamänt worde und noch iine die radikal-islamische Salafiste. Im Juni 2012
isch dr Muhammad Mursi, e Politiker wo de gmässigte Islamiste noochstoot, as
Bresidänt vereidigt worde. Am 3. Juli 2013 isch dr Mursi no tagelange
Masseprotest gege si Politik dur dr Militärrot abgsetzt worde. Zue sim
vorläufige Nofolger isch dr Präsident vom Verfassigsgricht, Adly Mansour,
ernännt worde.



https://als.wikipedia.org/wiki/Wikimedia

De Begriff Wikimedia bezieht sich vor allem uff d Wikimedia Foundation
(alemannisch Wikimedia-Stiftig, churz: WMF), wo e internationali, nitstaatligi
gmeinnützigi Organisation isch, wo freis Wüsse fördere wott. Für d Sammlig,
Entwicklig und Verbreitig vom Inhalt werre Wikis ygsetzt. Mit Abstand s
bekanntste Wiki isch di freii Enzyklopädy Wikipedia, denäbe git's aber no vyl
meh Brojäkt.

Usserdëm git's nationali Wikimedia-Organisatione (chapters), wo rächtlig gseh
meistens ydrageni Verein sin. Si understütze d Wikimedia-Brojäkt, bedrybe si
aber nit und hän au kei Yfluss uff d Inhalt. Im dütschsprochige Ruum sin d
Wikimedia Dütschland, d Wikimedia Österrych und d Wikimedia CH aktiv.

D Wikimedia Foundation Inc. isch e Stiftig noch em Rächt vom US-amerikanische
Bundesstaat Florida. Si hät also keini Mitglyder, sondern numme e Satzig und e
Kuratorium; im Underschyd züe-n-re europäische Stiftig hät si kei Kapital, wo d
Organisation vo de Zinse devo zehre dät.

D Gründig hät de Jimbo Wales, de Wikipedia-Gründer, am 20. Juni 2003 bekanntge.
Wo d Wikimedia Foundation gründet worre isch, hän re de Jimbo Wales und de Bomis
alli Rächt (an Näme, Domäne und Server) überdrage, wo im Zämmehang mit de
Wikipedia oder ihre Schwösterbrojäkt stönn.

De Name Wikimedia hät de Sheldon Rampton erfunde, wo e amerikanische Autor und
Bedryber vo de SourceWatch (vorher Disinfopedia) isch.

D Wikimedia Foundation hät zersche e Büro z Saint Petersburg (Florida) gha, sit
Änd 2007 isch säll z San Francisco. Dört schaffe öbbe 15 Mitarbeiter; di meiste
vo-n-ne känne sich mit de Technik us.

Am 13. Juni 2004 isch z Berlin mit em Verein Wikimedia Deutschland -
Gesellschaft zur Förderung freien Wissens e. V. (uff Alemannisch "Wikimedia
Dütschland - e Gsellschaft für d Förderig vo freiem Wüsse i. V.) di erschti
nationali Wikimedia-Organisation gründet worre. Im Oktober vom glyche Johr isch
di französischi Wikimédia France gfolgt. Mittlerwyli git's in vyle andere Länder
lokali Wikimedia-Organisatione, under anderem z Idalie, Großbritannie, Taiwan,
Israel, de Schwiz, z Holland und z Östrych.

D Organisatione werre uff Änglisch Chapter gnännt. Si sin aber eigeständig und
nit vo de Wikimedia Foundation abhängig, si griege aber vo de Foundation s
Rächt, im jewylige Land mit de patentierte Bezeichnig Wikimedia uffzdrätte und
di sunschtige Marke vo de Stiftig z verwände.

Di nationale Organisatione understütze vor Ort d Wikimedia-Brojäkt, zum Bispyl
durch d Verastaltig vo Dräffe und Workshops oder durch Öffentligkeitsarbet. Si
bedrybe keini Brojäkt wie d Wikipedia oder d Wikiquote, wyl säll d Uffgab vo de
Wikimedia Foundation isch. Usserdëm dien di nationale Organisatione keini Inhalt
an de Wikipedia oder andere Brojäkt ändere. Ordnigsdienscht in de Brojääkt
leiste d Administratore und alli andere Bearbeiter.

Di jewylige Internetadrässe wikipedia.de, wikipedia.at und [1] wyse us rächtlige
Gründ als Domäne-Eigner di nationale Verein us, nit d Wikimedia Foundation, wo d
Internetsite wikipedia.org bedreut. Uff sälle drei Site findet mer e Portal für
d Wikipedia, wo uff d Länder abgstimmt sin.

In allne Wikimedia-Brojäkt erstelle d Nutzer gmeinschaftlig d Inhalt, es hät
also keini Redaktione, wo entscheide chönne oder bezahlt werre. D Inhalt sin
normalerwis frei; fast alli Tekscht stönn under de GNU-Lizänz für freii
Dokumentation. Als technischi Blattform vo de Brojäkt nimmt mer s Programm
MediaWiki, wo vor allem zu dëm Zwäck erstellt worre isch.

Für de Bedryb vo de verschydene Brojäkt underhaltet d Wikimedia Foundation e
umfangrychi technischi Infrastruktur. De Chern vo säller isch e Rächezändrum z
Tampa, Florida, wo's im 285 Dienschträchner (Server; Stand Dezämber 2007) hät.
Denäbe git's no chleineri Standört z Aubervilliers, Seoul und Amschterdam mit 5,
23 bzw. 43 Server. Im Gsamte sin dodemit 356 Server in Bedryb.

D Wikimedia finanziert sich bisher fast numme durch Spände. Säll sin vor allem
chleineri Einzelspände vo Brivatpersone gsi. Usserdëm griegt si Gäld- und
Sachzüewändige vo andere Stiftige und Undernämme, zum Bispyl sit em Friehjohr
2005 de Süechmaschine- und Internetportal-Bedryber Yahoo!.



