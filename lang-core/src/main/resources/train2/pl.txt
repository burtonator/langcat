https://pl.wikipedia.org/wiki/Biblia

Biblia, Pismo Święte (z greckiego βιβλίον, biblion – zwój papirusu, księga, l.m.
βιβλία, biblia – księgi) – zbiór ksiąg, spisanych pierwotnie w językach
hebrajskim, aramejskim i w greckim (w formie koinè (gr. κοινὴ)), uznawanych
przez judaistów i chrześcijan za natchnione przez Boga. Biblia i poszczególne
jej części posiadają odmienne znaczenie religijne dla różnych wyznań. Na
chrześcijańską Biblię składają się Stary Testament i Nowy Testament. Biblia
hebrajska – Tanach – obejmuje księgi Starego Testamentu. Poszczególne odłamy i
tradycje chrześcijańskie mają nieco inny kanon ksiąg świętych.

Do IV wieku n.e. nie było powszechnie przyjmowanego kanonu Biblii. Lokalne
kościoły, jak i poszczególne regiony, miały do niego własne podejście. Na
Wschodzie odrzucano Apokalipsę, na Zachodzie – List do Hebrajczyków, a do pism
kanonicznych zaliczano np. List Barnaby. Kościół Syryjski początkowo uznawał 22
księgi. W innych wspólnotach czytano Diatessaron, Pasterz Hermasa, Apokalipsę
Piotra i inne pisma uznawane przez innych za apokryficzne. Jedne z pierwszych
wzmianek o przyjętym w starożytnym Kościele zestawie ksiąg kanonicznych
pojawiają się w zachowanych pismach autorów chrześcijańskich IV wieku – m.in.
św. Atanazego, św. Augustyna, św. Hieronima, św. Rufina. W tym też okresie
podejmowano próby sformalizowania tradycyjnego wykazu – m.in. na lokalnych
synodach w Hipponie w 393 roku i w Kartaginie w 397 roku. Kanon ostateczną swoją
formę w Kościele rzymskokatolickim przyjął na Soborze Trydenckim 8 kwietnia 1546
roku. Kościół Wschodni uznał postanowienia synodów z Hippony i Kartaginy za
wiążące na synodzie trullańskim. W późniejszym czasie przyjął inny,
obszerniejszy zestaw, który zmieniano na przestrzeni wieków. Kościoły
prawosławne zadecydowały o zawartości swojej Biblii w 1672 r. na synodzie w
Jerozolimie. Włączyły one do niej większość ksiąg „deuterokanonicznych”. Święty
Synod wschodniego Kościoła prawosławnego zwołany w 1950 r. dodał do niej Trzecią
Księgę Machabejską, Czwartą Księgę Machabejską (w apendyksie) i Psalm 151.
Różnice pomiędzy kanonem przyjętym przez Kościoły Wschodnie a tym funkcjonującym
w Kościele Zachodnim istnieją do dzisiaj.

Protestancki kanon jest identyczny z kanonem zawartym w Prologus Galeatus św.
Hieronima.

Księgi starotestamentalne, które nie wchodzą w skład kanonu hebrajskiego, a
zaliczają się do katolickiego, katolicy i prawosławni nazywają księgami
deuterokanonicznymi. Przez żydów i protestantów są one określane jako apokryfy.

Treścią Starego Testamentu jest historia i dziedzictwo kulturowe i religijne
narodu izraelskiego. Zostały one pierwotnie spisane w języku hebrajskim i
aramejskim.

Według innego podziału, mającego korzenie w judaizmie, są to: Pięcioksiąg
Mojżeszowy (hebr. Tora), Prorocy (hebr. Newiim) i Pisma (hebr. Ketuwim).

Dla judaizmu najważniejsza jest najstarsza część Biblii – Pięcioksiąg
Mojżeszowy, który opisuje powstanie świata, losy Żydów od czasów Abrahama aż do
powrotu z Egiptu do ziemi Kanaan, oraz – co dla żydów jest najważniejsze –
podstawowe zasady judaizmu, od sposobu sprawowania kultu i obchodzenia świąt, po
szczegółowe zasady odżywiania się i ubioru. Na Pięcioksiąg składają się księgi:

Dla judaizmu święte są także wszystkie pozostałe księgi Starego Testamentu. Są
to oprócz Tory:

Dla chrześcijan, uznających świętość Starego Testamentu, podstawowe znaczenie ma
również Nowy Testament, spisany w języku greckim, przynajmniej w decydującej
części, w drugiej połowie I wieku n.e. Treścią Nowego Testamentu jest ewangelia,
czyli „Dobra Nowina”, o królestwie Bożym i o zbawieniu głoszona przez Jezusa
Chrystusa i jego uczniów, a także dzieje pierwszych gmin chrześcijańskich.

Judaizm i islam nie uznają Nowego Testamentu za pisma święte, chociaż islam
uważa Jezusa Chrystusa za proroka, a Koran powtarza niektóre opisy Ewangelii.

Podział ksiąg Biblii na rozdziały został dokonany w XII w., a wersety zostały
ponumerowane w XVI w. Ułatwiają wskazanie odpowiedniego miejsca w Biblii, której
księgi oznaczone są umownymi skrótami (sigla).

Obecnie większość ksiąg Starego Testamentu uznaje się za dzieła złożone
(powstałe w obecnej formie z dzieł więcej niż jednego autora, m.in. tzw. teoria
źródeł), które poprzedzała tradycja ustna i proces redakcji. W niektórych
księgach Starego Testamentu występują wyraźne nawiązania do literatury Bliskiego
Wschodu, np. w opisie powstania świata, albo w treści psalmów i ksiąg
mądrościowych.

Najstarsze partie Starego Testamentu (np. Wj 15,21) powstały około X wieku
p.n.e., najnowsze pochodzą z II lub nawet I wieku p.n.e. (Księga Daniela).
Według Alberta de Pury i Antoona Schoorsa działalność piśmiennicza na szerszą
skalę zaczęła się w Izraelu i Judzie w latach 750-680 p.n.e. Rosnąca liczba
badaczy datuje spisanie większości Starego Testamentu na okres panowania
perskiego, pomiędzy 539 p.n.e. a 330 p.n.e.

Zgodność ksiąg Starego Testamentu z wydarzeniami zależy od ich gatunku
literackiego. Odkrycia archeologiczne, jak też badanie stylu literackiego tzw.
ksiąg historycznych (np. Ksiąg Samuela i Królewskich) potwierdzają ich wczesne
pochodzenie i wartość jako źródła historycznego. Z kolei niektóre księgi
mądrościowe np. Księga Rut mają charakter midraszy i luźny związek z
rzeczywistymi zdarzeniami. Według Gerharda von Rada piśmiennictwo historyczne
starożytnego Izraela różni się charakterem od współczesnego naukowego sposobu
opisywania historii. O ile współczesna historiografia dąży do przekazania
jedynie informacji krytycznie zweryfikowanych, o tyle relacja ksiąg biblijnych
jest obrazem kerygmatycznym, który ma na celu maksymalizację treści
teologicznej. Izrael w opisie historii posługuje się środkami właściwymi dla
starożytności, w których nie sposób odróżnić faktów historycznych od
uduchowionych interpretacji. Dlatego biblijny obraz historii może znacząco
różnić się od podawanego przez współczesną naukę. Nie oznacza to jednak, że
starotestamentowa wizja historii Izraela jest pozbawiona wartości – przeciwnie,
wypływa ona z głębi historycznego doświadczenia niedostępnego dla krytycznych
badań historycznych. Von Rad uważa, że biblijne piśmiennictwo historyczne ma
charakter poetycki, przy czym poezję traktuje – za Wilhelmem Diltheyem – nie
tylko jako środek artystyczny, ale pewien zmysł rozumienia rzeczywistości. Jako
przykład obrazu kerygmatycznego podaje pewne epizody z historii patriarchów,
które, jego zdaniem, opisują pewne historyczne doświadczenia zbiorowości mówiąc
o jednostce.

Nowy Testament powstał w I wieku. Według większości współczesnych chronologii do
najstarszych fragmentów Nowego Testamentu należą Listy Pawła z Tarsu. Dzieje
Apostolskie i Apokalipsa są dziełami późniejszymi. Dzieje Apostolskie mogły
zostać spisane po opisanych tam wydarzeniach (po 60 roku n.e.), ale współczesna
krytyka biblijna przesuwa je na lata 80-90. Apokalipsa zwykle jest datowana na
rok 96 lub 68.[potrzebny przypis]

W debacie na temat historyczności Jezusa Chrystusa powoływano się zarówno na
świadectwo Nowego Testamentu, jak i na źródła pochodzące od pisarzy starożytnych
(między innymi Józefa Flawiusza, Tacyta i Swetoniusza) lub inne tradycje
chrześcijańskie[potrzebny przypis].

Biblia była tłumaczona już w starożytności. Pierwsze przekłady Starego
Testamentu dokonywane w III wieku p.n.e. służyły Żydom mieszkającym poza
Palestyną, jak też prozelitom (poganom nawracającym się na judaizm). Powstała
wtedy Septuaginta, przekład z hebrajskiego na grecki, powstały w diasporze
aleksandryjskiej. Ponadto, z racji tego, że po powrocie z wygnania babilońskiego
w 538 roku p.n.e., językiem powszechnie stosowanym przez Żydów stał się
aramejski, dokonywano przekładów ksiąg biblijnych na ten język. Tak powstawały
targumy, które były nie tyle dosłownym tłumaczeniem Biblii, lecz dość swobodną
parafrazą, wraz z dodatkowymi wyjaśnieniami.

Po powstaniu chrześcijaństwa standardowym przekładem całej Biblii na łacinę,
używanym w liturgii stała się Wulgata, przetłumaczona przez Hieronima w latach
382-406. Od II do VII wieku dokonano wielu innych translacji m.in. na język
syryjski (Peszitta), koptyjski, etiopski, gocki, ormiański i arabski. W IX wieku
na język staro-cerkiewno-słowiański przekładu dokonali Cyryl i Metody.

W średniowieczu oficjalną wersją kościelną Biblii była Wulgata. Do roku 1500
ukazały się dziewięćdziesiąt cztery wydania całego Pisma Świętego w przekładzie
św. Hieronima. Wśród tych edycji pięćdziesiąt siedem pochodziło z terenów
niemieckojęzycznych. We Włoszech wydrukowano dwadzieścia siedem wydań całego
Pisma Świętego, w tym dwadzieścia dwa w Wenecji. We Francji wytłoczono dziesięć
edycji Wulgaty. Zakładając, że drukowano po 500 egzemplarzy na edycję, w samym
XV wieku powstało 47 tys. sztuk Wulgaty.

Oblicza się, że w samych Niemczech do pojawienia się tłumaczeń Lutra (1522)
ogłoszono drukiem 8 – 10 tys. egzemplarzy Biblii po niemiecku. Powstało również
ok. 1000 sztuk Biblii po czesku i katalońsku. Ogólnie w XV wieku wydrukowano ok.
15,5 tys. egzemplarzy Biblii w językach narodowych.

W latach reformacji Biblię (Wulgatę) zaczęto jeszcze powszechniej przekładać na
języki narodowe. W tym też okresie pojawiło się zainteresowanie tłumaczeniem
Biblii nie z łaciny, lecz z języków oryginału. W świecie anglosaskim
najpopularniejsza stała się protestancka Biblia Króla Jakuba, oparta na językach
oryginału, charakteryzująca się dosłownością przy zachowaniu pięknego języka.

Pierwszym zachowanym polskim przekładem był pochodzący z pierwszej połowy XV
wieku Psałterz floriański. Pierwszym kompletnym tłumaczeniem Biblii z języków
oryginału na język polski była Biblia brzeska z 1563 r. Kościół katolicki w
Polsce, aż do XX wieku korzystał z przełożonej z Wulgaty Biblii Jakuba Wujka
(1599), dla protestantów głównym źródłem była Biblia gdańska (1632).

Druga połowa XX wieku przyniosła kilkanaście przekładów bezpośrednio z języków
oryginału. Wśród katolików najbardziej popularna jest wydana w 1965 Biblia
Tysiąclecia, pierwszy polski katolicki przekład całej Biblii z języków
oryginału, która stała się oficjalnym przekładem liturgicznym. Polscy
protestanci korzystają najczęściej z Biblii warszawskiej.

Według Wycliffe Global Alliance cała Biblia jest dostępna w 554 językach – są
one językami ojczystymi dla około 5,054 miliarda ludzi. Sam Nowy Testament
przetłumaczono na kolejne 1333 języków, którymi posługuje się dalsze 663 mln
osób, a co najmniej jedną księgę biblijną – na 1045, których używa kolejne 281
mln ludzi. Daje to razem 2932 języki i oznacza, że całość lub część Biblii jest
przetłumaczona na języki ojczyste ponad 92% ludności świata[a]. Według danych z
października 2016 roku liczba przekładów wzrosła do: całej Biblii – 636 języków,
Nowego Testamentu – 1442 języków, innej części (co najmniej jednej księgi) –
1145 języków, co daje w sumie 3223 języki, w jakich dostępna jest całość lub
część Biblii.

Do XI wieku tłumaczono i kopiowano księgi Pisma Świętego bez ingerencji ze
strony Magisterium Kościoła. Wprowadzono ograniczenia pod koniec XII i w XIII
wieku w związku z pojawiającymi się ruchami katarów, waldensów i albigensów.
Kościół katolicki nigdy nie zakazał czytania Biblii w ogóle. Intencją
kościelnych i świeckich prawodawców było uchronienie wiernych przed heretyckim
wykładem ksiąg świętych.

Po wynalezieniu druku, w XV wieku pojawiło się wiele wydań Biblii po łacinie
oraz w językach narodowych. Początkowo edytorstwo biblijne nie było regulowane
żadnymi przepisami Kościoła. Jednak wkrótce stwierdzono, że drukowanie może stać
się niebezpiecznym narzędziem propagowania herezji, dlatego zaczęto wprowadzać
cenzurę ksiąg przeznaczonych do wydania.

Jedyne, obejmujące całą wspólnotę Kościoła, ograniczenia w korzystaniu Pisma
Świętego dotyczyły przekładów niekatolickich – nigdy nie ograniczano korzystania
z Biblii w językach oryginału, ani w przekładzie łacińskim. Pojawiały się
natomiast zakazy lokalne, związane m.in. z aktualnie panującą na danym terenie
herezją. Zakaz taki wydał dla diecezji wchodzących w skład metropolii Narbonne
synod prowincjonalny w Tuluzie (1229 r.) i obejmował on zarówno wersję łacińską
jak i przekłady na języki narodowe. Dozwolone było posiadanie brewiarzy i
psałterzy, wydanych w języku łacińskim.

Tłumacze Biblii na języki narodowe, o ile można ich było zidentyfikować, byli
ekskomunikowani i karani. Taki los spotkał m.in. Williama Tyndale, pierwszego
tłumacza Biblii na język angielski z języków oryginału, który został spalony na
stosie. Penalizacja tłumaczenia i prywatnego posiadania oraz prywatnej lektury
Biblii była wielokrotnie powtarzana i stosowana z różnym nasileniem w różnych
częściach Europy. Np. w 1414 roku czytanie angielskich przekładów Biblii było
zabronione pod karą śmierci, oraz utratą przez krewnych praw do dziedziczenia
ziemi, bydła oraz dóbr osoby winnej czytania Biblii.

W 1527 roku teologowie z Sorbony, potępiając naukę Erazma, nawołującego do
powszechnego czytania Pisma Świętego, oświadczyli, że Kościół katolicki nie
zabrania czytania Biblii w ogóle, ale wprowadza ograniczenia wobec tych, dla
których taka lektura mogłaby się stać powodem popadnięcia w herezję. Wolno było
czytać Pismo Święte, ale zawsze z prawowiernym wyjaśnieniem, które odpowiadałoby
poziomowi intelektualnemu czytelników.

Jedynym oficjalnym i uznawanym na mocy decyzji Soboru Trydenckiego tekstem Pisma
Świętego była łacińska Wulgata. Kościół katolicki wielokrotnie potępiał
tłumaczenie Biblii na języki narodowe (o ile nie odbywały się za oficjalnym
zezwoleniem ) i jej rozpowszechnianie, a także działalność towarzystw
biblijnych:

Leon XIII wydał 25 stycznia 1897 roku wykaz ksiąg zakazanych – Index librorum
prohibitorum i w nim figuruje także Biblia, jeżeli tłumaczona jest na język
ojczysty bez imprimatur władz kościelnych.

Obecnie (w 2016) posiadanie, rozpowszechnianie Biblii jest ograniczone jedynie w
niektórych państwach tradycyjnie niechrześcijańskich, w których prawo do
wolności religijnej nie jest w pełni gwarantowane. Najbardziej rygorystyczne
sankcje obowiązują w Uzbekistanie, Bhutanie, Korei Północnej, Arabii Saudyjskiej
oraz na Malediwach, gdzie samo posiadanie Biblii jest zabronione prawem. Oprócz
tego w Libii oraz w Maroku zakazane jest posiadanie Biblii w języku arabskim.



https://pl.wikipedia.org/wiki/Mistrzostwa_Europy_w_Pi%C5%82ce_No%C5%BCnej_2016

Mistrzostwa Europy w Piłce Nożnej 2016 (fr. Championnat d’Europe UEFA de
football 2016, oficjalnie UEFA Euro 2016 France) – XV edycja turnieju finałowego
piłkarskich mistrzostw Europy organizowanego przez UEFA od 10 czerwca do 10
lipca we Francji. W imprezie po raz pierwszy brały udział 24 reprezentacje,
bowiem propozycję rywalizacji z 24 uczestnikami jednomyślnie zaaprobowały
wszystkie 53 krajowe związki piłkarskie w Europie.

Decyzję o wyborze gospodarza podjął 28 maja 2010 w Genewie Komitet Wykonawczy
UEFA. Termin zgłaszania kandydatur przez państwa ubiegające się o organizację
mistrzostw upłynął 31 marca 2009. Zgłoszone zostały cztery kandydatury: Francja,
Szwecja/Norwegia, Turcja i Włochy (1 marca 2009, z powodu kryzysu gospodarczego,
Szkocja i Walia zdecydowały się nie składać aplikacji, choć wcześniej wstępnie
wyraziły taką chęć). W grudniu 2009 Szwecja i Norwegia wycofały jednak swoją
kandydaturę, wobec czego gospodarz był wybierany spośród następujących
kandydatur:

W chwili zgłaszania swej kandydatury, Francja miała na koncie organizację pięciu
wielkich, seniorskich turniejów piłkarskich: dwa razy mistrzostw Europy (1960 i
1984), dwukrotnie mistrzostw świata (1938 i 1998) oraz jeden raz Pucharu
Konfederacji (2003).

18 kwietnia 2007 Jean-Pierre Escalettes – prezes Francuskiego Związku Piłki
Nożnej (FFF) zadeklarował, że Francja zamierza ubiegać się o organizację Euro
2016. 11 grudnia 2007 francuski minister sportu Bernard Laporte powiedział, że
kandydatura będzie miała pełne poparcie rządu i zostanie zgłoszona pod koniec
2008 lub na początku 2009.

11 listopada 2009 FFF podała listę 12 stadionów, na których zamierzała
przeprowadzić rywalizację. 4 areny zamierzano wybudować od podstaw, zaś 7
obiektów miało zostać rozbudowanych. W stanie istniejącym zdecydowano się
pozostawić jedynie Stade de France w Saint-Denis. Na liście brakowało dwóch
stadionów, na których dekadę wcześniej rozgrywano spotkania MŚ 1998: Stade de la
Beaujoire w Nantes i Stade de la Mosson w Montpellier.

Prezes Tureckiego Związku Piłki Nożnej (TFF) Hasan Doğan zadeklarował po tym,
jak Polska i Ukraina będą organizować ME, że razem złączy siły z Grekami i
będzie starał się o Euro 2016 jeszcze za swojej kadencji. Wspomniał też o
„obiecujących rozmowach” pomiędzy nim a federacją grecką w tej sprawie.
Ostatecznie jednak tylko Turcja zgłosiła swoją kandydaturę do organizowania
turnieju.

Wcześniej Włochy dwukrotnie organizowały mistrzostwa Europy (1968 i 1980) oraz
dwa razy mistrzostwa świata (1934 i 1990).

Po ogłoszeniu decyzji Walii i Szkocji dotyczącej nieubiegania się o organizację
Euro 2016, komunikat o gotowości ze strony Włoch przekazał Giancarlo Abete, szef
Włoskiego Związku Piłki Nożnej (FIGC).

15 grudnia 2015 roku Komitet Sędziowski UEFA przedstawił listę 18 sędziów
głównych, którzy poprowadzą mecze podczas mistrzostw Europy. Gospodarzy
mistrzostw będzie reprezentował Clément Turpin. Wśród nich jest także Polak,
Szymon Marciniak, stając się pierwszym polskim arbitrem w tej imprezie. Sędziów
dodatkowych oraz asystentów UEFA podała w lutym 2016 roku.

Eliminacje do Euro 2016 odbyły się pomiędzy wrześniem 2014 r. a listopadem 2015
r. Wzięły w nich udział 53 reprezentacje narodowe walczące o 23 miejsca w
turnieju, w tym Gibraltar, który został przyjęty do struktur UEFA 24 maja 2013
r. Francja, jako organizator turnieju, została zakwalifikowana automatycznie.

Losowanie grup kwalifikacyjnych odbyło się 23 lutego 2014 roku o godzinie 12:00
czasu wschodnioeuropejskiego w Nicei. Drużyny zostały rozstawione na podstawie
współczynnika UEFA zaktualizowanego po zakończeniu kwalifikacji do Mistrzostw
Świata 2014 w strefie europejskiej. W wyniku losowania wyłoniono 8 grup
liczących po 6 drużyn oraz jedną grupę liczącą 5 drużyn (Grupa I). Lista grup
eliminacyjnych:

Na początku losowane były narodowe reprezentacje zaliczające się do koszyka
pierwszego. Z oznaczającego ów koszyk pojemnika wyciągnięto pierwszą z kuli
symbolizujących państwa, zaś przyporządkowaną do niej Holandię dołączono do
grupy A. Następnie wybrano analogicznie pierwszy zespół grupy B, C i tak dalej,
aż do grupy H, a z wyłączeniem grupy I, gdzie nie mogła się w pierwotnym
założeniu znaleźć każda z losowanych kadr, a jedynie Bośnia i Hercegowina,
Portugalia, Rosja lub Grecja. Później zajęto się dobieraniem drużyn z
pozostałych koszyków – kolejno szóstego, piątego, czwartego, trzeciego i
drugiego. Nie włączano krajów z szóstego koszyka do pięciomiejscowej grupy I,
poza tym obowiązywała reguła zastosowana w wyborze pierwszych sześciu drużyn.
Ustępstwa zostały podjęte z powodów:

24 drużyny zakwalifikowane do mistrzostw Europy zostały podzielone na 4 koszyki,
zgodnie ze współczynnikiem UEFA, wszystkie cztery koszyki mają po 6 zespołów.
Francja jako gospodarz turnieju jest od razu przypisana do Grupy A jako pierwsza
drużyna (A1), pozostałe drużyny z koszyka pierwszego zostały rozlosowane do
pozostałych grup w kolejności od grupy B do F i podobnie jak Francja zajęły w
nich pierwszą pozycję (B1, C1 itd.). Reszta zespołów z pozostałych trzech
koszyków trafiła do grup w kolejności alfabetycznej (od A do F) z tym, że ich
pozycja w danej grupie została również wybrana na drodze losowania. Najpierw
wylosowany został czwarty koszyk, potem trzeci i na koniec drugi.

Losowanie odbyło się 12 grudnia 2015 roku w Paryżu w Palais des congrès de Paris
o godzinie 18:00 CET. Ceremonię poprowadzili dwaj piłkarze, byli mistrzowie
Europy – Ruud Gullit i Bixente Lizarazu. W losowaniu wzięli udział również inni
piłkarze, którzy w swojej karierze zdobywali tytuł mistrzów „Starego
Kontynentu”: Antonín Panenka (mistrz z 1976), Olivier Bierhoff (mistrz z 1996),
Angelos Charisteas (mistrz z 2004), David Trezeguet (mistrz z 2000) oraz trener
reprezentacji Hiszpanii i zdobywca pucharu z 2012 – Vicente Del Bosque.

Oficjalny terminarz ogłoszono 25 kwietnia 2014. Mecze były rozgrywane o 15:00,
18:00 i 21:00 czasu środkowoeuropejskiego.

W 1/8 finału, gdzie awansują 4 najlepsze zespoły z 3. miejsc, kolejność meczów z
tymi drużynami zależy od tego, z jakiej są grupy (kolorem żółtym zaznaczony
wariant, który stał się faktem):

Za zwycięstwo w meczu przyznawane są 3 punkty, za remis – 1 punkt, o kolejności
w grupie decyduje suma zdobytych punktów. Do 1/8 finału awansują wszyscy
zwycięzcy grup, wszystkie drużyny z 2. miejsc oraz cztery najlepsze drużyny z 3.
miejsc. Gdy dwie lub więcej drużyn uzyskają tę samą liczbę punktów (po
rozegraniu wszystkich meczów w grupie), o kolejności w grupie decydują kryteria
określone przez UEFA, kolejno:

Jeżeli dwie drużyny uzyskały tę samą liczbę punktów, tę samą liczbę bramek,
grają ostatni grupowy mecz ze sobą i remisują na koniec tego meczu, kolejność
tych drużyn rozstrzygają rzuty karne (bezpośrednio po tym meczu), pod warunkiem,
że żadne inne drużyny nie uzyskały tej samej liczby punktów po zakończeniu
meczów grupowych[g]. Jeżeli więcej niż dwie drużyny uzyskają tę samą liczbę
punktów, stosuje się wcześniej wymienione kryteria.

4 najlepsze drużyny, spośród tych, które zajęły 3. miejsca w grupach, ustala się
na podstawie następujących kryteriów (biorąc pod uwagę wszystkie mecze grupowe),
kolejno:

Uwaga: Rozstrzygnięcie meczu w rzutach karnych uznaje się jako remis i obu
drużynom dodaje się 1 pkt.

Choć transmisje telewizyjne meczów EURO z udziałem polskiej reprezentacji w
fazie grupowej nie pobiły wyników oglądalności meczów EURO 2012, transmisja
meczu ćwierćfinałowego Polska – Portugalia była wydarzeniem sportowym z
największą oglądalnością w historii polskich badań telemetrycznych. Oglądalność
poszczególnych rozgrywek widoczna jest poniżej. Tabela nie obejmuje widzów ipla,
programów Polsat Sport 2 i Polsat Sport 3 (dostęp do nich wykupiło łącznie około
400 tysięcy widzów) oraz strony sport.tvp.pl, na której mecz Niemcy – Polska
zanotował 700 tysięcy odtworzeń.

Transmisja meczów bez udziału Polaków dostępna była w serwisie ipla oraz na
kanałach Polsat Sport 2 i Polsat Sport 3, jednakże część spotkań pokazywano
także w kanale otwartym Polsat, gdzie oglądało je między 2 a 2,6 miliona widzów.
Mecz otwarcia, dwa mecze 1/8 finału, dwa ćwierćfinały, oba półfinały i finał
emitowała także TVP1.



https://pl.wikipedia.org/wiki/Jakub_B%C5%82aszczykowski

Jakub Błaszczykowski (ur. 14 grudnia 1985 w Truskolasach) – polski piłkarz
występujący na pozycji pomocnika w niemieckim klubie VfL Wolfsburg oraz w
reprezentacji Polski. W latach 2010–2014 kapitan reprezentacji Polski. Uczestnik
Mistrzostw Europy 2012 i 2016. Członek Klubu Wybitnego Reprezentanta. Dwukrotny
laureat Plebiscytu Piłki Nożnej w kategorii „Piłkarz Roku” w latach 2008 i 2010.
Kawaler Orderu Uśmiechu.

Wychowywał się w niewielkiej miejscowości Truskolasy koło Częstochowy. Miał
siedem lat, gdy – wraz ze starszym o trzy lata bratem Dawidem – rozpoczął
treningi w Rakowie Częstochowa, gdzie spędził osiem lat. Latem 2002 trafił do
Górnika Zabrze i przez kilka miesięcy występował w szkółce piłkarskiej tego
klubu. Wiosną 2003 wrócił jednak do Częstochowy i rozpoczął grę w IV-ligowym KS
Częstochowa. Swą pierwszą bramkę w barwach tego klubu zdobył 25 października
2003 w meczu z rezerwami Górnika Zabrze, a do końca sezonu 2003/2004 trafił
jeszcze 4 razy (hat-trick w spotkaniu przeciwko GKS Tychy'71 i gol w pojedynku z
Szombierkami Bytom). W rundzie jesiennej kolejnego sezonu strzelił 6 bramek.
Błaszczykowski był na testach w różnych klubach wyższych lig, m.in. w GKS-ie
Bełchatów, Tirolu Innsbruck i Lechu Poznań. Był bliski przejścia do tego
ostatniego klubu, jednak strony nie doszły do porozumienia w sprawie kontraktu.

8 lutego 2005 Błaszczykowski przyjechał na testy do Wisły Kraków. Jego talent
dostrzegł czeski trener tego zespołu Verner Lička i 24 lutego zawodnik podpisał
5-letni kontrakt z krakowskim klubem. W polskiej ekstraklasie zadebiutował 20
marca 2005, w wygranym 3:1 spotkaniu przeciwko Polonii Warszawa. W sezonie
2004/2005 zdobył Mistrzostwo Polski, a rok później został wicemistrzem kraju.
Błaszczykowski został wybrany przez czytelników Gazety Krakowskiej najlepszym
piłkarzem Małopolski 2006 roku. Zdobył również piłkarskiego Oscara za rok 2006 w
kategorii: „Najlepszy pomocnik Orange Ekstraklasy”, w plebiscycie Canal Plus, w
którym wyboru dokonują piłkarze 16 klubów ekstraklasy. W barwach Wisły rozegrał
w ekstraklasie 51 spotkań, w których strzelił 3 bramki.

22 lutego 2007 Wisła Kraków poinformowała, że Błaszczykowski przejdzie po
zakończeniu sezonu 2006/2007 do Borussii Dortmund. Zawodnik podpisał z
niemieckim klubem 4-letni kontrakt. Początkowo na koszulce piłkarskiej
zdecydował się umieścić zdrobnienie swojego imienia – Kuba, zamiast nazwiska.
Zrobił to na prośbę kierownictwa klubu, Niemcy mieli bowiem problemy z
wymówieniem jego nazwiska.

Pierwszy, jeszcze nieoficjalny, mecz w barwach Borussii rozegrał przeciwko
włoskiemu zespołowi AS Roma. Strzelił w nim gola i zaliczył asystę, a po
zakończeniu spotkania został uznany za najlepszego piłkarza meczu. 12 sierpnia
2007 w spotkaniu z MSV Duisburg, zadebiutował w Bundeslidze, zaś 25 kwietnia
2008 w meczu przeciwko Eintrachtowi Frankfurt, strzelił swojego pierwszego gola
w lidze niemieckiej. 23 lipca 2008 zdobył z Borussią pierwszy w swojej karierze
Superpuchar Niemiec. Jego zespół pokonał wówczas w finale, na własnym stadionie,
2:1 zespół Bayernu Monachium a Błaszczykowski W 29' minucie spotkania, zdobył
bramkę otwierającą wynik meczu. W grudniu 2008 został wybrany przez tygodnik
„Piłka Nożna” najlepszym polskim piłkarzem roku. W styczniu 2009 został uznany
przez kibiców najlepszym piłkarzem roku Borussii. Za nim uplasowali się kolejno:
Neven Subotić oraz Alexander Frei. Na Polaka głosowało 35% fanów.

W sezonie 2010/2011 zdobył z Borussią Dortmund mistrzostwo Niemiec. W następnym
sezonie ponownie wygrał z zespołem rozgrywki Bundesligi oraz zdobył Puchar
Niemiec. 13 września 2011 w meczu fazy grupowej przeciwko Arsenalowi (1:1),
debiutował w Lidze Mistrzów, zaś 6 grudnia 2011 w spotkaniu z Olympique Marsylia
(2:3), zdobył swoją pierwszą bramkę w tych rozgrywkach. W sezonie 2012/2013
zajął z Borussią Dortmund drugie miejsce w lidze niemieckiej oraz doszedł do
finału Ligi Mistrzów. Po sezonie przedłużył kontrakt z klubem do 2018. 27 lipca
2013 po raz drugi w karierze sięgnął po trofeum Superpucharu Niemiec. Co warte
odnotowania, obydwa Superpuchary Niemiec, Błaszczykowski wygrywał pokonując w
finałach zespół Bayernu. 25 stycznia 2014 roku w meczu ligowym przeciwko FC
Augsburg doznał kontuzji kolana (zerwanie więzadeł krzyżowych przednich w lewym
kolanie) i od tego czasu rozegrał jedynie 20 meczów, podczas których spędził na
boisku raptem 966 minut. Po sezonie 2014/2015 w Dortmundzie doszło do zmiany
trenera, a Jakub Błaszczykowski doznał dwóch urazów podczas okresu
przygotowawczego. W związku z tym w nowym sezonie nie wystąpił w żadnym z ośmiu
oficjalnych spotkań Borussii Dortmund. Ostatecznie trudna sytuacja i składający
się na nią brak regularnych występów, zmusił polskiego skrzydłowego do
opuszczenia ekipy z Signal Iduna Park po ośmiu latach gry i udania się na
wypożyczenie.

W zespole BVB przez pewien okres występował także z innymi reprezentantami
Polski. W 2007 dzielił on klubową szatnię z Euzebiuszem Smolarkiem, a od 2010 po
przyjściu do klubu Lewandowskiego i Piszczka, tworzył z nimi doskonale
współpracujące na boisku i uwielbiane przez kibiców, tzw. polskie trio z
Dortmundu.

Łącznie w barwach Borussii Dortmund, Błaszczykowski rozegrał 253 mecze, w
których strzelił 32 gole i zanotował 52 asysty. Dzięki swojej boiskowej
waleczności i przywiązaniu do klubowych barw zyskał sobie dozgonny szacunek i
uwielbienie kibiców z Dortmundu.

31 sierpnia 2015 w ostatnim dniu letniego okienka transferowego, Jakub
Błaszczykowski został zawodnikiem włoskiej Fiorentiny. Zawodnik trafił do
Florencji z Borussi Dortmund na zasadzie rocznego wypożyczenia z opcją
pierwokupu. W Serie A zadebiutował 12 września 2015 w wygranym 1:0 meczu
Fiorentina – Genoa, zaś swoje premierowe trafienie na włoskich boiskach
zanotował 23 września 2015 w wygranym 2:0 meczu z Bologną. Kuba wpisał się na
listę strzelców w 71 minucie otwierając wynik meczu. W barwach ACF rozegrał
łącznie 20 spotkań i strzelił 2 bramki, choć liczbę jego występów znacząco
zredukowały urazy.

Po powrocie z rocznego wypożyczenia, Błaszczykowski, ponownie nie otrzymał od
trenera Thomasa Tuchela, szansy na walkę o miejsce w składzie Borussii Dortmund,
więc zmuszony był poszukiwać nowego zespołu. Wybór padł ostatecznie na niemiecki
VfL Wolfsburg, który zapłacił za reprezentanta Polski 5 mln euro. Piłkarz, 1
sierpnia 2016, podpisał 3-letni kontrakt z klubem. W Wolfsburgu oficjalnie
zadebiutował 20 sierpnia 2016, w wygranym 2:1, meczu I rundy Pucharu Niemiec
przeciwko FSV Frankfurt. 17 września 2016 w meczu z Hoffenheim (0:0) zanotował
swój 200. występ w Bundeslidze. W tym meczu Błaszczykowski wystąpił z opaską
kapitana Wolfsburga. 18 lutego 2017 przed rozpoczęciem wyjazdowego, ligowego
meczu z Borussią Dortmund, został oficjalnie pożegnany przez władze i kibiców
BVB. Prezydent klubu Hans-Joachim Watzke wraz z dyrektorem sportowym Michaelem
Zorcem wręczyli swojemu byłemu zawodnikowi bukiet kwiatów oraz pamiątkowy obraz
ukazujący najlepsze momenty polskiego pomocnika w drużynie z Dortmundu. Fani
Borussii podziękowali mu za lata gry, skandując głośno jego imię.

W reprezentacji Polski U-19 zadebiutował 30 marca 2004, w spotkaniu z Litwą.
Wystąpił w dwóch meczach półfinałowego turnieju eliminacyjnego Mistrzostw Europy
U-19, ze Szkocją oraz z Finlandią. W sumie, w barwach reprezentacji do lat 19
wystąpił w ośmiu meczach. Błaszczykowski był powołany na Mistrzostwa Europy U-19
2004 w Szwajcarii, zagrał na nich w jednym meczu z Hiszpanią.

W reprezentacji reprezentacji młodzieżowej U-21, prowadzonej przez Władysława
Żmudę zadebiutował 3 czerwca 2005, w spotkaniu rundy eliminacyjnej Mistrzostw
Europy U-21 z Azerbejdżanem. Był powołany również na następny mecz eliminacji,
ale nie mógł w nim wystąpić z powodu kontuzji stopy, której doznał podczas meczu
Wisły Kraków z Panathinaikosem Ateny.

28 lutego 2006 zagrał w spotkaniu reprezentacji do lat 21 prowadzonej przez
Andrzeja Zamilskiego, z Hiszpanią. Pomimo przegranego meczu, Błaszczykowski
został wyróżniony przez trenera za swoją postawę na boisku. 16 sierpnia zdobył
bramkę w pierwszym meczu eliminacji młodzieżowych mistrzostw Europy z Łotwą. W
tym samym spotkaniu za faul na Błaszczykowskim został podyktowany rzut karny dla
Polski. Trener Zamilski również po tym meczu wyróżnił Błaszczykowskiego. W
drugim, ostatnim spotkaniu grupy eliminacyjnej z Portugalią nie mógł zagrać,
ponieważ został powołany do pierwszej reprezentacji Polski na mecz eliminacji
Euro 2008.

Swą przygodę z reprezentacją seniorską rozpoczął 6 grudnia 2005 w spotkaniu
kadry B przeciwko Szkocji. W pierwszej reprezentacji zadebiutował 28 marca 2006
w towarzyskim meczu z Arabią Saudyjską w Rijadzie, wygranym przez Polskę 2:1.
Ówczesny selekcjoner Paweł Janas zamierzał powołać Błaszczykowskiego do
23-osobowej kadry na turniej finałowy Mistrzostw Świata 2006, jednak z powodu
urazu pleców do tego nie doszło. Podobna sytuacja miała miejsce 2 lata później
za kadencji Leo Beenhakkera. Wówczas to „Błaszczu” znalazł się w drużynie na
Euro 2008, jednak kolejna kontuzja spowodowała, że jego miejsce w reprezentacji
zajął Łukasz Piszczek.

Swą pierwszą bramkę dla „biało-czerwonych” zdobył 22 sierpnia 2007 w
zremisowanym 2:2 towarzyskim spotkaniu z Rosją w Moskwie. 11 października 2008,
w meczu eliminacyjnym do Mistrzostw Świata 2010 przeciwko Czechom przyczynił się
do zwycięstwa Polski (2:1) asystując przy bramce Pawła Brożka oraz strzelając
samemu drugiego gola. 17 listopada 2010 zadebiutował w roli kapitana
reprezentacji podczas meczu z Wybrzeżem Kości Słoniowej. 10 sierpnia 2011
strzelił jedyną bramkę w towarzyskim meczu z Gruzją.

Błaszczykowski został powołany przez Franciszka Smudę do kadry reprezentacji
Polski na Euro 2012, gdzie zagrał we wszystkich trzech meczach fazy grupowej. 8
czerwca 2012 roku w meczu inaugurującym turniej z Grecją, zakończonym remisem
1:1, asystował przy bramce zdobytej przez Roberta Lewandowskiego na 1:0 w 17
minucie spotkania. W drugim spotkaniu przeciwko Rosji strzelił jedynego gola dla
Polaków, ustalając wynik meczu na 1:1.

22 marca 2013 roku w meczu z Ukrainą rozegrał 60. spotkanie w barwach
reprezentacji Polski i dołączył do Klubu Wybitnego Reprezentanta.

W 2014 roku z powodu kontuzji nie wystąpił w żadnym meczu polskiej kadry
narodowej. 9 grudnia 2014 roku selekcjoner Adam Nawałka poinformował, że opaskę
kapitana reprezentacji Polski przejmie na stałe Robert Lewandowski.

W czerwcu 2015 po prawie 2 latach przerwy wrócił do kadry. Został przywitany
przez kolegów i kibiców bardzo pozytywnie. 13 czerwca w szóstym meczu
eliminacyjnym do Euro 2016 wszedł na boisko w 63. minucie meczu z Gruzją,
zmieniając Sławomira Peszkę. W 90+2' minucie zaliczył asystę przy drugiej bramce
Roberta Lewandowskiego.

12 maja 2016 został powołany przez selekcjonera Adama Nawałkę do szerokiej kadry
na Mistrzostwa Europy 2016 we Francji. 30 maja 2016 Adam Nawałka oficjalnie
powołał go do ścisłego składu na mistrzostwa Europy.

Podczas finałów Euro 2016 Błaszczykowski, jako jeden z liderów drużyny, zagrał
we wszystkich meczach reprezentacji, czterokrotnie wychodząc w podstawowym
składzie, i strzelił dwie bramki: zwycięską w meczu z Ukrainą (1:0, w meczu tym
wszedł po przerwie) oraz dającą Polsce prowadzenie w wygranym, po rzutach
karnych, meczu ze Szwajcarią. Reprezentacja Polski ostatecznie dotarła wówczas
do ćwierćfinału turnieju, gdzie po remisie 1:1 uległa w konkursie rzutów karnych
(Błaszczykowski nie wykorzystał jedenastki), późniejszemu Mistrzowi Europy-
Portugalii. Wspomniana 1/4 finału okazała się najlepszym wynikiem jaki
biało-czerwoni kiedykolwiek osiągnęli na Mistrzostwach Europy. 8 lipca 2016, w
głosowaniu Przeglądu Sportowego został uznany przez kibiców najlepszym polskim
piłkarzem Euro 2016.

Siostrzeniec Jerzego Brzęczka, byłego piłkarza i kapitana reprezentacji Polski,
kuzyn judoki Janusza Wojnarowicza.

W wieku 11 lat przeżył rodzinną tragedię, gdy jego ojciec ugodził nożem jego
matkę. Rana okazała się śmiertelna, a ojca skazano na 15 lat pozbawienia
wolności. Następnie był wychowywany przez babcię Felicję, której w opiece
pomagał również jego wujek, Jerzy Brzęczek. Brat Błaszczykowskiego, Dawid,
również był związany z piłką nożną, przez pewien okres pełnił funkcję asystenta
trenera Jerzego Brzęczka w Rakowie Częstochowa.

19 czerwca 2010 roku Błaszczykowski, w małym kościele w okolicach Ustronia,
ożenił się z Agatą Gołaszewską. 20 kwietnia 2011, tuż przed północą na świat
przyszła ich córka Oliwia, zaś 26 czerwca 2014 druga córka Lena.

W 2015 roku wraz z dziennikarką Małgorzatą Domagalik wydał autobiografię pt.
Kuba.

Był studentem Akademii im. Jana Długosza w Częstochowie na kierunku turystyka i
rekreacja. 22 grudnia 2016 roku obronił pracę dyplomową kończącą studia I
stopnia na tej uczelni i uzyskał tytuł licencjata.

Jest założycielem działającej w Opolu charytatywnej fundacji – „Fundacja Ludzki
Gest Jakub Błaszczykowski”, która powstała w celu pomagania dzieciom i młodym
ludziom potrzebującym pomocy. Fundacja organizuje m.in. coroczny turniej
piłkarski dla dzieci i młodzieży „Kuba Cup”, odbywający się w Truskolasach –
rodzinnej miejscowości piłkarza. W uznaniu swojej działalności dobroczynnej 29
października 2016 został odznaczony Orderem Uśmiechu.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_2018_(eliminacje_strefy_UEFA)

W eliminacjach do MŚ 2018 ze strefy UEFA biorą udział 54 narodowe reprezentacje
europejskie, które walczą o 13 miejsc w 9 grupach. Eliminacje trwają od 4
września 2016 do 10 października 2017. Baraże odbędą się w dniach od 9 do 11
listopada 2017 (I mecze) oraz od 12 do 14 listopada 2017 (rewanże). Losowanie
grup eliminacyjnych odbyło się 25 lipca 2015 r. w Petersburgu.

Eliminacje toczą się w 9 grupach, w których występuje po 6 zespołów. W
eliminacjach biorą udział 54 reprezentacje narodowe. Najlepsza drużyna z każdej
z 9 grup automatycznie kwalifikuje się do Mistrzostw Świata, a 8 najlepszych
drużyn z drugich miejsc weźmie udział w barażach o pozostałe 4 miejsca.

Podział na koszyki został dokonany na podstawie rankingu FIFA z dnia 9 lipca
2015 roku.

Osiem najlepszych reprezentacji, które w swoich grupach zajęły drugie miejsca,
zagra w barażach. Aby wyłonić je z dziewięciu grup eliminacyjnych stworzona
została specjalna tabela. Po wyłonieniu 8 najlepszych drużyn zostaną rozlosowane
pary barażowe. Zwycięzcy meczów (mecz i rewanż) awansują do finałów Mistrzostw
Świata 2018.



https://pl.wikipedia.org/wiki/Juno_(sonda_kosmiczna)

Juno – bezzałogowa sonda kosmiczna amerykańskiej agencji kosmicznej NASA.
Sztuczny satelita Jowisza. Juno jest drugą misją realizowaną w ramach programu
New Frontiers. Głównym zadaniem misji jest zrozumienie pochodzenia i ewolucji
Jowisza, co poprawi wiedzę na temat fundamentalnych procesów formowania i
wczesnej ewolucji Układu Słonecznego.

Sonda Juno została wystrzelona 5 sierpnia 2011 roku przez rakietę nośną Atlas V
(konfiguracja 551) i weszła na orbitę heliocentryczną. Po ponad dwóch latach
lotu ponownie zbliżyła się do Ziemi, żeby wykorzystać jej asystę grawitacyjną. 5
lipca 2016 roku, po prawie pięciu latach lotu, Juno wykonała manewr wejścia na
orbitę polarną wokół Jowisza. Sonda będzie prowadziła zaplanowane obserwacje do
lutego 2018 r. Po wykonaniu 37 okrążeń planety zaplanowana jest deorbitacja i
spalenie sondy w atmosferze Jowisza.

Misja poświęcona jest badaniom składu i struktury atmosfery, pomiarom pola
magnetycznego, pola grawitacyjnego oraz magnetosfery Jowisza.

Konstrukcja sondy wykonana jest głównie z materiałów kompozytowych. Kadłub ma
kształt graniastosłupa sześciokątnego. Większość instrumentów naukowych została
umieszczona na górnym i dolnym panelu sondy. Jedynie magnetometr został
umieszczony poza zasadniczą jednostką sondy, na panelu słonecznym. Większość
awioniki sondy i elektroniki instrumentów została umieszczona wewnątrz ochronnej
konstrukcji wykonanej z tytanu, tzw. „skarbca”, o wymiarach 0,8 × 0,8 × 0,6 m i
masie około 150 kg, którego ściany mają grubość 1 cm. Znajduje się on na
szczycie górnego pokładu kadłuba, pod anteną główną. Znacząco zmniejsza on
narażenie znajdującej się wewnątrz elektroniki na promieniowanie jonizujące, do
maksimum 25 krad, podczas gdy wnętrze kadłuba jest narażone na dawkę około 11
Mrad.

Do łączności z Ziemią wykorzystywana jest głównie antena o wysokim zysku
(High-Gain Antenna, HGA) o średnicy 2,5 m pracująca w paśmie X. Juno posiada
także przednią antenę o średnim zysku (MGA), dwie anteny – przednią i tylną – o
niskim zysku (LGA) oraz dodatkowo antenę toroidalną o niskim zysku.

Energię elektryczną zapewniają 3 skrzydła paneli fotowoltaicznych umieszczone
promieniście wokół kadłuba. Warto podkreślić, że ogniwa słoneczne po raz
pierwszy stanowią źródło energii elektrycznej w misji do Jowisza. Każde ze
skrzydeł ma wymiary 8,9 × 2,65 m. Dwa ze skrzydeł składają się z 4 paneli ogniw
każda. Ostatnie skrzydło ma 3 panele, natomiast miejsce ostatniego panelu
zajmuje konstrukcja magnetometru. Baterie słoneczne dostarczały w okolicy orbity
Ziemi energii o mocy około 14 kW, która na orbicie wokół Jowisza spadnie do
około 400 W.

System napędowy satelity składa się z dwóch układów: układu z silnikiem głównym,
korzystającym z dwuskładnikowego materiału pędnego (tetratlenek diazotu i
hydrazyna) oraz układu z 12 silnikami korekcyjnymi, wykorzystujący jedynie
hydrazynę. Silnik główny Leros-1b ma ciąg 645 N i używany jest do wszystkich
najważniejszych manewrów misji. Ruchoma osłona chroni jego dyszę przed
uderzeniami cząstek pyłu. Silniki korekcyjne rozmieszczone są w czterech
zestawach silnikowych przymocowanych do kadłuba. Służą one do kontroli położenia
sondy i wykonywania większości manewrów korekcyjnych.

Sonda jest stabilizowana obrotowo. Prędkość wirowania będzie się zmieniała w
zależności od fazy misji: 1 obrót na minutę podczas biernej fazy lotu, 2 obroty
na minutę podczas prowadzenia obserwacji naukowych i 5 obrotów na minutę podczas
manewrów z użyciem silnika głównego. Wirowanie nadaje sondzie stabilność oraz
umożliwia przemiatanie Jowisza przez pole widzenia instrumentów. Całkowita masa
sondy przy starcie wynosiła 3625 kg, w tym masa konstrukcji 1593 kg i masa
materiałów pędnych 2032 kg (1280 kg paliwa i 752 kg utleniacza).

Cele misji zostaną zrealizowane przy użyciu 29 czujników dostarczających danych
do 9 instrumentów na pokładzie sondy. 8 z tych instrumentów składa się na
ładunek naukowy, natomiast kamera JunoCam traktowana jest jako dodatkowy
instrument przeznaczony dla celów edukacji i oświaty publicznej.

Misja Juno została w maju 2005 roku wybrana przez NASA do realizacji w ramach
programu New Frontiers. Start według pierwotnych planów miał nastąpić w 2009 r.,
lecz następnie ulegał kolejno przesunięciu na 2010 i 2011 rok. Montaż sondy
rozpoczął się 1 kwietnia 2010 roku w zakładach koncernu Lockheed Martin Space
Systems w Denver. 8 kwietnia 2011 roku Juno została przetransportowana drogą
lotniczą na kosmodrom Cape Canaveral. Zostały na nim przeprowadzone finalne
etapy montażu i testów przedstartowych sondy oraz jej integracja z rakietą
nośną.

Start sondy nastąpił 5 sierpnia 2011 roku o 16:25 UTC, ze stanowiska startowego
SLC-41 na Cape Canaveral Air Force Station. Po 10 min 45 s rakieta nośna
wprowadziła sondę na wstępną orbitę parkingową. Po kolejnych 31 minutach
nastąpił powtórny zapłon górnego członu Centaur rakiety nośnej, którego praca
trwała przez następne 9 min. O 17:18 UTC Juno odłączyła się od członu Centaur,
po czym pomyślnie rozłożyła skrzydła baterii słonecznych.

Po starcie sonda weszła na sięgającą poza orbitę Marsa orbitę heliocentryczną o
peryhelium 1,0 j.a, aphelium 2,26 j.a. i nachyleniu względem ekliptyki 0,1°.

1 lutego 2012 r. o 18:10 UTC wykonano trwający 25 min pierwszy manewr korekcji
trajektorii (Δv = 1,2 m s-1).

W pobliżu aphelium Juno dwukrotnie uruchomiła silnik główny (30 sierpnia i 14
września 2012), wykonując manewry DSM (Deep Space Maneuvers). 9 października
2013 roku sonda przeleciała obok Ziemi, zbliżając się do niej na odległość 559
km. Wykonany w efekcie przelotu manewr asysty grawitacyjnej zwiększył prędkość
sondy o około 7,6 km s-1 i skierował ją na orbitę prowadzącą do Jowisza.

W lipcu 2015 roku NASA zatwierdziła zmiany w planie lotu sondy w pobliżu
Jowisza. Planowana orbita wstępna, z czasem obiegu 107 dni, została zmieniona na
dwie orbity o okresie 53,5 dnia, a okres orbitalny orbit roboczych wydłużono z
11 do 14 dni. Zmodyfikowany plan wydłuży czas trwania misji Juno z 15 do 20
miesięcy, a sonda okrąży Jowisza 37 razy. Dodatkowy czas nie zmieni zakresu
zaplanowanych badań.

5 lipca 2016 roku, w momencie największego zbliżenia do Jowisza, Juno ponownie
uruchomiła na 35 minut silnik główny i wykonała manewr JOI (Jupiter Orbit
Insertion), który zmienił prędkość sondy o Δv = 542 m s-1 i wprowadził ją na
orbitę okołobiegunową wokół Jowisza o parametrach: perycentrum 3900 km,
apocentrum 8 029 000 km i nachyleniu 89,8°. Podczas tego kluczowego dla misji
manewru wszystkie instrumenty na pokładzie sondy były wyłączone. Pierwsza orbita
sondy miała okres obiegu wynoszący 53,5 dnia.

31 lipca 2016 roku sonda znalazła się w w największej odległości od Jowisza
(apojowium) - 8,1 milionów kilometrów.

27 sierpnia sonda przeleciała przez peryjowium 1, w odległości 4200 km nad
powierzchnią chmur Jowisza, tym razem z włączonymi wszystkimi instrumentami
naukowymi.

14 października 2016 roku, podczas przygotowań do zaplanowanego na 19
października uruchomienia silnika głównego, wykryto nieprawidłowe działanie
dwóch zaworów helu w systemie paliwowym sondy. Otworzenie zaworów trwało kilka
minut zamiast kilku sekund. Z tego powodu podjęto decyzję o przełożeniu manewru
zmniejszenia okresu obiegu (PRM – Period Reduction Maneuver), który miał skrócić
okres obiegu sondy wokół Jowisza do 14 dni. Następnym możliwym terminem
wykonania manewru PRM miał być przelot przez peryjowium w dniu 11 grudnia 2016
roku. Możliwe jest też pozostawienie sondy na dotychczasowej orbicie o okresie
obiegu 53,4 dni.

19 października 2016 roku Juno przeleciała przez peryjowium 2. Ponad 13 godzin
wcześniej układ monitorujący oprogramowanie wydał komendę restartu komputera
pokładowego, co spowodowało przejście sondy w tryb bezpieczny (safe mode).
Wszystkie instrumenty zostały wyłączone i nie wykonano żadnych zaplanowanych
podczas przelotu obserwacji naukowych. Sonda została wyprowadzona z trybu
bezpiecznego 24 października.

2 lutego Juno przeleciała przez peryjowium 4. Tym razem zostały wykonane
najdokładniejsze zdjęcia Jowisza. Inżynierowie podjęli decyzję, że przy
następnym przelocie przez peryjowium włączą silnik, aby ustawić urządzenie na 14
dniowej orbicie naukowej.

Silnie eliptyczne okołobiegunowe orbity sondy umożliwią uniknięcie przelotów
przez najbardziej niebezpieczne części pasów radiacyjnych planety. Podczas
peryapsis Juno będzie zbliżać się na odległość sięgającą od 4200 km do 7900 km
powyżej szczytów chmur w rejonie północnego bieguna Jowisza. W apoapsis sonda
będzie oddalać na odległość ok. 8 mln. km. W pobliżu peryapsis sonda będzie się
też poruszała z prędkością około 65 km/s, szybciej niż jakikolwiek pojazd
wykonany przez człowieka.

Według pierwotnego planu misję ma zakończyć manewr deorbitacji podczas 37.
orbity i zniszczenie sondy przy wtargnięciu w atmosferę planety w dniu 20 lutego
2018 roku.

Przebieg misji Juno jest podzielony na trzynaście faz, podczas których
zaplanowano wykonanie czterech dużych manewrów silnikowych korekty orbity oraz
manewr asysty grawitacyjnej ze strony Ziemi.

Misja jest prowadzona dla NASA przez Jet Propulsion Laboratory w Pasadenie.
Kierownikiem misji (Principal Investigator) jest dr Scott Bolton z Southwest
Research Institute w San Antonio, Teksas. Głównym naukowcem projektu (Project
Scientist) jest Steve Levin z Jet Propulsion Laboratory. Sonda została
skonstruowana w zakładach koncernu Lockheed Martin Space Systems w Denver,
Kolorado.

Całkowity koszt misji, od etapu planowania do jej zakończenia, ma wynieść 1
miliard 130 milionów USD.



https://pl.wikipedia.org/wiki/Islandia

Islandia (isl. Ísland, wym. [ˈistlant]; Republika Islandii, isl. Lýðveldið
Ísland) – państwo położone w Europie Północnej, na wyspie Islandia i kilku
mniejszych wyspach, m.in. archipelag Vestmannaeyjar w północnej części Oceanu
Atlantyckiego. Stolicą państwa jest Reykjavík. Islandia jest jednym z krajów
nordyckich.

Pod względem geologicznym Islandia jest najmłodszym obszarem kontynentu
europejskiego. Położona na „gorącym punkcie” Grzbietu Śródatlantyckiego, posiada
wiele, w tym czynnych, wulkanów, m.in. Heklę, Katlę, Askję, Grimsvötn,
Hvannadalshnúkur (najwyższy szczyt kraju). O aktywności wulkanicznej świadczą
także liczne gorące źródła oraz gejzery (samo słowo jest pochodzenia
islandzkiego). Kraj w dużym stopniu wykorzystuje tanią energię geotermalną do
ogrzewania mieszkań.

Zgodnie z nazwą, Islandia to także „kraj lodu” – około 11 proc. powierzchni tego
wyżynno-górzystego kraju zajmują lodowce. Największe z nich to: Vatnajökull –
8300 km², Langjökull – 953 km², Hofsjökull – 925 km², Mýrdalsjökull – 596 km²
oraz Drangajökull – 160 km².

Linia brzegowa wyspy jest dobrze rozwinięta. W licznych zatokach i fiordach
ulokowały się mniejsze lub większe osady. Głównym miastem państwa jest jego
stolica Reykjavík, gdzie mieszka 119,1 tys. mieszk., czyli blisko 2/5 ludności
kraju. Natomiast w całym regionie stołecznym mieszka 3/5 ludności kraju.
Pozostałe większe miasta to: Kópavogur (30 tys.), Hafnarfjörður (25,3 tys.),
Akureyri (17,3 tys.), Keflavík (14 tys.), Garðabær (10 tys.), Mosfellsbær (8,4
tys.), Akranes (6,5 tys.), Selfoss (6,3 tys.), Seltjarnarnes (4,7 tys.) i
Heimaey (4,4 tys.). Główny międzynarodowy port lotniczy położony jest w
Keflavíku, natomiast dwa mniejsze, obsługujące również loty międzynarodowe, to
Akureyri oraz Egilsstaðir. Lotnisko w Reykjavíku obsługuje głównie loty krajowe,
ale w ostatnim czasie zaczyna pojawiać się również coraz więcej rejsowych
połączeń z innymi państwami, w tym również tanich linii lotniczych. Przewoźnicy
realizują tam regularne połączenia między innymi z miastami takimi jak
Budapeszt, Gdańsk, Warszawa.

Islandia należy do najpóźniej zasiedlonych obszarów Europy. Pierwsi osadnicy
pojawili się w 874. Byli to norwescy wikingowie oraz celtyccy (szkoccy i
iryjscy) osadnicy. W roku 930 zebrali się oni po raz pierwszy na zgromadzeniu
ogólnym, zwanym Althingiem. Althing był w średniowieczu dorocznym zgromadzeniem
wszystkich wolnych mieszkańców wyspy.

Na Islandii powszechne było piśmiennictwo, kolekcję starych rękopisów zawiera
Sagñanet.

Islandia pozostała niezależna przez 300 lat, by w XIII wieku popaść w zależność
norweską, a potem duńską. Pewną autonomię uzyskała w 1874. W 1918 odzyskała
niepodległość, z królem duńskim jako tytularną głową państwa. Podczas II wojny
światowej ogłosiła neutralność, jednak Wielka Brytania w maju 1940 roku dokonała
inwazji na Islandię, chcąc zapobiec zajęciu wyspy przez Niemcy. Islandia
zakończyła unię personalną z Danią i ogłosiła się republiką w 1944.

W 1975 r. islandzkie kobiety zorganizowały jednodniowy strajk, by domagać się
realnego przestrzegania równości płci.

26 maja 1968 Islandia przeprowadziła zmianę organizacji ruchu na prawostronny
(tzw. H-dagurinn).

Islandia jest republiką zgodnie z obowiązującą konstytucją z 1944 (była
nowelizowana w 1984 oraz w 1991). Głową państwa jest prezydent, który wybierany
jest w wyborach powszechnych i bezpośrednich co 4 lata. Jednak kompetencje
prezydenta są mocno ograniczone, a głównym podmiotem władzy ustawodawczej jest
1-izbowy parlament, Althing (isl. Alþingi). Parlament liczy 63 członków. Są oni
wybierani na 4-letnią kadencję według systemu proporcjonalnego. Szefem rządu
jest, wyznaczany przez prezydenta, premier, który wraz z resztą gabinetu stanowi
władzę wykonawczą. Rząd musi posiadać zaufanie parlamentu, przed którym ponosi
odpowiedzialność.

Islandia podzielona jest na 23 regiony, regiony administracyjne (isl. sýsla,
l.mn. sýslur) oraz 14 niezależnych miast, czyli kaupstaður (l.mn. kaupstaðir).
Na poziomie lokalnym wyróżnia się 104 gminy (hreppur), które zajmują się
oświatą, transportem i zagospodarowaniem przestrzeni.

Islandia jest też podzielona na 8 okręgów sądowych, które są zgrupowaniami
sýslur. Do 2003 były one także podstawą wydzielenia okręgów wyborczych. Obecnie
jest tylko 6 okręgów wyborczych, a ich zasięg i liczba mandatów bardziej
odpowiada liczbie ludności na danym obszarze.

Odizolowanie wyspy od reszty kontynentu ograniczyło imigrację. Stąd też dopływ
nowego materiału genetycznego był ograniczony przez wieki. Dzięki bogatej
tradycji ustnej i pisanej wiele z rodzin może wskazać swoich przodków na wiele
pokoleń wstecz. Wszystko to sprawia, że współcześni Islandczycy są przedmiotem
wielu badań genetycznych. Przyrost naturalny wynosi 0,66% (2013). Ludność
poniżej 14. roku życia stanowi 21%, a powyżej 65. roku 12%. Przeciętna długość
życia mężczyzny wynosi 78 lat (78,43), a kobiety prawie 83 lata (82,73).

Największą po islandzkich grupach etnicznych na wyspie są Polacy. Szacowana
liczba Polaków waha się od 7 do 12 tys. osób.

Kulturowo Islandczycy należą do Skandynawów – posługują się językiem islandzkim,
jednym z języków skandynawskich.

Religią państwową jest luteranizm. Do islandzkiego Kościoła luterańskiego należy
75,1% Islandczyków. Katolicy natomiast stanowią 3,5% ludności. W Islandii działa
także wiele mniejszych grup chrześcijańskich jak Wolny Kościół Luterański
Rejkiawiku – 2,9%, Wolny Kościół Luterański Hafnarfjörðuru – 1,9%, a także pewna
liczba zielonoświątkowców, adwentystów dnia siódmego, innych kościołów
protestanckich, Świadków Jehowy i prawosławnych. Z innych religii obecni tu są
neopoganie, buddyści, muzułmanie i bahaiści. Pozostali, niestowarzyszeni w
żadnej religii i nieokreśleni stanowią 11,7%.

Według „The World Competitiveness Scoreboard 2012” trzynasta najbardziej
konkurencyjna gospodarka w Europie, oraz dwudziesta szósta na świecie (według
rankingu z 2005 roku pierwsza w Europie, oraz czwarta na świecie). Podatki
stanowią 42% PKB Islandii. W 2007 Islandia zajęła pierwsze miejsce na świecie
pod względem HDI. W 2012 zajęła miejsce 13.

Podstawą gospodarki Islandii jest rybołówstwo. Islandzka flota rybacka liczy
1752 statki o łącznym tonażu 181 531 BRT. Ogółem roczny połów ryb wynosi 1322,9
tys. ton. W ostatnich latach zubożenie zasobów rybnych spowodowało konieczność
wprowadzenia zakazów i ograniczeń, coraz bardziej popularne stały się farmy
rybne. W połowach morskich Islandii głównie łowione są ryby: błękitek, śledź,
gromadnik i dorsz. Produkty rybne w 2004 stanowiły 40% wyprodukowanych towarów i
w 2006 roku eksportowano 661,2 tys. ton ryb (głównie ryby mrożone).

Szacuje się, że na Islandii żyje cztery razy więcej owiec niż ludzi (pogłowie
wielkości 1,1-1,2 mln) w okresie letnim. Liczba owiec, sumowana pod koniec roku,
już po uboju, ale jeszcze przed wydaniem na świat młodych (owce są zwierzętami,
które wydają potomstwo w określonym czasie w ciągu roku) wynosi ok. 500 tys.
sztuk (dane z 1998), czyli ok. dwukrotną liczbę mieszkańców Islandii.

Przemysł w Islandii jest stosunkowo młodą dziedziną gospodarki. Większe zakłady
powstawały w XX w. Głównie są to zakłady przemysłu spożywczego związanego z
surowcami na bazie rolnictwa i rybołówstwa. Na bazie rolnictwa także powstał
przemysł lekki i zakłady przerobu skór. Znajduje się sporo niewielkich fabryk
produkujących sprzęt elektryczny, artykuły gospodarstwa domowego, wyroby
ceramiczne, toaletowe, produkty spożywcze i cukiernicze, a także inne towary
powszechnego użytku. Znacznie rozwinięty jest przemysł poligraficzny.

Do dużych zakładów, reprezentujących nowe gałęzie przemysłu należy zaliczyć
cementownię w Akranes, fabrykę nawozów sztucznych w Hafnarfjörður, huty
aluminium: Straumsvik pod Hafnarfjörður oraz budowaną w Reyðarfjörður.
Działające od 1966 nad jeziorem Myvatn zakłady przerobu diatomitu, kończą swą
produkcję.

Poza tym głównymi zasobami Islandii są energia wodna, energia geotermiczna,
aluminium i diatomity. W szklarniach ogrzewanych energią geotermiczną uprawiane
są warzywa i kwiaty, a nawet banany.

W 2007 parlament islandzki przyjął plan pierwszej w świecie całkowitej
rezygnacji z paliw kopalnych. Głównym źródłem energii wykorzystywanym
powszechnie ma być wodór. Program ten przewiduje również wykorzystanie na
szeroką skalę samochodów i autobusów napędzanych energią elektryczną pochodzącą
z wodorowych ogniw paliwowych. Szacuje się, że realizacja planu zajmie 30–40
lat.

W 2008 w wyniku światowego kryzysu finansowego islandzki system bankowy, będący
zarazem najlepiej rozwiniętą z gałęzi islandzkiej gospodarki, załamał się.
Islandzki kryzys finansowy z 2008, będący efektem koniunktury na rynkach
światowych i systemu bankowego w kontekście światowego kryzysu ekonomicznego w
2008, stanowi ogromny problem dla Islandii. Trzy z największych islandzkich
banków dotknięte zostały kryzysem i kontrolę nad nimi przejął rząd. Pierwszy z
nich Glitnir został znacjonalizowany pod koniec września 2008. Po niedługim
czasie kontrola nad Landsbanki została przekazana Fjármálaeftirlitið (Islandzki
urząd nadzoru finansowego). Następnie ten sam organ przejął kontrolę nad
największym bankiem Islandii Kaupthing Bank. Efekty tych zdarzeń były odczuwalne
w Wielkiej Brytanii, kiedy to klienci upadającego Icesave (banku internetowego
będącego własnością Landsbanki) od 7 października nie byli w stanie wypłacić z
kont swoich oszczędności.

Od września 2007 do września 2008 kurs islandzkiej waluty spadł o ponad 70 proc.
Premier Geir Haarde w emocjonalnym orędziu telewizyjnym zapowiedział, że rząd
gwarantuje wypłatę środków z rachunków bankowych do wysokości 2,5 mln ISK.
Według rządu oszczędnościom nic nie zagrażało, jednak transakcje walutowe
zostały wstrzymane. Wszystkie te środki nie wystarczyły jednak by ustabilizować
zagrożony sektor bankowy, nad którym rząd przejął pełną kontrolę.

W celu stabilizacji systemu finansowego Islandia pożyczyła ok. 6 mld dolarów od
konsorcjum, w skład którego weszły Międzynarodowy Fundusz Walutowy, kraje
skandynawskie, Wielka Brytania, Holandia i Polska.

Około 69% pracujących na Islandii jest zatrudnionych w usługach, głównie
turystycznych. Wyspę odwiedza około 1 mln turystów zagranicznych rocznie. Są to
głównie turyści z Niemiec, Wielkiej Brytanii i Stanów Zjednoczonych. W 2004
dochód z turystyki wyniósł 372 mln USD. W 2015 roku kraj ten odwiedziło 1,289
mln. turystów (29,2% więcej niż w roku poprzednim - to największy wzrost w
Europie), generując dla niego przychody na poziomie 1,579 mld dolarów. Coraz
bardziej popularną formą podróżowania po Islandii staje się turystyka rowerowa.

Liczba turystów jest ograniczana, aby nie zniszczyć naturalnego piękna kraju,
objętego ochroną poprzez utworzenie Parku Narodowego Vatnajökull.

Kuchnia Islandii jest typową kuchnią północy opierającą się na elementach
wyżywienia, które były w tym rejonie od zawsze jak: ryby, wyroby mleczarskie,
zboża i jagnięcina. Na Islandii powstało wiele typowych specjałów jak choćby:
hakarl, czyli sfermentowane mięso rekina, selshreifar – kwaszone płetwy foki
albo harðfiskur, czyli ryby suszone na świeżym powietrzu. W kuchni tego kraju
najpopularniejsze są dania z ryb takich jak: pstrągi, dorsze, łososie, halibuty,
łupacze, płastugi. Do przyprawiania dań często również dodaje się sproszkowane
algi morskie. Z mięsa tradycyjnymi potrawami są:



https://pl.wikipedia.org/wiki/Grzegorz_Krychowiak

Grzegorz Krychowiak (ur. 29 stycznia 1990 w Gryficach) – polski piłkarz
występujący na pozycji pomocnika we francuskim klubie Paris Saint-Germain oraz w
reprezentacji Polski. Uczestnik Mistrzostw Europy 2016.

Karierę piłkarską zaczynał w klubie Orzeł Mrzeżyno. Następnie występował również
w takich zespołach jak: Żaki 94 Kołobrzeg, Stal Szczecin, Arka Gdynia. Przed
sezonem 2006/2007 trafił do akademii francuskiego Girondins de Bordeaux.

29 listopada 2007 podpisał pierwszy profesjonalny kontrakt z klubem z Bordeaux.
Z początkiem sezonu 2008/2009 awansował do zespołu rezerw „Żyrondystów”. W
latach 2009–2011 na zasadzie wypożyczenia był zawodnikiem III-ligowego Stade
Reims i od sezonu 2011/2012 ponownie Bordeaux. 16 listopada 2011 został
wypożyczony do FC Nantes.

Po zakończeniu sezonu 2011/2012, 11 czerwca 2012 roku podpisał ponownie kontrakt
ze Stade Reims. 12 sierpnia 2012 roku zadebiutował z klubem w Ligue 1, a 25
sierpnia 2012 roku strzelił zwycięską bramkę w spotkaniu z FC Sochaux (1:0).

21 lipca 2014, za ok. 5,5 mln euro, podpisując 4-letni kontrakt, przeszedł do
hiszpańskiego klubu Sevilla FC.

12 sierpnia 2014 zadebiutował w barwach swojego nowego klubu w meczu o
Superpuchar Europy przeciwko Realowi Madryt. Reprezentant Polski rozegrał całe
spotkanie, za które dostał bardzo dobre opinie. 23 sierpnia 2014 w meczu z
Valencią (1:1) debiutował w rozgrywkach Primera Division.

18 września 2014 strzelił pierwsza bramkę w barwach Sevilla FC, kiedy to w meczu
1. kolejki fazy grupowej Ligi Europy z Feyenoordem Rotterdam w 8. minucie dał
prowadzenie swojej drużynie. Spotkanie zakończyło się wynikiem 2:0 dla
Sevillistas.

8 lutego 2015 w spotkaniu z Getafe (1:2), wyrównując stan meczu na 1:1, zdobył
swoją debiutancką bramkę w lidze hiszpańskiej.

27 maja 2015 zdobył wraz z klubem puchar Ligi Europy. W meczu finałowym
rozgrywanym na Stadionie Narodowym w Warszawie, Sevilla wygrała z Dnipro
Dniepropetrowsk 3:2, a Grzegorz Krychowiak strzelił bramkę wyrównującą stan
meczu, na 1:1, w 28' minucie spotkania.

W 2015 roku został wybrany do najlepszej jedenastki sezonu 2014/2015 Primera
División przez oficjalny portal ligi, portal UEFA, hiszpański dziennik „Marca”,
a także telewizję Sky Sports. Portal uefa.com wybrał go w tym sezonie także do
najlepszej drużyny sezonu Ligi Europy.

15 września 2015 w wygranym 3:0 meczu fazy grupowej pomiędzy Sevillą a Borussią
Mönchengladbach zadebiutował w Lidze Mistrzów, do której Sevilla awansowała
poprzez wygranie w poprzednim sezonie rozgrywek Ligi Europy.

8 listopada 2015 podczas wygranego 3:2 meczu z Realem Madryt, po raz pierwszy
wyprowadził drużynę Sevilli na boisko jako kapitan. Krychowiak stał się wówczas
pierwszym w historii Polakiem pełniącym funkcję kapitana drużyny w Primera
División.

12 maja 2016 został wybrany przez kibiców Sevilli do najlepszej jedenastki
dekady andaluzyjskiego klubu.

18 maja 2016 pokonując w finale 3:1 drużynę Liverpoolu, obronił z Sevillą
trofeum Ligi Europy.

Łącznie w barwach Sevilli, rozegrał 90 meczów, w których strzelił 5 goli i
zanotował 6 asyst.

3 lipca 2016 podpisał 5-letni kontrakt z Paris Saint-Germain. Kwota transferu
pomocnika wyniosła francuski klub około 30 mln euro, a on sam stał się na tamtą
chwilę najdroższym polskim zawodnikiem w historii. 9 września 2016 zadebiutował
w zremisowanym 1:1 meczu 4. kolejki Ligue 1 z AS Saint-Étienne.

Uczestnik Mistrzostw Świata U-20 w 2007, na których w meczu inauguracyjnym w
dniu 30 czerwca bezpośrednim strzałem z rzutu wolnego w 23 minucie, pokonał
Cássiego, bramkarza reprezentacji Brazylii, dając reprezentacji Polski
prowadzenie 1:0. Takim też wynikiem zakończyło się spotkanie.

14 grudnia 2008 Krychowiak zadebiutował w seniorskiej reprezentacji Polski.
Pojawił się na boisku w drugiej połowie meczu z Serbią. W 2011 roku był
reprezentantem kadry polskiej, w meczu towarzyskim z Norwegią, w którym wystąpił
zmieniając w 88 minucie Rafała Murawskiego. 14 listopada 2014 w meczu z Gruzją,
po rzucie wolnym wykonywanym przez Macieja Rybusa zdobył swojego pierwszego gola
w reprezentacji.

11 października 2015 strzelił bramkę z dystansu dając reprezentacji Polski
prowadzenie 1:0 w meczu z Irlandią. Mecz zakończył się zwycięstwem Polski (2:1),
dzięki czemu biało-czerwoni awansowali na mistrzostwa Europy 2016 we Francji.

Począwszy od spotkania towarzyskiego z Islandią (13.11.2015) w reprezentacji
Polski występuje on z numerem "10" na koszulce.

12 maja 2016 został powołany przez selekcjonera Adama Nawałkę do szerokiej kadry
na Mistrzostwa Europy 2016 we Francji. 30 maja 2016 Adam Nawałka oficjalnie
powołał go do ścisłego składu na mistrzostwa Europy. Na Euro 2016 jako jeden z
liderów drużyny, wystąpił w pełnym wymiarze czasowym we wszystkich pięciu
meczach reprezentacji Polski i dotarł z nią do ćwierćfinału, gdzie Polska
odpadła po porażce w rzutach karnych z Portugalią. 8 lipca 2016 został wybrany
przez France Football do najlepszej jedenastki tego turnieju.

Wychowywał się w Mrzeżynie. Jest jednym z trojga dzieci Edwarda i Grażyny
Krychowiaków. Ma dwóch braci, Krzysztofa i Tomasza. Jego kuzynka ze strony ojca
– Dorota Krychowiak (ur. 1994) również gra w piłkę nożną. W 2015 ukończył
dwuletnie studia na kierunku „organizacja klubów sportowych” na Uniwersytecie
Claude Bernarda w Lyonie. Jest związany z francuską modelką Célią Jaunat.



https://pl.wikipedia.org/wiki/Reprezentacja_Polski_w_pi%C5%82ce_no%C5%BCnej

Reprezentacja Polski w piłce nożnej mężczyzn – drużyna sportowa piłki nożnej,
reprezentująca Rzeczpospolitą Polską w meczach i turniejach międzynarodowych,
powoływana przez selekcjonera reprezentacji, w której mogą występować wyłącznie
zawodnicy posiadający obywatelstwo polskie. Za jej funkcjonowanie odpowiedzialny
jest Polski Związek Piłki Nożnej.

26 października 2013 Prezes PZPN Zbigniew Boniek poinformował, że nowym
selekcjonerem kadry zostanie szkoleniowiec Górnika Zabrze – Adam Nawałka.
Kontrakt nowego szkoleniowca obowiązywać będzie przez dwa lata. 15 listopada w
swoim debiucie przegrał w spotkaniu towarzyskim 0:2 ze Słowacją.18 listopada w
swoim drugim meczu zremisował z Irlandią 0:0. 18 stycznia 2014 Polska w ligowym
składzie wygrała z Norwegią 3:0, po bramkach Tomasza Brzyskiego, Michała
Kucharczyka i Karola Linettego. W kadrze zadebiutował bramkarz pierwszoligowego
Dolcanu – Rafał Leszczyński. Dwa dni później biało – czerwoni wygrali z Mołdawią
1:0, strzelcem jedynej bramki był piłkarz Wisły Kraków – Paweł Brożek.

23 lutego odbyło się losowanie do eliminacji ME 2016, biało – czerwoni trafili
do grupy D wraz z Niemcami (aktualni mistrzowie świata), Irlandią, Szkocją,
Gruzją i Gibraltarem. 5 marca 2014 biało – czerwoni przegrali swój trzeci
oficjalny mecz pod wodzą Adama Nawałki, ze Szkocją. Mecz zakończył się porażką
0:1 Polaków. W maju Polacy zagrali mecz towarzyski z Niemcami, który zakończył
się bezbramkowym remisem. Kilka tygodni później selekcjoner przekazał opaskę
kapitańską Robertowi Lewandowskiemu, który przez kilka miesięcy miał zastępować
w tej roli kontuzjowanego – Jakuba Błaszczykowskiego. 6 czerwca 2014, polskie
orły wygrały z Litwą 2:1. Mecz odbył się na PGE Arenie w Gdańsku. Bramki dla
Polski zdobyli Arkadiusz Milik i Robert Lewandowski (z rzutu karnego).

7 września 2014 biało-czerwoni rozegrali pierwszy mecz eliminacji Euro 2016 z
Gibraltarem. Podopieczni Adama Nawałki zagrali systemem 4-4-2 z Robertem
Lewandowskim i Arkadiuszem Milikiem w ataku. W roli podstawowego bramkarza
wystąpił Wojciech Szczęsny. W meczu zadebiutował Filip Starzyński z Ruchu
Chorzów. Polacy rozgromili Gibraltar 7:0. Bramki zdobyli Robert Lewandowski (4),
Kamil Grosicki (2) i Łukasz Szukała (1). 11 października 2014 r. za kadencji
Adama Nawałki w drugim meczu eliminacyjnym reprezentacja Polski pierwszy raz w
historii pokonała Niemcy w meczu oficjalnym, po bramkach Arkadiusza Milika oraz
Sebastiana Mili.

3 dni później Polska rozegrała mecz ze Szkocją, kontuzje wykluczyły ze składu
Tomasza Jodłowca i Jakuba Wawrzyniaka. Trener Adam Nawałka zdecydował się
postawić na Artura Jędrzejczyka i Krzysztofa Mączyńskiego. Biało – czerwoni
ponownie zagrali formacją 4-4-2. Jednak tym razem reprezentacja nie dała rady
Szkocji mecz zakończył się remisem 2:2. Bramki dla Polski zdobyli Krzysztof
Mączyński i Arkadiusz Milik.

14 listopada Polska zmierzyła się z Gruzją, trener postanowił zrezygnować z
systemu 4-4-2. Reprezentacja zagrała z Milikiem na lewym skrzydle, natomiast
Sebastian Mila grał na pozycji wysuniętego pomocnika. W drugiej połowie ze
stałych fragmentów gry bramki zdobyli: Kamil Glik i Grzegorz Krychowiak.
Sebastian Mila popisał się strzałem z dystansu, który zakończył się golem. Po
podaniu Roberta Lewandowskiego do bramki po raz trzeci w eliminacjach trafił
Arkadiusz Milik. W tabeli Grupy D eliminacji Euro 2016 Polska prowadzi z
dorobkiem 10 punktów, przed Irlandią, Szkocją, Niemcami, Gruzją i Gibraltarem.

4 dni później, kadra zmierzyła się ze Szwajcarią. Polska zagrała w rezerwowym
składzie w bramce w pierwszej połowie wystąpił Artur Boruc, a drugiej Łukasz
Fabiański. W roli środkowego pomocnika wystąpił zawodnik Empoli FC – Piotr
Zieliński. Biało-czerwoni stracili gola już w 4 minucie, kiedy do bramki Artura
Boruca trafił Josip Drmić. W 45 minucie wyrównał strzałem głową Artur
Jędrzejczyk. W 61 minucie strzał z rzutu wolnego na bramkę zamienił Arkadiusz
Milik. W 89 minucie wynik wyrównał Fabian Frei, który zaskoczył Fabiańskiego
precyzyjnym strzałem. Mecz zakończył się remisem 2:2.

29 marca 2015 Polska rozegrała mecz z Irlandią w Dublinie. W doliczonym czasie
gry gospodarze wyrównali i mecz zakończył się wynikiem 1:1.

13 czerwca 2015 biało-czerwoni rozegrali mecz z Gruzją na Stadionie Narodowym w
Warszawie. Adam Nawałka na to spotkanie powołał ostatnio kontuzjowanych
zawodników – Sebastiana Milę, Arkadiusza Milika oraz Jakuba Błaszczykowskiego.
Polska wygrała 4:0.

Po meczu z Gruzją Lewandowski w klasyfikacji strzelców wszech czasów
reprezentacji Polski zajął siódmą pozycję, wyprzedzając o dwa gole Zbigniewa
Bońka i tracąc jedną bramkę do Gerarda Cieślika.

Trzy dni później Polska rozegrała mecz z Grecją. Mecz zakończył się wynikiem
0:0. Mecz był również jubileuszem Artura Boruca, który rozegrał swój 60 mecz w
barwach reprezentacji. Został zmieniony w 46 minucie przez Wojciecha Szczęsnego.

Po zremisowanym meczu z reprezentacją Grecji, biało-czerwoni byli jedyną
reprezentacją w Europie niepokonaną od 15 miesięcy.

4 września 2015 biało-czerwoni rozegrali mecz z Niemcami. Mecz zakończył się
wynikiem 3:1 dla Niemiec i był pierwszą porażką od 17 miesięcy.

Trzy dni później Polska wygrała z Gibraltarem 8:1. W meczu zadebiutował 19-letni
Bartosz Kapustka i strzelił jedną z bramek. Bramki zdobyli też: Kamil Grosicki
(2 gole), Robert Lewandowski (2 gole), Arkadiusz Milik (2 gole), Jakub
Błaszczykowski (1 gol – karny).

Pierwszy mecz Polska rozegrała z Irlandią Północną. Mecz zakończył się
zwycięstwem Polski 1:0.

Kolejny mecz Polska rozegrała z reprezentacją Niemiec. Spotkanie zakończyło się
remisem 0:0.

Następnym spotkaniem był mecz z reprezentacją Ukrainy, która nie zdobyła punktu
w żadnym spotkaniu. Spotkanie zakończyło się wynikiem 1:0 dla Polski.

W 1/8 finału biało-czerwoni zmierzyli się ze Szwajcarią. W regulaminowym czasie
gry i po dogrywce był remis 1:1. Bramki strzelili Jakub Błaszczykowski oraz
Xherdan Shaqiri. O awansie Polaków do najlepszej ósemki turnieju zadecydowała
seria rzutów karnych. Dla reprezentacji Polski "jedenastki" wykonali Robert
Lewandowski, Arkadiusz Milik, Kamil Glik, Jakub Błaszczykowski i Grzegorz
Krychowiak. Dla Szwajcarów trafiali Stephane Lichtsteiner, Xherdan Shaqiri,
Fabian Schaer i Ricardo Rodriguez. Jedynym, który się pomylił, był Granit Xhaka
– jego strzał w drugiej serii rzutów karnych był mocno niecelny.

W ćwierćfinale Polacy zmierzyli się z reprezentacją Portugalii. Polski napastnik
Robert Lewandowski w starciu Euro 2016 z Portugalią zdobył gola w 1 minucie i 40
sekundzie spotkania. Była to druga najszybciej strzelona bramka w historii
turniejów o mistrzostwo Europy. Mecz ćwierćfinałowy Euro 2016 Polska –
Portugalia zakończył się remisem 1:1. Rzuty karne lepiej wykonywali piłkarze
Fernando Santosa, którzy wygrali 5:3. Biało-czerwoni w końcowej klasyfikacji
zajęli siódme miejsce za Włochami oraz Belgami, którzy również odpadli w 1/4
finału.

Kilkoro Polaków znalazło się w jedenastkach turnieju prezentowanych przez różne
serwisy sportowe, jednak w oficjalnej skompletowanej przez UEFA nie znalazł się
ani jeden.

7 lipca 2016 po sukcesie polskiej kadry PZPN przedłużył kontrakt z trenerem
Adamem Nawałką na czas eliminacji do Mistrzostw Świata 2018. W wypadku awansu na
Mundial w Rosji kontrakt automatycznie zostanie przedłużony do końca rozgrywek.

Piłkarze powołani przez selekcjonera Reprezentacji Polski Adama Nawałkę na mecz
towarzyski z reprezentacją Słowenii (14.11.2016). Kapitanem kadry pod
nieobecność Roberta Lewandowskiego jest Grzegorz Krychowiak.

Czcionką pogrubioną zaznaczono piłkarzy obecnie aktywnych w grze
reprezentacyjnej.



https://pl.wikipedia.org/wiki/Micha%C5%82_Pazdan

Michał Pazdan (ur. 21 września 1987 w Krakowie) – polski piłkarz występujący na
pozycji obrońcy w polskim klubie Legia Warszawa oraz w reprezentacji Polski.
Uczestnik Mistrzostw Europy 2008 i 2016.

Michał Pazdan jest wychowankiem Hutnika Kraków, z którego przed rozpoczęciem
sezonu 2007/2008 przeniósł się do Górnika Zabrze. 14 września 2007 zadebiutował
w Ekstraklasie, zaliczając pełne 90 minut podczas wygranego 4:0 spotkania z
Polonią Bytom. 21 maja 2012 podpisał umowę z Jagiellonią Białystok. 25 czerwca
2015 przeszedł do Legii Warszawa, podpisując 4-letni kontrakt. W sezonie
2015/2016 zdobył z Legią mistrzostwo i Puchar Polski. Był także drugim kapitanem
drużyny.

W reprezentacji Polski zadebiutował 15 grudnia 2007 podczas wygranego 1:0
towarzyskiego spotkania z Bośnią i Hercegowiną, przebywając na boisku przez 68
minut. 16 kwietnia 2008 został powołany do kadry na Mistrzostwa Europy 2008. 28
maja 2008 Leo Beenhakker oficjalnie powołał go do składu na mistrzostwa Europy.
Jednak jako jeden z nielicznych podczas samego turnieju nie rozegrał ani minuty.
Holenderski szkoleniowiec określał Pazdana mianem Pirania. 12 maja 2016 został
powołany przez selekcjonera Adama Nawałkę do szerokiej kadry na Mistrzostwa
Europy 2016 we Francji. 30 maja 2016 Adam Nawałka oficjalnie powołał go do
ścisłego składu na mistrzostwa Europy.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_2018

XXI Mistrzostwa Świata w Piłce Nożnej odbędą się w Rosji w 2018 roku. Jest to
pierwszy turniej mistrzostw świata, który odbędzie się w Europie Wschodniej.
Jest to również pierwszy turniej mistrzostw świata, który odbędzie się na dwóch
kontynentach (w Europie i w Azji).

Oficjalną maskotką mistrzostw stał się wilk Zabiwaka, który w głosowaniu uzyskał
wynik 53% pokonując tygrysa syberyjskiego (27%) i kota (20%).

Potencjalni kandydaci musieli złożyć oferty intencyjne do 2 lutego 2009. Oferty
złożyły: Anglia, Belgia i Holandia, Hiszpania i Portugalia oraz Rosja. Wyboru
gospodarza Mistrzostw Świata 2018 dokonano 2 grudnia 2010.

Do mistrzostw świata w piłce nożnej 2018 w Rosji zgłoszono 18 stadionów: Gazprom
- Arena, Stadion Olimpijski w Soczi, Stadion Sawinowo, Stadion Spartak, VTB
Arena, Stadion w Krasnodarze, Arena Pobeda, Stadion w Kaliningradzie, Stadion
Szynnika Jarosław, Stadion w Niżnym Nowogrodzie, Stadion Saturn, Stadion w
Sarańsku, Stadion Uralmasz, Stadion w Samarze, Stadion w Rostowie oraz Łużniki.

29 września 2012 FIFA podjęła w Zurychu ostateczną decyzję, gdzie będą znajdować
się areny na MŚ 2018. Mecze będą rozgrywane na 12 stadionach w 11 miastach.

Deklarowany przez komitet organizacyjny budżet turnieju wynosił 640 mln USD.
Sama budowa stadionów kosztowała jednak 3 mld 800 mln USD.



https://pl.wikipedia.org/wiki/Robert_Lewandowski

Robert Lewandowski (ur. 21 sierpnia 1988 w Warszawie) – polski piłkarz
występujący na pozycji napastnika w niemieckim klubie Bayern Monachium oraz w
reprezentacji Polski, której jest kapitanem. Członek Klubu Wybitnego
Reprezentanta. Uczestnik Mistrzostw Europy 2012 i 2016.

Wychowanek Varsovii Warszawa. W swojej karierze reprezentował także barwy Delty
Warszawa, Legii II Warszawa, Znicza Pruszków, Lecha Poznań oraz Borussii
Dortmund.

Karierę zaczynał w Partyzancie Leszno, nie był jednak zawodnikiem tego klubu, a
jedynie mógł uczestniczyć w treningach dzięki ojcu, który tam pracował. W 1997
trafił do Varsovii Warszawa, gdzie grał przez 7 lat. Występował także w Delcie
Warszawa. W stołecznym klubie grał do lata 2005 i strzelił dla niego w IV lidze
cztery bramki.

Sezon 2005/2006 rozpoczął w Legii II Warszawa. Dla rezerw „Wojskowych” w III
lidze strzelił dwie bramki.

Latem 2006 dołączył do Znicza Pruszków, który zapłacił za niego 5 tys. zł. W
ciągu dwóch sezonów strzelił 37 goli. Trafił na znakomity okres zespołu, który
dzięki wsparciu władz miasta otrzymał zielone światło do walki o najwyższe cele.
Drużyna w większości zbudowana była z młodych zawodników. Poza Lewandowskim w
Zniczu wybili się m.in. Radosław Majewski i Paweł Zawistowski. W sezonach
2006/2007 oraz 2007/2008 Lewandowski był królem strzelców odpowiednio trzeciej i
drugiej ligi.

18 czerwca 2008 Lewandowski trafił do Lecha Poznań. W Ekstraklasie zadebiutował
8 sierpnia 2008 w meczu 1. kolejki z GKS-em Bełchatów, zdobywając jednocześnie
swojego pierwszego gola. W grudniu został uznany przez tygodnik „Piłka Nożna” za
największe odkrycie 2008 roku w Polsce. 1 stycznia 2009 redakcja imscouting.com
umieściła go w dziesiątce najbardziej obiecujących piłkarzy. Dwa tygodnie
później na łamach brytyjskiego dziennika „Times” ukazała się lista z nazwiskami
pięćdziesięciu najbardziej obiecujących zawodników do lat 23. Lewandowski został
sklasyfikowany na 32. pozycji.

W sezonie 2008/2009, pokonując w finale na Stadionie Śląskim Ruch Chorzów,
zdobył z Lechem Puchar Polski.

Latem 2009 sięgnął po Superpuchar Polski, a w meczu o to trofeum przeciwko Wiśle
Kraków strzelił jednego gola oraz wykorzystał jedenastkę w rozstrzygającym losy
meczu, konkursie rzutów karnych. 15 maja 2010 zdobył z „Kolejorzem” mistrzostwo
Polski, a sam z 18 bramkami na koncie, wywalczył koronę króla strzelców
Ekstraklasy. Lewandowski wystąpił łącznie w 82 oficjalnych spotkaniach drużyny
ze stolicy Wielkopolski. Strzelił w nich 41 bramek i zanotował 20 asyst.

Po zakończeniu sezonu 2009/2010 trwały negocjacje w sprawie transferu
Lewandowskiego. Ostatecznie 11 czerwca 2010 Lech Poznań osiągnął porozumienie z
niemieckim klubem Borussia Dortmund i sprzedał zawodnika za kwotę 4,5 mln euro.
Piłkarz podpisał kontrakt obowiązujący do 30 czerwca 2014. 22 sierpnia 2010,
zmieniając w 63. minucie meczu z Bayerem Leverkusen kapitana drużyny Sebastiana
Kehla, zadebiutował w Bundeslidze, zaś niespełna miesiąc później, 19 września
2010, w wygranych 3:1 Derbach Zagłębia Ruhry z Schalke, zdobył w niej swojego
pierwszego gola. W pierwszym sezonie (2010/2011), w którym występował głównie
nie na swojej nominalnej pozycji, a na pozycji cofniętego napastnika, zdobył z
BVB mistrzostwo Niemiec, występując w 33 meczach, strzelając 8 goli i zaliczając
3 asysty.

13 września 2011 w meczu przeciwko Arsenalowi zadebiutował w Lidze Mistrzów.
Spotkanie zakończyło się remisem 1:1. Lewandowski spędził na boisku pełne 90
minut, mając szanse na strzelenie gola. 1 października tego samego roku strzelił
dla Borussii swojego pierwszego hat-tricka, w wygranym 4:0 meczu ligowym
przeciwko FC Augsburg. 19 października 2011 zdobył swoją premierową bramkę w
Lidze Mistrzów, w przegranym 1:3 spotkaniu z Olympiakosem. Był to wówczas
pierwszy gol polskiego piłkarza w fazie grupowej Ligi Mistrzów po prawie
dwuletniej przerwie (od grudnia 2009). W meczu 17. kolejki ligowej zdobył dwa
gole w meczu z SC Freiburg i tym samym całą rundę jesienną Bundesligi zakończył
z 12 trafieniami i 6 asystami na koncie. 5 maja 2012 powtórzył ten wyczyn w
spotkaniu z Freiburgiem, w ostatnim meczu sezonu. Łącznie zakończył rozgrywki z
22 golami na koncie (w rundzie wiosennej uzbierał 10 bramek). Tym samym zajął 3.
miejsce wśród strzelców ligi w sezonie i jednocześnie pobił rekord goli
strzelonych przez Polaka w Bundeslidze, należący wówczas do Jana Furtoka (20), a
także został najlepszym strzelcem Borussii Dortmund w tym sezonie Bundesligi.
Następnie został uznany przez władze rozgrywek za najlepszego piłkarza ligi
ostatniego sezonu. Ponadto dziennik „Bild” umieścił go w gronie jedenastu
najlepszych piłkarzy sezonu. W sezonie 2011/12 drugi raz z kolei wygrał z
Borussią rozgrywki Bundesligi oraz sięgnął z nią po Puchar Niemiec, strzelając w
meczu o to trofeum (5:2) trzy gole Bayernowi Monachium. Lewandowski został
jednocześnie królem strzelców edycji Pucharu Niemiec 2011/2012 (7 goli) i jednym
z trzech piłkarzy w historii tych rozgrywek, którzy uzyskali hat-trick w meczu
finałowym. Ogólnie w sezonie 2011/2012 Lewandowski zagrał w 47 meczach we
wszystkich rozgrywkach, zdobywając 30 bramek.

16 marca 2013 w meczu z SC Freiburg pobił klubowy rekord Friedhelma Konietzki,
który zdobył bramki w siedmiu kolejnych meczach Borussii w połowie lat 60. XX
wieku. 13 kwietnia 2013, w 29. kolejce Bundesligi, Lewandowski strzelając gola w
11. kolejnym meczu drużynie Greuther Fürth stał się drugim najlepszym graczem
Bundesligi w historii, pod względem ilości meczów z rzędu ze strzelonym golem
(Pierwsze miejsce – 16 meczów – Gerd Müller). 20 kwietnia 2013 w 30. kolejce
Bundesligi przedłużył serię do 12 meczów, strzelając 23. gola, bijąc tym samym
ustanowiony przez siebie w sezonie 2011/2012 rekord pod względem ilości goli
strzelonych w jednym sezonie Bundesligi przez Polaka, wynoszący 22 gole.
Lewandowski trafiał do siatki 14 razy w 12 kolejnych meczach ligowych z: TSG
1899 Hoffenheim, Werder Brema, 1. FC Nürnberg, Bayer Leverkusen, Hamburger SV,
Hannover 96, Schalke 04, SC Freiburg, VfB Stuttgart, FC Augsburg, Greuther Fürth
i FSV Mainz. W pierwszym meczu półfinału Ligi Mistrzów przeciwko Realowi Madryt
(4:1) Lewandowski strzelił 4 bramki. W sezonie 2012/2013 został wicekrólem
strzelców Bundesligi z 24 trafieniami (królem strzelców został Stefan Kießling z
25 golami). W sezonie 2012/2013 z Borussią doszedł również do finału Ligi
Mistrzów w którym jego zespół uległ na Wembley Bayernowi Monachium 1:2.
Lewandowski z 10 trafieniami na koncie został wicekrólem strzelców Ligi Mistrzów
2012/2013 ustępując tylko Cristiano Ronaldo, który strzelił 12 goli.

27 lipca 2013, pokonując w finale 4:2 zespół Bayernu i niejako rewanżując się za
przegraną we wspomnianym finale Ligi Mistrzów, zdobył z BVB Superpuchar Niemiec.
15 kwietnia 2014 w meczu Pucharu Niemiec z VfL Wolfsburg zdobył swoją 100.
bramkę w Borussii Dortmund, biorąc pod uwagę wszystkie rozgrywki. 3 maja 2014
przed meczem z Hoffenheim, który był ostatnim Lewandowskiego w barwach BVB na
własnym stadionie, został oficjalnie pożegnany przez władze i kibiców klubu.
Ostatni mecz w zespole z Dortmundu rozegrał, na wyjeździe, przeciwko Herthcie
Berlin (4:0) - 10 maja 2014. Polak strzelił w nim dwa gole, w tym jednego, po
raz pierwszy w swojej karierze, bezpośrednio z rzutu wolnego. W całym sezonie
2013/14 strzelił w lidze 20 bramek i został królem strzelców Bundesligi. W
ekipie Borussen występował wspólnie z dwoma innymi reprezentantami Polski:
Jakubem Błaszczykowskim i Łukaszem Piszczkiem, tworząc tzw. „polskie trio z
Dortmundu”. W Borussii Dortmund rozegrał łącznie 187 meczów, w których strzelił
103 bramki i zanotował 43 asysty.

4 stycznia 2014 podpisał 5-letni kontrakt z Bayernem Monachium, którego
zawodnikiem został 1 lipca 2014 po wygaśnięciu umowy z Borussią Dortmund. 9
lipca 2014 Robert Lewandowski został oficjalnie zaprezentowany przez Bayern
Monachium i jednocześnie poinformowano o przyznaniu mu numeru 9 na koszulce
meczowej. W nowych barwach Lewandowski zadebiutował 22 sierpnia 2014 na Allianz
Arena w meczu 1. kolejki Bundesligi przeciwko VfL Wolfsburg. Mecz zakończył się
wynikiem 2:1 dla gospodarzy. Robert grał przez 79. minut i zaliczył asystę przy
golu Robbena na 2:0. Pierwszą bramkę w oficjalnym meczu w barwach Bayernu zdobył
30 sierpnia 2014 w zremisowanym 1:1 meczu ligowym z Schalke rozgrywanym w
Gelsenkirchen.

28 kwietnia 2015 w 117. minucie przegranego po rzutach karnych przez Bayern
meczu półfinałowego Pucharu Niemiec z Borussią Dortmund, doznał kontuzji w
starciu z bramkarzem rywali Mitchellem Langerakiem. Lewandowski zdołał dokończyć
spotkanie, lecz nie wziął już udziału w konkursie rzutów karnych. Bezpośrednio
po meczu został przewieziony do szpitala. Badania wykazały, że wskutek starcia z
przeciwnikiem polski napastnik doznał złamania nosa, pęknięcia kości twarzy oraz
wstrząśnienia mózgu. Zawodnik nie pamiętał także końcówki meczu.

6 maja 2015 w pierwszym meczu półfinałowym Ligi Mistrzów rozgrywanym na Camp Nou
pomiędzy Barceloną a Bayernem Monachium (3:0) Robert Lewandowski wystąpił w
specjalnej, przygotowanej dla niego karbonowej masce ochronnej mającej chronić
uszkodzone kości. W następnym meczu przeciwko Barcelonie (3:2) Lewandowski
ponownie wystąpił w masce i strzelił 2. gola dla Bayernu. Ostatecznie jego
zespół wygrał 3:2, lecz nie wystarczyło to do awansu (bilans bramkowy: Barça 5:3
Bayern). W sezonie 2014/2015 zdobył z zespołem z Monachium mistrzostwo Niemiec,
a sam z dorobkiem 17 goli w lidze, zajął ex aequo ze swoim klubowym kolegą
Arjenem Robbenem, 2. miejsce w klasyfikacji strzelców Bundesligi.

22 września 2015 w ligowym meczu Bayernu z Wolfsburgiem zakończonym wynikiem
5:1, Robert Lewandowski wszedł na boisko na początku drugiej połowy (z powodu
lekkiego urazu opuścił poprzedni mecz ligowy z Darmstadt) i w ciągu zaledwie 9.
minut strzelił pięć bramek (w 51', 52', 55', 57' i 60' minucie meczu). Polski
napastnik pobił przy tym szereg rekordów, które zostały następnie zapisane w
Księdze rekordów Guinnessa. Był to najszybszy hat-trick w historii Bundesligi
oraz najszybciej strzelone cztery i pięć bramek (łącznie 539 sekund).
Lewandowski okazał się pierwszym piłkarzem, który osiągnął taką liczbę goli
rozpoczynając mecz na ławce rezerwowych. Jego 5 bramek to także najszybciej
strzelone bramki w historii czterech najmocniejszych lig Europy: (niemieckiej,
włoskiej, hiszpańskiej i angielskiej). Ponadto ostatni z pięciu zdobytych przez
niego goli – strzelony efektownymi nożycami, został uznany golem sezonu
2015/2016. Cztery dni później w meczu z Mainz zdobył swojego 100. gola w
Bundeslidze, stając się 50. w historii i 5. zagranicznym zawodnikiem, który
strzelił w tej klasie rozgrywkowej 100 goli.

29 września 2015 w meczu 2. kolejki fazy grupowej Ligi Mistrzów pomiędzy
Bayernem a Dinamem Zagrzeb (5:0), Lewandowski zdobył hat-tricka (ostatni gol był
jego 33. w rozgrywkach UEFA), pobijając przy tym rekord 31. trafień Włodzimierza
Lubańskiego i stając się najskuteczniejszym Polakiem w historii europejskich
pucharów.

11 stycznia 2016 zajął najlepsze w swojej karierze, 4. miejsce w Plebiscycie
Złotej Piłki FIFA. Polski snajper zdobył 4,17% głosów i uplasował się
bezpośrednio za podium, które zajęli kolejno: Lionel Messi, Cristiano Ronaldo i
Neymar da Silva Santos Junior.

16 marca 2016 podczas wygranego 4:2 (po dogrywce), rewanżowego meczu 1/8 finału
Ligi Mistrzów z Juventusem, Lewandowski rozegrał swoje 48. spotkanie w Lidze
Mistrzów. Napastnik pobił tym samym rekord występów polskiego zawodnika w tych
rozgrywkach, ustanowiony przez Jerzego Dudka, który wystąpił w nich 47 razy.
Robert spędził na boisku 120 minut (czas regulaminowy + dogrywka), a w 73.
minucie, strzałem głową na 1:2, pokonał bramkarza gości Gianluigiego Buffona.
Bayern wyeliminował wówczas drużynę „Starej Damy”, w dwumeczu 6:4, i awansował
do ćwierćfinału. Dzięki zdobytej bramce, Lewandowski, z 31. bramkami awansował
na 18. miejsce w klasyfikacji strzelców wszech czasów Ligi Mistrzów,
wyprzedzając takich zawodników, jak: Wayne Rooney, Kaká, Francisco Gento oraz
Samuel Eto’o, a także został najskuteczniejszym polskim zawodnikiem w historii
tych rozgrywek. Finalnie, w sezonie 2015/16, dotarł z Bayernem do półfinału Ligi
Mistrzów, gdzie niemiecki klub musiał jednak uznać wyższość Atletico Madryt-
przegrywając z nim 0:1 na Estadio Vicente Calderon i triumfując u siebie 2:1 po
ustalającym wynik spotkania golu Lewandowskiego w 75. minucie. Atletico pomimo
remisowego wyniku dwumeczu (2:2), z powodu bramki strzelonej na wyjeździe,
awansowało wówczas do finału. Lewandowski strzelił w tamtej edycji Champions
League 9 goli, zajmując drugie miejsce w klasyfikacji strzelców (za Cristiano
Ronaldo, który zdobył 16 bramek).

W sezonie 2015/2016 obronił z Bayernem mistrzostwo Niemiec – był to historyczny
dla klubu, zdobyty 4. raz z rzędu i 26. ogółem tytuł mistrzowski. Natomiast sam
z dorobkiem 30 goli, po raz drugi w swojej karierze został królem strzelców
Bundesligi. Lewandowski osiągnął wynik 30. bramek w sezonie Bundesligi jako
pierwszy zawodnik od czasów Dietera Müllera z 1. FC Köln, który w kampanii
1976/1977 sięgał po koronę króla strzelców z 34. trafieniami na koncie. Polak
został również pierwszym zagranicznym piłkarzem w historii, który strzelił 30.
bramek w jednym sezonie najwyższej klasy rozgrywkowej w Niemczech. 21 maja 2016
po raz drugi w karierze zdobył Puchar Niemiec. Jego zespół pokonał wówczas, w
finale na Stadionie Olimpijskim w Berlinie, po rzutach karnych (4:3) Borussię
Dortmund, zaś on sam wykorzystał jedną z jedenastek. Wspomniany finał, był 100.
meczem Lewandowskiego w Bayernie Monachium, biorąc pod uwagę wszystkie
rozgrywki. Polak stał się także 5. w historii zawodnikiem, który sięgał po
trofeum Pucharu Niemiec, w dwóch różnych klubach. Sezon ten był dla
Lewandowskiego najlepszym w karierze pod względem skuteczności- w 51 meczach
Bayernu, strzelił on 42 bramki: 30 w Bundeslidze, 9 w Lidze Mistrzów i 3 w
Pucharze Niemiec. 21 lipca 2016 został wybrany, przez prestiżowy magazyn Kicker,
najlepszym napastnikiem Bundesligi w sezonie 2015/2016, prezentującym klasę
światową.

Nowy sezon w barwach Bayernu, Lewandowski rozpoczął 14 sierpnia 2016 od wygrania
ze swoim klubem Superpucharu Niemiec. Jego zespół, w meczu o to trofeum, mierzył
się w niemieckim szlagierze z Borussią Dortmund - ówczesnym wicemistrzem
Niemiec. Bawarczycy wygrali ten mecz 2:0, a Robert Lewandowski rozegrał pełne
spotkanie i miał udział przy otwierającej wynik spotkania, bramce Arturo Vidala.
Wygrane trofeum było drugim w jego karierze i pierwszym zdobytym w barwach
Bayernu, Superpucharem Niemiec, a sam mecz szóstym finałem owego pucharu, w
którym zagrał. Oprócz niego tej sztuki dokonało tylko dwóch zawodników - jego
klubowi koledzy: Philipp Lahm i Thomas Müller. Pierwsze trafienia w nowym
sezonie zanotował 19 sierpnia 2016, zdobywając hat-tricka w wygranym 5:0 meczu I
rundy Pucharu Niemiec przeciwko Carl Zeiss Jena. 26 sierpnia 2016 w meczu
Bayernu z Werderem Brema (6:0), inaugurującym 1. kolejkę Bundesligi, zdobył trzy
bramki, stając się drugim po Gerdzie Müllerze piłkarzem tego klubu, który zdobył
hat-tricka w meczu pierwszej serii spotkań. 1 października 2016 w zremisowanym
1:1 meczu z 1. FC Köln, Lewandowski rozegrał swój 200. mecz w Bundeslidze,
stając się dziewiątym polskim zawodnikiem, który osiągnął dwieście spotkań w
najwyższej klasie rozgrywkowej w Niemczech. 2 grudnia 2016 w 90. minucie
ligowego meczu z Mainz, zdobył bramkę bezpośrednio z rzutu wolnego, ustalając
wynik meczu na 3:1. Był to pierwszy gol Lewandowskiego z rzutu wolnego strzelony
w barwach Bayernu. Swój wyczyn powtórzył również 6 grudnia 2016 w meczu fazy
grupowej Ligi Mistrzów z Atletico Madryt, kiedy to strzałem z wolnego, wprost w
okienko bramki strzeżonej przez Jana Oblaka, zapewnił swojej drużynie zwycięstwo
1:0. Po zdobyciu tej bramki, poprzez charakterystyczną cieszynkę, przekazał
światu wiadomość, że spodziewa się dziecka. 13 grudnia 2016 przedłużył swój
kontrakt z Bayernem, do 30 czerwca 2021. 20 stycznia 2017 strzelił dwie bramki w
wygranym 2:1 meczu z Freiburgiem, dzięki czemu z dorobkiem 135 goli awansował na
drugie miejsce w klasyfikacji zagranicznych strzelców Bundesligi, wyprzedzając
zdobywcę 133 goli, Giovane Élbera. 25 lutego 2017 zdobył trzy gole w wygranym
8:0, ligowym meczu z HSV, po raz pierwszy w karierze kompletując dwa hattricki w
jednym sezonie ligowym. 1 marca 2017 w ćwierćfinale Pucharu Niemiec z Schalke
(3:0), strzelił dwie bramki i zanotował asystę przy golu Thiago Alcântary, po
czym został uznany zawodnikiem meczu. Natomiast druga bramka strzelona wówczas
przez Lewandowskiego była dwusetną, jaką zdobył on łącznie dla niemieckich
klubów. 11 marca 2017 w spotkaniu 24. kolejki Bundesligi z Eintrachtem Frankfurt
(3:0), strzelił dwie bramki, zdobywając, w 136. występie, swojego 100. gola dla
Bayernu.

1 czerwca 2008 zadebiutował w reprezentacji Polski do lat 21 w zremisowanym 2:2,
meczu towarzyskim z Białorusią.

10 września 2008 Lewandowski zadebiutował w reprezentacji Polski w meczu
wyjazdowym eliminacji Mistrzostw Świata 2010 przeciwko San Marino. W tym
spotkaniu strzelił również swojego pierwszego gola w kadrze, ustalając wynik
końcowy na 2:0.

2 maja 2012 został powołany przez selekcjonera reprezentacji Franciszka Smudę na
Mistrzostwa Europy 2012. W 17. minucie meczu otwarcia z Grecją strzelił głową
gola na 1:0 po podaniu Jakuba Błaszczykowskiego. Mecz zakończył się wynikiem
1:1. W spotkaniach z Rosją i Czechami Lewandowski rozegrał pełne 90. minut.
Ostatecznie Polska odpadła z turnieju po fazie grupowej.

Przed towarzyskim meczem z Urugwajem, który odbył się 14 listopada 2012, odebrał
z rąk prezesa PZPN, Zbigniewa Bońka, pamiątkową paterę z okazji swego
pięćdziesiątego występu w reprezentacji. Tym samym Lewandowski stał się drugim
najmłodszym zawodnikiem w historii, który zaliczył 50 występów w polskiej kadrze
narodowej, plasując się zaraz po Władysławie Żmudzie. W meczu piłkarskich
eliminacji Mistrzostw Świata 2014 z San Marino wystąpił jako kapitan drużyny (w
miejsce swojego klubowego kolegi Jakuba Błaszczykowskiego, który w tym meczu nie
zagrał z powodu kontuzji) i zdobył dwie bramki z rzutów karnych. Były to
pierwsze zdobyte bramki w reprezentacji od czasu Mistrzostw Europy. 19 listopada
2013 w meczu z Irlandią rozegrał 60. spotkanie w barwach reprezentacji Polski i
dołączył do Klubu Wybitnego Reprezentanta. 1 lutego 2014 poinformowano, że
będzie kapitanem kadry narodowej w zastępstwie za kontuzjowanego Jakuba
Błaszczykowskiego. 9 grudnia 2014 selekcjoner reprezentacji Polski Adam Nawałka
poinformował o objęciu przez niego na stałe funkcji kapitana reprezentacji.

7 września 2014 strzelił swojego pierwszego hat-tricka dla biało-czerwonych,
zdobywając podczas meczu z Gibraltarem (7:0) 4 bramki. 13 czerwca 2015 po raz
kolejny zdobył hat-tricka w meczu z Gruzją (4:0) podczas eliminacji do
Mistrzostw Europy 2016. 4 września 2015 zdobył jedynego gola w przegranym 1:3
wyjazdowym meczu z Niemcami. Trzy dni później w wygranym 8:1 pojedynku z
Gibraltarem strzelił 2 gole. 8 października 2015 w zremisowanym 2:2 spotkaniu ze
Szkocją zdobył 2 bramki, w tym wyrównującą w ostatniej akcji meczu. 11
października 2015 w wygranym 2:1 starciu z Irlandią strzelił gola na wagę awansu
reprezentacji Polski na Mistrzostwa Europy we Francji.

Łącznie w eliminacjach do Mistrzostw Europy 2016 strzelił 13 goli, dzięki czemu
został królem strzelców tych rozgrywek i wyrównał rekord eliminacji ustanowiony
w kwalifikacjach do Mistrzostw Europy 2008 przez Davida Healy’ego z Irlandii
Północnej. Polak został również wybrany najlepszym zawodnikiem eliminacji.

12 maja 2016 został powołany przez selekcjonera Adama Nawałkę do szerokiej kadry
na Mistrzostwa Europy 2016 we Francji. 30 maja 2016 Adam Nawałka oficjalnie
powołał go do ścisłego składu na mistrzostwa Europy. Na Euro 2016, Polska, po
pokonaniu Irlandii Północnej (1:0) i Ukrainy (1:0), a także po bezbramkowym
remisie z Niemcami, zajęła drugie miejsce w grupie C i po raz pierwszy w
historii awansowała do fazy pucharowej Mistrzostw Europy. Następnie po
wyeliminowaniu w 1/8 finału, Szwajcarii (1:1, k. 5:4), odpadła dopiero w
ćwierćfinale po porażce w rzutach karnych (1:1, k. 3:5) z Portugalią.
Lewandowski, jako kapitan zespołu, wystąpił we wszystkich 5 meczach kadry na
turnieju i strzelił 1 gola – we wspomnianym meczu ćwierćfinałowym z Portugalią,
kiedy to w 100. sekundzie spotkania, po asyście Kamila Grosickiego, strzelił
drugą najszybszą bramkę w historii Mistrzostw Europy.

Wychowywał się w sportowej rodzinie. Ojciec Krzysztof (zm. 2005) uprawiał judo i
grał w piłkę nożną w III-ligowym Hutniku Warszawa. Matka Iwona była siatkarką
pierwszoligowego AZS Warszawa. Po śmierci męża objęła po nim funkcję kierownika
hali sportowej w podwarszawskim Lesznie, a następnie pełniła funkcję wiceprezesa
miejscowego klubu Partyzant, w którym pierwsze piłkarskie kroki stawiał Robert.
Ma starszą siostrę, Milenę. W czerwcu 2015 został ojcem chrzestnym jej syna
Leona. 22 czerwca 2013 w Kościele Zwiastowania Najświętszej Maryi Panny Parafii
św. Anny w Serocku, ożenił się z Anną Stachurską, zawodniczką karate i
specjalistką do spraw żywienia.

W 2015 nadano mu tytuł: „Zasłużony dla Powiatu Warszawskiego Zachodniego”, zaś w
lipcu 2015 został „Honorowym Obywatelem Gminy Leszno”.



https://pl.wikipedia.org/wiki/Adam_Nawa%C5%82ka

Adam Nawałka (ur. 23 października 1957 w Krakowie) – polski piłkarz i trener
piłkarski. Reprezentant Polski, uczestnik Mistrzostw Świata 1978. Od 1 listopada
2013 selekcjoner reprezentacji Polski w piłce nożnej.

Nawałka w wielu wywiadach twierdził, że rozpoczął piłkarską karierę w 1969 w
Wiśle Kraków, której jest wychowankiem. W rzeczywistości pierwsze kroki stawiał
w LZS Orlęta Rudawa, gdzie trenował go ojciec, a fakt uczestniczenia Adama w
zajęciach Orląt potwierdziło kilkanaście osób, również reportaż w Piłce Nożnej z
1982. Nawałka 21 maja 1975 zadebiutował w ekstraklasie. W 1975 i 1976 wywalczył
z Wisłą mistrzostwo Polski juniorów, zaś w 1978 stał się podstawowym zawodnikiem
pierwszego zespołu, który zdobył mistrzostwo kraju. W najwyższej rodzimej klasie
rozgrywkowej rozegrał łącznie 190 oficjalnych spotkań, w których zdobył 9 goli.
W 1985 opuścił Wisłę i wyjechał do Stanów Zjednoczonych, gdzie występował w
polonijnym klubie Polish-American Eagles SC.

W 1978 znalazł się w kadrze, powołanej przez Jacka Gmocha na Mistrzostwa Świata.
Podczas turnieju rozegrał pięć spotkań w pełnym wymiarze czasowym. Łącznie w
zespole narodowym wystąpił 34 razy. Swojego jedynego gola w reprezentacji zdobył
podczas przegranego 1:2 meczu z Węgrami, który był jednocześnie jego debiutem.

Ukończył Akademię Trenerską Polskiego Związku Piłki Nożnej, uzyskując tytuł
trenera I klasy. Po powrocie do Polski, od 1996 trenował seniorski zespół Świtu
Krzeszowice. W 1998 powrócił do Wisły Kraków, gdzie objął funkcję koordynatora
do spraw szkolenia młodzieży. Przez pewien czas pełnił również funkcję trenera
pierwszej drużyny, z którą zdobył wicemistrzostwo oraz mistrzostwo kraju, a
także wywalczył Puchar Ligi. Przez pierwsze 10 kolejek sezonu 2002/03 Nawałka
prowadził Zagłębie Lubin. Przed kolejnymi rozgrywkami objął trzecioligową
Sandecję Nowy Sącz. 1 września 2004 został pierwszym szkoleniowcem Jagiellonii
Białystok, jednak z tego klubu zwolniono go 20 kwietnia 2006 z powodu
niezadowalających wyników. 19 grudnia 2006 roku ponownie objął Wisłę, jednak 16
kwietnia 2007 odsunięto go od prowadzenia drużyny.

28 maja 2007 został tymczasowo włączony do sztabu szkoleniowego reprezentacji
Polski, gdzie zastąpił nieobecnego Dariusza Dziekanowskiego. Pomagał wówczas Leo
Beenhakkerowi w przygotowaniach do meczów eliminacji Mistrzostw Europy z
Azerbejdżanem i Armenią. W sierpniu 2007 podjęto decyzję, że Nawałka pozostanie
w sztabie kadry do końca eliminacji. 21 września 2008 został trenerem GKS-u
Katowice, gdzie pracował do 31 grudnia 2009. Wcześniej, 23 grudnia podpisał
kontrakt z Górnikiem Zabrze, który to zespół objął ostatecznie 1 stycznia 2010.
1 czerwca 2010 awansował z tym klubem do Ekstraklasy.

26 października 2013 Nawałka został oficjalnie ogłoszony selekcjonerem
reprezentacji Polski, którą to funkcję objął 1 listopada 2013. Wraz z objęciem
nowej funkcji Nawałka przestał być trenerem Górnika Zabrze, mimo iż zapewniano,
że zostanie on w Zabrzu do grudnia 2013. Ostatni mecz Nawałka w roli
szkoleniowca Górnika rozegrał 28 października przeciwko Cracovii.

6 lipca 2016 PZPN poinformował, że przedłużył kontrakt z Adamem Nawałką do
zakończenia eliminacji Mistrzostw Świata w Piłce Nożnej 2018, a w razie awansu –
do końca tego turnieju.

Jego ojciec, również Adam, także był piłkarzem i grał w klubie Orlęta Rudawa, a
jego brat Jan jest dominikaninem.



https://pl.wikipedia.org/wiki/Ranking_FIFA

Ranking FIFA (ang. Coca-Cola Men's World Ranking) – zestawienie drużyn,
reprezentacji narodowych w piłce nożnej zrzeszonych w FIFA (Międzynarodowa
Federacja Piłki Nożnej). Celem rankingu jest jak najwierniejsze odzwierciedlenie
układu sił panujących w światowym futbolu. W obecnie obowiązującym systemie
punktowane są wszystkie oficjalne mecze pierwszych reprezentacji narodowych,
krajów członkowskich FIFA z ostatnich czterech lat. Aktualna metoda przyznawania
punktów została zaprezentowana w 2014 roku. Obecnie w rankingu zestawionych jest
211 drużyn z całego świata.

Pierwsza, częściowa publikacja rankingu, miała miejsce w grudniu 1992. Druga
część listy, zawierająca większość członków FIFA, została wprowadzona w sierpniu
1993. Od tamtego momentu ranking ukazuje się cyklicznie raz na miesiąc (z
wyjątkiem zestawienia przypadającego na czerwiec w roku rozgrywania MŚ, jednak
tak nie jest od 2014 roku). W ciągu pierwszych pięciu lat powstawania rankingu
wypadały miesiące, w których ranking nie był publikowany. Głównym powodem takiej
sytuacji był brak rozgrywania meczów przez reprezentacje narodowe. Od początku
ranking ma swojego sponsora. Jest nim firma Coca-Cola. Ranking czterokrotnie
przechodził reformę przyznawania punktów. W 1999 i 2006, obie zmiany były
odpowiedzią na krytykę pod adresem wiarygodności zestawienia.

Podstawowe założenia w przyznawaniu punktów do rankingu były proste: 3 punkty za
zwycięstwo, 1 za remis, 0 za porażkę. Wszystko opierało się na takim samym
systemie, jaki obowiązywał w rozgrywkach ligowych. Rozwiązanie takie budziło
jednak wiele kontrowersji i prowadziło do umniejszenia powagi rankingu. Po
siedmiu latach od pierwszej publikacji FIFA zdecydowała się na reformę systemu.

Sześć lat później 7 grudnia 2005, na kongresie w Lipsku Rada Wykonawcza FIFA
podjęła decyzję o kolejnej reformie systemu. Miał on wejść w życie po MŚ 2006
rozgrywanych na boiskach Niemiec.

Główna zmiana polegała na skróceniu czasu, z którego wyniki brane byłyby pod
uwagę – z ośmiu do czterech lat. Z rankingu wykreślono zapisy dotyczące
przyznawania punktów za strzelone bramki oraz różnic w rozgrywaniu meczów u
siebie i na wyjeździe. Pierwszy raz zreformowanego systemu oceniania użyto 12
lipca 2006.

Począwszy od 2014 roku ranking FIFA ukazuje się także w czerwcu, w roku, w
którym odbywają się mistrzostwa świata w piłce nożnej.

Pierwszym liderem rankingu została zwycięska drużyna Mistrzostw Świata 1990,
czyli reprezentacja Niemiec. Kolejnym liderem została Brazylia, która w
kwalifikacjach do MŚ 1994 wygrała pięć z ośmiu meczów, strzelając przy tym
dwadzieścia bramek i tracąc cztery. Włochy, czyli następny po Brazylii lider
rankingu, był liderem jeden miesiąc. Potem pierwsze miejsce zajęły Niemcy.

Jednak i hegemonia Niemiec nie trwała długo, gdyż zaledwie po dwóch miesiącach
nastało długoletnie panowanie reprezentacji Brazylii. Dominacja Brazylijczyków
trwała siedem lat, do czasu, gdy wyprzedziła ich Francja, czyli zespół Mistrzów
Świata 1998 i Mistrzów Europy 2000. Sukces z Mistrzostw Świata 2002 przywrócił
Brazylię na pierwsze miejsce, gdzie pozostawała ona aż do lutego 2007, gdy na
tron po czternastu latach powróciła reprezentacja Mistrzów Świata 2006, czyli
Włochy. Miesiąc później na pierwszym miejscu zameldowała się Argentyna, ale i
ona zdołała utrzymać się na prowadzeniu tylko miesiąc. Od kwietnia do lipca
liderem pozostawały Włochy. Po zwycięstwie w Euro 2008 po raz pierwszy w
historii liderem została Hiszpania, natomiast po wygranej w Pucharze
Konfederacji na pierwsze miejsce awansowała Brazylia.

W listopadzie 2009 roku na pierwszym miejscu znów znalazła się reprezentacja
Hiszpanii. Znów zaczęły się czasy panowania reprezentacji z Europy. Nie trwało
to jednak długo, gdyż w maju 2010 roku, czyli tuż przed Mundialem 2010 do władzy
doszła ponownie Brazylia. Jednak po nieudanych mistrzostwach dla Brazylii,
Canarinhos utracili pozycję lidera na rzecz zwycięzcy Mundialu – Hiszpanii,
która przez następny rok nie oddała pierwszego miejsca w rankingu. Dopiero
Holandia wykorzystała szansę strącenia Hiszpanii z pierwszego miejsca w rankingu
FIFA w sierpniu 2011, po przegranej La Furia Roja w meczu z Włochami. Z
pierwszego miejsca Holendrzy mogli się cieszyć tylko przez miesiąc, gdyż w
kolejnym, wrześniowym wydaniu rankingu, Hiszpania znów przejęła przodownictwo w
światowej piłce nożnej mężczyzn, które trwało do Mundialu 2014. Nowym liderem
została reprezentacja Mistrzów Świata z 2014 roku – reprezentacja Niemiec,
obejmując przodownictwo w światowej piłce nożnej mężczyzn pierwszy raz od 20
lat. W lipcu 2015, pierwszy raz od siedmiu lat, liderem rankingu została
Argentyna. W listopadzie 2015 po raz pierwszy Belgia została liderem rankingu. W
kwietniu 2016 reprezentacja Argentyny powtórnie objęła pozycję lidera.

Jeśli mecz jest rozgrywany pomiędzy reprezentacjami pochodzącymi z różnych
konfederacji, czynnik C {\displaystyle C} jest średnią arytmetyczną z sił
konfederacji, do których należą obie reprezentacje.

Jeżeli liczba meczów w danych 12 miesiącach jest mniejsza od pięciu, zamiast
średniej arytmetycznej używa się sumy punktów podzielonej przez 5.

Metoda obliczania rankingu w pierwszych latach jego istnienia wzbudzała
kontrowersje[potrzebny przypis]. Problemem okazał się brak meczów rozgrywanych
przez gospodarzy turniejów rangi mistrzowskiej[potrzebny przypis], np.
Mistrzostw Świata, Mistrzostwa Europy. Drużyna gospodarzy nie brała udziału w
eliminacjach, rozgrywając w tym samym czasie mecze towarzyskie, które nie były
jednak tak samo punktowane jak te eliminacyjne. Problem ten został rozwiązany
dopiero przed Euro 2016. Gospodarz (Francja) został zapisany do grupy, w której
jest najmniej drużyn (tj. 5–zespołowa grupa I, gdzie jeden z zespołów danej
grupy w danej kolejce pauzuje i gra z zespołem gospodarzy mecz towarzyski). Są
to mecze towarzyskie ale one będą tak samo punktowane jak mecze eliminacyjne.

Ciągłe skargi[potrzebny przypis] pod adresem rankingu zmusiły FIFA do zmiany
systemu gratyfikacji zespołów. Pierwsza zmiana nastąpiła w
1999[potrzebny przypis]. Jednak rozwiązanie to w takim samym stopniu poprawiło i
skomplikowało rozumienie rankingu. Kolejna zmiana nastąpiła podczas kongresu w
Lipsku 7 lipca 2005. Nowe zasady weszły w życie 12 lipca 2006.

Ranking publikowany jest raz w miesiącu (w czwartek). Ostateczny termin, do
którego wliczane są mecze, upływa w środę dnia poprzedniego.

Według FIFA najlepszy poziom piłkarskiego kontynentu prezentuje Europa, potem
Ameryka Południowa, Afryka, Azja, Ameryka Północna, najsłabsza natomiast jest
Oceania.



https://pl.wikipedia.org/wiki/Cristiano_Ronaldo

Cristiano Ronaldo dos Santos Aveiro (wym. [kɾɨʃtiˈɐnu ʁuˈnaɫdu]; ur. 5 lutego
1985 w Funchal) – portugalski piłkarz występujący na pozycji napastnika lub
skrzydłowego w hiszpańskim klubie Real Madryt oraz w reprezentacji Portugalii,
której jest kapitanem.

Klubową karierę Ronaldo rozpoczął w wieku 8 lat, w małym klubie CF Andorinha,
gdzie sprzątał jego ojciec. W wieku 10 lat zainteresowały się nim dwa największe
kluby z Madery: CS Marítimo i CD Nacional, ale ostatecznie trafił do Nacionalu,
gdzie grał do 2001 r., bowiem w tym roku przeniósł się do Sportingu. W czasie
mistrzostw Europy U-17 był obserwowany przez Liverpool i Juventus po tym, jak
jego zespół pokonał reprezentację Anglii, lecz ostatecznie trafił do Manchesteru
United. W spotkaniu Ligi Mistrzów Manchesteru United z AS Roma (7:1) strzelił
swoje pierwsze gole w Champions League. Mistrz Anglii w sezonie 2006/2007 oraz
2007/2008 z drużyną Manchesteru United.

W sezonie 2007/2008 wraz ze swoją drużyną zdobył Puchar Europy po wygranym 6:5 w
rzutach karnych finale z Chelsea. Po tym zwycięstwie został wybrany najlepszym
graczem Ligi Mistrzów 2007/2008. W 2008 r. został laureatem Złotej Piłki
magazynu France Football. W czerwcu 2009 Manchester United zaakceptował
propozycję kupna Cristiano Ronaldo złożoną przez Real Madryt. Hiszpański klub
zaoferował za piłkarza 93,2 mln euro. 26 czerwca 2009 Ronaldo został oficjalnie
ogłoszony nowym piłkarzem Realu i tym samym stał się najdroższym piłkarzem w
historii. Na jego prezentacji zjawiło się ponad 80 tys. widzów, co również jest
rekordem jeśli chodzi o liczbę osób na prezentacji jednego zawodnika.
Wcześniejszy rekord należał do prezentacji Diego Maradony, którego w Neapolu
przywitało 75 tys. widzów. Portugalczyk otrzymał numer 9 z którym w Realu grali
m.in. Alfredo Di Stéfano czy Brazylijczyk Ronaldo. W sezonie 2010/2011 (po
odejściu z Realu Madryt Raula) Cristiano Ronaldo został zgłoszony do rozgrywek
Primera División z numerem 7. W dniu 15 grudnia 2013 r. w Funchal, które jest
rodzinnym miastem Ronaldo otworzono muzeum poświęcone jego karierze.

Cristiano Ronaldo urodził się w Funchal w dzielnicy Santo António na
portugalskiej wyspie Madera. Jest synem José Dinis Aveiro (ur. 1954, zm. 5
września 2005) i Marii Dolores dos Santos. Ma starszego brata (imieniem Hugo) i
dwie starsze siostry (o imionach Elma i Liliana Cátia). Drugie imię – Ronaldo –
otrzymał na cześć ulubionego aktora swojego ojca, amerykańskiego prezydenta
Ronalda Reagana. Przygodę z piłką Ronaldo rozpoczął w klubie Andorinha. Miał
wówczas 8 lat (1993 r.), a jego ojciec – Diniz Aveiro sprzątał w tym klubie. Z
czasem jego reputacja rosła na wyspie. Dziesięcioletnim Ronaldo zainteresowały
się dwa największe kluby z Madery: CS Marítimo i CD Nacional. Chłopak
ostatecznie trafił do Nacionalu.

Po zwycięskim sezonie w Nacionalu ojciec chrzestny Ronaldo – Fernão Sousa
zaaranżował mu 3-dniowe testy w Sporting CP. Ronaldo trafił do szkółki Sportingu
– Alocochete, w której nauki pobierał jego idol Luís Figo.

Swój pierwszy oficjalny mecz w seniorskiej drużynie Sportingu zaliczył 29
września 2002 roku. W spotkaniu ligowym przeciwko Sportingowi Braga, w 69. min.
spotkania zmienił Mariusa Niculae. Mecz zakończył się porażką Sportingu 2:4. Tym
samym Ronaldo stał się pierwszym zawodnikiem Sportingu w historii, który zagrał
w 3 różnych drużynach lizbońskiego klubu: U-18, drużynie B, a następnie A w
ciągu jednego sezonu. 6 października otrzymał szanse gry w podstawowym składzie
Sportingu. W spotkaniu na własnym stadionie Sporting pokonał Moreirense, zaś
Ronaldo wpisał się wówczas dwukrotnie na listę strzelców: w 34. i 90. min.
spotkania. Cristiano Ronaldo został zauważony w przedsezonowym meczu Sportingu z
Manchesterem, który odbył się z okazji otwarcia nowego stadionu Estádio José
Alvalade.

Trener Manchesteru Alex Ferguson zdecydował się wydać na jego zakup ponad 12
milionów funtów. Stał się najdroższym piłkarzem młodego pokolenia w historii
angielskiej piłki nożnej[potrzebny przypis]. 16 sierpnia 2003 roku Portugalczyk
po raz pierwszy wystąpił w koszulce Manchesteru, w spotkaniu przeciwko
Boltonowi. 29 października 2005 roku podczas przegranego 1:4 spotkania z
Middlesbrough, grający z siódemką skrzydłowy zdobył bramkę, która była 1000.
Manchesteru United w Premiership. Sezon 2005/2006 Premiership Ronaldo zakończył
z ośmioma golami oraz tytułem najlepszego młodego gracza ligi na koncie. W
Sezonie 2006/2007 Portugalczyk zagrał w 52 meczach we wszystkich rozgrywkach,
strzelając w nich 23 gole, a także zaliczając 20 asyst. W klasyfikacji strzelców
Premier League uplasował się na drugim miejscu, za Didierem Drogbą z Chelsea
F.C.

11 czerwca 2009 roku Manchester United zaakceptował ofertę kupna Ronaldo przez
Realu Madryt za 80 milionów funtów (93,2 miliony euro), po tym jak wyraził on
chęć odejścia z klubu. Przedstawiciel rodziny Glazerów potwierdził, że Alex
Ferguson zezwolił na transakcję. Po tym jak transfer został zakończony Ronaldo
wyraził swoją wdzięczność Fergusonowi mówiąc: "On był moim ojcem w sporcie,
jednym z najważniejszych czynników oraz najbardziej wpływową osobą w mojej
karierze".

26 czerwca 2009 roku Real Madryt potwierdził, że Cristiano Ronaldo dołączy do
zespołu 1 lipca po podpisaniu sześcioletniego kontraktu oraz uzgodnieniu
warunków umowy. Na mocy umowy Portugalczyk ma zarabiać 13 milionów euro na sezon
zaś klauzula wykupu wynosi miliard euro. Prezentacja Cristiano Ronaldo jako
gracza Realu Madryt odbyła się 6 lipca, zawodnik otrzymał koszulkę z numerem 9,
którą przed nim nosił ostatnio Javier Saviola. Podarował mu ją były zawodnik
Realu Alfredo Di Stéfano. Na Estadio Santiago Bernabéu w czasie prezentacji
Ronaldo było obecnych 80 tysięcy kibiców, przez co pobił on rekord należący do
Diego Maradony, którego witało 75 tysięcy fanów, po tym jak w roku 1984
przeszedł z FC Barcelona do SSC Napoli.

16 kwietnia 2011 roku podczas ligowego El Clásico na Estadio Santiago Bernabéu w
82 min. spotkania strzelił z rzutu karnego swojego pierwszego gola w meczach z
Barceloną. Kolejną bramkę drużynie z Katalonii strzelił 20 kwietnia 2011 roku
podczas finału Copa del Rey. W 103 min. spotkania otrzymał podanie z lewego
skrzydła od Ángela Di Maríí i skuteczną główką pokonał José Manuela Pinto. Gol
ten zapewnił Królewskim zwycięstwo, dzięki czemu po 18 latach zdobyli swój 18
Puchar Hiszpanii. W sezonie 2010/2011 w ramach 3. kolejki La Liga w wyjazdowym
meczu Real Madryt podejmował Real Sociedad. Po strzale Ronaldo piłka trafiła do
bramki zmieniając tor po rykoszecie od pleców Pepego. Gazeta "Marca" przyznająca
nagrodę Trofeo Pichichi zaliczyła bramkę Cristiano, dzięki czemu w klasyfikacji
Marki Portugalczyk zakończył rozgrywki z 41 golami i zdobył Trofeo Pichichi,
natomiast Złoty But UEFA otrzymał za 40 trafień. Kończąc sezon z 53 golami we
wszystkich rozgrywkach (40 w lidze) poprawił dwa klubowe rekordy skuteczności
strzeleckiej – Ferenca Puskása z 47 golami w całym sezonie 59/60 i Hugo Sáncheza
z 38 golami w sezonie ligowym 89/90.

Sezon 2011/2012 zakończył z 46 bramkami w Primera Division, ustępując pierwszego
miejsca Leo Messiemu z 50 bramkami, ale także zdobył z Realem Madryt Mistrzostwo
Hiszpanii. Wtedy też po raz pierwszy od sezonu 1950/1951 (gdy liga liczyła 16
drużyn) zaliczył trafienia przeciwko każdemu zespołowi występującemu w lidze,
wyrównując też osiągnięcie Brazylijczyka Ronaldo, który strzelał do bramek 19 z
21 przeciwników w sezonie 96/97. Dwa gole Ronaldo w dwumeczu z FC Barceloną (23
i 29 sierpnia 2012) o Superpuchar Hiszpanii, po jednym na Santiago Bernabéu i
Camp Nou, zakończonego wynikiem 4:4 zapewniły Realowi pierwsze w sezonie
2012/2013 trofeum (dzięki przewadze goli na wyjeździe). Po zremisowanym 2:2
meczu ligowym z Barceloną 7 października 2012, w którym zdobył obie bramki dla
Królewskich, ustanowił serię sześciu kolejnych El Clásico w których strzelał
gola (dwa półfinały Pucharu Króla, dwa mecze ligowe i dwa o Superpuchar). Inna
trwająca od 17 sierpnia 2011 seria to sześć kolejnych meczów wyjazdowych na Camp
Nou z wpisaniem się na listę strzelców (łącznie 8 razy). W meczu wyjazdowym z
Galatasaray SK 9 kwietnia 2013 poprawił klubowy rekord 10 goli strzelonych w
jednym sezonie Ligi Mistrzów, który od poprzedniego sezonu dzielił z Raúlem i po
raz pierwszy od 2008 roku był królem strzelców tych rozgrywek. 15 września 2013
roku przedłużył kontrakt z Realem Madryt do 2018 roku. 17 września 2013 w
pierwszej kolejce Ligi Mistrzów 2013/2014 strzelił hat-tricka w meczu przeciwko
Galatasaray SK wygranym 6:1. W całym 2013 roku Ronaldo zdobył 69 goli w 59
oficjalnych występach klubowych i reprezentacyjnych, o sześc więcej niż w 2012
roku. Ustanowił także dwa nowe rekordy strzeleckie Ligi Mistrzów: 9 goli w fazie
grupowej oraz 15 goli w jednym roku kalendarzowym. 13 stycznia 2014 Cristiano
otrzymał Złotą Piłkę FIFA. 18 marca 2014 Ronaldo w swoim 236 występie dla Los
Blancos zdobył łącznie 242 gole, co uczyniło go czwartym strzelcem wszech czasów
Realu, na równi z Ferencem Puskásem. Węgier który przed Ronalado był najbardziej
bramkostrzelnym piłkarzem Realu potrzebował jednak 262 występów, by osiągnąć
taki dorobek. 2 kwietnia 2014 roku w meczu ćwierćfinałowym LM z Borrusią Ronaldo
trafił do siatki po raz 14 w sezonie, wyrównując rekord strzelecki Leo Messiego
z sezonu 2011/2012. 29 kwietnia 2014 w półfinale z Bayernem dołożył dublet
ustanawiając nowy rekord 16 goli w sezonie, jednocześnie wyprzedzając dorobek 49
goli Di Stéfano, drugiego po Raúlu najlepszego strzelca Realu w Europie. 24 maja
2014 w wygranym finale z Atlético Madryt CR7 świętował zdobycie 10. Pucharu
Europy Realu Madryt, prawie 10 lat po tym jak na tym samym Estádio da Luz w
Lizbonie przegrał swój finał Euro 2004. W końcowych minutach spotkania udało mu
się przypieczętować sukces drużyny golem na 4:1, śrubując swój rekord do 17 goli
w sezonie. W 2014 roku jako pierwszy piłkarz Realu zaliczył cztery sezony ligowe
z rzędu, w których zdobył przynajmniej 30 goli, ponadto został pierwszym
piłkarzem w historii, który zdobył bramki w meczach finałowych dla dwóch
triumfatorów Ligi Mistrzów – Manchesteru United w sezonie 2007/2008 oraz Realu
Madryt w sezonie 2013/2014. W obu przypadkach Portugalczyk został królem
strzelców rozgrywek. W swojej karierze jako pierwszy piłkarz wpisał się na listę
strzelców w każdej minucie meczu.

5 października 2014 CR7 wyrównał rekord La Liga w liczbie zdobytych hat-tricków,
wynoszący łącznie 22 na równi z Zarrą i Di Stefano, z czego trzy ostatnie
zaliczył w czterech meczach ligowych w czasie 15 dni. 18 października 2014
Cristiano Ronaldo pobił rekord sprzed 71 lat najlepszego startu sezonu ligowego
pod względem strzelonych bramek, wówczas Echevarría w pierwszych ośmiu kolejkach
sezonu zdobył 14 bramek. Portugalczyk zdobył 15 goli w 7 spotkaniach, ale
opuścił starcie 2. kolejki z Realem Sociedad.

6 grudnia 2014 roku Portugalczyk pobił rekord La Liga w liczbie zdobytych
hat-tricków, notując 23. hat-tricka w starciu 14 kolejki ligowej pomiędzy Realem
Madryt, a Celtą Vigo, jednocześnie przyczyniając się do wyrównania rekordu
drużynowego Barcelony z sezonu 2005/06 – wygrania 18 meczów z rzędu, przy tym
dobijając do 200 goli w La Liga. Cristiano osiągnął taki dorobek bramkowy,
rozgrywając 178 meczów w hiszpańskiej lidze, co jest najlepszym wynikiem w
historii. 12 stycznia 2015 roku Cristiano Ronaldo drugi raz z rzędu otrzymał
Złotą Piłkę FIFA, było to jego trzecie wyróżnienie dla najlepszego piłkarza na
świecie. W 2015 roku Realnie nie zdobył żadnego trofeum, ale Portugalczyk
poprawił dwa rekordy życiowe z sezonu 2011/2012 - najwięcej goli zdobytych we
wszystkich rozgrywkach w sezonie (61) i goli w sezonie ligowym (48)). To
wystarczyło na zdobycie trzeciego Trofeo Pichichi i czwartego Europejskiego
Złotego Buta, wyprzedzając rekord Messiego, który jako pierwszy zdobył tę
nagrodę trzy razy. Wyśrubował także dwa własne rekordy w Hiszpanii - najwięcej
hat-tricków (27) i najwięcej hat-tricków w sezonie (8). W klasyfikacji strzelców
Realu CR7 wyprzedził Santillana i Di Stéfano. W 300 oficjalnych spotkaniach
Ronaldo zaliczył 313 trafień, ustępując tylko Raúlowi, a w 200 występach w La
Liga 225 goli, co stawia go na szóstym miejscu strzelców wśród najlepszych
ligowców. 13 września 2015 Cristiano zdobył pięć goli w meczu La Liga z
Espanyolem, zostając najlepszym ligowym strzelcem Realu, przed Raulem, który
zdobył 228 trafień.30 września 2015 Ronaldo zaliczył dwa trafienia z Malmö FF w
LM, z czego pierwszy gol był jego 500. golem w oficjalnych meczach klubowych i
reprezentacyjnych (w 753 występach), a drugi 323. golem dla Realu, czym zrównał
się z rekordem Raula oraz został najlepszym strzelem Realu w Europie z 67
golami, wyprzedzając rekord 66 goli Raula. 8 grudnia 2015 roku Cristiano Ronaldo
podbił swój własny rekord ilości zdobytych bramek w fazie grupowej Ligi
Mistrzów, śrubując swój wynik do liczby 11 goli, tym samym poprawił również swój
inny rekord Ligi Mistrzów, goli zdobytych w danym roku kalendarzowym, zdobywając
16 goli w 2015 roku. Portugalczyk jest obecnie najlepszym strzelcem tych
elitarnych rozgrywek z dorobkiem 89 goli.

W reprezentacji Portugalii zadebiutował 20 sierpnia 2003 roku w meczu z
Kazachstanem wygranym 1-0.

W 2004 roku wystąpił także na Olimpiadzie w Atenach (Grecja), gdzie jego drużyna
zajęła ostatnie miejsce w grupie wygrywając zaledwie jeden mecz z Maroko 2-1, w
którym Ronaldo zdobył pierwszą bramkę.

Portugalia zajęła drugie miejsce w swojej grupie eliminacyjnej ze stratą jednego
punktu do Rosji, przez co była zmuszona zagrać w barażach z reprezentacją
Szwecji. Oba mecze zakończyły się zwycięstwami Portugalii (1:0 i 3:2), wszystkie
bramki dla swojej drużyny zdobył Cristiano Ronaldo. W pierwszej rundzie
kwalifikacyjnej CR7 zanotował w sumie cztery trafienia, w międzyczasie
wyprzedzając pod względem strzelonych goli w reprezentacji Portugalii Eusébio
(41) a ostatecznie zrównując się bramkami z rekordzistą Pauletą (47). Na samym
turnieju reprezentacja Portugalii zajęła 3 miejsce w grupie, zrównując się
punktami z reprezentacją USA, ale ostatecznie, odpadając w tej fazie rozgrywek,
kolejno, przegrywając z Niemcami 4:0, remisując z USA 2:2 oraz wygrywając z
Ghaną 2:1. Ronaldo zagrał we wszystkich trzech meczach, notując asystę w meczu
ze Stanami Zjednoczonymi oraz strzelając bramkę w meczu z Ghaną, co uczyniło go
samodzielnym liderem klasyfikacji strzelców reprezentacji Portugalii z dorobkiem
50 goli. Pomimo, że turniej nie był udany dla Cristiano Ronaldo to stał się on
jedynym piłkarzem w historii, który strzelał bramki na sześciu wielkich
turniejach z rzędu – Euro 2004, 2008, 2012 oraz mundiale 2006, 2010 i 2014.

Podczas eliminacji do turnieju Euro 2016 Cristiano Ronaldo pobił rekord Jona
Dahla Tomassona, w spotkaniu 3 kolejki kwalifikacji w meczu z Armenią
Portugalczyk zdobył swojego 23 gola we wszystkich dotychczasowych spotkaniach
rozgrywanych w ramach mistrzostw Europy, biorąc pod uwagę mecze eliminacyjne i
finałowe, tym samym stał się samodzielnym liderem klasyfikacji strzelców w
historii tych rozgrywek.



https://pl.wikipedia.org/wiki/%C5%81ukasz_Fabia%C5%84ski

Łukasz Fabiański (ur. 18 kwietnia 1985 w Kostrzynie nad Odrą) – polski piłkarz
występujący na pozycji bramkarza w walijskim klubie Swansea City oraz w
reprezentacji Polski. Uczestnik Mistrzostw Świata 2006 oraz Mistrzostw Europy
2008 i 2016.

Łukasz Fabiański urodził się w Kostrzynie nad Odrą, a wychowywał się w Słubicach
skąd pochodzi jego rodzina. Swoją karierę piłkarską rozpoczął w roku 1999 w
juniorskiej drużynie Polonii Słubice. Następnie, w wieku 15 lat dołączył do MSP
Szamotuły. W trakcie swojej kariery grał następnie w drużynach seniorskich
Lubuszanina Drezdenko, Sparty Brodnica oraz Mieszka Gniezno.

Zawodowy kontrakt podpisał w 2004 z Lechem Poznań. W tym samym roku był również
na stażu w Arsenalu, jednak ostatecznie odrzucił ofertę kontraktu i wrócił do
Polski. W drużynie Lecha, Fabiański był rezerwowym.

W przerwie zimowej przeszedł do Legii Warszawa. W Ekstraklasie pierwszy występ
zaliczył 24 lipca 2005, kiedy to wystąpił w spotkaniu z Arką Gdynia. Po odejściu
Artura Boruca do Celticu został pierwszym bramkarzem warszawskiej drużyny. W
sezonie 2005/2006 wystąpił we wszystkich meczach swojej ekipy (w sezonie
2005/2006 wystąpił w każdej minucie wszystkich 30 meczów ligowych jego drużyny.
W tym sezonie został również Mistrzem Polski oraz otrzymał piłkarskiego Oscara w
kategorii najlepszy bramkarz. Ten drugi sukces powtórzył również rok później.

26 maja 2007 przeszedł do Arsenalu za 4 mln 350 tys. euro. W nowej drużynie
zadebiutował 25 września w wygranym 2:0 spotkaniu Pucharu Ligi z Newcastle
United. W Premier League pierwszy występ zaliczył 28 kwietnia 2008 w meczu z
Derby County, zakończony zwycięstwem Kanionierów 6:2. Debiutancki sezon w
Arsenalu zakończył z trzema występami ligowymi, oraz pięcioma pucharowymi.

5 listopada 2008 zaliczył pierwszy występ w Lidze Mistrzów, kiedy to zagrał w
zremisowanym 0:0 spotkaniu z tureckim Fenerbahçe SK. Polak występował przez
pełne 90 minut. Drugi mecz w Lidze Mistrzów rozegrał 7 kwietnia 2009 z
Villarrealem zmieniając w 30 minucie Almunię.

Sezon 2010/11 rozpoczął sezon jako bramkarz rezerwowy. 21 września 2010 pierwszy
raz w sezonie wybiegł w oficjalnym meczu w Pucharze Ligi Angielskiej na White
Hart Lane przeciwko Tottenhamowi. Arsenal wygrał mecz 4-1 w dogrywce, ale na
Fabiańskiego spadła fala krytyki za bramkę Robbiego Keane'a. Po meczu sam
przyznał, że powinien był obronić ten strzał. Tydzień później rozegrał drugi
mecz w sezonie – w Lidze Mistrzów przeciwko Partizanowi Belgrad. Zagrał dobre
spotkanie i obronił karnego w ostatnich minutach spotkania. Trener Arsenalu,
Arsène Wenger, wyznał, że wreszcie widzimy zawodnika, którego on od dawna
widział na treningach.

Od tamtej pory Łukasz Fabiański był pierwszym bramkarzem Arsenalu. Utrzymał
czyste konto w meczu przeciwko Manchesterowi City zostając wybrany przez kibiców
Arsenalu bohaterem meczu. Wenger wyznał, że Fabiański może pozostać bramkarzem
numer jeden na stałe. Utrzymał czyste konto w meczu z Wolverhampton Wanderers a
następnie z Evertonem, gdzie został mianowany bohaterem meczu przez Sky Sports.
Po tym spotkaniu Arsène Wenger powiedział, że Fabiański może zostać jednym z
najlepszych bramkarzy Premier League. Doznał kontuzji po meczu przeciwko
Manchesterowi City 5 stycznia 2011. Uraz wyeliminował go z gry do końca sezonu.
W bramce zastąpił go rodak Wojciech Szczęsny.

Łukasz Fabiański powrócił po kontuzji w meczu przeciwko 1. FC Köln. Wszedł z
ławki rezerwowych w 69. minucie. Następnie rozegrał połowę spotkania z New York
Red Bulls w ramach Emirates Cup oraz połowę meczu z Benfiką. Sezon rozpoczął
jednak jako bramkarz rezerwowy. Wystąpił w spotkaniach o Puchar Ligi oraz w
kończącym fazę grupową Ligi Mistrzów meczu z Olympiakosem Pireus, w którym
nabawił się kolejnej kontuzji. Po raz kolejny zagrał podczas meczu Pucharu
Anglii 18 lutego z Sunderlandem przegranym przez jego zespół 0:2.

Pierwszy występ w sezonie 2012/13 miał miejsce w czasie ćwierćfinałowego rewanżu
w Lidze Mistrzów z Bayernem Monachium w dniu 13 marca 2013. W meczu tym Łukasz
Fabiański zachował czyste konto, a Arsenal wygrał 2:0. Rozegrał także kilka
meczów ligowych zastępując w bramce Szczęsnego, lecz znów nabawił się kontuzji,
która wykluczyła go z gry.

Sezon 2013/14 po raz kolejny rozpoczął jako rezerwowy. Występował jedynie w
meczach Pucharu Ligi oraz Pucharu Anglii. 10 lutego ogłosił, że po sezonie
odejdzie z Arsenalu. 19 lutego w meczu Ligi Mistrzów z Bayernem Monachium
pojawił się na boisku na skutek czerwonej kartki dla Wojciecha Szczęsnego. 12
kwietnia w półfinałowym meczu Pucharu Anglii z Wigan Athletic obronił dwa rzuty
karne, a Arsenal awansował do finału. 17 maja 2014 po finałowym meczu z Hull
City, wygrał Puchar Anglii.

1 lipca 2014, po wygaśnięciu kontraktu z Arsenalem, Fabiański został zawodnikiem
walijskiego Swansea City A.F.C. Otrzymał bluzę z numerem 1. 16 sierpnia 2014
zadebiutował w nowym klubie w meczu Premier League przeciwko Manchesterowi
United wygranym przez Swansea 2:1. Zagrał w 37 meczach, trzynastokrotnie
zachowując czyste konto. Pod koniec sezonu brytyjski magazyn „Four Four Two”
wybrał Fabiańskiego najlepszym bramkarzem sezonu w Premier League, a klub uznał
Polaka m.in. najlepszym zawodnikiem walijskiego klubu. W kolejnym sezonie
Fabiański wystąpił również we wszystkich 37 meczach Swansea pozostając filarem
walijskiej drużyny.

Występował w reprezentacjach Polski różnych kategorii wiekowych, w tym w
drużynie młodzieżowej U-21. W grudniu 2005 wystąpił w meczu kadry "B"
prowadzonej przez Edwarda Klejndinsta ze Szkocją, a swój debiut w reprezentacji
Polski zaliczył w meczu z Arabią Saudyjską rozegranym 28 marca 2006 jako
reprezentant nr 793. W reprezentacji Polski rozegrał 35 meczów.

15 maja 2006 został powołany do kadry narodowej na Mistrzostwa Świata w Piłce
Nożnej 2006, jednak jako jeden z niewielu nie zagrał na nich ani minuty.

21 listopada 2007 rozegrał swój pierwszy mecz o punkty w reprezentacji – w
zremisowanym 2:2 meczu z Serbią.

W maju 2012 został powołany do szerokiej kadry na Euro 2012, jednak opuścił
zgrupowanie z powodu kontuzji barku wykluczającej go z gry. Jego miejsce w
reprezentacji zajął Grzegorz Sandomierski.

W 2014, w jesiennych meczach Eliminacji Mistrzostw Europy 2016 wraz z Arturem
Borucem pełnił rolę rezerwowego bramkarza Reprezentacji Polski. 18 listopada
zagrał 45 minut w zremisowanym meczu towarzyskim ze Szwajcarią, puszczając w nim
jedną bramkę. 29 marca 2015 został pierwszym bramkarzem w eliminacyjnym meczu z
Irlandią. Mecz zakończył się wynikiem 1:1 po golach Sławomira Peszki i Shane'a
Long.

30 maja 2016 został powołany przez selekcjonera Adama Nawałkę do kadry Polski na
Mistrzostwa Europy 2016. Na turnieju pełnił funkcję drugiego bramkarza, jednak z
powodu kontuzji Wojciecha Szczęsnego wystąpił w zremisowanym 0:0, drugim meczu
fazy grupowej przeciwko reprezentacji Niemiec. Był to debiut Fabiańskiego na
wielkim turnieju. Z powodu wspomnianego urazu Szczęsnego, rozegrał w bramce
reprezentacji także wszystkie następne mecze Polski na Euro 2016, wpuszczając
dwie bramki – po jednej w meczu 1/8 finału ze Szwajcarią (1:1 k. 5:4) i
ćwierćfinałowym z Portugalią, po którym Polska odpadła z turnieju przegrywając
3:5 w rzutach karnych.

Ma młodszego brata Arkadiusza (ur. 1992), który także jest bramkarzem. W 2013
poślubił Annę Grygier. Ślub odbył się w Szamotułach. Ma syna Jana (ur. 23
grudnia 2015).



https://pl.wikipedia.org/wiki/Walia

Walia (ang. Wales, wym. [ˈweɪlz] i; wal. Cymru, wym. [ˈkəmrɨ] i) – jeden z
czterech podmiotów administracyjno-ustrojowych Zjednoczonego Królestwa Wielkiej
Brytanii i Irlandii Północnej oraz celtycka kraina historyczna, położona w
południowo-zachodniej części wyspy Wielkiej Brytanii, na zachód od Anglii, nad
Morzem Irlandzkim i Celtyckim. Stolicą Walii jest Cardiff.

Mimo że kraj ten dzieli historię społeczno-polityczną z resztą Wielkiej Brytanii
a zdecydowana większość ludności mówi po angielsku, Walia zachowała odrębność
kulturową i jest krajem dwujęzycznym. Ponad 560 tys. mieszkańców posługuje się
językiem walijskim, który szczególnie rozpowszechniony jest w zachodnich i
północnych częściach kraju. Od końca XIX wieku Walia zyskała wizerunek „kraju
pieśni”, po części dzięki tradycji eisteddfod. Kraj reprezentowany jest przez
własną drużynę na wielu międzynarodowych imprezach sportowych, m.in. w Pucharze
Świata FIFA, Mistrzostwach Europy UEFA, Pucharze Świata w Rugby oraz na
Igrzyskach Wspólnoty Narodów. Rugby union uważane jest za symbol walijskiej
tożsamości narodowej oraz przejaw narodowej świadomości.

Nazwa Walia jest spolszczoną wersją angielskiej nazwy Wales, która jest
germańskim egzonimem pochodzącym od germańskiego słowa Walha i oznacza
nieznajomego lub cudzoziemca. Słowo Walha prawdopodobnie wywodzi się od nazwy
celtyckiego plemienia Volcae.

Walijczycy z kolei nazywają swój kraj Cymru (wym. [ˈkəmrɨ]), a siebie Cymry, co
w języku starowalijskim znaczy „rodak”, „krajan”.

Pierwotna ludność Walii pozostawiła po sobie wielkie budowle megalityczne.
Później obszar ten zajęli Celtowie. Rzymianie okupowali obszary Walii od I do V
wieku n.e. Po zakończeniu panowania cesarstwa rzymskiego pojawiła się tożsamość
narodowa Walii. Pomimo późniejszych najazdów Jutów, Anglów i Sasów, Walia
zachowała swą odrębność. W tym czasie powstało na terytorium Walii kilka państw,
z których najpotężniejszymi były Królestwo Gwynedd i Królestwo Powys.

W VIII wieku n.e. plemiona walijskie zdołały się obronić przed sąsiedzką inwazją
Anglosasów. Kiedy jednak Anglię najechał Wilhelm Zdobywca (1066), jego normańska
armia wdarła się do Walii i rozpoczęła okupację. W 1218 książę Gwynedd zdołał
zjednoczyć ziemie walijskie i przybrał tytuł księcia Walii. W 1282 roku, gdy
zmarł Llywelyn ap Gruffudd, dokonała się ostateczna aneksja Walii przez Anglię.
W 1301 roku król Edward I nadał swemu synowi, Edwardowi II, tytuł księcia Walii,
w geście, który miał świadczyć o jedności i związkach między nią i Anglią. Tytuł
księcia Walii przysługuje tradycyjnie najstarszemu synowi brytyjskiego władcy,
będącemu następcą tronu Zjednoczonego Królestwa.

W 1400 roku walijski książę Owain Glyndŵr wzniecił powstanie przeciwko Anglii, w
cztery lata usuwając Anglików z większości terenów Walii. W 1410 powstanie
zostało stłumione. W 1485 roku królem Anglii został Henryk VII. Jako Walijczyk i
pierwszy władca z rodu Tudorów uczynił rządy Anglii bardziej tolerancyjnymi dla
Walijczyków. Jego syn, Henryk VIII połączył Anglię i Walię unią w roku 1536. Na
mocy Przepisów Prawnych Walii 1535–1542 Walia została zaanektowana przed Anglię
i włączona do jej systemu prawnego.

XIX-wieczna rewolucja przemysłowa zmieniła oblicze Walii, zagrażając
tradycyjnemu sposobowi życia walijskich farmerów i pasterzy. Zaczęły się
rozwijać wyróżniające się partie polityczne. Walijski liberalizm reprezentowany
na początku XX wieku przez Lloyda George’a został wtedy wyparty przez rozwój
socjalizmu i Partii Pracy. Poczucie narodowości Walii odrodziło się szczególnie
w czasie XX wieku, zaczęły odradzać się walijski język i kultura. W 1925 zostało
utworzone Plaid Cymru, a w 1962 Towarzystwo Języka Walijskiego. Walijskie
Zgromadzenie Narodowe, które zostało utworzone na mocy Government of Wales Act
1998, jest odpowiedzialne za szereg obszarów, w których może tworzyć ustawy.

W średniowieczu Walia była niezależnym księstwem, obecnie jest integralną
częścią Zjednoczonego Królestwa Wielkiej Brytanii i Irlandii Północnej.

Podobnie jak Irlandia Północna, Walia nie ma kościoła państwowego. Anglikański
Kościół w Walii (Yr Eglwys yng Nghymru / Church in Wales) został oddzielony od
państwa ostatecznie w 1920 roku. Na jego czele stoi arcybiskup Walii.

W 1267 roku Walia weszła w unię personalną z Anglią. W latach 1535–1707
stanowiła dominium korony angielskiej, a po 1707 została włączona bezpośrednio
do Anglii jako księstwo. W 1964 utworzono specjalne ministerstwo przy rządzie
brytyjskim do spraw Walii. W 1967 roku język walijski został prawnie zrównany z
angielskim. W referendum dotyczącym uzyskania autonomii, które zorganizowano w
1979 roku, idea ta zyskała jedynie 12% poparcia mieszkańców. W trakcie kampanii
wyborczej 1997 roku lider Partii Pracy, Tony Blair, przedłożył projekt
utworzenia Walijskiego Zgromadzenia Narodowego o szerokich kompetencjach w
odniesieniu do spraw wewnętrznych. W referendum projekt otrzymał 50,3% poparcia
głosujących mieszkańców Walii.

W wykonaniu wyborczych obietnic labourzystowski parlament uchwalił w 1998 roku
Government of Wales Act 1998, na mocy którego utworzone zostało Walijskie
Zgromadzenie Narodowe (wal. Cynulliad Cenedlaethol Cymru, ang. National Assembly
for Wales); świadomie zrezygnowano z terminu „parlament”, dla podkreślenia
mniejszego zakresu autonomii. Wyrazem tego stał się choćby fakt, że walijskie
Zgromadzenie nie było władne samo ustalić własnej ordynacji wyborczej, lecz
czynił to minister rządu brytyjskiego. Także szczegółowy zakres kompetencji
Zgromadzenia był determinowany przez rozporządzenie monarchy brytyjskiego, a
więc de facto przez brytyjski rząd, przy czym zastrzeżono, że projekt takiego
rozporządzenia musi uzyskać zgodę każdej z izb Parlamentu Zjednoczonego
Królestwa; nadto późniejsza zmiana zakresu kompetencji wymagała również zgody
Zgromadzenia. Organ ten nie powoływał jednak żadnej odrębnej egzekutywy, zaś
jego kompetencje zostały ukształtowane głównie jako wykonawcze. W praktyce
ukształtował się jednak zwyczaj wyłaniania specjalnego komitetu wykonawczego,
stanowiącego w swej istocie komisję Zgromadzenia. Pierwsze wybory do Walijskiego
Zgromadzenia Narodowego odbyły się 2 maja 1999 roku.

Na skutek opracowanego w 2002 roku przez Zgromadzenie raportu Better Governance
for Wales uchwalono Government of Wales Act 2006, który znacząco wzmocnił
pozycję autonomicznych organów Walii. Lokalne prawo wyborcze, jakkolwiek poddane
nadal rozstrzygnięciom rządu brytyjskiego, zostało nieco dokładniej sprecyzowane
w samym akcie. Utworzona została – na wzór Szkocji – odrębna walijska egzekutywa
z Pierwszym Ministrem (wal. Prif Weinidog, ang. First Minister) na czele,
powoływanym przez monarchę, ale na wniosek Zgromadzenia. Samo Zgromadzenie stało
się w ten sposób przede wszystkim organem prawodawczym, co znalazło swój
oddźwięk w zmianie zasad legislacji. Zgromadzenie zostało wprost upoważnione do
uchwalania „instrumentów Walijskiego Zgromadzenia Narodowego” (wal. Mesurau
Cynulliad Cenedlaethol Cymru, ang. Measures of the National Assembly for Wales),
podlegających królewskiej sankcji i stanowiących formalne źródło prawa, choć w
zakresie legislacji wykonawczej (odpowiednik polskich rozporządzeń), przy
zastrzeżeniu supremacji Parlamentu Zjednoczonego Królestwa. Pozostawiono wyżej
opisany mechanizm zakreślania kompetencji Zgromadzenia w drodze rozporządzeń
królewskich z tą zmianą, że zgodę Zgromadzenia na modyfikację uznano za
obligatoryjną w każdej sytuacji.

W następstwie referendum przeprowadzonego w 2011 roku Walijskie Zgromadzenie
Narodowe zyskało możliwość uchwalania ustaw (wal. Deddfau Cynulliad Cenedlaethol
Cymru, ang. Act of National Assembly for Wales), wymagających formalnej sankcji
królewskiej, analogicznie do aktów Parlamentu Zjednoczonego Królestwa, z
zachowaniem jednak supremacji parlamentu brytyjskiego. Jednocześnie wygasła
kompetencja Zgromadzenia do uchwalania dotychczasowych instrumentów.

Od 1996 roku Walia jest podzielona na 22 jednostki administracyjne (unitary
authorities): 9 hrabstw (counties), 10 hrabstw miejskich (county boroughs) i 3
miasta (cities).

Walia leży nad Morzem Irlandzkim w południowo-zachodniej części wyspy Wielka
Brytania. Od wschodu granica lądowa z Anglią, od południa – morska przez Kanał
Bristolski. Długość linii brzegowej wynosi 2700 km.

Powierzchnia Walii wynosi 20 779 km². Jest wyżynno-górzysta, prawie całą
powierzchnię zajmuje pasmo Gór Kambryjskich z najwyższym szczytem – Yr Wyddfa
(Snowdon), 1085 m n.p.m.

U progu rewolucji przemysłowej rozwój górnictwa i metalurgii przemienił rolniczą
krainę w państwo przemysłowe. Eksploatacja południowowalisjkiego zagłębia
węglowego spowodowała szybkie przemieszczanie się ludności walijskiej. 2/3
populacji mieszka w południowo-wschodniej Walii, na wybrzeżu Kanału
Bristolskiego, w tzw. Zagłębiu Południowowalijskim, głównie w Cardiff lub jego
okolicach, Swansea i Newport, oraz w pobliskich dolinach. Południowowalijskie
zagłębie węglowe było w końcu XIX w. jednym z największych w świecie producentów
węgla kamiennego, również do lat 70. jednym z najważniejszych w Wielkiej
Brytanii.

W tych okolicach funkcjonuje wydobycie węgla kamiennego, przemysł metalurgiczny
(hutnictwo żelaza i metali nieżelaznych, takich jak aluminium, miedź, cyna,
nikiel), przemysł petrochemiczny (rafinerie w Milford Haven i Swansea),
elektrotechniczny, maszynowy, metalowy, chemiczny, włókienniczy i spożywczy.
Współcześnie przemysł ciężki odgrywa coraz mniejszą rolę, gospodarka walijska
(jak i całej Wielkiej Brytanii) skupia się na sektorze publicznym, lekkim,
sektorze usług oraz turystyce. W 2010 wartość dodana brutto Walii wynosiła 45,5
miliarda funtów.

Według ostatniego spisu ludności przeprowadzonego w 2011 roku Walię zamieszkuje
ok. 3 064 000 osób, najwięcej jak dotychczas w historii. Poprzedni spis z 2001
roku wykazał, że ówczesna liczba mieszkańców wynosiła 2 910 000 osób, natomiast
w 1991 roku było to ok. 2 873 000 osób.

Głównym skupiskiem ludności jest obszar południowej Walii, z największymi
miastami takimi jak Cardiff, Swansea i Newport. Jest to również największy rejon
przemysłowy kraju. Drugie duże skupisko ludności znajduje się w
północno-wschodniej Walii w okolicach miasta Wrexham. Według spisu z 2001 roku,
96,0% walijskiej populacji to biali Brytyjczycy, 1,9% inni biali, a 2,1%
pozostali (głównie azjatyckiego pochodzenia, 0,9%). Większość ludności niebiałej
skoncentrowana jest w portowych miastach jak Cardiff, Newport i Swansea, na
południu Walii.



https://pl.wikipedia.org/wiki/Kamil_Glik

Kamil Jacek Glik (ur. 3 lutego 1988 w Jastrzębiu-Zdroju) – polski piłkarz
występujący na pozycji obrońcy w monakijskim klubie AS Monaco oraz w
reprezentacji Polski. Uczestnik Mistrzostw Europy 2016.

Pierwsze piłkarskie kroki stawiał w Miejskim Ośrodku Sportu i Rekreacji
Jastrzębie-Zdrój i Wodzisławskiej Szkole Piłkarskiej Wodzisław Śląski.

Po kilku latach spędzonych w WSP Wodzisław Śląski występował przez krótki okres
na zasadzie wypożyczenia w lokalnej Silesii Lubomia. Następnie razem z innym
zawodnikiem WSP, Kamilem Wilczkiem, występował w hiszpańskim klubie UD Horadada,
skąd przeszedł do drużyny Realu Madryt C, w której grał w sezonie 2007/08.

Po powrocie z Hiszpanii, 6 sierpnia 2008 został zawodnikiem Piasta Gliwice. 30
sierpnia 2008, w meczu z Jagiellonią, debiutował w jego barwach w Ekstraklasie,
zaś prawie rok później, 15 sierpnia 2009, w spotkaniu z Zagłębiem Lubin (4:1)
zdobył swoją pierwszą ligową bramkę w barwach Piasta, z którym w sezonie
2009/2010 spadł z Ekstraklasy.

7 lipca 2010 Glik podpisał 5-letni kontrakt z włoskim klubem US Palermo. W nowym
klubie zadebiutował 19 sierpnia 2010 w meczu IV rundy kwalifikacji do Ligi
Europy przeciwko NK Maribor (3:0), i następnie zagrał jeszcze w 3 meczach fazy
grupowej tych rozgrywek.

1 stycznia 2011 został wypożyczony na pół roku do AS Bari, w którego barwach 6
stycznia 2011, w meczu z Lecce, zadebiutował w Serie A. W barwach Bari, rozegrał
16 ligowych meczów, lecz nie uchroniło to włoskiego klubu przed spadkiem do
II-ligi.

1 lipca 2011 za niespełna 2,5 mln euro został zawodnikiem drugoligowego wówczas
Torino FC. W sezonie 2011/12 wywalczył z klubem awans do Serie A. 31
października 2010 w meczu z Lazio, zdobył swoją pierwszą bramkę w Serie A. W
drugiej połowie lipca 2013 jako pierwszy obcokrajowiec w historii został
kapitanem tego klubu. Opaskę kapitańską założył po raz pierwszy 20 lipca w
pierwszym przedsezonowym meczu Torino FC z US Bormiese Calcio (drużyna z
miejscowości Bormio); zdobył jedną z dziesięciu bramek w tym spotkaniu (mecz
zakończył się wygraną Torino 10:0).

W sezonie 2014/2015 zakwalifikował się z Torino do Ligi Europy i dotarł z klubem
do 1/8 finału tych rozgrywek, gdzie Torino przegrało w dwumeczu 1:2 z Zenitem
Petersburg. W rewanżowym spotkaniu z tym zespołem (1:0), zdobył swoją pierwszą
bramkę w europejskich pucharach. W sezonie 2014/2015 został wybrany do
jedenastki sezonu Serie A przez La Gazzetta dello Sport.

Łącznie w barwach Torino, Kamil Glik rozegrał 171 meczów, w których strzelił 13
bramek i zanotował 6 asyst. Nieprzerwanie przez 3 sezony był także kapitanem
turyńskiego klubu, zyskując szacunek kibiców i miano klubowej legendy.

4 lipca 2016 przeszedł z Torino do AS Monaco, podpisując z monakijskim klubem
4-letni kontrakt.

Jego pierwszym oficjalnym spotkaniem w barwach nowego klubu, był rozegrany 3
sierpnia 2016 rewanżowy mecz III rundy eliminacji Ligi Mistrzów przeciwko
Fenerbahçe SK. Spotkanie zakończyło się wygraną Monaco 3:1 i awansem do rundy
play-off. Kamil Glik zmienił wówczas, w 90. minucie gry, strzelca dwóch bramek w
tamtym spotkaniu Valère Germaina.

12 sierpnia 2016, w zremisowanym 2:2 meczu z Guingamp, zadebiutował w Ligue 1,
zaś 10 września 2016 w meczu z Lille (4:1) zdobył w niej swojego pierwszego
gola.

14 września 2016 w wygranym 2:1, rozgrywanym na Wembley, meczu fazy grupowej z
Tottenhamem zadebiutował w rozgrywkach Ligi Mistrzów, do których Monaco
zakwalifikowało się pokonując w fazie kwalifikacyjnej kolejno Fenerbahçe i
Villarreal. 27 września 2016 zdobył swojego pierwszego gola w Lidze Mistrzów,
strzelając w ostatniej minucie meczu z Bayerem Leverkusen bramkę dającą jego
drużynie remis 1:1.

Swoją reprezentacyjną karierę rozpoczął w reprezentacji Polski do lat 19.
Następnie występował w reprezentacji Polski do lat 21. 9 listopada 2009 został
powołany do gry w seniorskiej reprezentacji Polski przez Franciszka Smudę.
Podczas pierwszego zgrupowania nie dostał szansy debiutu. 18 grudnia 2009
otrzymał ponownie powołanie od selekcjonera tym razem na Puchar Króla Tajlandii,
20 stycznia 2010 zadebiutował w reprezentacji Polski – wyszedł w podstawowym
składzie na mecz z Tajlandią. W 43. minucie tego spotkania strzelił swoją
pierwsza bramkę w reprezentacji. Drugą bramkę w kadrze zdobył w rozegranym w
Warszawie meczu z Anglią 17 października 2012 (1:1).

12 maja 2016 został powołany przez selekcjonera Adama Nawałkę do szerokiej kadry
na Mistrzostwa Europy 2016 we Francji. 30 maja 2016 Nawałka oficjalnie powołał
go do ścisłego składu na mistrzostwa Europy. 12 czerwca 2016 podczas pierwszego,
wygranego 1:0 meczu fazy grupowej z Irlandią Północną, zadebiutował na wielkim
turnieju. Jako jeden z liderów drużyny, wystąpił również w pozostałych czterech
meczach reprezentacji Polski i dotarł z nią do ćwierćfinału Euro 2016 (najwyższy
wynik w historii występów reprezentacji Polski na Mistrzostwach Europy), gdzie
Polska odpadła po porażce w rzutach karnych z Portugalią.

Od 25 czerwca 2011 jest żonaty z Martą Glik. Mają córkę Victorię. Posiada
również obywatelstwo niemieckie (w niemieckim paszporcie jego nazwisko zapisane
jest jako ''Glück'').



https://pl.wikipedia.org/wiki/Renato_Sanches

Renato Júnior Luz Sanches (wym. [ʁɨ.ˌna.tu.ˈsɐ̃.ʃɨʃ], ur. 18 sierpnia 1997 w
Lizbonie) – portugalski piłkarz pochodzenia kabowerdeńskiego występujący na
pozycji pomocnika w niemieckim klubie Bayern Monachium oraz w reprezentacji
Portugalii. Złoty medalista Mistrzostw Europy 2016.

Sanches rozpoczął treningi piłki nożnej w Águias da Musgueira w wieku 8 lat. W
2006 roku trafił do SL Benfica. 5 października 2014 zadebiutował w drużynie
rezerw tego klubu w zremisowanym 2:2 meczu z CD Feirense. W sierpniu 2015
przedłużył kontrakt z klubem do 2021 roku. W barwach drugiej drużyny strzelił 3
gole: 30 sierpnia 2015 w przegranym 1:2 spotkaniu z Varzim SC i 2 w przegranym
2:3 meczu z CD Aves 16 września 2015. W pierwszym zespole zadebiutował 30
października 2015 w wygranym 4:0 spotkaniu z CD Tondela, a pierwszego gola
strzelił 4 grudnia 2015 w wygranym 3:0 meczu z Académiką Coimbra. Kolejną bramkę
zdobył 5 stycznia 2016 w wygranym 1:0 spotkaniu z Vitórią Guimarães. W maju 2016
został wybrany „Rewelacją Roku” przez stowarzyszenie portugalskich dziennikarzy
sportowych i podpisał pięcioletni kontrakt z Bayernem Monachium. Koszt transferu
wyniósł 35 milionów euro, jednakże może wzrosnąć do 80 milionów w przypadku
zrealizowania określonych warunków. W nowym klubie zadebiutował 9 września 2016
w wygranym 2:0 meczu z FC Schalke 04. W październiku 2016 otrzymał nagrodę
Złotego Chłopca, przyznawanej najlepszemu w ligach europejskich zawodnikowi do
lat 21.

Sanches grał w młodzieżowych reprezentacjach Portugalii do lat 15, 16, 17 i 19.
Z kadrą U-17 dotarł do półfinału mistrzostw Europy w 2014, na których strzelił 1
gola (w meczu ze Szkocją). W seniorskiej reprezentacji zadebiutował 25 marca
2016 w przegranym 0:1 starciu z Bułgarią. 17 maja 2016 znalazł się w grupie 23
zawodników powołanych na Euro 2016.

30 czerwca 2016 roku po raz pierwszy na Euro 2016 wyszedł w pierwszym składzie
na mecz z Polską. W 33. minucie tego spotkania strzelił swojego pierwszego gola
w reprezentacji, stając się jednocześnie trzecim najmłodszym strzelcem gola w
historii mistrzostw Europy. Został wybrany piłkarzem meczu. Było to jego drugie
wyróżnienie na mistrzostwach, ponieważ wcześniej został wybrany zawodnikiem
meczu ⅛ finału z Chorwacją, wygranym przez Portugalię 1:0 po dogrywce. Wraz z
reprezentacją został mistrzem Europy po pokonaniu w finale Francji 1:0 po
dogrywce. Sanches dzięki występowi w finale stał się najmłodszym uczestnikiem
meczu finałowego w historii mistrzostw Europy. Został także wybrany najlepszym
młodym zawodnikiem turnieju.

W marcu 2016 portugalskie media podały, że narodziny Sanchesa zostały
zarejestrowane w 2002 roku. Opóźnienie miało być spowodowane rozwodem rodziców
piłkarza. Pierwszą osobą, która wyraziła wątpliwości co do wieku zawodnika, był
prezes Sporting CP, Bruno de Carvalho. W lipcu 2016 Guy Roux powiedział, że
Sanches jest o pięć lub sześć lat starszy niż podają oficjalne dane. Piłkarz
zapowiedział, że pozwie Francuza o pomówienie. Niedługo później szpital, w
którym urodził się Sanches podał do publicznej wiadomości dokumentację
zawodnika, w której napisano, że piłkarz urodził się 18 sierpnia 1997 o godzinie
15:25.

Jego matka pochodzi z Republiki Zielonego Przylądka, a ojciec z Wysp Świętego
Tomasza i Książęcej.



https://pl.wikipedia.org/wiki/Polska

Polska, Rzeczpospolita Polska (w skrócie RP) – państwo w Europie Środkowej
położone między Morzem Bałtyckim na północy a dwoma łańcuchami górskimi –
Sudetami i Karpatami na południu, w przeważającej części w dorzeczu Wisły i
Odry. Od północy Polska graniczy z Rosją (z jej obwodem kaliningradzkim) i
Litwą, od wschodu z Białorusią i Ukrainą, od południa ze Słowacją i Czechami, od
zachodu z Niemcami. Większość północnej granicy Polski wyznacza wybrzeże Morza
Bałtyckiego. Polska Wyłączna Strefa Ekonomiczna na Bałtyku graniczy ze strefami
Danii i Szwecji. Powierzchnia administracyjna Polski wynosi 312 679 km²[b], co
daje jej 69. miejsce na świecie i 9. w Europie. Zamieszkana przez prawie 38,5
miliona ludzi (2016), zajmuje pod względem liczby ludności 34. miejsce na
świecie, a 6. w Unii Europejskiej. Polska podzielona jest na 16 województw. Jej
największym miastem i jednocześnie stolicą jest Warszawa. Inne metropolie to
Kraków, Łódź, Wrocław, Poznań, Gdańsk i Szczecin. Największą polską aglomeracją
policentryczną jest konurbacja górnośląska.

Za umowną datę powstania państwa polskiego przyjmuje się rok 966, gdy książę
Mieszko I, władca obszarów mieszczących się współcześnie w większości w
granicach Polski, przyjął chrzest. W 1025 roku powstaje Królestwo Polskie,
którego pierwszym królem był syn Mieszka I, Bolesław Chrobry. W 1569 roku Polska
zawiera porozumienie z Wielkim Księstwem Litewskim, podpisując tak zwaną unię
lubelską. W wyniku podpisanej unii powstała Rzeczpospolita Obojga Narodów, jedno
z największych i najludniejszych państw na mapie szesnasto- i
siedemnastowiecznej Europy, które po rozejmie w Dywilinie, w latach 1618–1621
miało powierzchnię 0,99 mln km². Rzeczpospolita przestała istnieć w wyniku
rozbiorów w latach 1772–1795, kiedy jej terytorium podzielone zostało między
Prusy, Rosję i Austrię. Po 123 latach, pod koniec I wojny światowej, w 1918
roku, Polska odzyskała niepodległość.

We wrześniu 1939 roku, atakiem Niemiec, Słowacji oraz Związku Radzieckiego na
Polskę, rozpoczęła się II wojna światowa. W jej wyniku życie straciło ponad
sześć milionów Polaków. Postanowieniami konferencji poczdamskiej, po wojnie
granice Polski przesunięto na zachód. Dzięki poparciu Związku Radzieckiego
komuniści utworzyli samozwańczy rząd marionetkowy, który po sfałszowanym
referendum z 1946 roku objął kontrolę nad Polską, czyniąc ją państwem satelickim
Związku Radzieckiego (pod nazwą Polska Rzeczpospolita Ludowa – PRL). W wyniku
rewolucji w 1989 roku upadł rząd komunistyczny, a Polska przyjęła nową
konstytucję, stając się krajem demokratycznym. Pomimo olbrzymich strat w
ludziach oraz znacznego zniszczenia kraju w wyniku II wojny światowej, w Polsce
udało się zachować wiele bogactwa kulturowego. Znajduje się tu 14 miejsc
wpisanych na listę światowego dziedzictwa UNESCO, 54 pomniki historii oraz duża
ilość zarejestrowanych, chronionych prawnie zabytków.

Od początku transformacji ustrojowej w gospodarkę wolnorynkową, która rozpoczęła
się na początku lat 90. XX wieku, Polska utrzymuje bardzo wysoki wskaźnik
rozwoju społecznego (HDI). W kraju stopniowo zwiększa się wolność ekonomiczna.
Polska jest demokratycznym państwem z rozwiniętą, wysokodochodową gospodarką,
wysokim wskaźnikiem jakości życia oraz bardzo wysoką stopą życiową. Ponadto
każdego roku Polskę odwiedza blisko 16 milionów turystów (2013), co czyni ją
jednym z najczęściej odwiedzanych krajów świata. Polska jest ósmą co do
wielkości gospodarką w Unii Europejskiej i jedną z najszybciej rozwijających się
gospodarek europejskich. Ponadto według wskaźnika Global Peace Index z 2014 roku
Polska jest jednym z najbezpieczniejszych krajów na świecie.

Źródłosłów wyrazu „Polska” nie został dotąd jednoznacznie ustalony.
Najprawdopodobniej jest nim nazwa zachodniosłowiańskiego plemienia Polan[e].
Nazwa Polan z kolei pochodzi od indoeuropejskiego wyrazu pole, oznaczającego
pole uprawne lub otwartą przestrzeń. Nazwa Polska zaczęła być używana w
odniesieniu do całego państwa w XI wieku i funkcjonowała pierwotnie jako forma
określenia „ziemia polska” (łac. terra Poloniæ). Zarówno własne nazwy Polski i
Polaków (endonimy), jak i większość nazw nadawanych im w innych językach
(egzonimy) wywodzą się z tego źródła.

Gramatycznie nazwa Polska składa się z dwóch części: nazwy „Pol” – „pole”
oznaczającej otwartą przestrzeń lub uprawne pole oraz przyrostkowego formantu
przymiotnikowego „-ska”. Nazwa „Polska” to gramatycznie przymiotnik utworzony od
rzeczownika „pole” za pomocą przyrostka „-sk”, który jest formantem
przymiotnikowym, kontynuantem z języka prasłowiańskiego *-ьskъ-jь określającym
przynależność do czegoś. Formant ten jest charakterystycznym elementem
słowiańskich oraz polskich nazw przestrzennych i miejscowych dzięki którego
zastosowaniu tworzy się nazwy geograficzne. Końcówka ta występuje także w
rodzimych nazwach innych krajów słowiańskich np. w czeskiej i słowackiej nazwie
„Czech” i „Słowacji” – „Česko” i „Slovensko” oraz w nazwie „Chorwacji” –
„Hrvatska”.

Wydarzeniem, które stanowiło pierwszy krok na drodze ku powstaniu państwa
polskiego, było objęcie władzy nad plemieniem Polan przez ród Piastów. Nastąpiło
to w nieznanych okolicznościach i czasie, najprawdopodobniej jednak w drugiej
połowie IX wieku. Główny ośrodek państwa Polan stanowiło Gniezno. Pierwszym
historycznym władcą piastowskim był natomiast książę Mieszko I, chociaż
późniejszy (XII w.) kronikarz Gall Anonim podaje także imiona jego przodków.

Mieszko I objął rządy w państwie Polan przed 963 i panował do 992. W 965 zawarł
on sojusz z księciem chrześcijańskich już wówczas Czech, Bolesławem I Srogim i
poślubił jego córkę Dobrawę. Najważniejszym efektem tego aliansu było przyjęcie
przez Mieszka w 966 chrztu (za pośrednictwem Czech) i narzucenie religii
chrześcijańskiej jego państwu (nazywanemu Polską), co umieściło je w kręgu
cywilizacji łacińskiej. Doraźnymi konsekwencjami decyzji Mieszka było przybycie
do Polski duchowieństwa, wraz z którym upowszechniła się nowa koncepcja władzy
książęcej (później królewskiej), doświadczenie administracyjne oraz słowo
pisane. Syn Mieszka I, Bolesław, jako władca Polski uzyskał w 1025 roku tytuł
królewski. Od końca XIII wieku na tron polski często wybierano władców krajów
sąsiednich. W 1569, po wygaśnięciu trwającej od 1386 unii dynastycznej z Litwą,
oba kraje zdecydowały się na unię realną. Nowe państwo nosiło nazwę
Rzeczpospolita.

W latach 1772–1795 ziemie Rzeczypospolitej zostały rozdzielone przez
sprzymierzonych zaborców: Prusy, Rosję i Austrię. W 1918 Polska odzyskała
niepodległość jako II Rzeczpospolita, w 1939 została zaatakowana przez III
Rzeszę i ZSRR i podzielona między III Rzeszę, ZSRR, Litwę kowieńską i Słowację.
Był to bezpośredni powód wybuchu II wojny światowej w Europie. W następstwie
wojny życie utraciło ponad 6 milionów obywateli Polski, a państwo stało się
republiką socjalistyczną, uzależnioną od ZSRR.

W efekcie Jesieni Ludów obalono władzę komunistyczną i niedługo potem Polska
stała się państwem o ustroju demokratycznym, określanym jako III Rzeczpospolita.
Zreformowano gospodarkę i powrócono do modelu rynkowego.

12 marca 1999 roku Polska przystąpiła do Paktu Północnoatlantyckiego, a 1 maja
2004 roku stała się członkiem Unii Europejskiej.

W okresie starożytności tereny współczesnej Polski zamieszkiwało wiele
odmiennych grup etnicznych. Przynależności etniczne i lingwistyczne tych grup, w
szczególności kwestia pochodzenia i ekspansji Słowian, pozostają niepewne.

W 1933 odkryto pozostałości osady biskupińskiej, założonej około 738 roku
p.n.e., wiązanej przez archeologów z kręgiem kultury łużyckiej.

Polska uformowała się w jednolicie zarządzane terytorium w połowie X wieku.
Pierwszym potwierdzonym historycznie władcą Polski był Mieszko I, który w 966
przyjął chrzest, co zapoczątkowało zwalczanie słowiańskich wierzeń etnicznych i
chrystianizację społeczeństwa. Przyjęcie chrztu miało w owym czasie także duże
znaczenie polityczne. Pierwszym władcą, który został koronowany, był syn Mieszka
I – Bolesław Chrobry. Kontynuując politykę ojca, w roku 1000 zorganizował on
zjazd w Gnieźnie, na którym utworzono metropolię gnieźnieńską oraz diecezje w
Kołobrzegu, Krakowie i Wrocławiu.

W 1138, po śmierci Bolesława III Krzywoustego, Polska została podzielona między
jego potomków, co zapoczątkowało trwające prawie 200 lat rozbicie dzielnicowe. W
XIII wieku Henrykowie Śląscy (Henryk I Brodaty i Henryk II Pobożny) zjednoczyli
dwie dzielnice – Śląsk i Małopolskę, lecz po najazdach Mongołów, zakończonych
klęskami w bitwie pod Chmielnikiem oraz w bitwie pod Legnicą w 1241, ich państwo
ponownie się rozpadło. Zjednoczenia kraju (Wielkopolski i Małopolski) dokonał
Władysław Łokietek, który w roku 1320 koronował się na króla Polski. Jego syn,
Kazimierz III Wielki, skutecznie umocnił i rozszerzył pozycję Polski w regionie
– poszerzył terytorium Polski, zawarł kompromisowe sojusze i przeprowadził
liczne reformy wewnętrzne, w szczególności w budownictwie i gospodarce. Po jego
bezpotomnej śmierci wygasła dynastia Piastów jako władców Polski.

Po śmierci Kazimierza Wielkiego w 1370 tron polski przejął Ludwik Węgierski z
dynastii Andegawenów. Okres jego rządów to zarazem początek supremacji szlachty
w życiu politycznym kraju, obdarzonej w 1374 w Koszycach pierwszym przywilejem
generalnym.

Kiedy również Ludwik zmarł w 1382, w Polsce nastąpił okres najdłuższego w jej
historii bezkrólewia. Ostatecznie królem Polski 16 października 1384 została
córka Ludwika, Jadwiga Andegaweńska. W 1386 weszła ona w związek małżeński z
księciem litewskim Jagiełłą, który 4 marca 1386 został koronowany na władcę
Polski, co zapoczątkowało w Polsce panowanie dynastii Jagiellonów.

Pod panowaniem Jagiellonów Polska zawarła w 1385 unię z Wielkim Księstwem
Litewskim, wzmocnioną w roku 1569 przez unię lubelską, dającą początek
Rzeczypospolitej Obojga Narodów.

W 1410 w bitwie pod Grunwaldem zjednoczona armia polsko-litewska odniosła
zdecydowane zwycięstwo nad zagrażającym obu państwom zakonem krzyżackim. Po
wojnie trzynastoletniej zakon stał się wasalem Polski. W wyniku II pokoju
toruńskiego zawartego w 1466 roku do Polski wróciły Pomorze Gdańskie z
Gdańskiem, Powiśle z Żuławami Wiślanymi, Warmia, ziemia chełmińska i ziemia
michałowska.

Następował rozwój polskiej kultury, nauki i ekonomii, z takimi osobistościami
jak Mikołaj Kopernik, Jan Kochanowski czy Andrzej Frycz Modrzewski. W dobie
Odrodzenia polska nauka przyniosła przewrót kopernikański (1543), zmieniający
paradygmat nauki, nowe koncepcje człowieka i świata. Panowała tolerancja
religijna.

Na początku XVI wieku powołano pierwsze oddziały husarii – zwycięskiej w wielu
bitwach formacji kawalerii polskiej armii. Polska i Litwa w latach 1474–1569
były też celem 75 najazdów tatarskich.

W 1569 Polska i Litwa zawarły unię lubelską, tak powstała Rzeczpospolita; od
zawarcia unii każdy nowo koronowany król Polski zostawał władcą Litwy z urzędu i
nigdy nie był podnoszony na Wielkie Księstwo Litewskie. Po bezpotomnej śmierci
Zygmunta II Augusta, ostatniego króla z dynastii Jagiellonów, w 1573 wprowadzono
wolną elekcję. Ówczesna Rzeczpospolita, szczególnie po uchwaleniu wolności
religijnej na konfederacji warszawskiej, była nazywana „azylem heretyków”;
ściągali do niej prześladowani w zachodniej Europie mennonici, antytrynitarze,
wypędzani z Hiszpanii przez Inkwizycję Żydzi i hugenoci z Francji. Szlachta w
Polsce, znacznie liczniejsza niż na zachodzie Europy, korzystała z przywilejów
złotej wolności. W okresie tym, nazywanym złotym wiekiem Polski, Rzeczpospolita
powiększała swoje terytorium, stając się największym państwem w Europie.

4 lipca 1610 wojska pod dowództwem hetmana Stanisława Żółkiewskiego pokonały w
bitwie pod Kłuszynem wojska rosyjskie, a następnie zajęły Moskwę.

W XVII wieku Rzeczpospolita uwikłana była w konflikty ze Szwecją („potop”),
Kozakami (powstanie Chmielnickiego) i Rosją (wojna polsko-rosyjska 1654–1667).
12 września 1683 Jan III Sobieski rozbił w bitwie pod Wiedniem armię imperium
osmańskiego. Zrywanie sejmów wskutek stosowania zasady liberum veto, liczne
rokosze oraz ograniczenie władzy królewskiej prowadziły jednak do stopniowego
osłabienia pozycji politycznej i militarnej państwa oraz wzrostu zależności
wobec sąsiadów.

Pod koniec XVIII wieku podjęto próby reformy kraju, m.in. ostatni król Polski
Stanisław August Poniatowski powołał w 1773 Komisję Edukacji Narodowej, a w 1791
Sejm Czteroletni uchwalił Konstytucję 3 maja.

Od czasów panowania królów saskich Augusta II i III, pozbawiona skutecznej
władzy Polska dostawała się stopniowo pod wpływy Imperium Rosyjskiego. Obaj
królowie sascy oraz ich następca, Stanisław August Poniatowski, wybierani byli
przy współudziale Rosji. W połączeniu z upadkiem centralnego prawodawstwa i
skarbu państwa oraz szkodliwymi dla państwa działaniami wpływowych kręgów
szlacheckich i arystokratycznych przyczyniło się to do całkowitego upadku
Rzeczypospolitej. Działania króla wymierzone w naprawę państwa były
niekonsekwentne i nieskuteczne, podobnie spóźnione były reformy inicjowane przez
część szlachty. W 1772 roku Imperium Rosyjskie, Królestwo Prus i Monarchia
Habsburgów uzgodniły I rozbiór części terytorium Polski, który został następnie
zatwierdzony przez szlachtę na Sejmie Rozbiorowym. 20 lat później, w trakcie II
i III rozbioru (1793, 1795) dokonano całkowitego podziału kraju. W geście
sprzeciwu wobec zaborów, w 1794 wybuchło powstanie Kościuszki. Podzielone
pomiędzy trzy państwa zaborcze polskie społeczeństwo stało się częścią trzech
różnych krajów, w których obowiązywały odrębne prawa, zasady życia społecznego i
politycznego oraz różne ograniczenia swobód.

Władcy Imperium Rosyjskiego, rządzący terenami dawnej Rzeczypospolitej,
prowadzili rządy autokratyczne i absolutne. Wobec Polaków stosowali najczęściej
politykę asymilacji, mającą z nich uczynić „prawdziwych chrześcijan, lojalnych
obywateli i dobrych Rosjan”, działając w tym celu metodami perswazji i przymusu.
Władze carskie zlikwidowały dotychczasowe instytucje szlacheckiej demokracji,
wprowadzono obowiązek służby wojskowej w stałej armii, województwa zastąpiono
guberniami, wprowadzono scentralizowaną i opartą na hierarchii administrację
państwową, która miała uczyć i wymagać posłuszeństwa wobec władcy. W 1815 na
części terytorium Księstwa Warszawskiego utworzono Królestwo Polskie ze stolicą
w Warszawie, które połączone było z Rosją unią personalną, z carem jako
tytularnym królem. Wprowadzono cenzurę i politykę rusyfikacji szkół, urzędów i
życia publicznego. Mimo że Polaków traktowano z podejrzliwością jako
potencjalnych buntowników, polityka przymusu i egzekwowania posłuszeństwa
wymierzona była w tym samym stopniu we wszystkich poddanych cara, niezależnie od
narodowości.

Społeczeństwo zaboru rosyjskiego upatrywało szansy na wyzwolenie w napoleońskiej
Francji, w armii Napoleona utworzono dwa legiony polskie. Nadzieje te zostały
jednak rozwiane, gdyż Napoleon nie zamierzał wykorzystać legionów do walki o
niepodległość Polski. Dopiero po klęsce Rosji i Prus z Francją w 1805 i 1806
roku utworzono kontrolowane przez Francję Księstwo Warszawskie. Księstwo
przywracało częściową autonomię władz polskich, nie przetrwało jednak długo. Po
upadku Napoleona, w 1815 roku zwycięskie państwa zadecydowały o jego kolejnym
podziale.

Carska polityka asymilacji Polaków w rosyjskim społeczeństwie nie przynosiła
zamierzonych skutków. W życiu społecznym i towarzyskim Polacy funkcjonowali
osobno wobec Rosjan, a państwowy przymus rodził w nich uczucia frustracji i
odizolowania. Jednocześnie postępował proces industrializacji i rozwoju
technologicznego, czego społecznym skutkiem był nagły rozwój miast, głównie
przemysłowej Łodzi i handlowo-finansowej Warszawy, które wielokrotnie zwiększyły
swoje populacje. W miastach powstawały społeczne klasy robotników i
przedsiębiorców, podczas gdy wieś pozostawała zacofana – obowiązek pańszczyzny
trwał w Kongresówce aż do 1864, o wiele dłużej niż w pozostałych zaborach.
Znaczną częścią miejskich klas społecznych stawali się Żydzi, zarówno migrujący
do miast za pracą Żydzi polscy, jak i przesiedlani z Rosji tzw. Litwacy.

W 1825 na tron wstąpił autorytarny car Mikołaj I, który wkrótce objął represjami
powstałe w Polsce tajne stowarzyszenia narodowe. Działania te nałożyły się na
falę rewolucji w Europie w kolejnych latach. W roku 1830 grupa polskich
spiskowców w carskiej armii, po otrzymaniu wieści o mobilizacji wojska
rosyjskiego w celu rozbicia rewolucji w Belgii i Francji, postanowiła podjąć
akcję zbrojną. 29 listopada 1830 wybuchło powstanie listopadowe. W lutym 1831 do
Królestwa wkroczyły wojska rosyjskie, które zostały przez powstańców wyparte,
jednak podzielony politycznie sztab powstańczy nie wykorzystał początkowego
zwycięstwa. Wojska rosyjskie nadrobiły straty w lipcu 1831 i wspomagane przez
Prusy rozbiły powstanie dwa miesiące później. Uczestników powstania skazywano na
zsyłkę lub kary więzienia, zawieszono funkcjonowanie sejmu i większości
instytucji publicznych. Około 10 tys. osób opuściło Królestwo, tworząc we
Francji środowisko tzw. Wielkiej Emigracji. Represje w Królestwie Polskim
utrzymano do śmierci Mikołaja I.

Panowanie Mikołaja II przyniosło odwilż polityczną, amnestię dla zesłańców i
częściowe przywrócenie praw obywatelskich. Równocześnie odrodziły się jednak
tajne związki, głoszące hasła „rewolucji moralnej”, która wkrótce opanowała
społeczeństwo. Aby powstrzymać tendencje rewolucyjne, ugodowy polityk Aleksander
Wielopolski w styczniu 1863 zarządził rozpoczęcie poboru do wojska, który
spiskowcy odebrali jako akt agresji i zaatakowali rosyjskie garnizony,
rozpoczynając powstanie styczniowe. Powstańcy podzieleni na polityczne frakcje
„białych” i „czerwonych” i pozbawieni spójnego dowództwa, prowadzili walki
partyzanckie. Powstanie stłumione zostało w sierpniu 1864. Po jego upadku
nastąpiła kolejna fala brutalnych represji, formalnie zlikwidowano również
Królestwo Polskie jako oddzielną prowincję.

Ostatnie dziesięciolecia XIX wieku były dla zaboru rosyjskiego okresem
umiarkowanego rozwoju, w którym społeczne i polityczne straty wywołane upadkiem
powstania styczniowego równoważone były postępującym procesem industrializacji
miast oraz kształtowaniem się polskiej sceny politycznej, która w pełni
zaistnieć miała w początkach XX wieku.

Rządzona przez dynastię Habsburgów Austria była politycznie najsłabsza – i od
1867, po klęsce w wojnie z Prusami zarazem najbardziej liberalna – z trzech
państw zaborczych. Z włączonych do Austrii ziem polskich zostało utworzone
Królestwo Galicji i Lodomerii. Nazwa ta miała wywodzić się od średniowiecznych
księstw ruskich, Halicza i Włodzimierza. Galicja była prowincją odległą od
Wiednia, najmniej nowoczesną i najbiedniejszą. W przeciwieństwie do zaboru
rosyjskiego, w Galicji nie rozwinął się nigdy wielki przemysł, nie powstała
klasa robotników ani miejska klasa średnia. Poza kopalnią soli w Wieliczce i
polami naftowymi w Borysławiu Galicja nie przynosiła wielkiego dochodu. Klasę
wpływową stanowiło kilka bogatych polskich rodzin arystokratycznych, średnia
szlachta utrzymywała się z nierentownych folwarków i była w większości
zadłużona, natomiast wieś była poważnie przeludniona i bytowała na granicy
nędzy. Jakość i długość życia na wsi były najniższe ze wszystkich zaborów,
często jedynym wyjściem dla galicyjskich chłopów był wyjazd z kraju – tylko w
ostatnich 25 latach XIX wieku Galicję opuściły 2 miliony osób.

Stolicą prowincji stał się Lwów, po 1846 roku do Galicji włączono też Wolne
Miasto Kraków, dotąd formalnie autonomiczne. Polacy stanowili 45% ludności;
podobną część (41%) stanowili Ukraińcy, wcześniej określający się jako Rusini.
Do połowy XIX wieku Austria była scentralizowaną monarchią absolutną, w której
ziemie polskie nie odgrywały większej roli. W roku 1846 wybuchło zorganizowane
przez szlachtę powstanie krakowskie – niewielka niepodległościowa akcja zbrojna,
która zbiegła się z wybuchem antyszlacheckiego powstania chłopskiego, znanego
jako rabacja galicyjska. Wybuch rabacji został częściowo sprowokowany przez
Austriaków w celu zatrzymania działań szlachty i wewnętrznego skłócenia
społeczeństwa. Powstanie krakowskie zostało stłumione, natomiast rabacja
przekształciła się w obejmujące całą Galicję brutalne rozruchy wymierzone w
dwory. Ostatecznym skutkiem rebelii było powiększenie międzyklasowych podziałów,
ale też początek upadku feudalizmu i zniesienie pańszczyzny.

Od lat 60. XIX wieku grupa konserwatywnych polityków pod przywództwem Agenora
Gołuchowskiego dążyła do przyznania Galicji autonomii wewnątrz cesarstwa. W
wyniku ich starań w latach 1867–1872 Galicja otrzymała szereg praw – ustanowiono
Sejm Krajowy decydujący o sprawach prowincji, przywrócono urzędowy język polski
oraz polskojęzyczne wykłady na uniwersytetach, zakładano nowe instytucje nauki.
Mimo że sejm został zdominowany przez arystokrację, Galicja była jedynym
zaborem, w którym Polacy uczestniczyli w rządach. Rozwój naukowy przyczynił się
do wykształcenia pokolenia wybitnych naukowców i artystów, a Kraków i Lwów stały
się centrami kultury. Druga połowa XIX wieku stała się w Galicji również czasem
formowania narodowego ruchu niepodległościowego zarówno dla Polaków, jak i dla
Ukraińców. W Krakowie rozpoczęły swoją działalność Legiony Piłsudskiego.

Na terenie Prus powstało mające zaspokoić narodowe ambicje Polaków Wielkie
Księstwo Poznańskie, które po powstaniach wielkopolskich w latach 1846 i 1848
zlikwidowano.

Za symboliczny początek II Rzeczypospolitej uznaje się 11 listopada 1918, kiedy
to władzę wojskową w Warszawie objął Józef Piłsudski. W wyniku jego działań
wojska niemieckie wycofały się z miasta, po czym 22 listopada przyjął on dla
siebie tytuł Tymczasowego Naczelnika Państwa. Po zakończeniu I wojny światowej
zwycięskie państwa Ententy zaaprobowały plan utworzenia niepodległego państwa
polskiego.

Pierwsze lata po ogłoszeniu niepodległości były okresem niepokojów społecznych i
konfliktów. W latach 1918–1921 Polska prowadziła równocześnie sześć wojen ze
swoimi sąsiadami. Toczyły się konflikty z Litwą i Ukrainą dotyczące wschodniej
granicy kraju, wybuchły trzy powstania na Śląsku i powstanie w Wielkopolsce
przeciwko niemieckim władzom na tych terenach, dochodziło do konfliktów z
Czechosłowacją o sporne tereny graniczne. Najpoważniejszym konfliktem tego
okresu była wygrana przez Polskę wojna polsko-bolszewicka w 1919. W 1922 w
granice RP włączono Litwę Środkową.

Podstawowym problemem II Rzeczypospolitej był brak spójności w ramach samego
społeczeństwa polskiego. Ludność wywodziła się z terenów trzech zaborów, które
przez ponad stulecie stanowiły tereny różnych krajów. Trudnością były też
różnice pomiędzy mniejszościami narodowymi, które stanowiły liczną część
społeczeństwa. Osób określających się jako Polacy było około 68,9%, Ukraińców
było 13,9%, Żydów 8,7%, Białorusinów 3,1% a Niemców 2,3%. Około 75% ludności
Polski mieszkało na wsi, której największymi problemami była bieda i duże
przeludnienie. Polska scena polityczna również była miejscem silnych konfliktów.
Czołowe partie polityczne – Polska Partia Socjalistyczna, Polskie Stronnictwo
Ludowe i Narodowa Demokracja prezentowały diametralnie różne wizje państwa
polskiego. Tragicznym rezultatem tych napięć było zabójstwo związanego z PSL
prezydenta Gabriela Narutowicza w 1922.

W pierwszych latach istnienia Polska przyjęła ustrój demokracji parlamentarnej –
w styczniu 1919 odbyły się pierwsze wybory do Sejmu, a 17 marca 1921 uchwalono
tekst konstytucji. W roku 1924 w ramach kształtowania gospodarki państwa i walki
z rosnącą inflacją przeprowadzono pakiet reform premiera Władysława Grabskiego,
wprowadzono nową walutę – złotego oraz założono Bank Polski. Prowadzono duże
inwestycje w przemysł wydobywczy na Śląsku, rozbudowywano infrastrukturę
elektryczną i kolejową, zbudowano Centralny Okręg Przemysłowy i nowy port morski
w Gdyni. Okres międzywojenny był czasem intensywnego rozwoju kultury polskiej –
powstawały ważne dzieła literackie i malarskie, a również prace naukowe. Państwo
skutecznie inwestowało w edukację, szczególnie w nauczanie początkowe na
terenach wiejskich.

W 1926 roku, w sytuacji kryzysu politycznego Józef Piłsudski doprowadził do
wojskowego zamachu stanu, znanego jako przewrót majowy. W wyniku przewrotu
system demokracji parlamentarnej został przekształcony w system autorytarny, w
którym większość władzy obejmował prezydent, natomiast wolność działania
opozycji oraz wolność prasy i słowa została poważnie ograniczona. Władzę przejął
Piłsudski oraz jego współpracownicy, tworzący środowisko znane jako sanacja.
Autorytarny sposób sprawowania władzy przez „pułkowników” przyczynił się do
dalszego rozszerzenia napięć społecznych i radykalnych postaw w czasie lat 30.

1 września 1939 wojska hitlerowskich Niemiec uderzyły na Polskę. W pierwszych
tygodniach po inwazji rozegrało się kilka ważniejszych bitew, z których
największą była przegrana przez polskie wojsko bitwa nad Bzurą. 14 września
wojska niemieckie rozpoczęły oblężenie Warszawy. Równocześnie z oblężeniem
miasta rozpoczęła się ewakuacja urzędów centralnych, rządu i prezydenta przez
granicę południową do Rumunii.

17 września 1939 Polska zaatakowana została również przez Armię Czerwoną, której
natarcie było skutkiem tajnego porozumienia pomiędzy III Rzeszą a ZSRR. Walki
trwały do początków października 1939 – 28 września skapitulowali obrońcy
Warszawy, a 6 października zakończyła się bitwa pod Kockiem – ostatnia,
przegrana przez Polaków bitwa kampanii wrześniowej.

W czasie II wojny światowej II Rzeczpospolita zachowała podmiotowość, w
stosunkach dyplomatycznych do końca wojny reprezentowana była przez Rząd RP na
uchodźstwie, który uzyskał schronienie w Paryżu (do 1940), a następnie w
Londynie.

Terytorium Polski zostało podzielone pomiędzy III Rzeszę i Związek Radziecki na
podstawie dwustronnego traktatu o granicach i przyjaźni zawartego 28 września
1939. Terytorium okupowane przez Związek Radziecki zostało wcielone do ZSRR;
zachodnia część terytorium okupowanego przez Niemcy została wcielona do III
Rzeszy, na pozostałej części utworzono tzw. Generalne Gubernatorstwo. Związek
Radziecki przekazał 26 października 1939 Wilno i część województwa wileńskiego
pod okupację Litwy. Także na rzecz Słowacji Polska utraciła ziemie tworzące tzw.
Polski Spisz i polską część Orawy. Równocześnie z wprowadzeniem władzy
okupacyjnej rozpoczęły się represje wymierzone w społeczeństwo polskie. Na
terenach okupowanych przez Niemcy i ZSRR prowadzono masowe aresztowania i
egzekucje osób pełniących wcześniej funkcje państwowe lub zaangażowanych w ruch
oporu. W roku 1940 miała miejsce zbrodnia katyńska. Szczególny rodzaj
prześladowań wymierzony został przez Niemców w żydowską ludność Polski – osoby
pochodzenia żydowskiego zmuszone zostały do zamieszkania w zamkniętych
dzielnicach – gettach, stopniowo odebrane zostały im wszelkie prawa. W 1943
wybuchło powstanie w getcie warszawskim. Od 1941 w niemieckich obozach zagłady
zginęło około 90% Żydów będących obywatelami Polski. Hitlerowcy prowadzili
również masowe wysiedlenia ludności polskiej, w których wyniku wiele osób
pozbawionych zostało miejsca zamieszkania i zmuszonych do przymusowej pracy na
terenie Niemiec. Odpowiedzią na represje i aresztowania była zbrojna działalność
Państwa Podziemnego i organizacji ruchu oporu. Kulminacją tych działań była
akcja „Burza” i powstanie warszawskie w 1944.

Na wschodnich terenach II RP trwał natomiast konflikt ludności polskiej i
ukraińskiej, którego apogeum była rzeź wołyńska, w której wyniku zamordowanych
zostało 50-60 tysięcy Polaków, a ponad 1000 polskich miejscowości zostało
kompletnie zniszczonych.

W wyniku działań II wojny światowej i w czasie okupacji zginęło około 16%
obywateli Polski, zniszczonych zostało wiele miast, w tym niemal całkowicie
Warszawa.

W styczniu 1944 nacierająca na Wehrmacht Armia Czerwona przekroczyła granicę
polsko-radziecką sprzed 1939. 21 lipca 1944 w Moskwie utworzono Polski Komitet
Wyzwolenia Narodowego (PKWN), który sprawował władzę na terytorium Polski
zajmowanym przez Armię Czerwoną; w skład PKWN weszli wyznaczeni przez Józefa
Stalina polscy działacze komunistyczni. PKWN został przekształcony kolejno w
Rząd Tymczasowy (31 lipca 1944) i Tymczasowy Rząd Jedności Narodowej (28 czerwca
1945). W konsekwencji Stany Zjednoczone i Wielka Brytania wycofały uznanie
międzynarodowe dla rządu RP na uchodźstwie (ZSRR i Francja uznały już PKWN w
1944). Władze komunistyczne w Polsce wyeliminowały z życia publicznego wszystkie
partie opozycyjne, wprowadziły terror policyjny i masowe aresztowania
politycznych przeciwników, głównie działaczy organizacji konspiracyjnych z
czasów okupacji. W wyniku sfałszowanych wyborów parlamentarnych (1947)
zdecydowaną większość mandatów w Sejmie Ustawodawczym objął Blok Demokratyczny
(PPR, PPS, SD, SL).

W pierwszych latach po wyzwoleniu przeprowadzono wiele zmian społecznych i
politycznych – m.in. zasiedlenie tzw. Ziem Odzyskanych, nacjonalizację przemysłu
oraz reformę rolną. Rozpoczęto odbudowę kraju ze zniszczeń wojennych, w tym
odbudowę całkowicie zniszczonej Warszawy. W 1948 powstała Polska Zjednoczona
Partia Robotnicza, co spowodowało faktyczne wprowadzenie w Polsce systemu
jednopartyjnego. W 1952 roku państwo polskie zmieniło nazwę na Polska
Rzeczpospolita Ludowa, uchwalono również Konstytucję Polskiej Rzeczypospolitej
Ludowej. Jednocześnie zwiększono terror policyjny oraz prześladowania opozycji,
Kościoła katolickiego i przedwojennych działaczy publicznych, które trwały aż do
śmierci Stalina w 1953. W 1956 odbył się pierwszy w PRL strajk generalny oraz
krwawo stłumione przez wojsko i milicję demonstracje w Poznaniu.

W wyniku zmian w Związku Radzieckim przeprowadzonych po śmierci Stalina również
w Polsce zmniejszono represje wymierzone w obywateli i powołano nowe władze,
których przywódcą został I sekretarz PZPR Władysław Gomułka. Nowy rząd podjął
próbę zmiany relacji ze społeczeństwem i reformy gospodarki, których jednak
zaprzestano już po kilku latach. W 1968 władze rozbiły demonstracje studentów w
Warszawie i Krakowie, co stało się pretekstem do antysemickiej i
antyinteligenckiej kampanii, w której wyniku wiele osób zmuszonych zostało do
emigracji. Po kolejnej fali brutalnie stłumionych strajków robotniczych w 1970
roku Władysław Gomułka zrezygnował ze stanowiska I sekretarza, a jego miejsce
zajął Edward Gierek.

Nowa ekipa rządowa podjęła próbę reformy gospodarki i przyspieszania wzrostu
gospodarczego kraju. W wyniku reform wprowadzonych przez ekipę Gierka, które
finansowano głównie z pożyczek zagranicznych, rozpoczęto budowę wielu nowych
zakładów przemysłowych, zmechanizowano rolnictwo, budowano masowo osiedla
mieszkaniowe. Podniósł się tez poziom życia społeczeństwa, wzrosła dostępność
wielu produktów oraz wysokość zarobków. Z powodu błędów ekonomicznych
wynikających ze stosowania centralnie planowanej gospodarki już w roku 1975
doprowadzono do załamania gospodarki i dużego zwiększenia zadłużenia
zagranicznego Polski. Zmusiło to rząd do wprowadzenia dużych podwyżek cen
żywności, na co społeczeństwo zareagowało falą strajków i protestów, które
wybuchły w czerwcu 1976. Strajki te zostały brutalnie stłumione przez milicję, a
ich uczestnicy objęci represjami. Protesty w 1976 doprowadziły do powstania
pierwszych organizacji opozycji antykomunistycznej.

Kolejne strajki wybuchły w lipcu i sierpniu 1980. Władze podjęły z
protestującymi rozmowy, w których wyniku podpisano porozumienia sierpniowe.
Porozumienia te gwarantowały m.in. powstanie legalnego związku zawodowego – NSZZ
„Solidarność”. We wrześniu 1980 Edward Gierek został odsunięty od władzy, a jego
miejsce zajął Stanisław Kania, który jednak zrezygnował ze stanowiska w
październiku 1981, zastąpił go Wojciech Jaruzelski. Po ponad rocznym okresie
względnej swobody politycznej, 13 grudnia 1981 Rada Państwa wprowadziła na
obszarze całego kraju stan wojenny; władzę de facto przejęła Wojskowa Rada
Ocalenia Narodowego, ograniczono prawa obywatelskie, internowano liderów
opozycji i in. Stan wojenny zniesiono w 1983.

W drugiej połowie dekady lat 80. władze państwowe rozpoczęły proces
demokratyzacji i liberalizacji życia społeczno-politycznego; w 1988 m.in.
utworzono urząd Rzecznika Praw Obywatelskich, zaniechano zagłuszania audycji
Radia Wolna Europa, rozpoczęto II etap reformy gospodarczej, Sejm przyjął ustawę
Wilczka, podjęto rozmowy w Magdalence, premierem został Mieczysław Rakowski,
odbyła się telewizyjna debata pomiędzy Alfredem Miodowiczem i Lechem Wałęsą,
zawiązano Komitet Obywatelski „Solidarność”. W 1989 odbyły się obrady Okrągłego
Stołu, w wyniku ustaleń których ponownie zarejestrowano NSZZ „Solidarność” i
NSZZ RI „Solidarność” oraz rozpoczęto przygotowania do „kontraktowych” wyborów
parlamentarnych, które uważa się za cezurę między PRL i III RP.

W trakcie obrad Okrągłego Stołu ustalono, że w wyborach parlamentarnych
kandydaci opozycji będą mogli otrzymać maksymalnie 35% miejsc w Sejmie oraz
dowolną liczbę miejsc w Senacie. Władze państwowe zobowiązały się również do
dopuszczenia do utworzenia wolnych mediów oraz do zakończenia represji wobec
opozycjonistów. Pierwsze częściowo wolne wybory odbyły się 4 i 18 czerwca 1989 –
w ich wyniku Komitet Obywatelski „Solidarność” otrzymał maksymalną dopuszczoną
liczbę miejsc w Sejmie. 19 lipca 1989 Wojciech Jaruzelski został prezydentem
wybranym przez Sejm. 24 sierpnia 1989 powstał pierwszy demokratyczny rząd
Tadeusza Mazowieckiego. Rok później przeprowadzono wybory prezydenckie, które
wygrał Lech Wałęsa.

Demokratyczne władze Polski przeprowadziły w czasie pierwszych lat III
Rzeczypospolitej wiele istotnych zmian i reform. Początkowo wprowadzono zmiany
do Konstytucji PRL zmieniające nazwę państwa na Rzeczpospolita Polska,
przywracające do godła orła w koronie i odrzucające zasady komunistycznego
systemu jednopartyjnego. W roku 1990 przyjęto pakiet reform gospodarczych
znanych jako plan Balcerowicza, polegający na wprowadzeniu wolnego rynku,
obniżeniu inflacji i deficytu budżetowego oraz na dążeniu do przyspieszenia
wzrostu gospodarczego. W 1997 roku przyjęto nową Konstytucję RP, określającą
zasady działania państwa funkcjonujące do dzisiaj.

Kolejnymi prezydentami III Rzeczypospolitej byli Aleksander Kwaśniewski
(1995–2000 i 2000–2005), Lech Kaczyński (2005–2010), Bronisław Komorowski
(2010–2015) i Andrzej Duda (od 2015). Od ukształtowania III RP w 1989 w kraju
istniało 15 ekip rządowych, których działania doprowadziły do znacznego rozwoju
państwa i wzrostu poziomu życia jego mieszkańców. Strategicznym celem rządów
pierwszego dwudziestolecia III RP było wejście do NATO i Unii Europejskiej, co
zostało osiągnięte odpowiednio w 1999 i 2004 roku. Polska odgrywa istotną rolę w
rozszerzonej Unii Europejskiej, czego znakiem było m.in. pełnienie przez Jerzego
Buzka w latach 2009–2012 funkcji przewodniczącego Parlamentu Europejskiego oraz
pełnienie przez Donalda Tuska funkcji przewodniczącego Rady Europejskiej od 1
grudnia 2014.

Na podstawie Konstytucji Rzeczypospolitej Polskiej z 1997 Polska jest republiką
parlamentarną z systemem parlamentarno-gabinetowym, opierającą się na
trójpodziale władzy.

Konstytucja Rzeczypospolitej Polskiej to najważniejszy akt prawny w Polsce,
uchwalony 2 kwietnia 1997 przez Zgromadzenie Narodowe i zatwierdzony w
ogólnonarodowym referendum 25 maja 1997. Został ogłoszony w Dzienniku Ustaw:
Dz.U. 1997 nr 78 poz. 483, wszedł w życie 17 października 1997. Konstytucja
złożona jest z preambuły i 13 rozdziałów, w tym 243 artykuły. Konstytucja
określa charakter ustroju państwowego. Ukazuje sposób zorganizowania i działania
głównych organów państwa. Definiuje status prawny obywateli i sposób ich
wpływania na politykę państwa.

Władzę ustawodawczą stanowi dwuizbowy parlament (Sejm – 460 posłów, Senat – 100
senatorów) wybierany w bezpośrednich, powszechnych i tajnych wyborach
parlamentarnych na 4-letnią kadencję od dnia pierwszego posiedzenia. Jego
głównym zadaniem jest stanowienie prawa poprzez uchwalanie ustaw konstytucyjnych
i zwykłych, w tym budżetowej, a także ratyfikowanie umów międzynarodowych. W
wyjątkowych przypadkach opisanych w Konstytucji możliwe jest rozwiązanie Sejmu
(a jednocześnie Senatu) przed upływem końca kadencji przez głowę państwa lub
uchwałę przyjętą większością 2/3 głosów. Jego przedłużenie możliwe jest jedynie
w czasie stanu wyjątkowego lub do 3 miesięcy po zakończeniu kadencji.

Sejm i Senat ze swego grona wybierają marszałka i wicemarszałków, którzy tworzą
prezydium. Marszałek Sejmu jest najwyższym przedstawicielem izby niższej
parlamentu, przewodniczy obradom Sejmu oraz reprezentuje go na zewnątrz. Sejm i
Senat powołują również komisje parlamentarne: stałe, które mają za zadanie
przygotowywanie projektów w dziedzinie ustawodawstwa i kontroli (obecnie działa
ich 39: 25 w Sejmie i 14 w Senacie) oraz nadzwyczajne, powoływane w celu
rozpatrzenia konkretnych spraw izby i ulegające rozwiązaniu po wykonaniu
zadania. Specjalnym rodzajem komisji nadzwyczajnej jest sejmowa komisja śledcza.

Posłowie i senatorowie mogą tworzyć kluby parlamentarne składające się z co
najmniej 15 parlamentarzystów, a posłowie ponadto koła poselskie, dla utworzenia
których potrzeba 3 posłów.

Przewodniczący klubów parlamentarnych wraz z członkami prezydium tworzą Konwent
Seniorów, organ zapewniający współdziałanie klubów poselskich w sprawach
związanych z działalnością i tokiem prac izb w polskim parlamencie. Posłom i
senatorom w okresie sprawowania przez nich mandatu przysługuje immunitet.

Prawo inicjatywy ustawodawczej, na mocy art. 118 Konstytucji RP i art. 32
Regulaminu Sejmu, przysługuje prezydentowi, rządowi, Senatowi, grupie 15 posłów
lub komisji sejmowej, a także grupie 100 tys. obywateli. Projekt ustawy trafia
do tzw. laski marszałkowskiej. Następnie odbywają się trzy czytania w Sejmie.
Ustawę przyjętą przez Sejm rozpatruje Senat, który ma prawo zgłosić do niej
poprawki lub ustawę odrzucić (po odrzuceniu ustawa wraca do Sejmu, gdzie
bezwzględną większością głosów w obecności co najmniej 230 posłów można odrzucić
sprzeciw Senatu). Uchwalona przez Sejm i Senat ustawa trafia następnie do
Prezydenta RP, który może ją w ciągu 21 dni przyjąć i podpisać bądź zgłosić weto
i przekazać do ponownego rozpatrzenia Sejmowi (weto prezydenckie może być
odrzucone przez izbę niższą parlamentu większością 3/5 głosów w obecności co
najmniej 230 posłów) lub wystąpić do Trybunału Konstytucyjnego z wnioskiem o
zbadanie jej zgodności z Konstytucją. Podpisaną ustawę publikuje się w Dzienniku
Ustaw Rzeczypospolitej Polskiej.

System prawny w Polsce ma charakter tzw. prawa stanowionego, tzn. nie
wykorzystuje w procesie stosowania prawa zjawiska precedensu, powszechnie
występującego w krajach anglosaskich.

Organami władzy wykonawczej w Polsce są: Prezydent RP oraz Rada Ministrów.
Prezydent jest wybierany w powszechnych wyborach prezydenckich na 5-letnią
kadencję (wygrywa ten kandydat, który otrzyma bezwzględną większość głosów).
Może on sprawować tę funkcję maksymalnie przez dwie kadencje. Według Konstytucji
Prezydent jest najwyższym przedstawicielem państwa w stosunkach wewnętrznych i
międzynarodowych, pełni funkcję zwierzchnika Sił Zbrojnych Rzeczypospolitej
Polskiej, stoi na straży nienaruszalności i niepodzielności terytorium kraju
oraz czuwa nad przestrzeganiem Konstytucji. Do jego uprawnień należy, m.in.
podpisywanie ustaw przyjętych przez Sejm i Senat, ratyfikowanie umów
międzynarodowych, powoływanie sędziów, nadawanie obywatelstwa czy stosowanie
prawa łaski.

Organem doradczym Prezydenta RP w sprawach bezpieczeństwa państwa jest Rada
Bezpieczeństwa Narodowego. W sprawach szczególnie ważnych dla interesu państwa
prezydent może zwołać Radę Gabinetową – wspólne posiedzenie głowy państwa wraz z
Radą Ministrów. W pełnieniu funkcji i wykonywaniu obowiązków prezydentowi pomaga
Kancelaria Prezydenta RP.

Rada Ministrów, czyli rząd, jest kolegialnym organem władzy wykonawczej. W jego
skład wchodzą: prezes Rady Ministrów (premier), wicepremierzy, ministrowie oraz
przewodniczący komitetów.

Tryb tworzenia rządu określony jest w Konstytucji RP, w myśl której, prezydent
desygnuje Radę Ministrów wraz z prezesem Rady Ministrów. Premier w terminie 14
dni przedstawia Sejmowi program działania rządu (exposé) z wnioskiem o
udzielenie wotum zaufania (poparcia). Sejm uchwala wotum zaufania bezwzględną
większością głosów w obecności co najmniej połowy ustawowej liczby posłów. W
przypadku, gdyby rządowi nie udzielono wotum zaufania, Sejm w ciągu kolejnych 14
dni wybiera premiera oraz proponowanych przez niego członków Rady Ministrów
według takich samych reguł głosowania. Prezydent RP powołuje tak wybrany rząd i
odbiera przysięgę od jego członków. Na wypadek, gdyby w takim trybie rząd nie
został powołany, Konstytucja RP przewiduje inne rozwiązanie. Prezydent w
terminie 14 dni powołuje Prezesa RM i na jego wniosek członków RM. Sejm w ciągu
następnych 14 dni udziela jej wotum zaufania, tym razem większością głosów. W
razie nieudzielenia w takim trybie rządowi wotum zaufania, Prezydent RP skraca
kadencję Sejmu i zarządza nowe wybory.

Organami wymiaru sprawiedliwości w Polsce są: Sąd Najwyższy, sądy powszechne
(rejonowe, okręgowe i apelacyjne) oraz sądy szczególne (sądy wojskowe i
administracyjne – wojewódzkie sądy administracyjne i Naczelny Sąd
Administracyjny). Wespół z Trybunałem Stanu i Trybunałem Konstytucyjnym tworzą
niezawisłą władzę sądowniczą.

Podstawą władzy sądowniczej jest wyłącznie prawo, niezależne od innych organów
państwowych. Sądy i trybunały wydają wyroki w imieniu Rzeczypospolitej Polskiej,
wszyscy sędziowie i członkowie trybunałów podlegają wyłącznie Konstytucji RP i
ustawom (a w wypadku Trybunału Konstytucyjnego – wyłącznie Konstytucji).
Sędziowie nie mogą należeć do żadnej partii politycznej ani związków zawodowych
(apolityczność). Nie wolno im również prowadzić działalności publicznej
sprzecznej z zasadami niezależności sądów i niezawisłości sędziów.

Do kompetencji wymiaru sprawiedliwości należy orzekanie w rozpoznawanych
sprawach z zakresu prawa karnego, prawa cywilnego i prawa administracyjnego.

Status prawny polskich partii politycznych określają: Konstytucja
Rzeczypospolitej Polskiej oraz ustawa z 27 czerwca 1997, w której zapisana jest
pełna definicja partii politycznej, brzmiąca następująco:

Artykuł 13 Konstytucji RP zakazuje istnienia partii odwołujących się w swoich
programach do totalitarnych metod i praktyk działania nazizmu, faszyzmu i
komunizmu, a także tych, których program lub działalność zakłada lub dopuszcza
nienawiść rasową i narodowościową, stosowanie przemocy w celu zdobycia władzy
lub wpływu na politykę państwa albo przewiduje utajnienie struktur lub
członkostwa.

Po wyborach parlamentarnych w 2015 r. mandaty rozkładają się następująco w
Sejmie:

Po wyborach parlamentarnych w 2015 r. mandaty rozkładają się następująco w
Senacie:

III Rzeczpospolita jest członkiem wielu organizacji międzynarodowych. Polska
jest jednym z członków założycieli organizacji takich jak: ONZ,
Środkowoeuropejskie Porozumienie o Wolnym Handlu (opuszczone w 2004 r.), Rada
Państw Morza Bałtyckiego, Grupa Wyszehradzka, Trójkąt Weimarski czy Trójkąt
Kaliningradzki. Polska należy do Unii Europejskiej, NATO, Światowej Organizacji
Handlu, Organizacji Współpracy Gospodarczej i Rozwoju, Europejskiego Obszaru
Gospodarczego, Międzynarodowej Agencji Energetycznej, Rady Europy, Organizacji
Bezpieczeństwa i Współpracy w Europie, Międzynarodowej Agencji Energii Atomowej,
Europejskiej Agencji Kosmicznej, Europejskie Obserwatorium Południowe, G6,
Wspólnoty Demokracji, Inicjatywy Środkowoeuropejskiej, Komisji Ochrony
Środowiska Morskiego Bałtyku oraz wszystkich organizacji wyspecjalizowanych ONZ.
Polska jest też obserwatorem przy Radzie Arktycznej, Międzynarodowej Organizacji
Frankofonii. Ponadto w związku z członkostwem w Unii Europejskiej należy do
układu z Schengen i rozważa integrację ze strefą euro.

Podstawowe cele polityki zagranicznej w latach 90. XX wieku pozostawały
niezmienne mimo zmian politycznych w parlamencie i rządzie. Były to: członkostwo
w NATO oraz Unii Europejskiej, współtworzenie stabilnego systemu bezpieczeństwa
europejskiego opartego na współdziałaniu NATO, UZE, OBWE oraz ONZ, utrzymywanie
dobrosąsiedzkich stosunków z państwami regionu, działanie na rzecz współpracy
regionalnej, zrównoważona polityka wobec Zachodu i Wschodu, popieranie procesów
rozbrojeniowych, ochrona tożsamości narodowej i dziedzictwa kulturowego,
rozwinięte kontakty z Polonią.

W początkach XXI wieku polityka zagraniczna Polski koncentrowała się na czterech
priorytetach: osiągnięciu członkostwa w UE, umacnianiu bezpieczeństwa państwa,
poprawie stosunków ekonomicznych z zagranicą oraz umacnianie stabilności
regionalnej i pozycji Polski w Europie Środkowo-Wschodniej.

Minister Radosław Sikorski w exposé 7 maja 2008 sformułował kierunki polskiej
polityki zagranicznej w pięciu obszarach:

„Siły Zbrojne Rzeczypospolitej Polskiej” to główne określenie wojska polskiego,
dzielącego się na: Wojska Lądowe, Siły Powietrzne, Wojska Specjalne, Marynarkę
Wojenną oraz Wojska Obrony Terytorialnej. Ich głównym zadaniem jest obrona
granic Polski przed atakami z zewnątrz oraz współpraca z NATO. Polskie siły
zbrojne liczą 96 700 żołnierzy w służbie czynnej (stan na rok 2012) oraz 1063
czołgi: T-72, PT-91, Leopard 2 (wersje A5 i starsze, stan na marzec 2014).

Według rankingu Global Firepower (2016) polskie siły zbrojne stanowią 18. siłę
militarną na świecie i 5. w Europie z rocznym budżetem na cele obronne w
wysokości 9,36 mld dolarów (USD).

Głównym zadaniem Sił Powietrznych jest prowadzenie operacji mających na celu
uzyskanie przewagi w powietrzu i wspieranie oddziałów innych Rodzajów Sił
Zbrojnych. Składają się z Wojsk Lotniczych, Wojsk Obrony Przeciwlotniczej i
Wojsk Radiotechnicznych. Ich prekursorem były siły powietrzne Błękitnej Armii
podczas I wojny światowej. Do 2004 nosiły nazwę: Wojska Lotnicze i Obrony
Powietrznej Rzeczypospolitej Polskiej.

Marynarka Wojenna odpowiada za obronę wybrzeża i wód terytorialnych. Pod
względem organizacyjnym jest związkiem operacyjnym – flotą. Początek
wojenno-morskiej obecności Polski na Bałtyku datuje się na XV wiek, natomiast
współczesne polskie siły morskie powstały w 1918 po odzyskaniu niepodległości.

Polska jest państwem unitarnym, a ustrój jej władzy lokalnej opiera się na
dualizmie, gdyż poza agendami administracji rządowej istnieje samorząd
terytorialny, powołany do zadań publicznych niezastrzeżonych dla innych organów
władzy. Jego podstawową jednostkę stanowi gmina.

Jednostki samorządu terytorialnego (gminy, powiaty i województwa) mają osobowość
prawną i zapewniony udział w dochodach publicznych. Wybory do organów
stanowiących są powszechne, równe, bezpośrednie i przeprowadzane w głosowaniu
tajnym.

Polska zajmuje 9. miejsce w Europie pod względem powierzchni oraz 8. pod
względem liczby ludności. Na świecie Polska zajmuje 70. miejsce pod względem
powierzchni i 35. miejsce pod względem liczby ludności. Długość granic Polski
wynosi 3511 km, w tym 440 km przypada na granicę morską (linia wybrzeża Morza
Bałtyckiego, która nie jest linią granicy państwa, wynosi 770 km). Do obszaru
kraju wlicza się także morze terytorialne, a specjalne prawa przysługują Polsce
w tzw. strefie przyległej.

W wymiarze północ-południe Polska rozciąga się na długości 649 km, to jest
5°50′. Powoduje to różnicę w długości trwania dnia między północną i południową
częścią Polski. Latem na północy dzień jest dłuższy o ponad godzinę niż na
południu, zimą – odwrotnie. W wymiarze wschód-zachód rozpiętość Polski wynosi
689 km, co w mierze kątowej daje 10°02′. Powoduje to, że w dniach równonocy na
zachodnim krańcu Polski Słońce zachodzi o 40 minut później niż na wschodnim.

Polska leży w strefie czasu środkowoeuropejskiego, jest to czas słoneczny
południka 15° przebiegającego m.in. na zachód od Jeleniej Góry, Zielonej Góry i
Gorzowa Wielkopolskiego oraz na wschód od Szczecina. Zimą obowiązuje czas
środkowoeuropejski (UTC+01:00), natomiast latem (od ostatniej niedzieli marca do
ostatniej niedzieli października) – czas środkowoeuropejski letni (UTC+02:00).

Geometryczny środek Polski znajduje się w Piątku koło Łęczycy. Najstarszy (1775)
obliczony geometryczny środek Europy znajduje się w Suchowoli koło Sokółki, w
województwie podlaskim. Przez Polskę przebiega również granica pomiędzy
kontynentalnym blokiem Europy Wschodniej a rozczłonkowaną przez morza wewnętrzne
Europą Zachodnią.

Najdłuższe rzeki w Polsce to Wisła (o długości 1047 km), Odra (854 km, w
granicach Polski 742 km), Warta (808 km), Bug (772 km; w granicach Polski 224 km
plus odcinek graniczny 363 km), Narew (484 km; w granicach Polski 448 km;
odcinek graniczny 1 km) i San (443 km, w tym odcinek graniczny 55 km).

Największe jeziora w Polsce to Śniardwy (113,8 km²) i Mamry (104 km²) na
Mazurach. Są to stosunkowo płytkie jeziora morenowe. Najgłębszym polskim
jeziorem jest jezioro Hańcza (108,5 m), nieco bardziej na wschód, na Pojezierzu
Wschodniosuwalskim. Są to głównie jeziora pochodzenia lodowcowego i są położone
przede wszystkim w północnej części kraju, zgrupowane na obszarach zwanych
pojezierzami. Na terenie Polski występuje 7081 jezior o powierzchni większej niż
1 ha (ich łączna powierzchnia to 281 377 ha). W stosunku do roku 1954 liczba
jezior zmniejszyła się aż o 2215, czyli ponad 11%. Spowodowane to było szybkim
zanikaniem najmniejszych jezior. Jeziorność Polski wynosi tylko 0,9% powierzchni
kraju. Dla porównania w Szwecji jeziora zajmują ponad 8,5% powierzchni, a jezior
o powierzchni powyżej 2 akrów (ok. 0,81 ha) jest tam ponad 97,5 tysiąca.

Przeważającą część obszaru kraju zajmują tereny nizinne wschodniej części Niżu
Środkowoeuropejskiego, a średnia wysokość wynosi 173 m n.p.m., mediana wysokości
149 m n.p.m. Krainy geograficzne w Polsce ułożone są równoleżnikowo (pasowo),
przechodząc od terenów nizinnych na północy i w Polsce centralnej do terenów
wyżynnych i górskich na południu. Polska ma 70 szczytów powyżej 2000 metrów
wysokości, wszystkie w Tatrach. Najwyższym punktem kraju są Rysy – szczyt w
Tatrach Wysokich (2499,1 m n.p.m.), najniżej położonym punktem jest depresja
Raczki Elbląskie na Żuławach Wiślanych (–1,8 m n.p.m.).

Dominujący w krajobrazie Niż Polski zawiera następujące części Niżu
Środkowoeuropejskiego: Pobrzeża Południowobałtyckie, Pojezierza
Południowobałtyckie, Niziny Sasko-Łużyckie i Niziny Środkowopolskie.
Północno-wschodnia część kraju zajmuje Pobrzeża Wschodniobałtyckie, Pojezierza
Wschodniobałtyckie oraz Wysoczyzny Podlasko-Białoruskie. Nadbużańskie krańce
wschodnie znajdują się na terenie Polesia i Wyżyny Wołyńsko-Podolskiej. Polesie
wchodzi w skład Niżu Wschodniobałtycko-Białoruskiego a Wyżyna Wołyńsko-Podolska
stanowi zachodnią część Wyżyn Ukraińskich. Pas wyżyn, starych gór i
towarzyszących im obniżeń tworzą Masyw Czeski, tj. polska część Sudetów z
Przedgórzem Sudeckim, oraz Wyżyny Polskie, na które składają się Wyżyna
Śląsko-Krakowska, Wyżyna Małopolska i Wyżyna Lubelsko-Lwowska. Podział Karpat na
terenie Polski obejmuje Karpaty Zachodnie z Podkarpaciem Zachodnim i Północnym
(Kotlina Ostrawska, Kotlina Oświęcimska, Brama Krakowska i Kotlina Sandomierska)
oraz Karpaty Wschodnie z Podkarpaciem Wschodnim (Płaskowyż
Sańsko-Dniestrzański). Karpaty Zachodnie dzielą się na Zewnętrzne Karpaty
Zachodnie i Centralne Karpaty Zachodnie a Karpaty Wschodnie to Zewnętrzne
Karpaty Wschodnie nazywane również Beskidami Wschodnimi (regionalizacja
fizycznogeograficzna Polski wg Jerzego Kondrackiego).

Pokrywa glebowa w Polsce, podobnie jak niektóre inne elementy środowiska, ma
cechy przejściowe pomiędzy glebami charakterystycznymi dla Europy Zachodniej i
Wschodniej. Powierzchniowo dominują gleby strefowe (powstałe pod wpływem
klimatu), jednak tworzą one na terenie kraju mozaikę zależną głównie od podłoża
geologicznego (skały macierzystej) oraz ukształtowania powierzchni. Około 52%
powierzchni zajmują gleby płowe oraz gleby brunatnoziemne, zaś ok. 26%
powierzchni zajmują, powstałe na utworach piaszczystych, gleby rdzawe, bielicowe
i bielice. W dolinach rzecznych dominują mady (ok. 5% powierzchni), w miejscach
podmokłych lub wilgotnych zaś można spotkać gleby organiczne (torfowe,
murszowe), gleby glejowe i czarne ziemie. Wyraźne obszary zajmują również,
powstające na skałach węglanowych – rędziny, najbardziej urodzajne na obszarze
Polski – czarnoziemy, charakterystyczne dla obszarów górskich – gleby inicjalne
i słabo ukształtowane, a także powstałe pod dominującym wpływem człowieka –
gleby antropogeniczne.

W Polsce grunty rolne i leśne klasyfikuje się również pod kontem użytkowym.
Według bonitacyjnej klasyfikacji gleb ornych i użytków zielonych w kraju
powierzchniowo dominują gleby średnie (klasa IIIa-IVb – 63% gruntów ornych i
klasa III i IV – 51,2% użytków zielonych), zaś najmniej jest gleb najlepszych
(klasa I i II – 3,7% gruntów ornych i 1,7% użytków zielonych).

Polska leży w strefie klimatu umiarkowanego ciepłego przejściowego. W wyższych
partiach Sudetów i Karpat występuje klimat górski.

Latem temperatura z reguły waha się między 18 °C a 30 °C zależnie od regionu.
Średnia temperatura to od 17 °C na wybrzeżu do 19,3 °C na Dolnym Śląsku i w
okolicach Tarnowa. Zimą od około 0 °C w Świnoujściu, –1 °C na Nizinie Śląskiej,
Ziemi Lubuskiej i wybrzeżu, –3 °C w Warszawie do poniżej –5 °C na
Suwalszczyźnie, która uważana jest za polski biegun zimna.

Średnia roczna temperatura waha się od ponad 9 °C w okolicach Wrocławia, Legnicy
i Zielonej Góry do około 6 °C na Suwalszczyźnie.

Opady roczne wynoszą około 600 mm. Najniższe – około 500 mm – notuje się na
Kujawach, co związane jest z położeniem tego obszaru w cieniu opadowym
pojezierzy; najwyższe – z wyjątkiem gór – notuje się na środkowej części
wybrzeża i na Wyżynie Śląskiej (około 750–800 mm rocznie).

Okres wegetacyjny trwa przeciętnie od 180-190 dni na północnym wschodzie kraju
do 235 dni w okolicach Słubic, Głogowa i Wrocławia.

Średnio w roku na obszarze Polski występuje od 3 do 5 fal ciepła oraz od 2 do 4
fal chłodu. Obejmują one odpowiednio średnio od 18 do 36 oraz od 13 do 28 dni w
roku.

Liczba dni z pokrywą śnieżną jest zróżnicowana i wzrasta w miarę przesuwania się
na wschód. Na Nizinie Szczecińskiej, Ziemi Lubuskiej i na Nizinie Śląskiej
pokrywa śnieżna zalega przez mniej niż 40 dni w roku, w centrum Polski około 60
dni, a na Suwalszczyźnie przez ponad 100 dni.

Dni gorące, z temperaturą maksymalną powyżej 25 °C, występują od kwietnia do
września, czasem także w październiku. Jest ich od około 10-20 na wybrzeżu do
ponad 40 na Podkarpaciu i Nizinie Śląskiej. Dni upalnych, z temperaturą
maksymalną powyżej 30 °C notuje się od 1 na północy do 8 w okolicach Wrocławia,
Tarnowa i Słubic.

Ekstremalne temperatury powietrza zanotowane na terytorium Polski to +40,2 °C
(Prószków k. Opola, 29 lipca 1921 r.), +39,5 °C (Słubice, 30 lipca 1994 r.) oraz
–42,2 °C (Olecko, 9 lutego 1929 r.), –41 °C (Siedlce, 11 stycznia 1940 r.),
–40,6 °C (Żywiec, 10 lutego 1929 r.), –40,4 °C (Olkusz, 10 lutego 1929 r.),
–40,1 °C (Sianki, 10 lutego 1929 r.), –37,6 °C (Jabłonka, 27 lutego 1964 r.),
–37 °C (Stuposiany, 28 grudnia 1996 r.), –36,9 °C (Jelenia Góra, 10 lutego 1956
r.), –35,8 °C (Rzeszów, 28 lutego 1963 r.).

Środowisko przyrodnicze Polski jest wyjątkowo urozmaicone. Większą część
północnej granicy Polski oblewa Morze Bałtyckie, dalej zaś w kierunku
południowym rozciągają się: pojezierza i rozległe niziny. Na południu z kolei
występują obszary wyżynne i dwa łańcuchy górskie: Karpaty i Sudety, zamykające
południową granicę Polski. W 2014 w rankingu Environmental Performance Index
(EPI) dotyczącym czystości i jakości środowiska naturalnego na świecie Polska
zajęła 30 miejsce.

Polska jest jednym z najbardziej zalesionych krajów w Europie. Lasy zajmują
powierzchnię 9,1 mln ha, czyli 29,2% powierzchni kraju. Lasów w Polsce cały czas
przybywa. Odpowiada za to „Krajowy program zwiększania lesistości”, zakładający
wzrost lesistości do 30% w 2020 i do 33% w 2050. Największym kompleksem leśnym w
Polsce są Bory Dolnośląskie. Do najbardziej rozległych siedlisk roślinności
zielnej należą chronione prawnie Bagna Biebrzańskie – siedliska hydrogeniczne
zajmują ponad 40% powierzchni Biebrzańskiego Parku Narodowego.

W Polsce występuje blisko 3000 rodzimych i trwale zadomowionych taksonów w
randze gatunku i podgatunku roślin okrytonasiennych (Magnoliophyta). Poza tym
występuje 67 gatunków paprotników (Pteridophyta), 910 gatunków mszaków
(Bryophyta), 2000 gatunków zielenic (Chlorophyta), 25 gatunków ramienic i 39
gatunków krasnorostów (Rhodophyta).

Fauna Polski należy do prowincji europejsko-zachodniosyberyjskiej, wchodzącej w
skład Palearktyki. Należy ona do średnio zróżnicowanych pod względem gatunkowym
i reprezentowana jest przez ok. 33 tys. gatunków zwierząt (są szacunki, które
mówią, iż po dokładnej analizie będzie to liczba znacznie wyższa, dochodząca do
47 tys.). Znaczna część spośród tych gatunków występuje (lub występowała – jak
żubr) nie tylko w Polsce, ale też innych obszarach Europy.

Na terenie kraju występuje ponad 90 gatunków ssaków, 444 gatunki ptaków (z czego
ok. 220 gniazdowych), 9 gatunków gadów, 18 – płazów, 119 gatunków ryb (w tym 55
słodkowodnych), 5 gatunków bezżuchwowców, ok. 260 gatunków mięczaków, 25–30
tysięcy gatunków owadów, ok. 1400 gatunków pajęczaków, ok. 240 gatunków
pierścienic, 5 – jamochłonów, 8 – gąbek oraz ok. 4 tysięcy gatunków
pierwotniaków.

Pod względem występowania gatunków zwierząt Polska dzieli się na 7 krain
zoogeograficznych: południowobałtycką, śląską, opolską, kielecką,
karpacko-sudecką, krainę Jury polskiej i podalpejską.

Skład gatunkowy polskiej fauny ukształtował się dopiero po ostatnim
zlodowaceniu, kiedy to po ustąpieniu lodowców z terenów południowych napłynęły
nowe gatunki zwierząt. Także w czasach historycznych zmieniała się lista
zwierząt żyjących na terenie kraju: niektóre gatunki przestawały być obecne w
faunie Polski (np. tury, tarpany, sobole), inne zaś dołączały do krajowych
gatunków, czy to na drodze świadomej introdukcji (np. bażanty, muflony,
daniele), czy to w wyniku przypadku (jenoty, piżmaki, ostatnio też szopy pracze,
z owadów m.in. stonki).

Większość gatunków obecnie występujących w Polsce stanowią zwierzęta leśne
strefy lasów liściastych (jak jelenie, sarny, dziki). W północno-wschodniej
części Polski żyją też gatunki typowe dla strefy tajgi, a nawet tundry (np.
puszczyki, łosie, zające bielaki), a w południowo-wschodniej także gatunki
stepowe (susły, żołny i in.). Nieco odmienny od reszty kraju skład gatunkowy ma
fauna obszarów górskich (Karpaty, Sudety). Poza gatunkami typowymi dla tego typu
środowiska (jak kozica czy świstak tatrzański) żyją tam też zwierzęta wytępione
na pozostałym obszarze kraju (rysie, żbiki i niedźwiedzie). Niektóre z gatunków
polskiej fauny są typowymi zwierzętami synantropijnymi (np. szczury i wróble).

W Polsce prowadzi się aktywne działania mające na celu ochronę przyrody. Chociaż
pewne działania w zakresie ochrony przyrody można spotkać już w średniowieczu i
wiekach późniejszych, to przemyślane i planowe działania oparte na naukowych
podstawach podjęto na szerszą skalę dopiero w 2. połowie XX wieku. Najcenniejsze
obszary chroni sieć parków narodowych i rezerwatów przyrody. Po akcesji do Unii
Europejskiej w Polsce wprowadzono także sieć obszarów Natura 2000, na których
chroni się elementy przyrody zagrożone w skali Europy. Poza obszarowymi formami
ochrony obowiązuje prawna gatunkowa ochrona zwierząt, grzybów i roślin.

Na terenie kraju znajduje się 10 rezerwatów biosfery oraz 13 obszarów
wodno-błotnych wpisanych na listę ramsarską.

W okresie kształtowania się państwowości Polska obejmowała swym zasięgiem ziemie
o powierzchni ponad ćwierć miliona km² z przeszło milionem mieszkańców. Za
czasów Kazimierza Wielkiego obszar państwa (około 270 tys. km²) zamieszkiwało
ponad 2,5 miliona osób. Unia z Litwą przyniosła radykalny przyrost demograficzny
i terytorialny. Za czasów Batorego obszar państwa zbliżył się do 1 miliona km²,
a ludność w końcu XVI wieku prawdopodobnie osiągnęła 9 milionów. W chwili utraty
niepodległości wielonarodowościowe państwo liczyło co najmniej 13–14 milionów
mieszkańców, przy czym przez cały okres wspólnej państwowości z Litwą znaczną
część ludności stanowiły osoby posługujące się innym językiem niż polski (w
końcu XVIII wieku było ich ok. 60%). Po odzyskaniu niepodległości w granicach
Polski znalazło się kilka milionów osób o innej niż polska narodowości, tak więc
Polska przed II wojną światową była krajem wielonarodowościowym, gdzie
mniejszości stanowiły powyżej 30% ludności. W okresie między 1921 a wybuchem II
wojny światowej liczba ludności wzrosła z 27,2 mln do 35,2 mln. Jednak zmiany
granic Polski po wojnie oraz przesiedlenia sprawiły, że obecnie Polska jest
krajem nieomalże jednolitym etnicznie. Wszystkie mniejszości narodowe łącznie
nie przekraczają 3% ludności.

Po II wojnie światowej w Polsce zanotowano niespotykany nigdzie indziej (poza
ZSRR) przyrost naturalny. W latach 50. XX wieku w Polsce przybywało ponad 500
tys. mieszkańców rocznie (tyle osób zamieszkiwało wówczas w Krakowie). Przyczyną
tak dużego przyrostu naturalnego był ogromny ubytek ludności w czasie wojny
(według różnych źródeł od 6 do 10 milionów). Kolejny wyż demograficzny przyszedł
z początkiem lat 70. oraz na początku lat 80. (zbliżenie się członków rodzin w
czasie stanu wojennego). Od końca lat 80. przyrost naturalny drastycznie spadł,
by na początku XXI wieku zejść poniżej zera. Obecnie znów notuje się nieznacznie
większą liczbę urodzeń, gdyż w okres prokreacji wchodzi wyż demograficzny lat
70. Ponadto od kilku lat obserwuje się prorodzinną politykę państwa („becikowe”,
ulgi podatkowe), a także kobiety, które odłożyły rodzicielstwo w latach 90. na
rzecz kariery rodzą dzieci. Niemniej jednak z Polski do krajów UE wyemigrowało
(według różnych szacunków) od 500 tysięcy do ponad 2 milionów młodych ludzi,
którzy pragną założyć rodziny w nowym miejscu zamieszkania. W ostatnich latach
ludność Polski ustabilizowała się na poziomie 38,1 mln osób (w okresie od X 2006
do III 2009 liczba ta wahała się w wąskim przedziale 38,11–38,14 mln). Według
prognoz GUS z 2010 roku, liczba ludności w Polsce w 2030 miała wynieść ok. 36,8
mln. W 2008 i 2009 roku nastąpił wzrost liczby urodzeń. W 2008 roku w Polsce
urodziło się 414 tys. dzieci, a w 2009 roku 418 tys.

Liczba ludności zamieszkującej Polskę może się jednak zmienić, gdyż zgodnie z
nową definicją unijnego urzędu statystycznego osoby przebywające za granicą
ponad rok zostaną wliczone do liczby ludności krajów, w których
przebywają[potrzebny przypis]. GUS prognozuje, iż w związku z duża emigracją
zarobkową Polaków, tak obliczana liczba ludności Polski może spaść do około 37
mln.[potrzebny przypis]

Przyrost naturalny jest zróżnicowany regionalnie. Przyczyniają się do tego
konteksty historyczne i społeczne – np. na Górnym Śląsku występuje jedna z
najwyższych w kraju dzietność na kobietę, a mimo to ludność tego województwa się
zmniejsza. Spowodowane jest to znacznymi migracjami, głównie starszych osób,
które w latach 70. przybyły tu do pracy w przemyśle, a teraz na emeryturze
wracają w swoje rodzinne strony. Z kolei Warszawa jest miastem w Polsce, o
ujemnym przyroście naturalnym a mimo to z powodu migracji liczba ludności miasta
rośnie. Obszarami o najwyższym przyroście naturalnym pozostają Małopolska,
województwa północne i wschodnie (wyjątkiem jest tutaj województwo podlaskie), a
najniższy i ujemny przyrost naturalny odnotowuje się w województwach zachodnich
(z wyjątkiem Wielkopolski i Pomorza Zachodniego gdzie przyrost jest dodatni) i
centralnych, w szczególności w łódzkim.

Największą gęstością zaludnienia charakteryzują się gminy miejskie (np.
Legionowo). W skali regionów gęstość zaludnienia jest najwyższa w województwie
śląskim a najniższa w województwie podlaskim (6,3 raza mniejsza niż w śląskim)
(Stan zaludnienia województw w 2014 roku).

Polacy posługują się językiem polskim zaliczanym do rodziny języków
słowiańskich. Dla pewnej części Polaków językiem ojczystym jest blisko z nim
spokrewniony język kaszubski. Język polski jest językiem urzędowym
Rzeczypospolitej, jakkolwiek prawo gwarantuje mniejszościom narodowym używanie
ich własnych języków, zwłaszcza na obszarach, gdzie występują ich większe
skupiska. W 21 gminach jako pomocnicze języki urzędowe stosowane są język
niemiecki, język kaszubski, język litewski oraz język białoruski (tzw. gminy
dwujęzyczne).

W Narodowym Spisie Powszechnym z 2011 roku narodowość polską zadeklarowało
97,09% ankietowanych (wliczając osoby deklarujące również drugą narodowość). 887
tys. osób (2,26%) zadeklarowało dwie narodowości – polską i niepolską, 597 tys.
osób (1,55%) zadeklarowało wyłącznie niepolską narodowość, z czego 46 tys. osób
zadeklarowało dwie niepolskie narodowości. Najbardziej liczne mniejszości
narodowe i etniczne stanowią Ślązacy[d] (847 tys.), Kaszubi (233 tys.), Niemcy
(148 tys.), Ukraińcy (51 tys.), Białorusini (47 tys.), Romowie (17 tys.),
Rosjanie (13 tys.), Łemkowie (11 tys.), Litwini (8 tys.) i Żydzi (8 tys.).

W Polsce nie obserwuje się masowego napływu imigrantów jak w krajach zachodnich.
Niemniej jednak coraz więcej przedsiębiorstw sprowadza pracowników zza granicy,
szczególnie z Ukrainy, Białorusi oraz Dalekiego Wschodu (Chiny, Wietnam).
Zajmują oni lukę na rynku pracy powstałą z powodu nasilonej w ostatnich latach
emigracji zarobkowej młodych Polaków. Źródła UE[kto?] wskazują, że w ciągu
najbliższych lat i do Polski ściągać będą imigranci, głównie ze wschodniej
Europy. Pojawiają się też, wraz z zagranicznymi przedsiębiorstwami otwierającymi
fabryki w Polsce, zagraniczni pracownicy średniego i wyższego szczebla
kierowniczego wraz z rodzinami, w tym oprócz pochodzących z Europy Zachodniej i
Ameryki, także z Azji: Korei Południowej i Japonii.

Według danych GUS, w Polsce jest 919 miast (według stanu na 1 stycznia 2016 r.).
Najmniej zaludnionym miastem Polski są Wyśmierzyce liczące 921 mieszkańców,
najludniejsza zaś Warszawa ma prawie 2000 razy więcej mieszkańców. Najmniejszą
powierzchnię posiada Stawiszyn (0,99 km²) a największą Warszawa (517,24 km²).
Najmniejszą gęstością zaludnienia charakteryzuje się Krynica Morska (12
osób/km²) a największą Legionowo (3996 osób/km²).

Według większości niezależnych źródeł, największą aglomeracją, obszarem
metropolitalnym, jak i zespołem miejskim w Polsce jest aglomeracja katowicka (w
zależności od źródła 2,7 do 5,3 miliona mieszkańców), następnie warszawska (2,1
do 2,8 miliona mieszkańców) oraz krakowska (0,8 do 1,3 miliona mieszkańców) i
łódzka (0,9 do 1,2 miliona mieszkańców).

Badania przeprowadzone w ramach ESPON wykazały istnienie w Polsce 8 metropolii
(Warszawa - metropolia europejska III rzędu; Kraków, Łódź, Wrocław, Poznań,
Gdańsk, Szczecin i Katowice - IV rzędu). Do Unii Metropolii Polskich należą
ponadto Bydgoszcz, Lublin, Białystok i Rzeszów.

Poniższa lista przedstawia największe miasta Polski (liczące ponad 100 tys.
mieszkańców 30 czerwca 2016)

Oprócz populacji krajowej jest to szeroko rozumiana Polonia oraz rdzenni
mieszkańcy terytoriów niegdyś w granicach Rzeczypospolitej Polskiej, a
znajdujących się obecnie poza granicami kraju. Polacy żyją w dużych liczbach na
Białorusi, Litwie, Ukrainie, w Czechach, Rosji (są tam m.in. historycznie
rozproszeni po Syberii, z koncentracją w Jakucji), w Kazachstanie (z powodu
radzieckich zesłań), Niemczech (468 tys. w roku 2011), Francji, Wielkiej
Brytanii (916 tys. na koniec roku 2015) i w większości państw Europy Zachodniej
oraz w Skandynawii (Polacy są najliczniejszą grupą obcokrajowców na Islandii), w
Stanach Zjednoczonych i Kanadzie, w Ameryce Południowej (szczególnie w Brazylii
i Argentynie), a także w Australii.

Za członków poszczególnych kościołów i związków religijnych przyjmuje się
zazwyczaj osoby, które w stosunek członkostwa weszły (np. poddane obrzędowi
chrztu), nawet jeżeli w okresie późniejszym z niego wystąpiły. Wiarygodne dane
statystyczne nie mogą więc zostać sporządzone wyłącznie na podstawie oficjalnej
dokumentacji kościołów i zarejestrowanych organizacji religijnych, które to dane
zbierane są przez GUS. Sprawia to na przykład, że liczba Polaków bez wyznania
prawdopodobnie jest znacznie zaniżona, a wyznawców Kościoła rzymskokatolickiego
– znacznie zawyżona. Bardziej zbliżone do stanu faktycznego są zapewne dane
zbierane np. przez CBOS, oparte na deklaracjach reprezentatywnej grupy
respondentów.

Największą wspólnotę religijną stanowi Kościół katolicki, do którego należy
około 33,5 mln wiernych (2011), co oznacza, że w obrządku rzymskokatolickim
ochrzczonych jest 87% mieszkańców Polski. W roku 2008 liczba ta wynosiła niemal
96%. Według autodeklaracji respondentów CBOS w 2012 roku za katolików uważa się
około 93,0% populacji, lecz światopogląd zaledwie 8% Polaków w pełni pokrywa się
z doktryną Kościoła katolickiego. Wierzenia wielu Polaków cechuje bowiem daleko
posunięta wybiórczość oraz synkretyzm, niektórzy włączają do swojego
światopoglądu obok tradycyjnych pojęć katolickich również idee zaczerpnięte z
religii niechrześcijańskich, takie jak np. wiara w reinkarnację (26%) lub
przeznaczenie (66%). Według badań CBOS z 2012 roku 45% Polaków w sprawach wiary
stosuje się do zaleceń Kościoła, 47% wierzy na swój sposób, a 6% deklaruje się
jako niewierzący, niezdecydowani lub obojętni religijnie. W Polsce regularnie
praktykuje około 40% wszystkich wierzących i jest to po Malcie najwyższy
wskaźnik w Europie, przy czym w latach 80. praktykowało ponad 50%. Najmniej
religijne są wspólnoty rzymskokatolickie w wielkich miastach. W Warszawie,
Szczecinie i Łodzi do kościoła uczęszcza regularnie niecałe 20% społeczeństwa;
najmniej religijnymi diecezjami są diecezja szczecińsko-kamieńska (26,8%),
diecezja łódzka (26,9%) i diecezja koszalińsko-kołobrzeska (27,4%), a
najbardziej religijnymi są diecezje południowo-wschodnie: diecezja tarnowska
(67,8%), diecezja rzeszowska (63,1%) i diecezja przemyska (59%).

Kościół greckokatolicki liczy 55 tys. wiernych, Kościół ormiańskokatolicki 5
tys., Kościół neounicki 147 osób[g]. Z tradycji katolickiej wywodzi się
starokatolicyzm, do którego należy 47 tys. wiernych (Kościół Starokatolicki
Mariawitów – 23,4 tys. wiernych, Kościół Polskokatolicki – 20,4 tys. wiernych,
Kościół Katolicki Mariawitów – 2 tys. wiernych, Kościół Starokatolicki w RP –
1300 wiernych, Polski Narodowy Katolicki Kościół – 550 wiernych w 2007 r.). Obok
starokatolików działalność prowadzą grupy tradycjonalistów katolickich:
lefebrystów i sedewakantystów.

Wspólnoty tradycji prawosławnej liczą ponad pół miliona wiernych (Polski
Autokefaliczny Kościół Prawosławny – 504,4 tys., Wschodni Kościół
Staroobrzędowców w RP – 1006 osób). W Polsce mieszkają także przedstawiciele
przedchalcedońskich kościołów wschodnich (Apostolski Kościół Ormiański – ok. 100
osób[potrzebny przypis], Koptyjski Kościół Ortodoksyjny).

Do protestantyzmu przyznaje się ok. 150 tysięcy wiernych: Kościół
Ewangelicko-Augsburski – 61,7 tys., Kościół Zielonoświątkowy – 24,2 tys.,
Kościół Adwentystów Dnia Siódmego – 9,7 tys., Kościół Chrześcijan Baptystów –
5,3 tys., Kościół Nowoapostolski w Polsce – 5,3 tys., Kościół Chrystusowy w RP –
5,1 tys., Kościół Boży w Chrystusie – 4,9 tys., Kościół
Ewangelicko-Metodystyczny – 4,4 tys., Kościół Ewangelicko-Reformowany – 3,5
tys., Kościół Wolnych Chrześcijan – 3,0 tys., Chrześcijańska Wspólnota
Zielonoświątkowa – 24 zbory, Kościół Ewangelicznych Chrześcijan – 1,9 tys.,
Kościół Chrystusowy w Polsce – 1,7 tys., Kościół Chrześcijan Wiary Ewangelicznej
– 1,2 tys., oraz kilkadziesiąt mniejszych wyznań.

Wyznania restoracjonistyczne obejmują: Związek Wyznania Świadków Jehowy (124,1
tys. wiernych), Zrzeszenie Wolnych Badaczy Pisma Świętego – 1,8 tys., Świecki
Ruch Misyjny „Epifania” – 1,4 tys. wiernych oraz Kościół Jezusa Chrystusa
Świętych w Dniach Ostatnich (Mormoni) – 1,6 tys. wiernych.

Inne grupy wyznaniowe liczą łącznie ok. 150 tysięcy[potrzebny przypis] członków;
należą do nich: Muzułmański Związek Religijny – 1,1 tys. wiernych, Związek Gmin
Wyznaniowych Żydowskich w RP, Chrześcijański Kościół Głosicieli Dobrej Nowiny –
5,5 tys. wiernych. Kilka prawnie zarejestrowanych w MSWiA związków wyznaniowych
(jak Rodzimy Kościół Polski lub Rodzima Wiara) ma źródła w etnicznych,
przedchrześcijańskich wierzeniach Słowian. Grupy praktykujących buddystów
powstają w Polsce głównie od lat 70. XX wieku; wiele z nich zrzesza obecnie
Polska Unia Buddyjska. W roku 1990 zarejestrowano hinduistyczne Międzynarodowe
Towarzystwo Świadomości Kryszny. Działają także grupy zwolenników masonerii,
antropozofii i teozofii[potrzebny przypis].

Największe w Polsce międzywyznaniowe organizacje chrześcijańskie to: Polska Rada
Ekumeniczna zrzeszająca kościoły protestanckie, starokatolickie i prawosławne
oraz Alians Ewangeliczny zrzeszający kościoły, zbory i organizacje związane z
ewangelikalnym protestantyzmem.

Pod względem wielkości PKB, Polska jest szóstą gospodarką Unii Europejskiej i
21. gospodarką świata (w 2013).

Produkt krajowy na głowę mieszkańca wynosił według obliczeń MFW w roku 2014
nominalnie 14 378 dolarów, a po zmierzeniu parytetem siły nabywczej 25 105
dolarów, co plasuje Polskę dopiero na 23 miejscu wśród 28 krajów Unii
Europejskiej.

Tempo wzrostu gospodarczego stawia Polskę wśród najszybciej rozwijających się
państw Europy – w 2009 PKB wzrósł o 1,7%, co było jedynym dodatnim wynikiem w UE
(średnia –4,1%). Wzrost PKB per capita w Polsce w latach 1992–2002 należał
według OECD do najwyższych na świecie i wyniósł 216% z poziomu 4994 dolarów w
1992 do 10 800 dolarów w 2002 według parytetu siły nabywczej. Sektor usług
odpowiada za wytworzenie 62,7% całego PKB, przemysł 33,3%, rolnictwo 4%.

Polska uznawana jest przez ONZ za kraj bardzo wysoko rozwinięty ze względu na
wskaźnik rozwoju społecznego (HDI), który bierze pod uwagę takie czynniki jak
długość życia, średnią długość edukacji odbytej przez 25-latków i oczekiwany
czas edukacji dzieci w wieku szkolnym, jak również PKB per capita po zmierzeniu
parytetem siły nabywczej. Wskaźnik HDI wynosił w 2012 r. 0,821, dając Polsce 39.
miejsce na świecie na 187 uwzględnionych państw. Według danych Eurostatu w 2013
roku polskie zadłużenie wynosiło 57,0% PKB, przy średniej unijnej wynoszącej
87,1%.

Polska gospodarka jest gospodarką mieszaną. Sektor państwowy wytwarza obecnie
około 25% PKB (w rękach państwowych pozostaje PKP, KGHM, część akcji PKN Orlen,
PGNiG i wielu mniejszych przedsiębiorstw) i jest to poziom porównywalny do
takich państw, jak Francja czy Norwegia. Inwestycje zagraniczne w latach
1990–2006 wyniosły ponad 87 mld dolarów.

W 2013 w Polsce wydobyto 76,8 mln t węgla kamiennego, wyprodukowano 8,2 mln t
stali surowej, 164,7 TWh energii elektrycznej oraz oddano do użytku 146,1 tys.
nowych mieszkań.

Głównym partnerem handlowym Polski są państwa Unii Europejskiej i Rosja: na
Niemcy przypada ok. 25% polskiego eksportu i 21% importu. Polska ma ujemny
bilans w handlu zagranicznym.

Struktura zatrudnienia w polskiej gospodarce odbiega od europejskich standardów,
gdyż 12,6% ludności pracuje w rolnictwie (przy średniej unijnej 5,0%), w
przemyśle pracuje 30,4% ludności (średnia UE to 24,9%), natomiast w sektorze
usług pracuje 57% ludności Polski (średnia UE to 70,1%). Wskaźnik zatrudnienia
osób w wieku 15-64 lat wynosi w Polsce 59,7%, podczas gdy średnia UE to 64,2%.
Według OECD w 2012 r. Polacy byli piątym (spośród państw UE drugim po Grekach)
najdłużej pracującym narodem na świecie – przeciętna roczna liczba
przepracowanych godzin na 1 pracownika wyniosła 1929.

W związku z lepszą mechanizacją pracy wzrosła także wydajność pracy w Polsce.
Polska ma także jeden z najniższych w Europie współczynników przynależności do
związków zawodowych, wynoszący 14% z przewagą w sektorze państwowym, w Irlandii
wynosi on 45%, a w Szwecji 80%. Słabe związki są wskazywane jako jedna z
przyczyn niskich płac w stosunku do PKB, które w 2016 wyniosły 47,5 % PKB, 8
punktów procentowych poniżej średniej UE, co dało 6 najniższy wskaźnik w UE .

W 2012 roku Polska zajmowała pierwsze miejsce spośród państw Unii Europejskiej
pod względem liczby osób pracujących na umowę na czas określony – 26,9%, podczas
gdy w Unii Europejskiej jest to średnio 13,7%.

Minimalne wynagrodzenie brutto w 2017 roku: 2000 zł, a przeciętna płaca brutto w
sektorze przedsiębiorstw wynosi 4221,50 zł.

Eksport w 2015 był szacowany na 200 mld dolarów, co daje ósme miejsce wśród
państw Unii Europejskiej oraz 26. miejsce w świecie.

W 2012 największą część polskiego eksportu stanowiły maszyny, urządzenia i
sprzęt transportowy (37,4% dochodów z eksportu), towary przemysłowe (21,1%) oraz
towary sklasyfikowane jako różne wyroby przemysłowe (12,7%).

Najważniejszymi partnerami handlowymi pod względem eksportu są Niemcy (25,1%
obrotu), Wielka Brytania (6,8%) i Czechy (6,3%).

Import w 2015 szacowany był na 197 mld dolarów i dał 25. miejsce na świecie
(ósme miejsce wśród państw unijnych).

Importuje się przede wszystkim maszyny, urządzenia i sprzęt transportowy (32,1%
wydatków związanych z importem), towary przemysłowe (17,3%) oraz chemikalia i
produkty pokrewne (13,9%). Najważniejszymi partnerami handlowymi pod względem
importu są Niemcy (21,3% obrotu), Rosja (14%) i Chiny (8,9%).

Bilans handlowy był w 2015 dodatni, nadwyżka obrotów towarowych wyniosła ponad
2,6 mld dolarów.

W 2013 r. na dorocznej liście dwóch tysięcy największych spółek publicznych na
świecie magazynu Forbes znajdowało się osiem polskich przedsiębiorstw. Za
największe z nich uznano PKO Bank Polski (580. miejsce w rankingu), PKN Orlen
(650. miejsce) oraz Polską Grupę Energetyczną (681. miejsce). Większość
polskiego PKB wytwarzają jednak małe i średnie przedsiębiorstwa.

W 2016 r. na liście 100 największych polskich firm prywatnych magazynu Forbes w
czołowej dziesiątce znalazły się: Cyfrowy Polsat, LPP, CCC, Synthos, Polpharma,
FW KRUK, Ciech, Inter Cars, Asseco Poland, TZMO.

Polska jest częścią światowego rynku turystycznego i przeżywa obecnie tendencję
wzrostową liczby odwiedzających. Turystyka w Polsce ma wpływ na gospodarkę
całego kraju poprzez rynek usług turystycznych. Do najbardziej atrakcyjnych dla
turystów miast należą Kraków, Wrocław, Gdańsk, Warszawa, Poznań. Licznie
odwiedzane są: niemiecki obóz koncentracyjny Auschwitz-Birkenau, wybrzeże Morza
Bałtyckiego, Pojezierze Mazurskie oraz Tatry, w których znajduje się najwyższy
szczyt Polski oraz słynna Orla Perć. Ponadto Sudety, Beskidy i Pieniny. W 2015
roku Polskę odwiedziło 16,728 mln turystów (4,6% więcej niż w roku poprzednim),
generując dla niej przychody na poziomie 9,728 mld dolarów.

Transport drogowy odgrywa w Polsce duże znaczenie, ponieważ ponad 85% ładunków
przewożonych jest ciężarówkami. Oprócz tego przez Polskę porusza się wiele
pojazdów w ruchu tranzytowym między Europą Zachodnią i Południową oraz państwami
wschodniej części kontynentu – Estonią, Białorusią, Litwą, Łotwą, Rosją, Ukrainą
i innymi państwami.

W 2011 r. długość sieci drogowej wynosiła 412 tys. km, w tym 280 tys. km dróg o
nawierzchni twardej. Tym samym wskaźnik gęstości dróg o nawierzchni twardej
wyniósł w 2011 r. 89,7 km na 100 km². Najwyższą wartość wskaźnika odnotowano w
województwie śląskim (180,1 km na 100 km²), najniższą zaś w warmińsko-mazurskim
(53,2 km na 100 km²).

Największym przedsiębiorstwem zajmującym się przewozami kolejowymi jest grupa
PKP S.A., w skład której wchodzi wiele spółek, m.in.:

Z grupy PKP S.A. wydzielono i przekazano samorządom województw spółkę Przewozy
Regionalne Sp. z o.o., obsługującą głównie pasażerski ruch regionalny i w
mniejszym stopniu ruch międzyregionalny. Przewozy Regionalne są aktualnie
największym przewoźnikiem pasażerskim w Polsce.

W województwie mazowieckim pasażerski ruch regionalny realizują Koleje
Mazowieckie, Warszawska Kolej Dojazdowa i warszawska Szybka Kolej Miejska, w
Trójmieście trójmiejska SKM, w województwie dolnośląskim – Koleje Dolnośląskie,
w województwie wielkopolskim – Koleje Wielkopolskie, w województwie śląskim –
Koleje Śląskie i w województwie małopolskim – Koleje Małopolskie, województwie
łódzkim – Łódzka Kolej Aglomeracyjna. W przeciwieństwie do spółek grupy PKP są
one własnością samorządów. W województwie kujawsko-pomorskim przewozy wykonuje
przedsiębiorstwo Arriva RP.

Istnieje także wielu przewoźników niepowiązanych z grupą PKP (w tym wielu
prywatnych), obsługujących głównie transport towarowy. Kilku przewoźników
posiada także licencję na przewóz osób.

Zdecydowana większość infrastruktury kolejowej w Polsce znajduje się pod
zarządem PLK S.A. Za dostęp do niej pobierane są od poszczególnych przewoźników
opłaty.

Cywilny transport lotniczy w Polsce zapoczątkowany został w 1919 r. pierwszym
przelotem z pasażerami na trasie z Poznania do Warszawy. W 1923 r. uruchomiono
regularne linie lotnicze z Warszawy do Gdańska i Lwowa, a w 1929 r. powstało
przedsiębiorstwo Polskie Linie Lotnicze LOT.

Polskie linie lotnicze to PLL LOT, EuroLOT, Enter Air i White Eagle Aviation.
Największy udział w przewozach pasażerów w Polsce ma PLL LOT, Wizz Air i
Ryanair.

Cywilne lotniska transportowe użytku publicznego (posiadające betonową drogę
startową), według liczby operacji lotniczych, to: Warszawa (Okęcie), Kraków
(Balice), Wrocław (Strachowice), Katowice (Pyrzowice), Gdańsk (Rębiechowo),
Warszawa (Modlin), Poznań (Ławica), Łódź (im. Władysława Reymonta), Rzeszów
(Jasionka), Szczecin (Goleniów), Bydgoszcz (Szwederowo), Zielona Góra
(Babimost), Lublin (Świdnik), Radom (Sadków). Oprócz nich istnieje wiele innych
lotnisk należących do aeroklubów.

Żegluga morska i przybrzeżna jest w Polsce stosunkowo dobrze rozwinięta, żegluga
śródlądowa stosunkowo słabo. Korzystne warunki przyrodnicze i dostęp do wielu
zbiorników wodnych (Morze Bałtyckie, żeglowne rzeki Wisła, Odra, Warta i Noteć,
Zalew Szczeciński, Zalew Wiślany i in.) umożliwiają dalszy rozwój żeglugi i
żeglarstwa.

Główne porty morskie to port Gdańsk, port Gdynia, port Szczecin, port
Świnoujście i port Police.

W Polsce utrzymywane są połączenia promowe między Świnoujściem a Ystad i
Trelleborgiem w Szwecji oraz między Kołobrzegiem a Nexø w Danii, między
Gdańskiem a Nynäshamn (Szwecja) i między Gdynią a Karlskroną. Dodatkowo latem
istnieje połączenie promowe między Świnoujściem a Rønne (Dania).

Śródlądowe połączenia promowe to m.in. przeprawa karsiborska w Świnoujściu oraz
prom Kazimierz Dolny – Janowiec. Ponadto między Szczecinem, Trzebieżą a
Świnoujściem kursował wodolot (rejsy zostały wstrzymane w 2014 roku).

Transport miejski w Polsce składa się głównie z autobusów i tramwajów. W
Warszawie funkcjonuje jedyna w kraju sieć metra, w Trójmieście natomiast SKM.
Szybki tramwaj funkcjonuje w Szczecinie (Szczeciński Szybki Tramwaj), w Poznaniu
(Poznański Szybki Tramwaj), w Krakowie (Krakowski Szybki Tramwaj) i w Łodzi
(Łódzki Tramwaj Regionalny – część najdłuższej w Europie linii tramwajowej);
także Wrocław posiada dużą sieć tramwajową. Ponadto w Lublinie, Gdyni, Tychach i
Sopocie jeżdżą trolejbusy.

Edukacja w szkołach publicznych w Polsce jest bezpłatna. Płatne są jedynie
studia wyższe niestacjonarne. Zgodnie z wyrokiem Trybunału Konstytucyjnego
studia na drugim kierunku studiów stacjonarnych od roku akademickiego 2015/2016
stały się bezpłatne. W roku akademickim 2012/2013 istniały 453 uczelnie
(publiczne i niepubliczne), na których kształciło się 1,7 mln osób. Na
uczelniach pracowało 100,7 tys. nauczycieli akademickich. Wydatki na szkolnictwo
wyższe ze źródeł publicznych i prywatnych stanowiły w 2010 roku w sumie 1,5%
PKB. Dla porównania na Słowacji wynosiły one 0,9%, w Wielkiej Brytanii 1,4%, a w
Danii i Finlandii 1,9% PKB. Całkowite wydatki na edukację w 2009 roku osiągnęły
5,1% PKB.

W Polsce powstała jedna z najstarszych uczelni w Europie, Akademia Krakowska. Po
kilku wojnach w XVII w. i na początku XVIII polska nauka znajdowała się w
stagnacji, do czasów Stanisława Augusta Poniatowskiego. Powołano wówczas Komisję
Edukacji Narodowej, pierwsze ministerstwo edukacji na świecie. W tym czasie
odradzało się także polskie piśmiennictwo, przemysł i handel. Dalszy rozwój
został stłumiony przez państwa ościenne w wyniku rozbiorów Polski. W XIX i XX
wieku wielu Polskich naukowców pracowało za granicą. Jednym z nich była Maria
Skłodowska-Curie, która studiowała i pracowała we Francji. Skłodowska-Curie
otrzymała dwie Nagrody Nobla, pierwszą w dziedzinie fizyki, a drugą w dziedzinie
chemii. Odkryła ona dwa nowe pierwiastki promieniotwórcze, z których jeden
nazwała „polon” (łac. polonium) na cześć Polski będącej w owym czasie pod
zaborami. W pierwszej połowie XX wieku Polska była rozwijającym się centrum
matematycznym. Polscy matematycy tworzyli Lwowską Szkołę Matematyki oraz
Warszawską Szkołę Matematyki. Jednym z efektów ich prac było rozszyfrowanie kodu
Enigmy w 1932 roku.

W rankingu 500 najlepszych uniwersytetów świata ARWU 2013, z Polski
zakwalifikowały się dwa: Uniwersytet Jagielloński oraz Uniwersytet Warszawski,
obydwa w czwartej setce.

W roku akademickim 2012/2013 na różnego typu uczelniach w Polsce studiowało 29,2
tys. cudzoziemców, z czego większość stanowili studenci z Europy, głównie
Ukrainy (9,7 tys. osób) i Białorusi (3,4 tys. osób). Spośród cudzoziemców
studiujących w Polsce 17,7% było osobami polskiego pochodzenia.

Oprócz uczelni organizacją życia naukowego w Polsce zajmują się towarzystwa
naukowe. Do najstarszych wciąż działających należą Towarzystwo Naukowe
Krakowskie, znane od 1872 roku pod nazwą Akademia Umiejętności, Towarzystwo
Naukowe Płockie, Poznańskie Towarzystwo Przyjaciół Nauk, Towarzystwo Naukowe w
Toruniu i Towarzystwo Naukowe Warszawskie. Towarzystwa zrzeszające naukowców
poszczególnych dziedzin nauki to m.in. Polskie Towarzystwo Historyczne, Polskie
Towarzystwo Filozoficzne, Polskie Towarzystwo Matematyczne, Polskie Towarzystwo
Przyrodników im. Kopernika, Polskie Towarzystwo Botaniczne, Polskie Towarzystwo
Lekarskie, Polskie Towarzystwo Pielęgniarskie, Polskie Towarzystwo
Promieniowania Synchrotronowego i Polskie Towarzystwo Ekonomiczne. Poza
granicami kraju działa Polskie Towarzystwo Naukowe na Obczyźnie.

W Polsce działa system siedemnastu centrów powiadamiania ratunkowego, które
obsługują zgłoszenia alarmowe kierowane do numerów alarmowych 112, 997, 998 i
999.

Zgodnie z artykułem 68 Konstytucji Rzeczypospolitej Polskiej, każdy obywatel
Polski ma prawo do ochrony zdrowia. Obywatelom, niezależnie od ich sytuacji
materialnej, władze publiczne zapewniają równy dostęp do świadczeń opieki
zdrowotnej finansowanej ze środków publicznych. Warunki i zakres udzielania
świadczeń określa ustawa.

Geneza sztuki Polski sięga pradziejów (neolit). Po chrzcie Polski (966) Polska
wchodzi w obszar cywilizacji łacińskiej i powstają pierwsze dzieła sztuki
przedromańskiej i romańskiej. Ze względu na zmiany terytorialne trwająca od
połowy XIII – do II połowy XVI wieku sztuka gotycka rozwija się nierównomiernie.
Od XV wieku zauważa się relacje z kulturami wschodnimi. Od początku XVI stulecia
zauważa się zainteresowanie włoskim renesansem, a stulecie później barokiem,
który trwa do lat 60. XVIII w. Od XIX wieku w dobie zaborów wzrasta rola
artystów pochodzenia krajowego, zarówno okresie Oświecenia, romantyzmu,
pozytywizmu, jak i modernizmu. W dwudziestoleciu międzywojennym upowszechniły
się między innymi tendencje awangardowe i idea stylu narodowego. Po ostatniej
wojnie, która przyniosła w sztuce dotkliwe straty (w tym zbiorów i kolekcji
zarówno sakralnych, jak i świeckich, które zostały planowo zrabowane, lub
niszczone przez okupantów) większość zniszczonych dzieł odbudowano i
zrekonstruowano. Znaczną część zrabowanych zabytków odzyskano.

Po chrystianizacji kraju rozpowszechnia się na terenie całej Polski sztuka
przedromańska, a następnie od początku XII w. romańska, która trwa do połowy
XIII stulecia. Przykładem sztuki przedromańskiej są relikty katedr w Gnieźnie,
Poznaniu i Krakowie, palatia i kaplice centralne: między innymi na Ostrowie
Lednickim. Cennym dziełem rzemiosła artystycznego są wyroby złotnicze, np. czara
włocławska. Najstarsze manuskrypty są dziełami importowanymi, przykładami są
Sakramentarz Tyniecki, Ewangeliarz Emmerański i Ewangeliarz Kruszwicki. Dziełami
architektury dojrzałego romanizmu są fragmenty katedry krakowskiej zwanej
hermanowską z kryptą Świętego Leonarda, pobliski kościół Świętego Andrzeja oraz
kolegiaty w Tumie i Kruszwicy. Rozwinęła się rzeźba architektoniczna m.in. w
Strzelnie (zespół tympanonów fundacyjnych, kolumn z figuralnymi przedstawieniami
cnót i przywar), zespół portali i tympanonów z opactwa na Ołbinie. Malarstwo
książkowe XII wieku egzemplifikuje m.in. Biblia Czerwińska. Rzadkim przykładem
plastyki jest rytowana posadzka z Wiślicy. Wysoki poziom prezentuje
metaloplastyka, w tym wyroby złotnicze (kielichy i pateny z Trzemeszna, Gniezna,
Płocka i Kalisza) oraz z brązu (Drzwi Gnieźnieńskie i Drzwi Płockie). Z XIII
stulecia pochodzą najstarsze insygnia władzy takie jak Szczerbiec miecz
sprawiedliwości, a następnie koronacyjny królów Polski. Znajdujący się w skarbcu
katedry krakowskiej krzyż jest wykonany w XV w. ze starszych o dwa stulecia
diademów książęcych. Na szeroką skalę rozwija się sztuka i architektura
cysterska (klasztory w Sulejowie, Wąchocku i Koprzywnicy) oraz zakonów
mendykanckich (kościół Świętego Jakuba w Sandomierzu).

Sztukę gotycka na ziemiach polskich cechuje w pewnym sensie brak spójności
chronologicznej jak artystycznej, podyktowane było konsekwencjami rozbicia
dzielnicowego i niezależności Śląska i Pomorza od Królestwa Polskiego, gdzie
gotyk pojawił się najwcześniej (formy przejściowe romańsko-gotyckie reprezentuje
katedra św. Jana Chrzciciela w Kamieniu Pomorskim). W architekturze dominuje
recepcja gotyku redukcyjnego i północnego gotyku ceglanego. Rzadko budowano w
całości z kamienia, tenże materiał służył często wyłącznie do dekoracji
rzeźbiarskiej. Na wielką skalę rozwija się budownictwo sakralne. Przykładami są
kościoły na wrocławskim Ostrowie Tumskim (katedra i kolegiata Świętego Krzyża)
kościoły Marii Panny i Świętej Katarzyny w Krakowie, Najświętszej Marii Panny,
Świętej Katarzyny i Trójcy Świętej w Gdańsku, kościół Świętego Jakuba, katedra w
Pelplinie, kolegiata w Wiślicy, ponadto kościoły w Olkuszu, Gosławicach,
Kamionnej, Starym Bielsku i wiele innych. Na szeroką skalę wznosi się we
wszystkich regionach Polski zamki. Prym wiedzie architektura krzyżacka w
Prusach, na Pomorzu i w Warmii (zamki w Malborku, Lidzbarku Warmińskim).
Przykładami z innych ziem są zamki w Niedzicy Czersku, Dębnie. Architekturę
municypalną reprezentuje ratusz we Wrocławiu, natomiast mieszkalną zespół
kamienic w Toruniu, Krakowie i Stargardzie. W różnym stopniu zachowały się mury
miejskie z bramami i basztami. Dobrze zachowanie obwarowania posiadają między
innymi Szydłów, Byczyna, Paczków, Pyrzyce, Stargard (Brama Młyńska) oraz Kraków
(Barbakan i Brama Floriańska).

Wraz z architekturą występują dzieła rzeźby architektonicznej (portale,
wsporniki, zworniki sklepień itp.). Do najcenniejszych przykładów zalicza się
dekorację zamku malborskiego, krakowskiego kościoła Mariackiego i pobliskiego
pałacu przy Rynku Głównym czy kościoła w Strzegomiu. Dziełami rzeźby
sepulkralnej są nagrobki Piastów Śląskich we Wrocławiu, Opolu, Krzeszowie,
Henrykowie, Lwówku Śląskim oraz królów Polski w katedrze wawelskiej. Świadectwem
XIV-wiecznej mistyki są Pietà z Lubiąża, krucyfiksy z kościoła Bożego Ciała we
Wrocławiu, katedry w Kamieniu Pomorskim czy fary w Wągrowcu, figurki jasełkowe
klasztoru Klarysek w Krakowie. Powstają liczne figury Madonny z Dzieciątkiem (w
tym Madonny na Lwach – ze Skarbimierza, Lubiszewa, kościoła Świętego Marcina we
Wrocławiu, Madonna z klasztoru Karmelitek w Krakowie). Styl piękny
egzemplifikują Piękna Madonna z Wrocławia, Madonna z Krużlowej, wrocławski
relikwiarz świętej Doroty. Coraz częściej wykonuje się retabula ołtarzowe,
najcenniejszymi przykładami są Ołtarz Mariacki w Krakowie dłuta Wita Stwosza,
poliptyk w kościele Świętych Stanisława i Wacława w Świdnicy, tryptyk w kościele
w Książnicach Wielkich, Tryptyk z Pławna.

Malarstwo gotyckie na ziemiach polskich dzieli się na ścienne (polichromie w
Małujowicach, Sielęcinie, kościele Świętego Jana w Gnieźnie, kapitularza
klasztoru w Lądzie, ruskie malowidła m.in. w kaplicy zamku lubelskiego),
witrażowe (Toruń, Chełmno, Włocławek, Kraków) książkowe (Legenda Świętej
Jadwigi) i tablicowe. Przykładami są Święta Anna Samotrzecia ze Strzegomia,
Opłakiwanie z Chomranic Epitafium Wierzbięty z Branic krakowskie poliptyki
Dominikański i Augustiański, dzieła Jana Wielkiego, Poliptyk św. Jana Jałmużnika
ponadto m.in. wrocławski Ołtarz Świętej Barbary, ołtarz z Legendą Świętej
Jadwigi, dzieła malarstwa gdańskiego jak Dyptyk Winterfeldów, Duży i Mały Ołtarz
Ferberów, Ołtarz Jerozolimski i wiele innych.

Wśród dzieł rzemiosła artystycznego wyróżniają się dzieła złotnicze fundacji
Kazimierza Wielkiego, drewniane stalle w kościele Franciszkanów w Toruniu,
katedrze w Pelplinie i kościele Trójcy Świętej w Gdańsku, monstrancje ze
Staniątek, Wieliczki, Niepołomic, wyroby Marcina Marcińca, w tym relikwiarz
świętego Stanisława i berło Akademii Krakowskiej.

Za panowania Jagiellonów Polska przeżywa „złoty wiek”. Ostatni władcy tej
dynastii Zygmunt I Stary i Zygmunt II August rozpowszechniają w Polsce idee
humanistycznego renesansu. Gruntownie został przebudowany Zamek Królewski na
Wawelu, który otrzymał bogaty wystrój wnętrz m.in. z arrasami, malowane fryzami
i dekoracją stropów (głowy wawelskie). Przy katedrze krakowskiej wzniesiono
kaplicę Zygmuntowską. Zmieniła się częściowo zabudowa mieszkalna m.in. przy ul.
Kanoniczej. Renesans upowszechnił się także na terenie Małopolski (dwór obronny
w Szymbarku, pałac w Książu Wielkim) i Wielkopolski (Ratusz w Poznaniu).
Przykładem renesansowego „miasta idealnego” jest Zamość. Powstają kamienice z
podcieniami i attykami (Kazimierz Dolny). Formy renesansowe w mniejszym stopniu
są powszechne na Śląsku (zamek w Brzegu) i Pomorzu (Zamek Książąt Pomorskich w
Szczecinie). W renesansowej rzeźbie zdominowały dzieła sepulkralnej (nagrobki
Jana Michałowicza z Urzędowa). Powstają także retabula ołtarzowe (m.in. ołtarza
głównego katedry krakowskiej, obecnie w kolegiacie w Bodzentynie). W malarstwie
książkowym utrwaliły się formy gotyckie (Kodeks Baltazara Behema, dzieła
Stanisława Samostrzelnika), a w malarstwie sztalugowym zdominował portret
(twórczość Marcina Kobera). Intensywnie rozwinęło się rzemiosło artystyczne –
dzieła snycerskie, płatnerskie, złotnicze czego przykładem jest srebrny kur
Bractwa Kurkowego.

Od II połowy XVI stulecia powszechny staje się manieryzm, przede wszystkim na
Śląsku i Pomorzu, gdzie przejmowano formy charakterystyczne dla architektury
Niderlandów. Przykładami są zabytki w Gdańsku takie jak Wielka Zbrojownia, Brama
Zielona, Złota Kamienica, Lwi Zamek. Exemplum gratia wrocławskiego manieryzmu
jest kamienica Pod Gryfami przy Rynku. Innymi dziełami architektury śląskiego
manieryzmu są ratusz w Głogówku oraz dom Wagi Miejskiej w Nysie. Świadectwem
sztuki reformacji są ambony w tym kazalnica w kościele św. Marii Magdaleny. W
Małopolsce niderlandzki manieryzm egzemplifikuje ołtarz główny fary w Bieczu, na
Rusi zaś kościół Bernardynów we Lwowie. Włoską odmianę manieryzmu reprezentują
dzieła rzeźbiarskie Santi Gucciego. Przykładami architektury Małopolski i Rusi
są zamek Krzyżtopór, zamek w Krasiczynie, cerkiew Wołoska we Lwowie itp.

Barok w Polsce sięga początku XVII stulecia, jego wczesna faza jest ściśle
związana z kontrreformacją i panowaniem Wazów. Wzrosła potęga i autorytet
duchowieństwa, w miejsce humanizmu lansowano myśli o przemijalności i kruchości
ludzkiego życia. Nowym centrum artystycznym staje się nowa stolica, Warszawa
gdzie przed zamkiem Królewskim postawiono kolumnę oznaczającą potęgę władzy
króla. Świadectwem działalności jezuitów jest m.in. kościół św. Piotra i Pawła w
Krakowie. Poza ośrodkami miejskimi powstają monumentalne klasztory (m.in. na
Bielanach, w Kalwarii Zebrzydowskiej, Czernej). Powstają liczne rezydencje
obronne, czego przykładem jest pałac Biskupów Krakowskich w Kielcach. W
malarstwie wczesnego baroku oprócz obrazów o tematyce religijnej i tradycyjnego
portretu staropolskiego upowszechnił się tzw. portret trumienny. Wnętrza
kościołów otrzymują bogaty wystrój (m.in. ołtarze w kazimierskich świątyniach
św. Katarzyny i Bożego Ciała, stalle w tymże kościele).

Po potopie szwedzkim, który zahamował ruch budowlany, nastąpił dalszy rozwój
sztuki barokowej. Apogeum sztuki przypada na okres panowania Jana III
Sobieskiego, dla którego wzniesiono Pałac w Wilanowie. Liczne kościoły powstały
na terenie całej Rzeczypospolitej (przebudowa kościoła i klasztoru na Jasnej
Górze, Kościół św. Anny w Krakowie, kościół farny w Łowiczu, kościół farny w
Poznaniu, kościół Filipinów w Gostyniu, kościół i klasztor Misjonarzy w
Siemiatyczach) oraz na Śląsku (kościoły w Nysie) i Warmii (Święta Lipka).
Powstają także synagogi (Wielka Synagoga we Włodawie) i cerkwie. Budownictwo
świeckie reprezentują pałace (Rydzyna, Nieborów), dwory szlacheckie (Czyżew,
Świdnik, Osówiec), liczne kamienice. Na dworze Jana III Sobieskiego działał
malarz Jerzy Siemiginowski-Eleuter, w Wielkopolsce tworzył m.in. Szymon
Czechowicz, Małopolsce Franciszek Lekszycki, na Pomorzu m.in. Daniel Schultz,
Anton Möller, a na Śląsku Michael Willmann.

Na XVIII stulecie przypada w Polsce okres późnego baroku i rokoka. Centrum
artystycznym rezydujących w Polsce i Saksonii Wettynów była Warszawa, gdzie
przebudowano zamek królewski, założono Oś Saską ozdobioną rzeźbami Jana Jerzego
Plerscha, kościoły przy Krakowskim Przedmieściu. Powstały rezydencje magnackie
m.in. w Białymstoku, Radzyniu Podlaskim, Szczekocinach. Intensywnie budowano
budowle sakralne (Kościół Pijarów w Chełmie, kościoły w Kaliszu, Wieluniu,
Lesznie, Krotoszynie itp.) z bogatym wystrojem wnętrz (kościół Bernardynów w
Leżajsku, katedra w Gdańsku-Oliwie itp.).

Najcenniejszymi dziełami późnego baroku na Śląsku są Uniwersytet Wrocławski z
Aulą Leopoldina, opactwo Cystersów w Krzeszowie i kościół św. Jadwigi w
Legnickim Polu. Niedługo później również na Śląsku pojawiły się pierwsze budowle
o cechach klasycystycznych, czego najstarszym przykładem w Polsce jest Pałac
Dietrichsteinów w Wodzisławiu Śląskim. Na Wileńszczyźnie działa architekt Jan
Krzysztof Glaubitz, na Rusi m.in. Bernard Meretyn i rzeźbiarz Jan Jerzy Pinzel.

Styl Stanisława Augusta łączy późne rokoko z klasycyzmem. Warszawski zamek
został rozbudowany o kilka reprezentacyjnych sal. Dominik Merlini wzniósł m.in.
Łazienki Królewskie i Królikarnię. Na dworze ostatniego króla Polski działa
wedutysta Bernardo Bellotto i preferujący tematykę historyczną Marcello
Bacciarelli. Malarstwo późnego rokoka reprezentuje Jan Piotr Norblin. Do ok.
1830 r. powstawały dzieła o formach w pełni klasycyzujących, takie jak np. Teatr
Wielki zabudowa Placu Bankowego w Warszawie (Antonio Corazzi), powstają nowe
miasta (Kock) i założenia parkowe (Arkadia). Rzeźbę reprezentują dzieła Bertela
Thorvaldsena. Działali także artyści krajowi, m.in. architekci Jakub Kubicki
(Belweder w Warszawie) i palladianista Stanisław Zawadzki (pałac w Śmiełowie).
Malarstwo przełomu XVIII i XIX w. reprezentuje m.in. Zygmunt Vogel. Romantyzm w
Polsce reprezentują malarze Piotr Michałowski Artur Grottger Henryk Rodakowski
poruszający wątek narodowowyzwoleńczy. W architekturze dominuje historyzm i
eklektyzm. Na terenie ziem polskich działał m.in. Karl Friedrich Schinkel,
lansujący historyzm wznosząc swoje dzieła w Antoninie, Kołobrzegu czy
Krzeszowicach. W II połowie XIX stulecia malarstwo zdominował realizm i realizm
historyczny. Codzienność stała się tematem płócien Aleksandra Gierymskiego,
wiejski krajobraz i widoki małych miasteczek malował Józef Szermentowski.
Czołowym polskim akademistą był Henryk Siemiradzki. W Krakowie i Paryżu działał
Jan Matejko. Gros jego oeuvre zajmowała historia Polski; artysta podjął
historiozoficzną percepcję przeszłości kraju. Rzeźbę II połowy XIX wieku
reprezentują Cyprian Godebski, Teodor Rygier, Pius Weloński, a architekturę
m.in. Feliks Księżarski. Na Śląsku działał neogotycysta Alexis Langer, lansujący
nawrót do średniowiecznej pobożności. Industrializacja sprzyja rozwojowi miast
(Łódź, Katowice, Żyrardów) i osiedli robotniczych (Nikiszowiec na Śląsku).
Powstają liczne wille i rezydencje fabrykantów. Na przełomie stuleci działa
neogotycysta Józef Pius Dziekoński. Motywy francuskiego impresjonizmu przyjęli
m.in. Władysław Podkowiński i Józef Pankiewicz.

Okres Młodej Polski wiąże się z nie tylko symbolizmem, lecz także z
poszukiwaniem indywidualnego podejścia do sztuki. Działali malarze Stanisław
Wyspiański, Józef Mehoffer, Olga Boznańska, Jan Stanisławski, Jacek Malczewski;
rzeźbiarz Wacław Szymanowski, architekci Teodor Talowski, Franciszek Mączyński i
Stanisław Witkiewicz, który preferował styl zakopiański. W architekturze
przeważają formy secesyjne (zabudowa ul. Piotrkowskiej w Łodzi), które
wykorzystywano do aranżacji wnętrz (m.in. Dom Lekarski z dekoracją i witrażami
Stanisława Wyspiańskiego, Kawiarnia Jama Michalika w Krakowie projektu Karola
Frycza). Na szeroką skalę rozwinęło się wzornictwo przemysłowe, sztuka użytkowa
preferowana m.in. przez Jana Szczepkowskiego.

Po odzyskaniu przez Polskę niepodległości w sztuce pojawiły się tendencje
awangardowe. Kubizm swobodnie interpretowali w swoich dziełach malarze Zbigniew
Pronaszko, Władysław Strzemiński, Henryk Stażewski, rzeźbiarz Xawery Dunikowski
nie rezygnując z figuratywności. Działalność podjęły grupy artystyczne, m.in.
Stowarzyszenie Artystów Polskich „Rytm” (1922) i Stowarzyszenie Polskich
Artystów Grafików „Ryt” (1925). Architektura charakteryzowała się swobodną
często uproszczoną redakcją form dawnych (dzieła Adolfa Szyszko-Bohusza, Oskara
Sosnowskiego) zaś pod koniec lat 20. zdominowały formy czyste, sprzyjające
funkcjonalizmowi. Wielkim przedsięwzięciem była budowa Gdyni. Na Śląsku
preferowana jest niemiecka awangarda. Wśród dzieł wyróżnia się Hala Stulecia we
Wrocławiu, dzieło Maxa Berga.

Po zakończeniu II wojny światowej ma miejsce odbudowa zabytków i miast. Wielkimi
przedsięwzięciami była odbudowa Poznania, Gdańska i Warszawy ukoronowana
rekonstrukcją Zamku Królewskiego. W sztukach plastycznych nad socrealizmem
zdominowały kierunki awangardowe. W latach 50. działała grupa kolorystów (Jan
Cybis, Hanna Rudzka-Cybisowa, Jan Szancenbach). Z późniejszych ugrupowań m.in.
Grupa Krakowska na czele z Tadeuszem Kantorem, Łódź Kaliska i wiele innych.
Indywidualistami malarstwa są m.in. Andrzej Wróblewski, Piotr Potworowski, Jan
Tarasin, Jerzy Nowosielski, Ludwik Konarzewski (junior), Jerzy Duda-Gracz,
Zdzisław Beksiński. Wzrosło znaczenie polskiej grafiki (Mieczysław Wejman) i
plakatu (założenie Muzeum Plakatu w Wilanowie, twórczość m.in. Henryka
Tomaszewskiego, Waldemara Świerzego, Jana Młodożeńca). Przedstawicielami rzeźby
są m.in. Magdalena Abakanowicz, Gustaw Zemła i Władysław Hasior. Do upadku
komunizmu w architekturze dominowało budownictwo wielkopłytowe. Wyjątkowym
przykładem jest katowickie Osiedle Tysiąclecia z charakterystycznymi
„Kukurydzami”. Powstały także pomysłowe dzieła jak Arka Pana w krakowskich
Bieńczycach katowicki Spodek i wiele innych.

Po 1989 oprócz krajowych architektów (np. Stanisław Niemczyk), swoje dzieła w
Polsce wznieśli m.in. Daniel Libeskind i Norman Foster. Spośród najnowszych
siedzib instytucji kultury na uwagę zasługują m.in. Biblioteka Uniwersytecka w
Warszawie, Centrum Nauki Kopernik w Warszawie, Opera i Filharmonia Podlaska –
Europejskie Centrum Sztuki w Białymstoku, Centrum Dialogu „Przełomy” i
Filharmonia im. Mieczysława Karłowicza w Szczecinie, Brama Poznania ICHOT i
‘Aula Nova’ Akademii Muzycznej im. Ignacego Jana Paderewskiego w Poznaniu,
Kieleckie Centrum Kultury oraz Centrum Edukacyjne Szklany Dom w Ciekotach, a
także budynki odrestaurowane, o funkcjach kulturalnych, komercyjnych lub
mieszkalnych, np. stołeczne Muzeum Powstania Warszawskiego, Polska Filharmonia
Bałtycka im. Fryderyka Chopina w Gdańsku, Centrum Kultury Euroregionu Stara
Rzeźnia w Szczecinie, Manufaktura w Łodzi i lofty w miastach o długich
tradycjach przemysłowych, jak Warszawa, Łódź lub Żyrardów.

Literatura średniowieczna w Polsce powstawała pod wpływem krajów zachodnich i
chrześcijaństwa. W pierwszym okresie jej rozwoju (do końca XII wieku) na terenie
kraju literatura rozwijała się wyłącznie w języku łacińskim, była też zazwyczaj
anonimowa. Na prozę składały się utwory hagiograficzne (np. żywot św. Wojciecha
Brunona z Kwerfurtu), epistolograficzne, modlitewne i dziejopisarskie (Kronika
Galla Anonima, Chronica Polonorum Kadłubka). Poezja miała charakter
okolicznościowy, panegiryczny, liturgiczny (sekwencje i tropy) i żałobny. W
okresie drugim (XII-XIV w.) w piśmiennictwie rozwijały się kazania (Kazania
świętokrzyskie). Pojawiły się pierwsze utwory w języku narodowym (Psałterz
floriański, Bogurodzica), język polski wykorzystywany był również w twórczości
ustnej. Równouprawnienie zyskał dopiero w okresie trzecim (XIV-XVI w.), w którym
powstały takie utwory jak tzw. Lament świętokrzyski i Rozmyślanie przemyskie.
Tworzono również polskie przekłady Biblii.

Początkowo literatura renesansowa powstawała w Polsce po łacinie za sprawą
zarówno obcokrajowców (Filip Kallimach, Konrad Celtis), jak i Polaków (Mikołaj
Hussowczyk, Andrzej Krzycki). Utwory literackie pisane po polsku pojawiały się
coraz częściej od około 1543 roku, kiedy to większe uznanie zaczęli zdobywać
tacy pisarze jak: Mikołaj Rej, Andrzej Frycz Modrzewski, Stanisław Hozjusz. W
tym okresie wzrosła również popularność literatury o tematyce obywatelskiej.
Apogeum rozwoju literatury renesansowej przypadało na lata 1565–1590.
Najważniejszymi pisarzami byli wtedy: Łukasz Górnicki, A.P. Nidecki i Jan
Kochanowski. Ten ostatni, tworząc pieśni, fraszki i tragedie stał się ojcem
polskiego języka literackiego. Od 1590 do początków XVII w. nastąpił zmierzch
renesansu w literaturze polskiej.

Na polską literaturę barokową (XVII w.) składa się kilka nurtów, m.in. nurt
religijny, rozwijający się pod wpływem kontrreformacji (elegie, emblematy,
kazania, pieśni, utwory hagiograficzne, parafrazy ksiąg biblijnych, teksty o
charakterze indywidualnym i medytacyjnym, np. Sępa Szarzyńskiego). Drugim nurtem
literatury baroku była twórczość jezuitów (głównie łacińska – epigramaty, ody,
pieśni, ale także przekłady, np. Biblia Jakuba Wujka). Powstawały również w
obrębie tego nurtu traktaty religijne i polityczne (Skarga), modlitewniki,
teksty dramaturgiczne dla szkół. Innym nurtem była twórczość sarmacka (formy
tradycyjne, nawiązujące do średniowiecza, rozwój poezji ziemiańskiej i
rycerskiej, popularność zdobywały sylwy domowe i pamiętniki). Poezja wyrażała
poczucie marności dóbr doczesnych oraz przemijania miłości i szczęścia
(Roksolanki Zimorowica). Powstawały także erotyki (J.A. Morsztyn). W literaturze
baroku wyodrębnia się również twórczość sowizdrzalską (głównie anonimową), w
której dominowała parodia, satyra, groteska i nonsens.

Epoka Oświecenia w Polsce rozpoczęła się w pierwszej połowie XVIII w. i związana
była z kryzysem demokracji szlacheckiej i zagrożeniem niezależnego bytu
państwowego, stąd duża część literatury zajmowała się sprawami obywatelskimi i
politycznymi. Twórczość taką uprawiali m.in. Ignacy Krasicki i Adam Naruszewicz.
Pisarze ci (podobnie jak Franciszek Bohomolec, Julian Ursyn Niemcewicz i
Franciszek Zabłocki) związani byli z klasycyzmem, nawiązującym do twórczości
antycznej. Nurt ten stanowił ówcześnie oficjalny i popierany przez króla program
literacki Polski. Obok niego funkcjonował nurt sentymentalny, propagowany przez
ośrodek Czartoryskich w Puławach. W ramach tego nurtu tworzyli m.in. Franciszek
Karpiński i Franciszek Dionizy Kniaźnin. Najpopularniejszymi gatunkami epoki
były: oda, sielanka, bajka i satyra. Tworzono również poematy heroikomiczne oraz
pierwsze polskie powieści.

Sytuacja utraty niepodległości w 1795 roku wpłynęła w znaczny sposób na
literaturę polską, która pełniła odtąd funkcję utrzymywania świadomości
narodowej. Pod wpływem romantyzmu niemieckiego i angielskiego wykształcił się i
rozwinął nurt polskiego romantyzmu, początkowo rywalizujący z klasycyzmem i
sentymentalizmem postanisławowskim, później zaś dominujący aż do 1863 roku. W
okresie porozbiorowym gromadzono podania, legendy i pieśni ludowe (Oskar
Kolberg). Sytuację literacką zmienił upadek powstania listopadowego:
piśmiennictwo od tamtego momentu podzieliło się na literaturę krajową (powieści
historyczne Kraszewskiego, gawędy szlacheckie Rzewuskiego, komedie obyczajowe
Fredry) oraz emigracyjną, gdzie powstały ważne dzieła dla polskiej literatury:
Mickiewicza Dziady i Pan Tadeusz (który został uznany za epopeję narodową),
Słowackiego Kordian, Krasińskiego Nie-Boska komedia, a także wiele utworów
Norwida, prekursora polskiego parnasizmu. Nastąpił gwałtowny rozwój liryki, w
tym poezji mistycznej, pojawiły się takie gatunki, jak dramat romantyczny,
poemat dygresyjny i szereg innych. Do dzieł powstałych w tamtym okresie odnosiły
się wszystkie późniejsze epoki literackie.

Rok 1864 (upadek powstania styczniowego) uznaje się zazwyczaj za początek
pozytywizmu w Polsce. Sytuacja polityczna kraju, niewiara w odzyskanie
niepodległości metodą zbrojnego oporu oraz zainteresowanie odkryciami naukowymi,
zmieniły rolę przypisywaną literaturze. Miała być ona przede wszystkim użyteczna
i reagować na aktualne wydarzenia i problemy społeczne. Zmniejszyło się
znaczenie poezji (choć wciąż powstawała, tworzyli m.in. Maria Konopnicka, Adam
Asnyk), a najwyżej cenionym gatunkiem literackim stała się powieść realistyczna
(m.in. Meir Ezofowicz i Nad Niemnem Elizy Orzeszkowej oraz Lalka Bolesława
Prusa) lub tendencyjna (m.in. Kraszewski Dziadunio, Orzeszkowa Pan Graba,
Pamiętnik Wacławy). Tworzono również liczną nowelistykę (Konopnicka,
Sienkiewicz, Prus), a także powieści historyczne, takie jak: Faraon Prusa oraz
Ogniem i mieczem, Potop, Pan Wołodyjowski, Krzyżacy, Quo vadis Henryka
Sienkiewicza.

Młoda Polska jest samookreśleniem grupy artystów z lat 1890–1918 i pochodzi z
manifestu programowego Artura Górskiego, w którym skrytykował on pozytywistów i
przedstawił program literacki młodych twórców. W programie zwrócono uwagę na
ponadprzeciętność artysty, podniesiono go do rangi wieszcza, zwykłego człowieka
zaś nazwano „filistrem”, czyli osobą ograniczoną. Żądano wolności oraz
oddzielenia sztuki od dziedzictwa kulturowego. Powstaje hasło „sztuka dla
sztuki” oznaczające rezygnację z obywatelskich powinności piśmiennictwa, a
położenie nacisku na indywidualizm i jednostkowe przeżycie. Jednocześnie
niektórzy twórcy kontynuowali problematykę wyzwoleńczą. Wtedy tworzyli Jan
Kasprowicz, Tadeusz Miciński, Leopold Staff, Stanisław Wyspiański, Stefan
Żeromski. Ważną postacią okresu Młodej Polski był Stanisław Przybyszewski, z
którego dorobku na uwagę zasługują powieść Il Regno Doloroso oraz autobiografia
Moi współcześni.

Polska miała w XX wieku czterech noblistów w dziedzinie literatury: Henryka
Sienkiewicza, Władysława Reymonta, Czesława Miłosza i Wisławę Szymborską. Inni
ważni pisarze to Witkacy, Bruno Schulz i Witold Gombrowicz, których zalicza się
do awangardy; twórca fantastyki naukowej Stanisław Lem, który przewidział w
swoich dziełach ogromną liczbę odkryć naukowych, które stały się faktem:
biotechnologia, sieć, rzeczywistość wirtualna; reportażysta Ryszard Kapuściński,
którego portrety innych kultur i nacji są szeroko cenione i przekładane na inne
języki. Inni ważni pisarze to: Zbigniew Herbert, Sławomir Mrożek, Jarosław
Iwaszkiewicz, Leopold Tyrmand, Stefan Chwin, Jerzy Prokopiuk, Robert Stiller,
Andrzej Waligórski, Maria Pawlikowska-Jasnorzewska, Julian Tuwim, Ferdynand
Goetel, Piotr Kuncewicz, Paweł Jasienica, Stanisław Jerzy Lec, Tadeusz
Boy-Żeleński, Tadeusz Różewicz, Józef Mackiewicz, Andrzej Bobkowski, Zofia
Nałkowska, Krzysztof Kamil Baczyński, Stanisław Barańczak, Adam Zagajewski,
Tadeusz Konwicki, Stefan Wiechecki, Marcin Świetlicki, Andrzej Stasiuk, Eustachy
Rylski i Jerzy Sosnowski.

Pierwszym znanym filozofem polskim był Witelon, właściwy rozwój filozofii
polskiej wiąże się jednak dopiero z założeniem Akademii Krakowskiej – jak inne
uniwersytety środkowoeuropejskie, uczelnia ta powstała w czasach stopniowego
zmierzchu myśli scholastycznej. Najszerzej znani polscy filozofowie
średniowieczni uprawiali przede wszystkim filozofię praktyczną, zwłaszcza
powiązaną z koncyliaryzmem myśl społeczną i polityczno-religijną: czynił tak już
Mateusz z Krakowa, do innych kluczowych reprezentantów tego nurtu należeli Paweł
Włodkowic, Jan z Ludziska i Jan Ostroróg. Na gruncie filozofii spekulatywnej
uprawiane były wszystkie główne kierunki filozoficzne późnej scholastyki, tj.
tomizm, albertyzm i szkotyzm (via antiqua; główni reprezentanci: Jan z Głogowa,
Jakub z Gostynina, Jan ze Stobnicy) i nominalizm (via moderna, główni
reprezentanci: Jan z Paradyża, Benedykt Hesse).

Najwybitniejszym reprezentantem humanizmu był w XV wieku Grzegorz z Sanoka, do
wczesnej recepcji humanizmu w Polsce przyczynił się także Włoch Filip Kallimach.
Głównymi reprezentantami myśli humanistycznej, często o raczej
publicystyczno-politycznym niż czysto filozoficznym charakterze, byli w Polsce
Sebastian Petrycy, Adam Burski, Stanisław Orzechowski, Łukasz Górnicki, Andrzej
Frycz Modrzewski. Szeroko znana była myśl ariańska: prace Faustyna Socyna i
Szymona Budnego. Znaczące elementy filozoficzne, zwłaszcza w dziedzinie
metodologii nauk przyrodniczych, zawierają dzieła Mikołaja Kopernika.

W XVI wieku na uniwersytetach kontynuowano filozofię szkolną, która odrodziła
się wraz z przybyciem do Polski jezuitów. Głównym ośrodkiem filozofii jezuickiej
była Akademia Wileńska – dużą popularność w Europie zyskał podręcznik logiki
Marcina Śmigleckiego, a także dzieło Jana Szydłowskiego. W XVII-wiecznej Polsce
rozwijała się także filozofia innowiercza, a zwłaszcza ariańska. Jej
przedstawicielami byli krytyk Kartezjusza Johann Ludwig von Wolzogen oraz Samuel
Przypkowski i Andrzej Wiszowaty. Pisma filozoficzne pozostawił też poeta i
prozaik barokowy Stanisław Herakliusz Lubomirski.

Od XVII wieku docierały do Polski nowe, antyscholastyczne idee filozoficzne
(nazywane philosophia recentiorum), a w czasach saskich pierwsze idee
oświeceniowe (Mitzler von Kolof, Kazimierz Narbutt, Antoni Wiśniewski). W
czasach stanisławowskich upowszechniła się kultura oświeceniowa na wzór
francuski – wśród filozofów najwybitniejszymi byli Jan Śniadecki, Jędrzej
Śniadecki, Hugo Kołłątaj i Stanisław Staszic. Filozofia typu oświeceniowego
rozwijała się nadal w pierwszych dekadach wieku XIX, zwłaszcza w Wilnie. Do
recepcji kantyzmu przyczynił się natomiast zwłaszcza Józef Kalasanty Szaniawski.

Filozofia pierwszej połowy XIX wieku rozwijała się pod przemożnym wpływem
idealizmu niemieckiego: głównymi reprezentantami idealizmu w Polsce byli Józef
Hoene-Wroński, Bronisław Trentowski, August Cieszkowski i Karol Libelt. Istotne
elementy filozoficzne zawierają także utwory Juliusza Słowackiego i Adama
Mickiewicza. Główną ideą filozofii polskiej tego okresu był tzw. mesjanizm
polski. Druga połowa XIX wieku ma mniejsze znaczenie filozoficzne: tendencje
pozytywistyczne reprezentowali Aleksander Świętochowski i Julian Ochorowicz,
ważnym myślicielem socjalistycznym był Edward Abramowski. Przełom XIX i XX wieku
to recepcja filozofii życia (Nietzschego i Schopenhauera) – reprezentantem
aktywizmu i ważnym teoretykiem kultury był w tym okresie Stanisław Brzozowski.

Wiek XX to okres największego rozkwitu filozofii polskiej, szczególnie logiki.
Wiązało się to z działalnością szkoły lwowsko-warszawskiej, założonej przez
Kazimierza Twardowskiego. Jej reprezentantami byli m.in. Alfred Tarski,
Stanisław Leśniewski, Jan Łukasiewicz, Kazimierz Ajdukiewicz, Tadeusz
Kotarbiński, Leon Chwistek, Tadeusz Czeżowski, Izydora Dąmbska. Tarski należy do
najwybitniejszych logików współczesnych, do jego najwazniejszych osiągnięć
należą: definicja prawdy, pojęcie definiowalności, konsekwencji i ω-zupełności.
Do głównych osiągnięć Leśniewskiego należą tzw. systemy Leśniewskiego,
Łukasiewicza – logiki wielowartościowe, Ajdukiewicza – teoria kategorii
semantycznych i inne badania semantyczne, Kotarbińskiego – koncepcja reizmu i
rozwój prakseologii. Bliscy szkole lwowsko-warszawskiej byli także socjolog
Stanisław Ossowski, współtwórca psychologii polskiej Władysław Witwicki,
historyk filozofii i estetyk Władysław Tatarkiewicz, etyk Maria Ossowska.
Głównym reprezentantem fenomenologii w Polsce i jednym z czołowych fenomenologów
w ogóle był Roman Ingarden. Własny system ontologiczny wypracował Stanisław
Ignacy Witkiewicz. Ważnymi filozofami kultury byli Henryk Elzenberg i Marian
Zdziechowski. Tomizm i osiągnięcia logiki współczesnej łączyło Koło Krakowskie
(Jan Salamucha, Józef Maria Bocheński).

Po II wojnie światowej, mimo trudności politycznych związanych z dominacją
filozofii marksistowskiej, filozofia polska nadal się rozwijała, kontynuowali
działalność Kotarbiński, Ajdukiewicz, Ingarden i Ossowscy. Do tradycji szkoły
lwowsko-warszawskiej nawiązują filozofowie analityczni (Bogusław Wolniewicz, Jan
Woleński, Wacław Mejbaum, logik Roman Suszko), rozwija się filozofia katolicka,
w tym zwłaszcza neotomizm i personalizm (Mieczysław Krąpiec, Mieczysław Gogacz,
Karol Wojtyła, Józef Tischner) oraz wszystkie nurty filozofii XX-wiecznej (Ija
Lazari-Pawłowska, Tadeusz Kroński, Leszek Kołakowski, Bronisław Baczko, Marek
Siemek, Leszek Nowak, Adam Schaff, Zygmunt Bauman, historyk filozofii Adam
Krokiewicz).

Najczęściej wymieniani polscy kompozytorzy muzyki poważnej to: Fryderyk Chopin,
Karol Szymanowski, Krzysztof Penderecki, Zbigniew Preisner, Wojciech Kilar,
Ignacy Jan Paderewski, Henryk Wieniawski, Krzysztof Komeda, Andrzej Panufnik,
Stanisław Moniuszko, Jan A.P. Kaczmarek, Witold Lutosławski, Henryk Górecki.
Jednym z najbardziej rozpoznawalnych współczesnych kompozytorów muzyki poważnej
i filmowej był Wojciech Kilar, który m.in. skomponował muzykę do takich filmów
jak „Pan Tadeusz”, „Dracula”, Ziemia obiecana” czy „Pianista”. Tradycje muzyki
ludowej są kultywowane m.in. przez Państwowy Zespół Ludowy Pieśni i Tańca
„Mazowsze” oraz Zespół Pieśni i Tańca „Śląsk”.

Reżyserzy polscy, których filmy zgłoszone zostały do rywalizacji o Oscara w
kategorii filmu nieanglojęzycznego: Jerzy Antczak, Sławomir Fabicki, Feliks Falk
(2 razy), Robert Gliński, Jerzy Hoffman, Andrzej Jakimowski, Jerzy Kawalerowicz
(3 razy), Dorota Kędzierzawska, Krzysztof Kieślowski (3 razy), Agnieszka Holland
(1 raz), Jan Jakub Kolski, Andrzej Kotkowski, Kazimierz Kutz (2 razy), Witold
Leszczyński, Juliusz Machulski, Czesław Petelski, Magdalena Piekorz, Radosław
Piwowarski, Roman Polański, Jerzy Stuhr, Piotr Trzaskalski, Andrzej Wajda (7
razy), Leszek Wosiewicz, Krzysztof Zanussi (4 razy).

W Polsce odbywa się szereg festiwali filmowych o wieloletniej tradycji, m.in.
Krakowski Festiwal Filmowy, Ińskie Lato Filmowe, Festiwal Filmowy w Gdyni i
Festiwal Filmów Kultowych w Katowicach.

Historia telewizji w Polsce sięga roku 1937, kiedy w Warszawie uruchomiona
została pierwsza doświadczalna stacja telewizyjna. W 1959 emisję regularnego
programu rozpoczął nadawca publiczny – Telewizja Polska. Od 1970 nadawany jest
program 2 telewizji publicznej, a od 1992 – program satelitarny dla Polonii
zagranicznej. W Polsce działają następujące kanały publicznej TVP: TVP1, TVP2,
TVP Info, TVP Polonia, TVP Kultura, TVP Historia, TVP Sport, Biełsat TV i TVP
HD, TVP Seriale, TVP Rozrywka, TVP1 HD i TVP2 HD. Poza tym istnieje 16 ośrodków
regionalnych TVP.

Pierwszą prywatną polską telewizją o zasięgu lokalnym była PTV Echo, założona w
roku 1990, która z czasem wraz z innymi prywatnymi telewizjami lokalnymi
utworzyła ogólnopolską sieć o nazwie Polonia 1. W 1992 roku powstała kolejna
telewizja prywatna, ale nie lokalna o nazwie Polsat, która w 1993 roku dostała
koncesję na nadawanie naziemne. Obecnie w Polsce działają prywatne telewizje:
TVN, Polsat, Polonia 1, Tele 5, Canal+ Polska, Telewizja Trwam, Telewizja
Republika, TV4, TV Puls, Superstacja, MTV Polska, 4fun.tv, Discovery Channel i
TVS.

Na terenie Polski działają platformy satelitarne: Cyfrowy Polsat, nc+, N na
kartę, Orange TV. Największe sieci kablowe to: UPC Polska, Multimedia Polska i
Vectra.

W domenie przekazu radiowego, działa publiczne Polskie Radio: Jedynka, Dwójka,
Trójka, Czwórka. Poza publicznym Polskim Radiem, działa radio prywatne: Radio
Zet, RMF FM, Radio Złote Przeboje, Radio Maryja, Radio Eska, Planeta FM, RMF
Maxxx, Antyradio, Roxy FM i inne, a także wiele stacji lokalnych i
internetowych.

Według danych Związku Kontroli Dystrybucji Prasy, największą sprzedaż wśród
dzienników płatnych, które poddały się kontroli nakładu, mają (dane za grudzień
2016, w kolejności od największego): „Fakt”, „Super Express”, „Gazeta Wyborcza”,
„Rzeczpospolita”, „Dziennik Gazeta Prawna”, Przegląd Sportowy, „Gazeta Polska
Codziennie”.

Najchętniej kupowanymi tygodnikami opinii w roku 2016 były: „Tygodnik Angora”,
„Gość Niedzielny”, „Polityka”, „Newsweek Polska”, „W Sieci”, „Do Rzeczy”,
„Gazeta Polska”.

Największymi polskimi portalami są: Wirtualna Polska (WP), Onet.pl, Gazeta.pl,
Interia.pl, które oferują m.in. darmową pocztę elektroniczną, czat, a niektóre
również blogi.

Najpopularniejszymi portalami społecznościowymi są polskojęzyczny Facebook,
Twitter, a wśród młodych Polaków także Snapchat

Popularnym napojem jest herbata pita często z dodatkiem plasterka cytryny i
słodzona cukrem. Herbata przybyła do Polski z Anglii wkrótce po jej ukazaniu się
w Zachodniej Europie (za sprawą kupców holenderskich). Jednak jej
rozpowszechnienie przypisywane jest zaborcom rosyjskim w XIX wieku. Wówczas do
polskich domów w tzw. Kongresówce trafiły samowary z Rosji, gdzie herbata
niezależnie pojawiła się w postaci daru z Chin na dworze carskim, na ok. 50 lat
przed jej rozpowszechnieniem w Holandii. Popularna jest także kawa, powszechnie
pita w Polsce od XVIII wieku, także przez niższe warstwy społeczne, jak
rzemieślnicy czy zamożne chłopstwo.

Wiele potraw zostało uznanych za produkty tradycyjne i wpisanych na Listę
Produktów Tradycyjnych. Są one wizytówkami poszczególnych regionów (np.
jagnięcina podhalańska) lub pojedynczych miejscowości (jak pasztecik
szczeciński).

Najpopularniejszym sportem w Polsce jest piłka nożna. Największe sukcesy w tej
dyscyplinie reprezentacja Polski w piłce nożnej odnosiła w latach 70. do
początku lat 80., kiedy to na Mistrzostwach Świata w Piłce Nożnej zajęła 3.
miejsca w 1974 i 1982. Drużyna narodowa zdobyła również złoty medal na Letnich
Igrzyskach Olimpijskich w 1972 roku, a także dwa srebrne medale w 1976 oraz w
1992. 18 kwietnia 2007 prezydent UEFA Michel Platini ogłosił, że Mistrzostwa
Europy w Piłce Nożnej w 2012 roku odbędą się w Polsce i na Ukrainie. Polskie
miasta-gospodarze meczów tej imprezy to Warszawa, Gdańsk, Poznań i Wrocław.
Najwyższa liga piłki nożnej w Polsce nazywa się Ekstraklasa.

Dużym zainteresowaniem cieszy się również żużel. W tej dyscyplinie m.in. Tomasz
Gollob, Jarosław Hampel i Krzysztof Kasprzak odnoszą sukcesy na arenie
międzynarodowej. Najbardziej utytułowane kluby żużlowe w Polsce to Unia Leszno,
ROW Rybnik i Stal Gorzów Wielkopolski. Popularna jest także siatkówka, po
zdobyciu mistrzostwa Europy w 2003 i 2005, a także trzeciego miejsca w 2009
przez reprezentację narodową kobiet, tzw. Złotka, oraz wicemistrzostwa świata w
2006, mistrzostwa Europy w 2009 oraz mistrzostwa świata w 2014 przez
reprezentację narodową mężczyzn. Innym chętnie oglądanym sportem jest
koszykówka, choć polskie ligi i reprezentacje w tej dyscyplinie nie stoją na
wysokim poziomie. W ostatnim okresie na znaczeniu zyskały skoki narciarskie
dzięki sukcesom Adama Małysza i Kamila Stocha, Formuła 1 za sprawą Roberta
Kubicy, piłka ręczna ze względu na sukcesy reprezentacji Polski na dwóch
kolejnych mistrzostwach świata w roku 2007 i 2009 oraz w 2015, a także pływanie
dzięki sukcesom m.in. Otylii Jędrzejczak i Pawła Korzeniowskiego.

Na obszarze Polski, zgodnie z ustawą z dnia 18 stycznia 1951 r. o dniach wolnych
od pracy, dniami wolnymi od pracy są wszystkie niedziele oraz 13 dni będących
świętami: trzy państwowe, dziewięć katolickich oraz Nowy Rok (z tego dwa święta
wypadają zawsze w niedzielę).



https://pl.wikipedia.org/wiki/Arkadiusz_Milik

Arkadiusz Milik (ur. 28 lutego 1994 w Tychach) – polski piłkarz występujący na
pozycji napastnika we włoskim klubie Napoli oraz w reprezentacji Polski.
Uczestnik Mistrzostw Europy 2016.

Arkadiusz Milik jest wychowankiem Rozwoju Katowice, gdzie, m.in. pod okiem
Sławomira Mogilana, trenował od 6. roku życia. Wiosną 2010 napastnik został
włączony do zespołu rezerw Rozwoju Katowice. W sezonie 2010/2011 dołączył do
pierwszej drużyny, grającej w III lidze opolsko-śląskiej. W zespole zadebiutował
23 października 2010 mając 16 lat. Rozwój wygrał wtedy 4:0 z KS Krasiejów, a
Milik zdobył dwie bramki.

W listopadzie trafił na testy do Górnika Zabrze, gdzie rozegrał 2 spotkania w
drużynie Młodej Ekstraklasy. W meczu z Koroną Kielce zdobył jedną bramkę, po
czym trener Adam Nawałka zaproponował mu treningi z pierwszą drużyną. Następnie
został zaproszony na dwutygodniowy staż do Reading, gdzie podczas meczu
młodzieżowców przeciwko Tottenhamowi Hotspur strzelił gola, a następnie trafił
na testy do tego właśnie klubu. Po powrocie do kraju był testowany w zespole
Młodej Ekstraklasy Legii Warszawa. W sparingowym pojedynku z AC Sambonifacese
zdobył jedną bramkę, a Legia wygrała 4:1. Milik rundę wiosenną spędził jednak w
Rozwoju Katowice. Sezon zakończył dziesięcioma meczami i czterema bramkami w III
lidze.

1 lipca 2011 podpisał 5-letni kontrakt z Górnikiem Zabrze. Jeden z zapisów
zapewnił pracę bratu, Łukaszowi Milikowi, na stanowisku kierownika drużyny
Młodej Ekstraklasy i klubowego pracownika działu marketingu. Działacze Górnika
wyrazili ponadto zgodę, aby Arkadiusz Milik wystąpił w barwach Rozwoju Katowice,
w finałach Mistrzostw Polski juniorów U-17 w Gdyni, gdzie finalnie Rozwój zajął
trzecie miejsce.

W rozgrywkach Ekstraklasy zadebiutował mając 17 lat, 5 miesięcy i 3 dni. W
debiucie przeciwko Śląskowi Wrocław, który miał miejsce 31 lipca 2011, zaliczył
asystę przy bramce Pawła Olkowskiego. Na pierwszego gola czekał do 1 kwietnia
2012, kiedy w spotkaniu przeciwko Koronie Kielce, dwukrotnie wpisał się na listę
strzelców. Stał się tym samym najmłodszym strzelcem gola w polskiej Ekstraklasie
podczas sezonu 2011/2012 oraz siódmym w historii Górnika. Po ukończeniu 18. roku
życia, podpisał z Górnikiem nowy, profesjonalny, kontrakt. Pierwszy sezon w
Ekstraklasie zawodnik zakończył z dorobkiem czterech bramek w dwudziestu
czterech meczach. Górnik natomiast zajął ósme miejsce w ligowej tabeli.

Sezon 2012/2013 zawodnik rozpoczął od strzelenia dwóch goli w dwóch pierwszych
meczach. W sierpniowym plebiscycie Ekstraklasy S.A. uznano go za „Piłkarza
Miesiąca”. 1 grudnia 2012 w meczu przeciwko Wiśle Kraków strzelił 2400. bramkę
dla Górnika w najwyższej klasie rozgrywkowej. Ponadto ujrzał czerwoną kartkę za
brutalny faul na Michale Szewczyku, a Komisja Ligi Ekstraklasy SA zawiesiła go
na dwa spotkania. Rundę jesienną Milik zakończył siedmioma bramkami w czternastu
ligowych spotkaniach. W plebiscycie katowickiego „Sportu” na najlepszego
piłkarza roku zajął 6. miejsce.

17 grudnia 2012 przeszedł do Bayeru Leverkusen i podpisał z niemieckim klubem
5,5-letni kontrakt. Debiut w Bundeslidze zaliczył 3 lutego 2013 w spotkaniu z
Borussią Dortmund, zmieniając w 87. minucie spotkania Stefana Reinartza. 14
lutego 2013 Milik zadebiutował w europejskich pucharach, kiedy to podczas meczu
Ligi Europy z Benfiką, pojawił się w 70. minucie, zastępując na boisku Gonzalo
Castro. Ponadto tygodnik „Piłka Nożna” uznał go za „Odkrycie roku”.

30 sierpnia 2013 FC Augsburg oficjalnie poinformował o rocznym wypożyczeniu
Milika z Bayeru. W nowym klubie Polak zadebiutował 21 września podczas
przegranego 1:2 spotkania z Hannoverem 96, zastępując na boisku w 89. minucie
Matthiasa Ostrzolka. Pierwszego gola dla Augsburga zdobył sześć dni później w
zremisowanym 2:2 meczu z Borussią Mönchengladbach. Druga i zarazem ostatnia
bramka Milika w barwach klubu padła 9 lutego 2014 podczas wygranego 4:1
spotkania z VfB Stuttgart. Ostatecznie w sezonie 2013/14 Polak wystąpił w lidze
osiemnastokrotnie, dokładając ponadto dwa występy w Pucharze Niemiec. Po
zakończeniu rozgrywek powrócił do Leverkusen.

15 maja 2014 AFC Ajax potwierdził wypożyczenie Milika na cały sezon 2014/15,
dodatkowo zapewniając sobie prawo pierwokupu piłkarza. W Eredivisie, Milik,
zadebiutował 10 sierpnia 2014 w wygranym 4:1, domowym spotkaniu z Vitesse. Dwa
premierowe trafienia dla Ajaksu zaliczył 13 września w wygranym 2:1, ligowym
meczu przeciwko Heraclesowi Almelo. 17 września 2014 w meczu z Paris
Saint-Germain, zadebiutował w Lidze Mistrzów. 25 września 2014 w spotkaniu 2.
rundy Pucharu Holandii Milik strzelił 6 goli i zaliczył 2 asysty (przy bramkach
Lucasa Andersena i Ricardo Kishny), zaś Ajax wygrał 9:0 z czwartoligowym JOS
Watergraafsmeer. Tym samym Milik powtórzył osiągnięcie Luisa Suáreza sprzed 5
lat. 10 grudnia 2014 podczas wygranego 4:0 meczu fazy grupowej z Apoelem,
strzelił swojego pierwszego gola w Lidze Mistrzów, a ponadto asystował przy
bramce Lasse Schøne oraz wywalczył rzut karny, który na gola zamienił także
Schøne.

1 kwietnia 2015 Ajax oficjalnie poinformował, że wykupił Milika z Bayeru i
podpisał z nim 4-letni kontrakt, który wszedł w życie 1 lipca. Otrzymał koszulkę
z numerem 9.

1 sierpnia 2016, za ok. 32 mln euro, podpisując 5-letni kontrakt, przeszedł z
Ajaxu do SSC Napoli. Piłkarz, z powodu swojego młodzieńczego zafascynowania
hokejem na lodzie, wybrał numer 99, z którym występował m.in. uważany za
najlepszego hokeistę wszech czasów, Wayne Gretzky. 21 sierpnia 2016 wchodząc na
boisko za Manolo Gabbiadiniego, w 57. minucie zremisowanego 2:2 meczu z Pescarą,
zadebiutował w Serie A. 27 sierpnia 2016 po raz pierwszy znalazł się w
podstawowym składzie Napoli – na rozgrywany na Stadio San Paolo ligowy mecz z
Milanem. Polski napastnik rozegrał wówczas całe spotkanie i zdobył dwie bramki,
pokonując bramkarza gości Gianluigiego Donnarummę w 18. oraz 33. minucie meczu,
który ostatecznie zakończył się zwycięstwem jego drużyny 4:2. Były to
debiutanckie trafienia Milika na włoskich boiskach. Również w meczu z Bolonią,
rozegranym 17 września 2016 popisał się dubletem – wszedł na boisko w drugiej
połowie meczu i zdobył dwa gole: w 68. i 78. minucie, a jego drużyna wygrała
3:1. 8 października 2016 w meczu reprezentacji, nabawił się kontuzji zerwania
więzadła krzyżowego przedniego w lewym kolanie przez co w sezonie 2016/17
opuścił 21 meczów swojej drużyny. 12 stycznia 2017 po odbyciu leczenia i
rehabilitacji poinformowano, że Milik otrzymał zgodę na wznowienie treningów z
drużyną. 4 lutego 2017 po raz pierwszy po kontuzji, znalazł się w kadrze
meczowej Napoli, na ligowy mecz z Bolonią. Do gry powrócił 15 lutego 2017, w
przegranym 1:3, pierwszym meczu 1/8 finału Ligi Mistrzów, przeciwko Realowi
Madryt, na Estadio Santiago Bernabéu. Polak zmienił wówczas w 83. minucie,
kapitana, Marka Hamšíka.

Milik od 2011 grał w młodzieżowych reprezentacjach kraju w różnych kategoriach
wiekowych. W 2012 dwukrotnie został umieszczany przez Waldemara Fornalika na
liście rezerwowej pierwszej reprezentacji Polski. Pierwsze powołanie otrzymał 8
października tego samego roku na mecze z Republiką Południowej Afryki oraz
Anglią. Zajął wówczas miejsce Marka Saganowskiego, który zmagał się z problemami
kardiologicznymi. Kilka dni wcześniej Milik przygotowywał się z kadrą do lat 19
do turnieju eliminacyjnego Mistrzostw Europy. W seniorskiej reprezentacji
zadebiutował 12 października w wygranym 1:0 meczu z RPA, zmieniając w 58.
minucie Adriana Mierzejewskiego. Zagrał również w zremisowanym 1:1 meczu
eliminacyjnym Mistrzostw Świata 2014 z Anglią, wchodząc w 82. minucie za Kamila
Grosickiego. Pierwszego gola dla pierwszej reprezentacji zdobył 14 grudnia 2012
przeciwko w meczu Macedonią, gdy dobił piłkę po niecelnym uderzeniu Szymona
Pawłowskiego z rzutu karnego. 11 października 2014 roku zdobył bramkę po strzale
głową w wygranym 2:0 meczu eliminacyjnym do Mistrzostw Europy 2016 z Niemcami, a
trzy dni później powtórzył ten wyczyn w zremisowanym 2:2 spotkaniu ze Szkocją.
Trafienia notował także w dwóch kolejnych meczach kadry: wygranym 4:0 z Gruzją
oraz zremisowanym 2:2 ze Szwajcarią. 13 czerwca 2015 strzelił gola w wygranym
4:0 spotkaniu z Gruzją. W 2016 został powołany przez selekcjonera Adama Nawałkę
do kadry na Mistrzostwa Europy 2016 we Francji. W meczu inauguracyjnym z
Irlandią Północną zdobył bramkę dającą zwycięstwo Polsce. W meczu grupowym z
Ukrainą asystował przy bramce Jakuba Błaszczykowskiego. Ogółem na tych
mistrzostwach wystąpił w pięciu meczach i strzelił jedną bramkę. 8 października
2016 w meczu eliminacji Mistrzostw Świata z Danią (3:2), doznał kontuzji
zerwania więzadła krzyżowego przedniego w lewym kolanie.

Jest związany z polską modelką Jessicą Ziółek. Ma starszego brata, Łukasza.
Prywatnie kibicuje Manchesterowi United.



https://pl.wikipedia.org/wiki/Mistrzostwa_%C5%9Bwiata_w_pi%C5%82ce_no%C5%BCnej

Mistrzostwa świata w piłce nożnej, nazywane również mundialem (hiszp. Mundial –
światowy[a]) lub Pucharem Świata (ang. World Cup) – międzynarodowy turniej
piłkarski, w którym biorą udział męskie reprezentacje narodowe federacji
należących do FIFA. Pierwsze mistrzostwa odbyły się w 1930 roku w Urugwaju. Od
tego czasu odbywają się co cztery lata, z wyjątkiem 1942 i 1946 roku, kiedy to
nie zostały rozegrane z powodu II wojny światowej.

Obecnie w turnieju występują 32 reprezentacje (od 2026 r. będzie ich 48)
rywalizujące o tytuł na terenie kraju (lub krajów) organizującego mistrzostwa
przez okres około jednego miesiąca. Ta faza rozgrywek często nazywana jest
finałami mistrzostw świata. Z kolei faza eliminacji, mająca miejsce w ciągu
trzech lat poprzedzających turniej, wyłania drużyny, które wraz z gospodarzem
(lub gospodarzami) wystąpią na mistrzostwach świata.

Podczas dotychczas rozegranych 20 turniejów osiem reprezentacji sięgnęło po
tytuł. Najbardziej utytułowanym zespołem jest Brazylia, która wygrała
pięciokrotnie i jako jedyna brała udział we wszystkich turniejach finałowych.
Włochy oraz Niemcy zdobyły po cztery tytuły mistrza świata. Pozostali zwycięzcy
to: Urugwaj, który wygrał dwukrotnie, w tym turniej inauguracyjny, Argentyna,
która również wygrała dwukrotnie, oraz Anglia, Francja i Hiszpania mające na
swoim koncie po jednym tytule mistrzowskim w historii.

Reprezentacja Polski siedmiokrotnie uczestniczyła w mistrzostwach (pierwszy raz
w 1938, ostatni w 2006), dwukrotnie zajmując trzecie miejsce w końcowej
klasyfikacji – w 1974 roku w Niemczech, kiedy królem strzelców został Grzegorz
Lato i w 1982 roku w Hiszpanii.

30 listopada 1872 roku odbył się pierwszy piłkarski mecz międzynarodowy.
Reprezentacja Anglii zremisowała 0:0 ze Szkocją w spotkaniu towarzyskim
rozegranym w Glasgow. W 1884 roku odbył się pierwszy turniej międzynarodowy.
Rozegrano wówczas pierwszą edycję British Home Championship. W tamtych czasach w
piłkę nożną prawie w ogóle nie grano poza granicami Wielkiej
Brytanii[potrzebny przypis]. W 1900 i 1904 roku piłka nożna była jedną z
pokazowych dyscyplin na letnich igrzyskach olimpijskich.

Po założeniu FIFA w 1904 roku, organizacja ta zorganizowała dwa lata później w
Szwajcarii międzynarodowy turniej piłkarski. Rozgrywki te okazały się jednak
niepowodzeniem.

W 1908 roku piłka nożna stała się oficjalną konkurencją letnich igrzysk
olimpijskich. Federacja angielska podjęła się organizacji tych zawodów, które
przeznaczone były dla amatorskich zawodników. Mimo to, piłka nożna była wówczas
uważana bardziej za sport pokazowy niż za prawdziwą rywalizację. Złoty medal
zdobyła Wielka Brytania (reprezentowana przez amatorską reprezentację Anglii).
Wyczyn ten powtórzyła w 1912 roku w Sztokholmie, kiedy to organizacji podjął się
Szwedzki Związek Piłki Nożnej.

W 1909 roku Sir Thomas Lipton zorganizował w Turynie turniej piłkarski Sir
Thomas Lipton Trophy przeznaczony dla klubów (nie reprezentacji)
reprezentujących swój kraj. Rozgrywki te są czasem określane jako mistrzostwa
świata. Wzięły w nich udział zespoły z Włoch, Niemiec oraz Szwajcarii.
Zaproszono również przedstawiciela The Football Association, jednak związek
odmówił uczestnictwa w tym turnieju. Zamiast tego zespół West Auckland FC z
hrabstwa Durham reprezentował Anglię i wygrał zarówno pierwszą, jak i drugą
edycję turnieju.

W 1914 roku FIFA uznała turniej olimpijski za „mistrzostwa świata amatorów” i
podjęła się organizacji tych rozgrywek. Na Igrzyskach Olimpijskich w 1920 roku
rozegrano pierwszy turniej, w którym udział wzięły reprezentacje z różnych
kontynentów. Uczestnikami było trzynaście zespołów z Europy oraz Egipt.
Reprezentacja Urugwaju wygrała następne turnieje w 1924 i 1928 roku.

Dzięki dużej popularności rozgrywek piłkarskich podczas Igrzysk Olimpijskich
FIFA wraz z jej przewodniczącym Jules’em Rimetem dążyła do zorganizowania
własnych rozgrywek mistrzowskich poza zmaganiami olimpijskimi. Wśród chętnych
państw do organizacji pierwszych mistrzostw świata były: Węgry, Włochy,
Holandia, Hiszpania oraz Szwecja. 28 maja 1928, kongres FIFA w Amsterdamie
zadecydował o rozegraniu pierwszych Mistrzostw Świata organizowanych przez FIFA
w 1930 roku. Podczas kolejnego kongresu FIFA w 1929 roku w Barcelonie,
organizację mistrzostw świata powierzono Urugwajowi. Jednym z powodów tego kroku
były obchody stulecia niepodległości tego państwa, właśnie w 1930 roku. Oprócz
tego, drużyna Urugwaju była niezaprzeczalnie jedną z silniejszych w tamtych
czasach, po wywalczeniu złotych medali w rozgrywkach piłkarskich na Igrzyskach w
1924 i 1928. Poza tym, związek piłkarski Urugwaju wyraził chęć pokrycia kosztów
podróży i zakwaterowania dla wszystkich drużyn, podczas gdy ewentualne zyski
miałyby zostać równo podzielone.

Wybór Urugwaju, dla zaproszonych drużyn z Europy, oznaczał długą, prawie
dwumiesięczną podróż statkiem na drugi kontynent. Oprócz tego w tamtym czasie, w
światowej gospodarce panował kryzys ekonomiczny. Do ostatniej chwili wydawało
się, że żadna z drużyn europejskich nie zdecyduje się wziąć udziału w
rozgrywkach. Tylko dzięki umiejętnym zabiegom Rimeta, udało mu się ostatecznie
nakłonić drużyny Belgii, Francji, Rumunii oraz Jugosławii do wzięcia udziału w
mistrzostwach. Poza tym w mistrzostwach uczestniczyło siedem drużyn z Ameryki
Południowej i dwie z Ameryki Północnej. W sumie (łącznie z Europą) było to
trzynaście państw, które wystawiły swoje reprezentacje.

Pierwsze dwa mecze w historii mistrzostw odbyły się równocześnie 13 lipca 1930 o
godzinie 15:00 miejscowego czasu. W pierwszym z nich, drużyna Francji pokonała
Meksyk 4:1, a w drugim Stany Zjednoczone wygrały z Belgią 3:0. Pierwszą,
historyczną, bramkę zdobył francuski napastnik Lucien Laurent. Pierwszym
mistrzem świata została drużyna Urugwaju, która pokonała Argentynę 4:2 w
finałowym meczu, oglądanym przez 93 000 ludzi na stadionie w Montevideo.

Już po utworzeniu rozgrywek mistrzostw świata, w trakcie organizacji Letnich
Igrzysk Olimpijskich w roku 1932, które miały odbyć się w Los Angeles,
postanowiono nie rozgrywać turnieju piłki nożnej podczas Igrzysk. Stało się tak,
między innym z powodu niskiej popularności piłki nożnej w Stanach Zjednoczonych.
Oprócz tego, FIFA oraz MKOl nie zgadzały się również w sprawie statusu amatorów.
W efekcie, turniej piłki nożnej został usunięty z programu Igrzysk. Turniej
piłki nożnej podczas Igrzysk powrócił do programu podczas Letnich Igrzysk
Olimpijskich w 1936 roku, ale od tamtej pory pozostaje w cieniu bardziej
prestiżowych mistrzostw świata.

Pomimo dużego sukcesu rozgrywek o tytuł mistrza świata, sporym problemem była
wciąż kwestia pojawiającą się od pierwszego turnieju, a mianowicie problem
międzykontynentalnych podróży. Tylko kilka zespołów z Ameryki Południowej
zechciało odbyć podróż do Europy w latach 1934 i 1938. W obydwu turniejach
uczestniczyła jedynie reprezentacja Brazylii. W latach 1942 oraz 1946 zawody
zostały odwołane z powodu II wojny światowej oraz jej następstw.

Mistrzostwa Świata w 1950 roku, które zostały rozegrane w Brazylii, były
pierwszymi, w których uczestniczyli Brytyjczycy. W 1920 roku opuścili oni FIFA z
niechęci przeciwko grze z reprezentacjami państw, które pozostawały z nimi w
konflikcie, jak również był to protest przeciw obcym wpływom na ich sport
narodowy. W 1946 roku powrócili oni na zaproszenie federacji do członkostwa w
FIFA. Turniej potwierdził klasę drużyny Urugwaju, który zbojkotował dwa
poprzednie mundiale. Wygrał on, pokonując w finale gospodarza, Brazylię. Ten
mecz uznawany jest za jeden z najlepszych w historii. Nazwano go później
„Maracanaço”.

W każdym z turniejów pomiędzy 1934 i 1978 rokiem startowało po 16 reprezentacji.
Wyjątek stanowiły mistrzostwa rozegrane w 1938, kiedy to zakwalifikowana do
turnieju Austria została przyłączona do Niemiec, w związku z czym w zawodach
wystartowało piętnaście zespołów oraz turniej rozegrany w 1950, kiedy to
wycofały się reprezentacje Indii, Szkocji oraz Turcji, a w mistrzostwach wzięło
udział trzynaście reprezentacji. Większość startujących krajów reprezentowało
Europę i Amerykę Południową. W turniejach brało udział niewiele zespołów z
Ameryki Północnej, Afryki, Azji oraz Oceanii i zazwyczaj przegrywały one z
drużynami z Europy oraz Ameryki Południowej. Do 1982 roku jedynymi drużynami
spoza Europy i Ameryki Południowej, które przebrnęły pierwszą rundę były: Stany
Zjednoczone (półfinalista w 1930), Kuba (ćwierćfinalista w 1938), Korea Północna
(ćwierćfinalista w 1966) oraz Meksyk (ćwierćfinalista w 1970).

Mistrzostwa w roku 1950 rozegrano w I rundzie w czterech grupach po 4 drużyny (z
jednej z nich wycofał się jeden zespół, a z innej dwa, zatem w tej ostatniej
grupie rozegrano tylko jeden mecz). Zwycięzcy utworzyli grupę finałową złożoną z
4 drużyn, które zagrały również każdy z każdym. Formalnie nie było więc meczu
finałowego, ale ponieważ mecz Brazylia – Urugwaj zwany „Maracanaço” decydował o
zwycięstwie i był rozgrywany jako ostatni, uznaje się go za finał tych
mistrzostw.

Liczba drużyn występujących w turnieju finałowym została zwiększona do 24 w
1982, a następnie do 32 w 1998 roku. Dzięki tym zmianom na mundialu mogło
wystąpić więcej drużyn z Afryki, Azji i Ameryki Północnej. Drużyny z tych
regionów odnoszą coraz większe sukcesy. Do ćwierćfinału dostały się: Meksyk w
1986, Kamerun w 1990 oraz Korea Południowa (ostatecznie zajęła 4. miejsce), USA
i Senegal w 2002. Pomimo tego, nadal największe sukcesy odnoszą drużyny z Europy
i Ameryki Południowej; wszyscy ćwierćfinaliści mundialu w 2006 roku
reprezentowali te kontynenty.

W kwalifikacjach do Mistrzostw Świata w 2002 roku wzięło udział 199 drużyn; do
turnieju w 2006 roku próbowało dostać się 198 reprezentacji, a rekord 204 drużyn
startujących w eliminacjach ustanowiono podczas kwalifikacji do turnieju
finałowego w 2010 roku.

FIFA organizuje także równorzędne mistrzostwa świata w piłce nożnej kobiet.
Pierwszy taki turniej odbył się w 1991 roku w Chińskiej Republice Ludowej. W
eliminacjach do turnieju kobiecego startuje mniej reprezentacji, jednak
mistrzostwa te stale się rozwijają; liczba zespołów uczestniczących w
kwalifikacjach do turnieju w 2007 wyniosła 120, ponad dwa razy więcej niż w 1991
roku.

Piłka nożna była obecna na każdych igrzyskach olimpijskich, z wyjątkiem 1896 i
1932 roku. W przeciwieństwie do innych dyscyplin, męski turniej piłkarski nie
jest rozgrywkami na wysokim poziomie, gdyż od 1992 występują w nim drużyny do
lat 23, w których dodatkowo może grać trzech starszych piłkarzy. Z kolei turniej
kobiecy zadebiutował na igrzyskach olimpijskich w 1996 roku i biorą w nim udział
seniorskie reprezentacje bez żadnych ograniczeń wieku zawodniczek.

Puchar Konfederacji jest turniejem, który odbywa się w roku poprzedzającym
mistrzostwa świata w kraju (lub krajach) je organizującym. Jest to próba
generalna przed turniejem finałowym mistrzostw świata. W rozgrywkach bierze
udział sześciu zwycięzców mistrzostw kontynentalnych oraz gospodarz i aktualny
mistrz świata.

FIFA organizuje również międzynarodowe turnieje młodzieżowe – mistrzostwa świata
U-20, U-17 oraz mistrzostwa świata U-20 i U-17 w piłce nożnej kobiet. Poza tym
odbywają się klubowe mistrzostwa świata, jak i mistrzostwa różnych odmian piłki
nożnej: futsalu (Mistrzostwa świata w futsalu) oraz piłki plażowej (Mistrzostwa
świata w piłce nożnej plażowej).

Na dwa lata przed inauguracją mistrzostw świata w 1930 roku, wprowadzone w życie
przepisy przewidywały uhonorowanie zwycięskiej drużyny pucharem. O wykonanie
trofeum poproszono wówczas francuskiego rzeźbiarza Abela Lafleur. Puchar miał
postać złotej statuetki o wysokości 32 centymetrów i wadze 3,8 kg. Statuetka
wyobrażała starożytną skrzydlatą boginię zwycięstwa Nike, poniżej znajdował się
napis „Coupe du Monde de Football” (Puchar Świata w piłce nożnej), w 1946
uzupełniony dopiskiem „Coupe Jules Rimet” (Puchar Jules’a Rimeta). W boczne
ścianki kwadratowej podstawy rzeźby wstawione były cztery złote tabliczki, po
jednej na każdej ścianie, na których wygrawerowane były nazwy zwycięskich
reprezentacji od 1930 do 1970. W tych latach Złota Nike była przyznawana
zwycięzcy mistrzostw świata.

Podczas II wojny światowej włoski wiceprzewodniczący FIFA Ottorino Barassi
przechowywał statuetkę pod swoim łóżkiem w pudełku po butach, chroniąc ją w ten
sposób przed okupantami i kradzieżą. W 1966 roku trofeum zostało skradzione z
wystawy w Londynie. Zakopane pod drzewem, podobno zostało znalezione przez psa o
imieniu Pickles. W 1970, po trzecim triumfie reprezentacji Brazylii, zgodnie z
regulaminem, trofeum przeszło na własność Brazylijskiej Federacji Piłki Nożnej.
Puchar został jednak skradziony w 1983 roku i nigdy nie został odnaleziony.
Prawdopodobnie został przetopiony przez złodziei.

Nowy puchar, znany jako Puchar Świata FIFA, został zaprojektowany przed
mistrzostwami w 1974 roku. Eksperci FIFA z siedmiu różnych krajów świata
oceniali 53 przedstawione modele, ostateczne decydując się na projekt włoskiego
autora Silvio Gazzaniga. Nowy Puchar Świata ma 36 cm wysokości, wyprodukowany
został z litego 18-karatowego złota i waży 6,175 kg. Podstawa zawiera dwie
warstwy metali półszlachetnych, natomiast w dolnej części pucharu wyryto rok i
nazwę każdego zwycięzcy Mistrzostw Świata od 1974 roku. Nagroda ta nie jest
przyznawana nowemu zwycięzcy na stałe. Zdobywcy Pucharu Świata zachowują trofeum
do następnego turnieju. Wtedy otrzymują złoconą replikę, zamiast czystego,
oryginalnego złota.

Od mistrzostw w 1934 roku odbywa się turniej kwalifikacyjny, mający na celu
zmniejszyć liczbę uczestników turnieju finałowego. Eliminacje odbywają się na
wszystkich sześciu kontynentach i organizowane są przez podległe FIFA
konfederacje – CAF, AFC, CONCACAF, CONMEBOL, OFC oraz UEFA. Przed turniejami
eliminacyjnymi, FIFA przyznaje liczbę miejsc w turnieju finałowym dla każdej
strefy. Decyzja ta głównie oparta jest na sile zespołów będących członkami
poszczególnych konfederacji.

Eliminacje mogą rozpocząć się niecałe trzy lata przed datą rozegrania turnieju
finałowego i mają prawo trwać ponad dwa lata. Format turniejów różni się, w
zależności od konfederacji. Zazwyczaj jedno lub dwa miejsca są również
przyznawane zwycięzcom rozgrywek interkontynentalnych. Na przykład w 2000 roku
zwycięzca kwalifikacji ze strefy Oceanii oraz piąty zespół ze strefy azjatyckiej
walczyły o miejsce w turnieju głównym w takich właśnie rozgrywkach. Od 1938 roku
gospodarz(e) turnieju finałowego zostaje do niego automatycznie zakwalifikowany.
Takie prawo mieli również obrońcy tytułu mistrzowskiego w latach 1938-2002.
Zespół Brazylii został więc pierwszym obrońcą tytułu, który musiał wziąć udział
w eliminacjach.

Obecny format rozgrywek przewiduje 32 zespoły zakwalifikowane do turnieju
finałowego biorące udział w fazie grupowej, a następnie w fazie pucharowej. Od
2026 roku na piłkarskich mistrzostwach świata zagra 48 reprezentacji.

W fazie grupowej, zespoły zostają podzielone na osiem grup po cztery drużyny i
rywalizują na zasadzie „każdy z każdym”. Osiem zespołów (w tym gospodarz(e))
jest rozstawionych na podstawie rankingu FIFA i/lub na podstawie osiągnięć z
poprzednich trzech edycji mistrzostw świata i rozlosowuje się je do ośmiu
różnych grup. Reszta zespołów zostaje przydzielona do różnych koszyków, głównie
na podstawie lokalizacji geograficznej. Z każdego koszyka drużyny zostają losowo
wybierane do ośmiu grup. Od 1998 roku, zostały nałożone ograniczenia, tak aby w
żadnej z grup nie znalazły się więcej niż dwie europejskie ekipy lub więcej niż
jeden zespół z pozostałych konfederacji. W poprzednich latach miało miejsce
kilka przypadków, kiedy to trzy europejskie zespoły trafiały do jednej grupy: w
1986 (NRD, Szkocja i Dania), w 1990 (Włochy, Czechosłowacja i Austria) oraz w
1994 (Włochy, Irlandia i Norwegia).

Każda grupa rozgrywa mecze na zasadzie „każdy z każdym”, co gwarantuje wszystkim
uczestnikom rozegranie przynajmniej trzech meczów. Ostatnia runda meczów w
każdej z grup jest zaplanowana na tę samą godzinę, aby zapobiec ustawianiu
meczów – taki zapis został wprowadzony w 1986 roku. W kilku przypadkach w
przeszłości zdarzało się, że zespoły, które rozgrywały swój mecz jako ostatnie,
miały szansę rozstrzygnąć wynik spotkania na swoją korzyść, tak by w fazie
pucharowej trafić na teoretycznie słabszego rywala lub w ogóle awansować do tej
fazy.

Dwie ekipy z największą liczbą punktów z każdej grupy awansują do fazy
pucharowej. Od 1994 roku przyznawane są trzy punkty za zwycięstwo, jeden za
remis oraz brak punktów za przegraną (wcześniej za zwycięstwo przyznawano dwa
punkty). Jeśli dwie lub więcej drużyn zakończą fazę grupową z taką samą liczbą
punktów, decydują kolejno kryteria określone przez FIFA:

Pierwsze prawa do organizacji mistrzostw świata były przyznawane poszczególnym
krajom na Kongresach FIFA. Wybór gospodarza pomiędzy krajami południowej Ameryki
a Europy, jako dwóch największych ośrodków futbolu, był związany z rosnącymi
kontrowersjami dotyczącymi trzech tygodni podróży pomiędzy tymi kontynentami.
Decyzja zorganizowania pierwszych mistrzostw świata w Urugwaju doprowadziła do
przybycia zaledwie czterech europejskich zespołów. Dwie kolejne edycje odbyły
się w Europie – wybór Francji jako gospodarza mistrzostw w 1938 roku okazał się
bardzo kontrowersyjny. Amerykańskie zespoły rozumiały konieczność rotacji
pomiędzy tymi dwoma kontynentami, jednak taka decyzja doprowadziła do bojkotu
turnieju przez Argentynę oraz Urugwaj.

Od 1958 aż do 1998 roku mundial rozgrywany był na przemian w Europie oraz
Ameryce, aby uniknąć kontrowersji, czy bojkotów turnieju. W 2002 roku
mistrzostwa świata po raz pierwszy zorganizowano w krajach azjatyckich – Japonii
i Korei Południowej, był to także pierwszy (i jak dotąd jedyny) przypadek w
historii, kiedy gospodarzami mundialu zostały dwa państwa. Z kolei Republika
Południowej Afryki stała się pierwszym afrykańskim organizatorem mistrzostw
świata w roku 2010. Mistrzostwa świata w 2014 roku zostały zorganizowane w
Brazylii – po raz pierwszy w Ameryce Południowej od roku 1978, kiedy to
gospodarzem była Argentyna. Był to także pierwszy przypadek organizacji dwóch z
rzędu mundialów poza Europą.

Każdy turniej finałowy od 1966 roku ma swoją własną maskotkę i/lub logo. Willie,
maskotka turnieju w 1966 roku, była pierwszą maskotką w historii mistrzostw
świata. Począwszy od 1970 roku każdy kolejny turniej finałowy ma swoją własną
oraz specjalnie na tę okazję zaprojektowaną piłkę.

Sześć z ośmiu mistrzów świata zdobyło tytuły grając w swoim kraju, wyjątkami są
Brazylia, która przegrała z Urugwajem w 1950 roku i Hiszpania która na własnym
terenie wygrała tylko jeden mecz i odpadła w drugiej rundzie. Anglia (1966) i
Francja (1998) zdobyły tytuły mistrzowskie biorąc udział w turnieju jako
gospodarze. Urugwaj (1930), Włochy (1934) i Argentyna (1978) zdobyły pierwsze
tytuły mistrzowskie będąc gospodarzami, podczas gdy Niemcy zdobyły w ten sposób
swój drugi tytuł (1974).

Jak dotąd, finały mistrzostw świata zawsze rozgrywały się pomiędzy zespołami z
Europy lub Ameryki Południowej – zespoły z obu tych kontynentów zdobyły
wszystkie dwadzieścia tytułów. Tylko dwie drużyny z krajów spoza tych
kontynentów zdołały dojść do półfinałów mistrzostw: USA w 1930 i Korea
Południowa w 2002 roku. Najlepsze rezultaty z konfederacji afrykańskiej to
ćwierćfinały Kamerunu (1990), Senegalu (2002) i Ghany (2010). Tylko jeden
przedstawiciel konfederacji Oceanii był w stanie przebrnąć przez fazę grupową,
była to Australia na mistrzostwach w 2006 roku. Kraj ten zdecydował się jednak
na opuszczenie konfederacji Oceanii i wstąpienie do konfederacji azjatyckiej 1
stycznia 2006.

Zwycięstwo Brazylii podczas szwedzkich mistrzostw w 1958 roku było jedynym
przypadkiem zdobycia mistrzowskiego tytułu przez zespół spoza Europy na turnieju
rozgrywanym w Europie. Z kolei aż do 2010 roku żaden europejski zespół nie
wygrał na mistrzostwach rozgrywanych poza Europą. Udało się to dopiero Hiszpanii
na mistrzostwach organizowanych przez RPA. Tylko raz w historii zdarzyło się, że
drużyny z jednego kontynentu (Europa) zdobyły trzy razy z rzędy Puchar Świata,
było to w latach 2006, 2010 i 2014, kiedy zwycięskimi ekipami okazały się być
Włochy, Hiszpania oraz Niemcy.

Na koniec każdego Mundialu zawodnikom oraz drużynom przyznawane są nagrody za
osiągnięcia niezwiązane z pozycją zajętą w turnieju. Obecnie przyznaje się sześć
nagród:

Trzej zawodnicy są rekordzistami pod względem liczby występów w finałach
mistrzostw świata – zarówno Meksykanin Antonio Carbajal, Niemiec Lothar
Matthäus, jak i Włoch Gianluigi Buffon zagrali w pięciu edycjach mistrzostw
świata. Matthäus rozegrał 25 spotkań na mistrzostwach świata i jest rekordzistą
pod tym względem.

Tylko dwóch graczy zostało trzykrotnie wytypowanych do Zespołu Gwiazd, są to
Djalma Santos (1954-1962) oraz Franz Beckenbauer (1966-1974). Z kolei
Brazylijczyk Pelé jest jedynym zawodnikiem w historii, który trzykrotnie zdobył
tytuł mistrzowski.

Najlepszym strzelcem w historii mistrzostw świata w piłce nożnej jest
reprezentant Niemiec Miroslav Klose (cztery turnieje, 2002-2014). Zdobył 16
bramek. Na drugim miejscu staje Brazylijczyk Ronaldo (cztery turnieje,
1994-2006) który zdobył 15 bramek. Trzecie miejsce w tej klasyfikacji zajmuje
Niemiec Gerd Müller, który ma na koncie 14 goli. Czwartą pozycję zajmuje Francuz
Just Fontaine, który jest jednocześnie rekordzistą pod względem liczby bramek na
jednym turnieju. Wszystkie swoje 13 goli zdobył podczas turnieju w 1958 roku.

Brazylijczyk Mário Zagallo i Niemiec Franz Beckenbauer są jedynymi ludźmi w
historii, którzy zdobyli Puchar Świata zarówno jako zawodnik, jak i trener.
Zagallo triumfował w 1958 i 1962 jako zawodnik oraz w 1970 jako trener.
Beckenbauer natomiast wygrał w 1974 jako kapitan drużyny oraz w 1990 jako
trener. Włoch Vittorio Pozzo jest jedynym trenerem w historii, który zdobył dwa
tytuły mistrzowskie. Wszyscy trenerzy, którzy zdobyli mistrzostwo świata,
prowadzili reprezentacje swoich ojczystych krajów.

Według stanu po zakończeniu turnieju w 2014 roku, reprezentacja Niemiec
rozegrała rekordową liczbę 106 spotkań w mistrzostwach świata, a druga jest
reprezentacja Brazylii która rozegrała 104 spotkania, jednocześnie są jedynymi
drużynami które rozegrały co najmniej 100 spotkań w historii mistrzostw świata.
Niemcy zdobyli także najwięcej bramek w historii, 224, druga zaś jest
reprezentacja Brazylii, 221 Bramek. Obie te drużyny podczas mistrzostw świata
grały ze sobą tylko dwa razy, w finale turnieju w 2002 roku i w półfinale
turnieju w 2014.

Kolumbijczyk Marcos Coll jest jedynym zawodnikiem w historii, który na
mistrzostwach świata zdobył bramkę bezpośrednio z rzutu rożnego. Podczas
turnieju w 1962 roku pokonał on radzieckiego bramkarza Lwa Jaszyna.

Do Włocha Waltera Zengi należy rekord najdłuższej serii bez straconej bramki. Na
mundialu w 1990 roku bramkarz Włoch nie dał się pokonać przez 517 minut.

Najmłodszym uczestnikiem finałów mistrzostw świata jest piłkarz Irlandii
Północnej Norman Whiteside, który w trakcie debiutu miał 17 lat i 41 dni.
Natomiast najstarszym uczestnikiem jest kolumbijski bramkarz Faryd Mondragón,
który w chwili ostatniego występu liczył 43 lata i 3 dni. Najmłodszym mistrzem
świata jest Pelé, który triumfował w wieku 17 lat i 249 dni. Włoch Dino Zoff
mając 40 lat i 133 dni, stał się najstarszym zwycięzcą mundialu. Z kolei
najstarszym strzelcem jest Roger Mila, który strzelił bramkę mając 42 lata i 38
dni.



https://pl.wikipedia.org/wiki/Mistrzostwa_Europy_w_Pi%C5%82ce_No%C5%BCnej_2020

Mistrzostwa Europy w Piłce Nożnej 2020, oficjalnie UEFA Euro 2020 – szesnasty
turniej o mistrzostwo Europy w piłce nożnej mężczyzn. Turniej odbędzie się w 13
miastach-gospodarzach w różnych państwach.

25 stycznia 2013 Komitet Wykonawczy UEFA podjął decyzję o zorganizowaniu Euro
2020 w 13 miastach w 13 różnych państwach-gospodarzach. Kandydatury były
przyjmowane od kwietnia do września 2013. We wrześniu 2014 zostali wybrani
ostateczni gospodarze mistrzostw. W eliminacjach do Euro wezmą udział
reprezentacje wszystkich członków UEFA włącznie z gospodarzami turnieju
finałowego. Polska zrezygnowała z organizacji turnieju.

Eliminacje do Euro 2020 będą odbywać się od września 2018 r. do listopada 2019
r. Weźmie w nich udział 55 reprezentacji narodowych, walczących o 20 miejsc w
turnieju. 4 miejsca zostaną przydzielone najlepszym niezakwalifikowanym drużynom
z każdej grupy Ligi Narodów UEFA. Kraje, w których znajdują się miasta
gospodarze nie będą zakwalifikowane automatycznie.



https://pl.wikipedia.org/wiki/Mistrzostwa_Europy_w_pi%C5%82ce_no%C5%BCnej

Mistrzostwa Europy w piłce nożnej mężczyzn (inaczej Euro, polski skrót ME) –
rozgrywki sportowe, cyklicznie organizowane przez Unię Europejskich Związków
Piłkarskich (UEFA) dla europejskich piłkarskich reprezentacji krajowych
seniorów. Największy turniej piłki nożnej rozgrywany na „starym kontynencie”.

23 kwietnia 1906 roku odbył się w Atenach w Grecji trzeci turniej piłkarski
(piłka nożna na Olimpiadzie Letniej 1906). Udział w nim wzięły 4 reprezentacje z
Europy, z czego Turcja wystawiła do turnieju 2 reprezentacje (Smyrna i
Saloniki). Wygrała Dania pokonując w półfinale Turków z miasta Smyrna 5:1, w
finale mieli się spotkać z Grekami z Aten, ale przerwali oni mecz, a potem
odmówili gry w spotkaniu o drugie miejsce, z tego powodu nie było finału tylko
został rozegrany mecz o drugie miejsce między Turkami ze Smyrny a Turkami z
Salonik wygrali ci pierwsi 3:0. Zawody zostały rozegrane dla uświetnienia
10-lecia nowożytnych olimpiad i uważane są za zwykłe zawody międzynarodowe.

19 października 1908 roku kiedy to FIFA posiadała w swojej organizacji 15
członków odbył się w Londynie na terenie Wielkiej Brytanii czwarty turniej
piłkarski (piłka nożna na Letnich Igrzyskach Olimpijskich 1908). Udział w nim
wzięło 8 europejskich reprezentacji, z czego Francuzi wystawili do turnieju 2
reprezentacje. Wygrała Wielka Brytania pokonując Danię 2:0, trzecie miejsce
przypadło dla Holandii.

29 czerwca 1912 roku o 11:00 kiedy to FIFA miała 20 członków odbył się w
Sztokholmie w Szwecji piąty turniej piłkarski (piłka nożna na Letnich Igrzyskach
Olimpijskich 1912). Udział w nim wzięło 11 reprezentacji z Europy. Podium takie
samo jak w poprzednim turnieju czyli złoto dla Wielkiej Brytanii, srebro dla
Danii, a brąz dla Holandii.

Pierwsze mistrzostwa odbyły się we Francji w 1960 roku pod nazwą „Puchar Narodów
Europy”, a od turnieju we Włoszech w 1968 roku odbywają się jako „Mistrzostwa
Europy”. W latach 1960–1976 turniej finałowy odbywał się z udziałem 4 drużyn. Od
1980 do 1992 brało w nim natomiast udział 8 zespołów, zaś od 1996 do 2012 – 16
reprezentacji. Od 2016 w finałach piłkarskich Mistrzostw Europy występują 24
reprezentacje. Od szóstych finałów awans do nich ma automatycznie zapewniony ich
gospodarz (bądź obaj współgospodarze). W 1980 po raz ostatni rozegrano mecz o
trzecie miejsce ME. Od tamtego czasu przegrane drużyny z półfinałów zdobywają
brązowy medal.



https://pl.wikipedia.org/wiki/Letnie_Igrzyska_Olimpijskie_2016

XXXI Letnie Igrzyska Olimpijskie (port. Jogos Olímpicos de Verão de 2016),
oficjalnie Igrzyska XXXI Olimpiady – letnie igrzyska olimpijskie, które odbyły
się w 2016 w Rio de Janeiro (Brazylia). Były to pierwsze igrzyska w Ameryce
Południowej i drugie w Ameryce Łacińskiej (Meksyk 1968). To także pierwsze
igrzyska na półkuli południowej od 2000. Gospodarz igrzysk został wybrany na
121. sesji MKOl, która odbyła się 2 października 2009 w Kopenhadze.

Ceremonia otwarcia igrzysk odbyła się 5 sierpnia, a ceremonia zamknięcia odbyła
się 21 sierpnia. Zawody sportowe rozpoczęły się jednak 3 sierpnia (piłka nożna).
W igrzyskach wzięło udział ponad 10 500 sportowców z 206 narodowych komitetów
olimpijskich. Medale rozdane zostały w 31 dyscyplinach, w tym także w rugby 7 i
golfie, które wróciły do programu igrzysk po wielu latach nieobecności.

Do MKOl swoje kandydatury przesłało siedem miast z Europy, Azji, Ameryki
Północnej oraz Ameryki Południowej.

Termin składania do MKOl ofert kandydatur minął 13 września 2007. Następnie do
14 stycznia 2008 kandydaci musieli w specjalnym kwestionariuszu odpowiedzieć na
pytania MKOl. 4 czerwca 2008 spośród nadesłanych kandydatur wybrano cztery:

Decyzja o tym, kto będzie organizatorem igrzysk olimpijskich w 2016 zapadła 2
października 2009 na 121. spotkaniu Międzynarodowego Komitetu Olimpijskiego w
Kopenhadze. Członkowie MKOl-u wybrali spośród 4 kandydujących miast:

Maskotkami igrzysk zostały wybrane Vinicius i Tom, które zostały oficjalnie
zaprezentowane w dniu 24 listopada 2014. Vinicius nosi imię od brazylijskiego
poety i muzyka Viniciusa de Moraesa. Imię Tom pochodzi od Toma Jobima,
brazylijskiego muzyka. Maskotki prezentują brazylijską przyrodę i mają cechy
kotów, małp i ptaków. Mają one odzwierciedlać różnorodność kultury i ludzi w
Brazylii. Imiona zostały wybrane w głosowaniu, a ten zestaw otrzymał 44%
wszystkich głosów. Pozostałe propozycje imion dla maskotek to: Oba i Eba oraz
Tiba Tuque i Esquindim.

W poniższym kalendarzu zaprezentowano dni, w których rozdane zostaną medale w
danej konkurencji (żółty kolor), rozegrane zostaną eliminacje (niebieski kolor),
ceremonia otwarcia (zielony) i zamknięcia igrzysk (czerwony).

Na mocy decyzji podjętej podczas 121. sesji MKOl w Kopenhadze do programu
igrzysk wróciły rugby (w wersji siedmioosobowej) i golf. W programie nie
znalazły się natomiast dyscypliny takie jak karate, squash i sporty wrotkarskie,
które ubiegały się o włączenie w poczet sportów olimpijskich, oraz baseball i
softball, które z programu usunięto po igrzyskach w Pekinie.

Polska po raz 20. uczestniczyła w letnich igrzyskach olimpijskich. Chorążym
ekipy podczas ceremonii otwarcia został piłkarz ręczny Karol Bielecki.



https://pl.wikipedia.org/wiki/Gianluigi_Buffon

Gianluigi Buffon (ur. 28 stycznia 1978 w Carrara) – włoski piłkarz występujący
na pozycji bramkarza. Od sezonu 2001/2002 gra w Juventusie. Jest rekordzistą
reprezentacji Włoch pod względem liczby występów.

Gianluigi Buffon zawodową karierę rozpoczynał w 1995 roku w zespole AC Parma.
Rozegrał dla niego 168 spotkań, po czym w 2001 roku za 52 miliony dolarów
odszedł do Juventusu. Kwota transferu była najwyższą w historii futbolu wydaną
na bramkarza.

Według stanu na koniec 2009 rozegrał ponad 100 meczów w reprezentacji Włoch.
Trzy razy uczestniczył w finałach mistrzostw świata, trzy razy w finałach
mistrzostw Europy, a także brał udział w igrzyskach olimpijskich w Atlancie w
1996 roku. Zdobywca złotego medalu Mistrzostw Świata w 2006 roku w Niemczech
oraz srebra Mistrzostw Europy w 2012 r. w Polsce i na Ukrainie.

Od lat uznawany za jednego z najlepszych bramkarzy świata. Trafił na listę
Pelégo 100 czołowych piłkarzy na stulecie istnienia federacji FIFA. Federacja
europejska wybrała go bramkarzem roku 2003 oraz najlepszym golkiperem Ligi
Mistrzów sezonu 02/03. Został wybrany najlepszym bramkarzem Mistrzostw Świata w
2006 roku w Niemczech oraz zajął drugie miejsce w klasyfikacji Złotej Piłki w
2006 roku – wyprzedził go tylko Fabio Cannavaro.

W roku 2009 uznany przez Międzynarodową Federację Historyków i Statystyków
Futbolu najlepszym bramkarzem dekady.

Gianluigi Buffon wywodzi się ze sportowej rodziny. Jego matka Maria Stella
Masocco była dyskobolką, natomiast ojciec Adriano sztangistą, a także dwie
siostry Gigiego Veronica i Guendalina uprawiały sport – grały w siatkówkę.
Oprócz Gianluigiego, bramkarzem w tej rodzinie był kuzyn jego dziadka – Lorenzo
Buffon (zawodnik A.C. Milan w latach 1949-1959).

Życiową partnerką Gianluigi Buffona jest była czeska vicemiss, modelka Alena
Šeredová, z którą ma dwóch synów – Louis Thomas (ur. 2007) oraz David Lee (ur.
2009).

W 2008, tuż po swoich 30. urodzinach opublikował autobiografię Numero 1
(książka). Wspólnie z Roberto Perrone, bramkarz opowiedział o jego wszystkich
„numerach pierwszych”: od najtrudniejszej parady do tej najważniejszej. Od
debiutów w Serie A i w reprezentacji Włoch do największej radości – narodzin
syna. Przyznał się także, że w przeszłości leczył się na depresję.



https://pl.wikipedia.org/wiki/Kamil_Grosicki

Kamil Paweł Grosicki (ur. 8 czerwca 1988 w Szczecinie) – polski piłkarz
występujący na pozycji pomocnika lub napastnika w angielskim klubie Hull City
oraz w reprezentacji Polski. Uczestnik Mistrzostw Europy 2012 i 2016.

Grosicki swoją piłkarską karierę rozpoczynał w Pogoni Szczecin, skąd w 2007 roku
trafił do Legii Warszawa. Jego uzależnienie od hazardu, które przejawiało się
już za czasów gry w Szczecinie, spowodowało, że pod koniec 2007 roku przebywał
na terapii odwykowej na Mazurach. Po powrocie z terapii został wypożyczony do FC
Sion. W szwajcarskiej drużynie miał problemy z dyscypliną, co przejawiało się
m.in. poprzez częste spóźnienia na treningi. Dwukrotnie rozbił również swoje
auto, nie posiadając prawa jazdy. Latem 2008 roku podpisał napisany po francusku
dokument, w którym nieświadomie zrzekł się zarobków do końca okresu
wypożyczenia. Następnie powrócił do Polski, gdzie przez pewien czas trenował
indywidualnie. W grudniu 2008 roku został wypożyczony do Jagiellonii Białystok.
Po udanej w jego wykonaniu rundzie wiosennej, podlaski klub wykupił go
definitywnie za pół miliona złotych. W sezonie 2009/2010 i rundzie jesiennej
2010/2011 wystąpił we wszystkich 45 ligowych meczach, natomiast 10 stycznia 2011
roku przeszedł do tureckiego Sivassporu, z którym podpisał trzyipółletni
kontrakt. W latach 2014-2017 występował we francuskim klubie Stade Rennais. Od
stycznia 2017 jest zawodnikiem angielskiego klubu Hull City, występującego w
Premier League.

Grosicki regularnie grał w juniorskich i młodzieżowych reprezentacjach Polski. W
lutym 2008 roku w towarzyskim spotkaniu z Finlandią zadebiutował w kadrze A.
Dotychczas w barwach narodowych wystąpił 48 razy i zdobył 9 bramek.

Kamil Grosicki rozpoczynał swoją piłkarską karierę w Pogoni Szczecin od drużyny
trampkarzy, następnie grał w juniorach skąd w rundzie wiosennej sezonu 2004/2005
trafił do IV-ligowych rezerw pierwszej drużyny (strzelił w nich osiem goli).
Wiosną sezonu 2005/2006 zakwalifikował się do szerokiej kadry zespołu
I-ligowego. W najwyższej polskiej klasie rozgrywkowej zadebiutował 6 maja 2006
roku w zremisowanym bezbramkowo spotkaniu z Arką Gdynia, zmieniając w 86.
minucie Ediego Andradinę. Po zakończeniu rozgrywek podpisał ze swoim klubem
pięcioletni kontrakt.

W sezonie 2006/2007 Grosicki coraz częściej pojawiał się na boisku. 23 września
2006 roku w 90. minucie meczu z Górnikiem Łęczna strzelił swojego pierwszego
gola w Ekstraklasie i tym samym przypieczętował zwycięstwo swojego zespołu.
Miesiąc później zdobył honorową bramkę dla Pogoni w pojedynku z Zagłębiem Lubin.
Do siatki rywala trafił również w meczu Pucharu Ekstraklasy z Arką Gdynia. W
sezonie 2006/2007 wystąpił łącznie w 26 spotkaniach w których zdobył trzy gole i
zanotował 4 asysty. Pogoń zajęła ostatnie, szesnaste miejsce w tabeli i na
skutek rozwiązania spółki piłkarskiej, kolejny sezon rozpoczęła od czwartej
ligi.

19 czerwca 2007 roku Grosicki związał się czteroletnim kontraktem z trzecią
drużyną sezonu 2006/2007 – Legią Warszawa. Zadebiutował w niej pod koniec lipca
w wygranym 1:0 meczu z Cracovią. 25 sierpnia 2007 w spotkaniu z Zagłębiem
Sosnowiec po raz pierwszy zagrał w podstawowym składzie i strzelił swojego
pierwszego gola dla Legii. Grosicki spisywał się obiecująco, jednak pojawiały
się wokół niego informacje o problemach piłkarza z hazardem. Problemy
pozasportowe z czasem zaczęły przekładać się na jego postawę na boisku. Zawodnik
popadł w długi, które klub spłacał, przekazując na ich poczet wynagrodzenie
piłkarza. Pod koniec listopada 2007 roku, cztery kolejki przed końcem rundy
jesiennej, wyjechał na kilka tygodni do specjalistycznej kliniki leczącej
uzależnienia mieszczącej się na Mazurach.

W lutym 2008 roku został wypożyczony z opcją pierwokupu do szwajcarskiego FC
Sion, do 31 grudnia 2008 roku. W jego barwach zadebiutował w połowie marca w
spotkaniu z FC Basel, w którym grał do 53. minuty. Grosicki nie potrafił jednak
wykorzystać swojej nowej szansy. Mieszkając na terenie klubu, kilka razy z rzędu
spóźnił się na trening, dwa razy spowodował też stłuczkę samochodową, nie mając
prawa jazdy. Nie potrafiono do niego dotrzeć, ponieważ zrezygnował on z
opłacanych przez klub lekcji języka francuskiego. Działacze Sionu zawiedli się
na nim i postanowili zrobić mu na złość. Wykorzystując jego naiwność i
ignorancję, podłożyli mu do podpisania, napisany po francusku dokument, w którym
Grosicki, nieświadomie zrzekł się swoich zarobków do końca roku.

W sezonie 2007/2008 Grosicki zagrał łącznie osiem meczów w Axpo Super League, w
których zdobył dwa gole. Sezon 2008/2009 rozpoczął grając w rezerwach Sionu,
występujących w trzeciej klasie rozgrywkowej w Szwajcarii. Następnie powrócił do
Szczecina i rozpoczął indywidualne treningi. Choć jego zatrudnieniem
zainteresowanych było kilka klubów szwajcarskiej ekstraklasy. Gotowość na
sprowadzenie zawodnika wyraziła również Jagiellonia Białystok, która chciała
pozyskać go na zasadzie podwójnego wypożyczenia. Sam zawodnik nie był jednak
zainteresowany powrotem do ponownych występów w Polsce.

Ostatecznie w grudniu 2008 roku Grosicki za 63 tys. złotych, został wypożyczony
z opcją pierwokupu do Jagiellonii Białystok. Zadebiutował w niej pod koniec
lutego w wygranym 3:0 meczu z Arką Gdynia, w którym był wyróżniającym się
zawodnikiem. 13 marca zagrał w pojedynku z Legią Warszawa, z której został
wcześniej wypożyczony. W umowie pomiędzy klubami Jagiellonia zobowiązał się do
zapłacenia stołecznej drużynie 50 tysięcy złotych, jeżeli Grosicki zagrałby
przeciwko nim. W dalszej części sezonu regularnie występował w drużynie, stając
się jej kluczowym zawodnikiem- notował gole i asysty (między innymi ważne
trafienie z Ruchem Chorzów dające Jagiellonii cenne trzy punkty). Obok Tomasza
Frankowskiego był uznawany za najlepszego, w tamtym czasie, zawodnika
Jagiellonii. Łącznie zagrał w 13 meczach w których zdobył cztery bramki i
zaliczył tyle samo asyst. Jego klub uplasował się w ligowej tabeli na ósmym
miejscu.

W czerwcu 2009 roku Jagiellonia wykupiła Grosickiego na stałe. Zarząd klubu
zapłacił za piłkarza pół miliona złotych. Grosickim w przerwie letniej
interesowały się czołowe greckie kluby, lecz do transferu nie doszło. Przed
jednym z treningów przygotowawczych do sezonu 2009/2010 piłkarz pojawił się na
zajęciach będąc pod wpływem alkoholu. Uwagę otoczenia przykuło jego nienaturalne
zachowanie. Zawodnik odmówił poddania się badaniu krwi, na które nalegał trener
drużyny Michał Probierz. Szkoleniowiec był na tyle tak rozczarowany zachowaniem
piłkarza, iż zagroził władzom klubu, swoim odejściem, jeśli zawodnik zostanie w
klubie. W konsekwencji Grosicki nie został powołany na pierwsze zgrupowanie
drużyny przed zbliżającymi się rozgrywkami.

Ostatecznie Grosicki i Probierz pozostali w zespole. Zawodnik swoje występy w
sezonie 2009/2010 rozpoczął od meczu z Odrą Wodzisław Śląski, w którym golem w
drugiej połowie zapewnił Jagiellonii zwycięstwo. We wrześniu, w spotkaniu
Pucharu Polski z GKS-em Tychy pojawił się na boisku w 71. minucie za Remigiusza
Jezierskiego i w ostatnich sekundach dogrywki strzelił zwycięskiego gola. Na
początku października zagrał w meczu z Legią. Od początku pojedynku ze
stołecznym zespołem swoją szybkością sprawiał ogromne kłopoty defensywie
stołecznej drużyny. W 32. minucie ośmieszył obrońców Legii i zdobył pierwszą
bramkę meczu. W drugiej połowie mocnym strzałem w długi róg pokonał po raz drugi
bramkarza rywali, Jána Muchę. Spotkanie zakończyło się zwycięstwem Jagiellonii
2:0. W grudniu zainteresowanie zawodnikiem wyraził trener Wisły Kraków Maciej
Skorża. Z menadżerem Grosickiego, Mariuszem Piekarskim kontaktowali się również
działacze Metalista Charków.

W rundzie wiosennej sezonu 2009/2010 Grosicki strzelił jednego gola,
przyczyniając się do wygranej z Arką Gdynia. Wraz z Jagiellonią dotarł do finału
Pucharu Polski, w którym 22 maja białostocki klub zmierzył się z pierwszoligową
Pogonią Szczecin. W decydującym meczu Grosicki wystąpił przez pełne 90 minut,
zaprezentował się z dobrej strony, miał kilka szans na zdobycie bramki, ale nie
pokonał bramkarza rywali. Spotkanie zakończyło się zwycięstwem Jagiellonii i
zdobyciem przez nią pucharu.

W sezonie 2010/2011 Grosicki zadebiutował w europejskich pucharach – dwukrotnie
wystąpił w dwumeczu z greckim Arisem Saloniki w ramach III rundy kwalifikacji do
Ligi Europy. Wraz z Jagiellonią sięgnął także po Superpuchar Polski, który
białostoccy piłkarze wywalczyli po zwycięstwie nad ówczesnym mistrzem Polski,
Lechem Poznań. W ligowym spotkaniu z tym zespołem, rozegranym pod koniec
sierpnia 2010 roku, Grosicki zaliczył asystę prz bramce Tomasza Frankowskiego
oraz sam strzelił gola, przyczyniając się do zwycięstwa. Pojawiały się
informacje o zainteresowaniu piłkarzem Chievo Verona, Aston Villi lub tureckiego
Bursasporu. Sam zawodnik ogłosił, że zostaje w polskiej drużynie, choć
rzeczywiście myślał nad odejściem. W rundzie jesiennej Grosicki spisywał się
bardzo dobrze, należał do czołowych zawodników ligi i był jednym z filarów
Jagiellonii, która 2010 rok zakończyła na pierwszym miejscu w tabeli.

10 stycznia 2011 roku Kamil Grosicki podpisał 3,5-letni kontrakt z tureckim
Sivassporem. 23 stycznia 2011 zadebiutował w nowym klubie, w przegranym 0:1
spotkaniu z Galatasaray, w którym należał do wyróżniających się zawodników.
Pomimo tego, że nie przepracował z zespołem całego okresu przygotowawczego
szybko wywalczył miejsce w podstawowym składzie. Pierwszego gola strzelił na
początku lutego w spotkaniu przeciwko mistrzowi Turcji, Bursasporowi. W
następnej kolejce z Trabzonsporem zdobył drugiego gola, a w pojedynku z
Manisasporem strzelił hat-tricka, przyczyniając się do zwycięstwa 4:2. Łącznie w
barwach Sivassporu, Grosicki, rozegrał 104 spotkania, w których strzelił 16 goli
i zanotował 26 asyst.

29 stycznia 2014 roku podpisał trzyipółletni kontrakt z francuskim klubem Stade
Rennais. Otrzymał numer 10 na koszulce meczowej. W nowym klubie zadebiutował 2
lutego 2014 w meczu Ligue 1 z Olympique Lyon (2:0). Zawodnik wszedł na boisko w
64. minucie spotkania i dwie minuty później stworzył sytuację, po której jego
drużyna zdobyła drugiego gola. 27 marca 2014 w meczu Pucharu Francji przeciwko
Lille, zdobył swoją pierwszą bramkę w nowym klubie. Na swoją pierwszą bramkę w
Ligue 1, czekał do sezonu 2015/16, kiedy to 15 sierpnia 2015, w meczu 2.
kolejki, pokonał on bramkarza Montpellier. Wspomniany sezon okazał się
przełomowym jeśli chodzi o występy i skuteczność Grosickiego we Francji. Polak
zdobył w nim 9 bramek i zanotował 4 asysty. W styczniu 2017 francuski dziennik
L'Equipe, określił go mianem najlepszego dżokera trwającego wówczas sezonu Ligue
1 (2016/17) a także pięciu ostatnich lat. Polski skrzydłowy zdobył w tym okresie
po wejściu z ławki 10 goli i zanotował 4 asysty.

31 stycznia 2017 podpisał trzyipółletni kontrakt z angielskim klubem Hull City.
Otrzymał numer 17 na koszulce meczowej. Zadebiutował w tym klubie 4 lutego 2017,
w wygranym 2:0 meczu 24. kolejki Premier League z Liverpoolem. Polak spędził na
boisku 80 minut i miał udział przy bramce Alfreda N'Diaye na 1:0.

Na arenie międzynarodowej Grosicki ma na koncie dwie bramki strzelone w sierpniu
2006 młodzieżowej reprezentacji Norwegii. W kadrze U-18 zdobył również gola w
spotkaniu ze Stanami Zjednoczonymi. Podczas turnieju kwalifikacyjnego do
Mistrzostw Europy U-19 rozgrywanego w Izraelu w maju 2007 roku strzelił trzy z
czterech goli strzelonych przez reprezentację Polski U-19 i został królem
strzelców turnieju – zdobył po jednej bramce w meczach przeciwko juniorskim
reprezentacjom Francji, Izraela i Słowacji.

W czerwcu 2007 roku wraz z Maciejem Korzymem i Adamem Marciniakiem odmówił
wyjazdu z reprezentacją U-20 na towarzyski turniej piłkarski do Jordanii będący
częścią cyklu przygotowań do występów na Mistrzostwach Świata U-20 w Kanadzie.
Zawodnik tłumaczył się koniecznością sfinalizowania kontraktu z Legią i ogólnym
zmęczeniem minionym sezonem. Zachowaniem tym wywołał spore poruszenie w sferach
Polskiego Związku Piłki Nożnej i za karę cała wyżej wymieniona trójka na
Mistrzostwa Świata nie pojechała oraz zamknęła sobie drogę do dalszych występów
w reprezentacji Polski. 18 września 2007 roku Wydział Szkolenia PZPN pozytywnie
rozpatrzył prośbę Grosickiego, który wystąpił o anulowanie kary nałożonej na
niego za odmowę wyjazdu z kadrą juniorów na zgrupowanie tuż przed mistrzostwami
świata do lat 20. Za przywróceniem piłkarza do kadry narodowej najbardziej
nalegał trener Andrzej Zamilski.

2 lutego 2008 roku Grosicki zadebiutował w seniorskiej reprezentacji Polski,
zmieniając Marka Zieńczuka w 80. minucie towarzyskiego meczu z Finlandią. Kilka
chwil po wejściu na murawę miał szansę na zdobycie gola, jednak jego strzał
prawą nogą z kilku metrów poszybował ponad bramką rywali. 27 lutego po raz drugi
zagrał w dorosłej kadrze, kiedy to wystąpił w wygranym 2:0 pojedynku z Estonią.
We wrześniu 2009 roku został ponownie powołany do kadry przez nowego wówczas
trenera Stefana Majewskiego na eliminacyjne mecze z Czechami i Słowacją. W
trakcie trwania zgrupowania, po przegranym meczu z Czechami i utracie szansy na
awans do finałów turnieju w RPA, na prośbę trenera kadry U-21 Andrzeja
Zamilskiego, Grosicki dołączył do kadry U-21, która w październiku grała o awans
do Mistrzostw Europy U-21 w Piłce Nożnej 2011 w Danii (turniej ten był również
eliminacją strefy UEFA na IO 2012 w Londynie).

We wrześniu 2010 roku Grosicki wystąpił w przegranym 1:2 spotkaniu z Australią,
w którym zmienił kwadrans przed końcem Sławomira Peszkę. Później został powołany
przez selekcjonera Franciszka Smudę na zgrupowanie w Stanach Zjednoczonych i
Kanadzie. W jego ramach zagrał od 68. minuty w pojedynku przeciwko Ekwadorowi.
Chwilę po wejściu na boisko zainicjował akcję po której padł gol dla Polski – po
jego dośrodkowaniu w pole karne głową interweniował obrońca rywali, który wybił
piłkę pod nadbiegającego Ludovica Obraniaka, a ten płaskim strzałem pokonał
bramkarza przeciwnika. W listopadzie 2010 roku Grosicki został powołany na
towarzyski mecz z Wybrzeżem Kości Słoniowej, w którym nie wystąpił. W grudniu
zagrał przez pełne 90. minut w spotkaniu z Bośnią i Hercegowiną. W lutym 2011
roku wystąpił w wygranym 1:0 spotkaniu z Norwegią, w którym zmienił w 64.
minucie Ireneusza Jelenia.

W 2012 został powołany przez selekcjonera kadry Franciszka Smudę na Euro 2012.
Wystąpił w trzecim meczu grupowym przeciwko reprezentacji Czech wchodząc w jego
trakcie na zmianę za Eugena Polanskiego.

7 września 2014 roku zdobył premierowego gola w reprezentacji. W 11. minucie
pokonał bramkarza Gibraltaru. W tym samym meczu strzelił jeszcze jednego gola w
47. minucie. Mecz zakończył się zwycięstwem biało-czerwonych 0:7.

12 maja 2016 został powołany przez selekcjonera Adama Nawałkę do szerokiej kadry
na Euro 2016. 30 maja 2016 Adam Nawałka oficjalnie powołał go do ścisłego składu
na Mistrzostwa Europy.

Jest żonaty z Dominiką Grosicką, z którą ma córkę Maję. Wychowuje także syna
żony – Marcela.

Ma młodszą siostrę Kornelię (ur. 23 czerwca 1999), która trenuje piłkę nożną w
klubie Błękitni Stargard.



https://pl.wikipedia.org/wiki/Liga_%C5%9Awiatowa_w_Pi%C5%82ce_Siatkowej_M%C4%99%C5%BCczyzn_2016

Liga Światowa 2016 − 27. edycja międzynarodowych rozgrywek siatkarskich. W
zawodach bierze udział 36 drużyn podzielone na grupy w trzech dywizjach. Turniej
finałowy z udziałem 6 reprezentacji w dniach 13–17 lipca 2016 odbył się w
Polsce.

W związku z odbywającym się w tym roku turniejem olimpijskim postanowiono
zreorganizować rozgrywki. 36 zespołów podzielono na 24 grupy w trzech dywizjach.
Pierwszą dywizję stanowi "Elita". W jej skład wchodzi 12 zespołów. Podzielone
one będą na dziewięć grup. Każda drużyna znajdzie się w trzech grupach. Po
rozegraniu wszystkich meczów punkty sumuje się we wspólnej tabeli. Najlepsze
pięć drużyn awansuje do fazy finałowej. Stawkę finalistów uzupełni gospodarz
turnieju. Druga dywizja to "Zaplecze". Jest ona podzielona na dziewięć grup, po
4 zespoły w każdej. Każdy zespół znajdzie się w trzech grupach. Po stworzeniu
wspólnej tabeli trzy najlepsze zespoły wraz z gospodarzem barażu zmierzą się ze
sobą o jedno miejsce w przyszłorocznej I dywizji. Najgorsza drużyna I dywizji
spadnie do niższej dywizji, a jej miejsce zajmie najlepsza z II dywizji.
Ostatnia dywizja to "Pretendenci". W ich skład wchodzi 12 zespołów podzielonych
na sześć grup. Każda drużyna znajdzie się w dwóch grupach. Po stworzeniu
wspólnej tabeli trzy najlepsze drużyny oraz gospodarz baraży zmierzą się ze sobą
w turnieju finałowym. Najlepsza drużyna rozgrywek wywalczy awans do wyższej
dywizji w przyszłym roku. Jej miejsce zajmie najgorsza drużyna drugiej dywizji.

Grupy dywizji 1 i 2 zostały przedstawione 18 sierpnia 2015. Grupy dywizji 3
zostały przedstawione 29 października 2015.

Źródło: [potrzebne źródło] Zasady ustalania kolejności: 1. większa liczba
wygranych meczów; 2. liczba zdobytych punktów; 3. wyższy stosunek setów; 4.
wyższy stosunek małych punktów; 5. mecze bezpośrednie.. Punktacja: 3:0 i 3:1 - 3
pkt; 3:2 - 2 pkt; 2:3 - 1 pkt; 1:3 i 0:3 - 0 pkt

Wszystkie godziny podano według czasu lokalnego (GMT+10), różnica w stosunku do
CEST wynosi -8 godzin.

Wszystkie godziny podano według czasu lokalnego (GMT-3), różnica w stosunku do
CEST wynosi +5 godzin.

Wszystkie godziny podano według czasu lokalnego (GMT-5), różnica w stosunku do
CEST wynosi +7 godzin.

Wszystkie godziny podano według czasu lokalnego (GMT+4:30), różnica w stosunku
do CEST wynosi -2:30 godzin.

Źródło: [potrzebne źródło] Zasady ustalania kolejności: 1. większa liczba
wygranych meczów; 2. liczba zdobytych punktów; 3. wyższy stosunek setów; 4.
wyższy stosunek małych punktów; 5. mecze bezpośrednie.. Punktacja: 3:0 i 3:1 - 3
pkt; 3:2 - 2 pkt; 2:3 - 1 pkt; 1:3 i 0:3 - 0 pkt

Wszystkie godziny podano według czasu lokalnego (GMT+3), różnica w stosunku do
CEST wynosi +1 godzin.

Wszystkie godziny podano według czasu lokalnego (GMT+3), różnica w stosunku do
CEST wynosi +7 godzin.

Wszystkie godziny podano według czasu lokalnego (GMT-6), różnica w stosunku do
CEST wynosi +8 godzin.

Wszystkie godziny podano według czasu lokalnego (GMT+9), różnica w stosunku do
CEST wynosi -7 godzin.

Wszystkie godziny podano według czasu lokalnego (GMT+8), różnica w stosunku do
CEST wynosi -6 godzin.

Wszystkie godziny podano według czasu lokalnego (GMT+3), różnica w stosunku do
CEST wynosi -1 godzin.

Źródło: [potrzebne źródło] Zasady ustalania kolejności: 1. większa liczba
wygranych meczów; 2. liczba zdobytych punktów; 3. wyższy stosunek setów; 4.
wyższy stosunek małych punktów; 5. mecze bezpośrednie.. Punktacja: 3:0 i 3:1 - 3
pkt; 3:2 - 2 pkt; 2:3 - 1 pkt; 1:3 i 0:3 - 0 pkt

Wszystkie godziny podano według czasu lokalnego (GMT+3), różnica w stosunku do
CEST wynosi -1 godzin.

Wszystkie godziny podano według czasu lokalnego (GMT+3), różnica w stosunku do
CEST wynosi -1 godzin.

Wszystkie godziny podano według czasu lokalnego (GMT+1), różnica w stosunku do
CEST wynosi +1 godzin.

Wszystkie godziny podano według czasu lokalnego (GMT+6), różnica w stosunku do
CEST wynosi -4 godzin.

Wszystkie godziny podano według czasu lokalnego (GMT+1), różnica w stosunku do
CEST wynosi +1 godzin.

Źródło: [potrzebne źródło] Zasady ustalania kolejności: 1. liczba zdobytych
punktów; 2. większa liczba wygranych meczów; 3. wyższy stosunek setów; 4. wyższy
stosunek małych punktów. Punktacja: 3:0 i 3:1 - 3 pkt; 3:2 - 2 pkt; 2:3 - 1 pkt;
1:3 i 0:3 - 0 pkt

Źródło: [potrzebne źródło] Zasady ustalania kolejności: 1. liczba zdobytych
punktów; 2. większa liczba wygranych meczów; 3. wyższy stosunek setów; 4. wyższy
stosunek małych punktów. Punktacja: 3:0 i 3:1 - 3 pkt; 3:2 - 2 pkt; 2:3 - 1 pkt;
1:3 i 0:3 - 0 pkt



https://pl.wikipedia.org/wiki/Truskolasy_(wojew%C3%B3dztwo_%C5%9Bl%C4%85skie)

Truskolasy – wieś w Polsce położona w województwie śląskim, w powiecie
kłobuckim, w gminie Wręczyca Wielka. Leży nad Pankówką, na Wyżynie
Woźnicko-Wieluńskiej.

W latach 1952–1954 i 1973–1976 miejscowość była siedzibą gminy Truskolasy. W
latach 1975–1998 znajdowała się w województwie częstochowskim.

31 grudnia 2002 wieś liczyła 1949 mieszkańców. Administracyjnie w jej obrębie
zlokalizowane są dwa sołectwa.

Pierwsza wzmianka o tutejszej parafii pochodzi z Liber beneficiorum dioecesis
Cracoviensis Jana Długosza, a kolejna z dokumentu lustracyjnego województwa
krakowskiego z 1564 r.

Wieś leży w Częstochowskim Obszarze Rudonośnym. W Dębiecznej (obecnie nazwa
jednej z ulic wsi) znajdowała się kopalnia rud żelaza "Czesław". W oparciu o
pobliskie złoża rud żelaza silnie rozwinęło się górnictwo i hutnictwo. Zachowane
na cmentarzu żelazne krzyże z XIX wieku świadczą o wysokiej sztuce odlewniczej.
W XIX stuleciu istniała w Truskolasach fabryka łyżek żelaznych. Niegdyś mieściła
się tu także fabryka koronek i haftów.

Znaczny odsetek ludności stanowili Żydzi (w 1921 r. 266 osób). We wrześniu 1939
r. Niemcy spalili połowę wsi i wymordowali 75 mieszkańców.

Przez 50 lat sołtysem wsi był Ignacy Garus, najstarszy sołtys w kraju, zmarł 3
września 2007 w wieku 100 lat.

Z Truskolas można się dostać autobusami PKS m.in. do Częstochowy, Kłobucka,
Olesna i Wrocławia.

W Truskolasach działa klub piłkarski Olimpia Truskolasy. Brał on udział w
rozgrywkach IV ligi piłki nożnej, w grupie śląskiej I. Swoje spotkania drużyna
Olimpii rozgrywa na stadionie przy ulicy Sportowej 2.



https://pl.wikipedia.org/wiki/Autostrada_A1_(Polska)

Autostrada A1, Autostrada Bursztynowa[b] – częściowo płatna autostrada w Polsce
leżąca w ciągu międzynarodowej trasy E75, leżąca w VI transeuropejskim korytarzu
transportowym. Po upadku koncepcji budowy autostrady A3 wzdłuż zachodniej
granicy kraju, A1 jest jedyną polską autostradą o przebiegu południkowym.

Obecnie łączy Trójmiasto z Grudziądzem, Toruniem i Łodzią, Pyrzowice z Gliwicami
oraz granicą z Czechami w Gorzyczkach. Docelowo przebiegać ma z Trójmiasta przez
Toruń, Łódź, Częstochowę, Pyrzowice, Gliwice do granicy polsko-czeskiej w
Gorzyczkach.

W węźle Łódź Północ (d. nazwa Stryków I), na północ od Łodzi, krzyżuje się z
autostradą A2. W węźle Gliwice-Sośnica przecina autostradę A4, zaś na granicy
państwowej w okolicy Wodzisławia Śląskiego i czeskiego Bogumina łączy się z
czeską autostradą D1.

W ostatni weekend lipca 2012 po północnym odcinku A1 (Gdańsk – Toruń)
przejechało 56 tysięcy pojazdów, a w ciągu całego miesiąca – 1,3 mln samochodów
(wzrost o 70% w stosunku do lipca 2011). Miesiąc później średnie dobowe
natężenie ruchu wynosiło 43 tysiące pojazdów (w I półroczu 2012 – 29 tysięcy).
26 lipca 2014 odcinek ten pokonało 63 tys. pojazdów, a 17 sierpnia 2014, po
doraźnym zwolnieniu kierowców z opłat – 93 tysiące pojazdów.

W lipcu i sierpniu 2014 z A1 między Toruniem a Gdańskiem skorzystało ok. 3,5 mln
pojazdów (wzrost o ponad 0,5 mln w stosunku do 2013). Średnia dzienna ilość
przejazdów wyniosła w tym okresie 57 tys. pojazdów. Rok wcześniej było ich o 14
proc. mniej.

W ostatnim tygodniu sierpnia 2012 13% kierowców pokonało ten odcinek autostrady
ze średnimi prędkościami w granicach 150–255 km/h. W 2014 na odcinku tym zginęły
3 osoby, a w I połowie 2015 ranne zostały 44 osoby.

Autostrada A1 była przewidywana do realizacji w latach 60. XX wieku jako
fragment Transeuropejskiej Autostrady Północ-Południe (TAPP), mającej w zamyśle
łączyć Skandynawię z krajami basenu Morza Śródziemnego. W latach 1978–1989
wybudowano pierwszy (17,5 km) jej odcinek: Tuszyn – Piotrków Trybunalski.

Dwujezdniowa o przekroju czteropasowym (dwa pasy ruchu w każdą stronę) droga
krajowa nr 1 na odcinku Piotrków Trybunalski – Częstochowa została wybudowana w
latach 70. XX wieku po nowym śladzie, omijającym miejscowości, pominięto jednak
budowę węzłów.

Wybudowana w latach 1992–1998 wschodnia obwodnica Torunia – przeprawa
mostowo-drogowa przez Wisłę i Drwęcę, jedna jezdnia o dł. 10,7 km, przebudowana
razem z dobudową jezdni zachodniej w latach 2008–2011. Po wybudowaniu wschodnia
jezdnia autostrady oznaczona jako S10.

29 lipca 2005 koncesjonariusz, Gdańsk Transport Company S.A., rozpoczął budowę
północnego odcinka autostrady Rusocin – Nowe Marzy o długości 89,5 km. Odcinek
ten na całej długości budowany był w przekroju dwujezdniowym, czteropasmowym, z
rezerwą na trzeci pas. Oddanie do ruchu całości budowanego odcinka nastąpiło
dnia 17 października 2008.

22 grudnia 2007 został otwarty pierwszy, 25-kilometrowy odcinek autostrady w
województwie pomorskim pomiędzy węzłem Rusocin (na skrzyżowaniu z obwodnicą
Trójmiasta) a węzłem Swarożyn (skrzyżowanie z drogą krajową nr 22 w okolicach
Tczewa).

17 października 2008 otwarto odcinek Swarożyn – Nowe Marzy (w okolicach
Grudziądza).

9 czerwca 2006 GDDKiA ogłosiła przetarg przyspieszony i już 9 sierpnia udzieliła
zamówienia firmie Transprojekt Gdański Sp. z o.o. na przygotowanie w ciągu 14
miesięcy dokumentacji dla odcinka Nowe Marzy – Toruń-Południe (o dł. 62,42 km).
Równolegle trwały prace projektowe prowadzone przez wyłonionego wcześniej
koncesjonariusza tego odcinka, Gdańsk Transport Company (GTC SA). W styczniu
2007 minister Polaczek zadecydował o unieważnieniu koncesji GTC na budowę tego
odcinka, argumentując, że tańsze będzie wybudowanie go przez GDDKiA. GTC
odwołało się od tej decyzji i wygrało rozprawę w Wojewódzkim Sądzie
Administracyjnym w Warszawie.

22 stycznia 2008 Ministerstwo Infrastruktury poinformowało, że rozpocznie
negocjacje z GTC. Przedstawiciele GTC poinformowali, że najbardziej
prawdopodobna data oddania do użytku tego odcinka to koniec 2011 roku.

24 sierpnia 2008 ruszyła budowa odcinka Nowe Marzy – Toruń-Południe (51,72 km
nowej autostrady) oraz modernizacja drogi ekspresowej S10 – 10,7 km.

14 października 2011 oddano odcinek Grudziądz – Toruń-Południe, o długości 62
km, z zachodnią nitką Mostu Armii Krajowej w Toruniu oraz mostem pod
Grudziądzem.

Październik 2005 – wojewoda śląski podpisał decyzję lokalizacyjną dla całego
odcinka autostrady A1 w granicach województwa śląskiego.

16 listopada 2007 Rozpoczęto budowę odcinka Świerklany – Gorzyczki o dł. 18,4
km. Wykonawcy: konsorcjum Alpine Meyreder Bau GmbH i Alpine Bau Deutschland;
kontrakt zerwany w grudniu 2009 przez GDDKiA z powodu niskiego zaawansowania
prac.

23 grudnia 2009 oddany został otwarty odcinek Gliwice Sośnica – Bełk (w 2011
węzeł przemianowano na Rybnik). Jego budowa rozpoczęła się 26 marca 2007. 83%
kosztów projektu, sięgających prawie 250 mln €, pokrył fundusz spójności Unii
Europejskiej. Długość tego odcinka wynosi 15,5 km.

13 sierpnia 2010 GDDKiA rozstrzygnęła przetarg na dokończenie budowy autostrady
A1 na odcinku Świerklany – Gorzyczki. Wybrano firmę Alpine Bau (z prawnego
punktu widzenia inny podmiot gospodarczy niż pierwotny wykonawca).

1 października 2010 podpisano umowę na wykonanie Odcinka Świerklany – Gorzyczki.
Odcinek miał być gotowy na wiosnę 2012, następnie termin przesunięto na lipiec
2012 roku, kolejny termin wyznaczono na sierpień 2013 r. Opóźnienie było
związane z problemami przy budowie mostu w Mszanie.

15 grudnia 2010 oddano odcinek od węzła Bełk (obecnie węzeł Rybnik) do węzła
Rowień (ob. Żory), o długości 7,5 km.

21 kwietnia 2011 oddano odcinek Żory – Świerklany, o długości 7 km. Pierwotny
plan zakładał, że cały odcinek Rybnik (d. Bełk) – Świerklany zostanie oddany do
użytku w listopadzie 2010 roku; powódź pokrzyżowała plany drogowców, gdyż plac
budowy został zalany i na jego części nie można było prowadzić robót objętych
kontraktem.

30 listopada 2012 oddano do użytku fragment Mszana – granica z Czechami w
Gorzyczkach, o długości 11,1 km.(z jednoczesnym poprowadzeniem objazdów mostu w
Mszanie drogami wojewódzkimi oraz dla samochodów ciężarowych drogą krajową nr 78
przez Wodzisław Śląski do Bogumina.).

W maju 2013 roku firma Alpine Bau wycofała się z budowy mostu w Mszanie. Do
dokończenia budowy wybrano firmę Intercor.

23 maja 2014 oddano do użytku fragment Świerklany – Mszana, o długości 7,2 km
kończąc w ten sposób cały odcinek Gliwice – granica z Czechami. Formalna data
zakończenia tej inwestycji to 17 lipca, jednakże dalsze prace wykonywane będą
przy odbywającym się ruchu.

Na marzec 2009 zaplanowano wydanie pozwolenia na budowę kolejnego odcinka
autostrady A1 z Gliwice Wschód do Piekar Śląskich oraz z Piekar do Pyrzowic.
Ukończenie odcinków przewidziano na koniec 2011 roku.

27 lipca 2009 konsorcjum firm Budimex Dromex i Mostostal Warszawa podpisało
umowę na zbudowanie ponad 16,1 km odcinka autostrady A1 między Pyrzowicami a
Piekarami Śląskimi. Wykonanie robót zaplanowano do marca 2012 r., a koszt na
blisko 1 mld 830 mln zł.

23 grudnia 2009 roku oddany został do użytku węzeł autostradowy Gliwice Sośnica
budowany przez spółkę J&P Avax z Grecji. Jednak całość robót związanych z budową
węzła została zakończona w lipcu 2010 roku. Umowę na przebudowę węzła podpisano
30 maja 2008.

30 września 2011 oddano odcinek Maciejów (węzeł Gliwice Wschód) – Gliwice
Sośnica, o długości 6,017 km. Umowę na budowę tego odcinka podpisano 9 marca
2009. Wykonawcą było konsorcjum firm ze spółką Polimex-Mostostal na czele. Koszt
budowy wyniósł 1,1 mld zł.

22 grudnia 2011 oddano odcinek Zabrze Północ – Gliwice Wschód, o długości 8,06
km.

29 maja 2012 firma Budimex uzyskała pozwolenie na użytkowanie 16-kilometrowego
odcinka Pyrzowice – Piekary Śląskie. Odcinek Piekary Śląskie – Zabrze Północ
zostanie dopuszczony do ruchu na początku czerwca, a wszelkie prace
wykończeniowe tego odcinka zakończą się we wrześniu 2012 roku. 1 czerwca 2012
roku odcinek ten został otwarty.

17 października 2012 oddano z opóźnieniem węzeł Bytom, znajdujący się na odcinku
Pyrzowice – Zabrze Północ.

Koszt realizacji odcinka Sośnica – Pyrzowice wyniósł 5 mld 859 mln zł, w tym
dofinansowanie z UE 4 mld 652 mln zł.

22 grudnia 2008 otwarto jedną 3-kilometrową jezdnię na obwodnicy Strykowa
(tymczasowy węzeł Stryków Płn. – Łódź Północ/Stryków I).

17 czerwca 2010 GDDKiA podpisała umowę z dwoma konsorcjami: PBG SA i SRB Civil
Engineering Limited na wykonanie odcinka Toruń-Południe – Kowal o długości 64 km
w rozbiciu na dwa etapy: Toruń-Południe – Włocławek-Północ oraz Włocławek-Północ
– Kowal z terminem realizacji do września 2012.

13 listopada 2012 oddano do użytku fragment Kowal – Łódź Północ, którego budowę
podzielono na następujące odcinki: Kowal – Kutno-Północ (29,8 km), Kutno-Północ
– Kutno-Wschód (15,2 km), Kutno-Wschód – Piątek (9 km) i Piątek – Łódź-Północ
(21 km).

3 kwietnia 2013 r. podpisano umowy z nowym wykonawcą, konsorcjum firm Salini,
Impreglio i Kobylarnia na budowę odcinka Toruń Płd. – Kowal, który miał 12
miesięcy na wykonanie prac. 21 grudnia oddano do użytku 44 km odcinka od węzła
Toruń Południe do węzła Włocławek Zachód.

30 kwietnia 2014 r. oddano do użytku 20 km odcinka Włocławek Północ – Kowal. Od
tej pory autostradą A1 można jechać jednym ciągiem z Łodzi do Gdańska. 30
kwietnia otwarto odcinka Włocławek Zachód – Kowal o długości 19,5 km.

W maju 2010 – spośród 11 ofert – wybrano ofertę konsorcjum Polimex-Mostostal w
(odc. Łódź Północ – Tuszyn) wysokości 1,15 mld złotych.

22 grudnia 2010 podpisano umowy ze zwycięzcą przetargu na odcinek węzeł Łódź
Północ – węzeł Tuszyn; termin realizacji inwestycji planowany był na 32 miesiące
– do III kw. 2014 r.

W kwietniu 2013 konsorcjum Polimex-Mostostal rozpoczęło prace budowlane na
odcinku Łódź Północ – węzeł Tuszyn; potwierdzono wstępny termin zakończenia na
sierpień 2014 r.

W styczniu 2014 r, GDDKiA poinformowała, że Polimex nie dokończy budowy odcinka
węzeł Łódź Północ – węzeł Tuszyn oraz, że wkrótce ma zostać ogłoszony przetarg
na nowych wykonawców. W lutym tegoż ogłoszono trzy przetargi na dokończenie
odcinka węzeł Łódź Północ – węzeł Tuszyn w rezultacie zostaną podpisane trzy
umowy na dokończenie budowy, o długości 14,15 km, 10,01 km oraz 13,13 km.

W sierpniu przetargi na budowę odcinka węzeł Łódź Północ – węzeł Tuszyn wygrały
Mota-Engil oraz konsorcjum Strabagu i Budimeksu. Umowy podpisano: 30 września
(na wykonanie odc.3), 3 października 2014 (na odc.1) oraz 6 października (na
odc.2). Na wykonanie każdego z przedstawionych odcinków wykonawcy mieli 22
miesiące (wliczając okresy zimowe), tj. do lata 2016 r.

26 sierpnia 2015 – podpisanie umowy na budowę autostrady A1 na odcinku pomiędzy
węzłami Woźniki (bez węzła) a Pyrzowice (bez węzła) (odcinek I). Wartość
inwestycji wynosi 609,5 mln zł. Termin realizacji odcinka wynosi 30 miesięcy od
podpisania umowy (z wyłączeniem okresów zimowych od 15 grudnia do 15 marca),
planowane zakończenie budowy – listopad 2018 r.

31 sierpnia 2015 – podpisanie umowy na projekt i budowę autostrady A1 na odcinku
pomiędzy węzłami Częstochowa Blachownia (bez węzła) a Częstochowa Południe (z
węzłem) (odcinek G). Wartość inwestycji wynosi 219,38 mln zł. Termin realizacji
odcinka wynosi 33 miesięcy od podpisania umowy (z wyłączeniem okresów zimowych
od 15 grudnia do 15 marca na etapie budowy – podczas projektowania są one
włączone), planowane zakończenie budowy – listopad 2018 r.

12 października 2015 – podpisanie umowy na projekt i budowę autostrady A1 na
odcinku pomiędzy węzłami Częstochowa Północ (z węzłem) a Częstochowa Blachownia
(z węzłem) (odcinek F). Wartość inwestycji wynosi 703,28 mln zł. Termin
realizacji odcinka wynosi 33 miesięcy od podpisania umowy (z wyłączeniem okresów
zimowych od 15 grudnia do 15 marca na etapie budowy – podczas projektowania są
one włączone).

4 marca 2016 – podpisanie umowy na budowę autostrady A1 na odcinku pomiędzy
węzłami Częstochowa Południe (bez węzła) a Woźniki (z węzłem) (odcinek H).
Wartość inwestycji wynosi 574,4 mln zł. Termin realizacji odcinka wynosi 30
miesięcy od podpisania umowy (z wyłączeniem okresów zimowych od 15 grudnia do 15
marca), planowane zakończenie budowy – czerwiec 2019 r.

Tuszyn – Pyrzowice. Długość odcinka: 121 km. (Podzielone na dwa etapy: Tuszyn –
Częstochowa – 64 km, Częstochowa – Pyrzowice – 57 km).

Odcinek między Piotrkowem Trybunalskim (węzeł z S12) a węzłem Częstochowa Północ
ma być zbudowany w oparciu o formułę drogowej spółki specjalnego przeznaczenia
(dssp).



https://pl.wikipedia.org/wiki/%C5%81ukasz_Piszczek

Łukasz Piszczek (ur. 3 czerwca 1985 w Czechowicach-Dziedzicach) – polski piłkarz
występujący na pozycji obrońcy w niemieckim klubie Borussia Dortmund oraz w
reprezentacji Polski. Uczestnik Mistrzostw Europy 2008, 2012 i 2016.

Jako junior występował najpierw w latach 1992–2001 w drużynie LKS
Goczałkowice-Zdrój, a potem w latach 2001–2004 w Gwarku Zabrze. W 2004 został
dostrzeżony przez włodarzy niemieckiej Herthy Berlin, którzy postanowili
ściągnąć go do swojego klubu. Piłkarz odszedł do Herthy na zasadzie wolnego
transferu. Po podpisaniu kontraktu został od razu wypożyczony do występującego w
polskiej Ekstraklasie Zagłębia Lubin. W polskiej lidze, w której zagrał w 69
meczach i strzelił 14 goli, występował na pozycji napastnika. W sezonie
2006/2007 wraz ze swym zespołem świętował mistrzostwo Polski. W 2007 dobiegło
końca wypożyczenie i Piszczek dołączył do kadry „Die Alte Dame”. Trener Herthy
Berlin, Lucien Favre, ustawiał go na boisku jako pomocnika, lub też bocznego
obrońcy. Przez cały swój pobyt w zespole ze stolicy Niemiec, tylko w sezonie
2009/2010 był podstawowym zawodnikiem drużyny, która po wspomnianym sezonie
spadła do 2. Bundesligi. Wraz z końcem sezonu 2009/2010 dobiegł końca kontrakt
Piszczka i stał się on wolnym zawodnikiem. Od lipca 2010, Łukasz Piszczek
reprezentuje barwy Borussii Dortmund, drużyny z Zagłębia Ruhry.

Łukasz Piszczek choć już w 2004 został piłkarzem Herthy Berlin, to dopiero od
2007 występował w jej barwach. Wynika to stąd, że w latach 2004–2007 przebywał
na wypożyczeniu w Zagłębiu Lubin. Pierwszym meczem Piszczka w barwach Herthy
było spotkanie z SpVgg Unterhaching (3:0), w ramach Pucharu Niemiec, które
odbyło się 4 sierpnia 2007. W Bundeslidze zadebiutował 11 sierpnia 2007 w meczu
z Eintrachtem Frankfurt (0:1). Pierwszego gola zdobył 26 kwietnia 2008 w meczu z
zespołem Hannoveru 96 (2:2). Asystę przy tej bramce zanotował Raffael Caetano de
Araújo. W sumie, w sezonie 2007/2008, wystąpił w 24 meczach ligowych i zdobył w
nich jednego gola. Sezon 2008/2009 rozpoczął 17 lipca 2008 wygranym meczem z
Nistru Otaci (8:1), w ramach kwalifikacji do Pucharu UEFA. W trakcie sezonu
Piszczek trapiony był licznymi kontuzjami, w tym tą najpoważniejszą – kontuzją
biodra, która uniemożliwiała mu grę przez 3 miesiące. Po powrocie do zdrowia
zagrał 3 mecze w drużynie rezerw. W sezonie 2009/2010 stał się podstawowym
zawodnikiem zespołu, który w ciągu jego trwania borykał się z problemami i do
końca walczył o utrzymanie. Ta sztuka Hercie się jednak nie udała. Piszczek w
tamtym sezonie zagrał 31 meczów w Bundeslidze, dziewięć w Pucharze UEFA/Lidze
Europy i dwa w Pucharze Niemiec. Wraz z końcem sezonu skończył się jego
kontrakt, którego nie przedłużono.

Łukasz Piszczek do Zagłębia Lubin dołączył w 2004 – został wypożyczony z Herthy.
W Ekstraklasie zadebiutował 16 października 2004 w meczu z GKS-em Katowice
(7:0). To spotkanie rozpoczął z ławki rezerwowych, lecz w 55. minucie wszedł na
plac gry zmieniając Łukasza Mierzejewskiego. Pierwszą bramkę w polskiej lidze
zdobył 13 listopada 2004 w meczu z Górnikiem Polkowice. W sumie w sezonie
2004/2005 zagrał w 11 meczach ligowych, w których zdobył 2 gole. W kolejnym
sezonie grał już regularnie- w 28 meczach zdobył jedną bramkę. Sezon 2006/2007
zarówno dla Piszczka, jak i dla całej drużyny „Miedziowych” był bardzo udany –
Zagłębie Lubin po raz drugi w swej historii zostało Mistrzem Polski, a Łukasz
Piszczek z jedenastoma trafieniami został trzecim strzelcem sezonu. Po
zakończeniu sezonu, Piszczek powrócił do Herthy.

Na przełomie czerwca i lipca 2010, Piszczek, otrzymując koszulkę z numerem 26,
został piłkarzem Borussii Dortmund. Jego pierwszym meczem w barwach nowej
drużyny było spotkanie z azerskim Qarabağ Ağdam (4:0), które odbyło się 19
sierpnia 2010 w ramach IV rundy kwalifikacji do Ligi Europy. 22 sierpnia 2010, w
1. kolejce Bundesligi, w meczu z Bayerem Leverkusen (0:2), wszedł na boisko na
ostatnie 23 minuty. W trakcie rundy jesiennej, zdołał wywalczyć sobie miejsce w
podstawowym składzie Borussii Dortmund. W kwietniu 2011 portal „goal.com”
sklasyfikował go na 3. miejscu listy najbardziej udanych transferów Bundesligi
sezonu 2010/11. W sezonie 2010/2011 zdobył z Borussią pierwsze w swojej karierze
Mistrzostwo Niemiec i został wybrany do jedenastki sezonu, wygrywając
rywalizację na pozycji prawego obrońcy m.in. z Philippem Lahmem. 25 września
2011 zdobył swoją pierwszą bramkę dla Borussii Dortmund. Był to mecz ligowy jego
drużyny z FSV Mainz wygrany przez podopiecznych trenera Jürgena Kloppa 2:1. W
sezonie 2011/2012 po raz drugi z rzędu wygrał z ekipą z Dortmundu rozgrywki
Bundesligi a także sięgnął z nią po trofeum Pucharu Niemiec, pokonując w finale
na Olympiastadion w Berlinie, 5:2 drużynę Bayernu Monachium. W sezonie 2012/13
dotarł z czarno-żółtymi do finału Ligi Mistrzów UEFA, gdzie jego drużyna uległa
na Wembley, w "niemieckim meczu" Bayernowi Monachium (1:2). W 2014 wygrał z
Borussią Superpuchar Niemiec. W Borussii Dortmund przez pewien czas występował
także z dwoma innymi Polakami: Jakubem Błaszczykowskim (w latach 2010–2015) oraz
z Robertem Lewandowskim (2010–2014), tworząc świetnie współpracujące na boisku,
tzw. polskie trio z Dortmundu. W styczniu 2016 poinformowano o przedłużeniu
kontraktu Piszczka z klubem do końca czerwca 2018. 4 lutego 2017 przeciwko
zespołowi RB Lipsk rozegrał swoje 250. oficjalne spotkanie w barwach Borussii
Dortmund.

W reprezentacji Polski zadebiutował 3 lutego 2007 w meczu z Estonią (4:0). W tym
samym roku wystąpił jeszcze w meczu z Rosją (2:2), które zostało rozegrane w
Moskwie. Jego pierwszym meczem w 2008, było spotkanie w Krakowie, ze Stanami
Zjednoczonymi (0:3). 5 czerwca 2008 został powołany do kadry na Euro 2008 w
miejsce kontuzjowanego Jakuba Błaszczykowskiego. Jego pierwszym meczem na Euro
było spotkanie z reprezentacją Niemiec (0:2). Zaczął je na ławce rezerwowych,
lecz w trakcie jego trwania zmienił Wojciecha Łobodzińskiego. Kontuzja stawu
skokowego uniemożliwiła mu występ w meczu z Austrią, który odbył się 12 czerwca
2008. W reprezentacji prowadzonej przez Franciszka Smudę zadebiutował 29 maja
2010 w Kielcach, w meczu z Finlandią. 29 lipca 2011 został ukarany przez PZPN
6-miesięczną dyskwalifikacją za udział w aferze korupcyjnej. 21 września 2011
kara została zawieszona. Znalazł się w kadrze na Euro 2012 rozgrywane w Polsce i
na Ukrainie. Piszczek wystąpił we wszystkich trzech spotkaniach Polaków. Po
remisach z Grecją (mecz otwarcia Mistrzostw) i Rosją, polska reprezentacja
przegrała z Czechami 0:1 i zajmując ostatnie miejsce w grupie A odpadła z
dalszej rywalizacji. W przegranym meczu eliminacyjnym do MŚ 2014 w Brazylii z
Ukrainą 1:3 strzelił swoją pierwszą bramkę dla reprezentacji. 5 marca 2014 w
meczu towarzyskim ze Szkocją, wystąpił z opaską kapitana. 12 maja 2016 został
powołany przez selekcjonera Adama Nawałkę do szerokiej kadry na Mistrzostwa
Europy 2016 we Francji. 30 maja 2016 Adam Nawałka oficjalnie powołał go do
ścisłego składu na mistrzostwa Europy. Rozegrawszy mecz przeciwko Irlandii
Północnej (12 czerwca), stał się pierwszym polskim piłkarzem, który wystąpił w
trzech edycjach tego turnieju. Łącznie na Euro 2016, jako jeden z liderów
drużyny, rozegrał 4 z 5 pięciu meczów reprezentacji i dotarł z nią do
ćwierćfinału, gdzie Polska odpadła po konkursie rzutów karnych z Portugalią. Był
to najlepszy wynik jaki kiedykolwiek na mistrzostwach Europy, uzyskała
reprezentacja Polski.

Łukasz Piszczek od początku swej kariery piłkarskiej grał na pozycji napastnika.
Jak mówi jego ojciec i równocześnie pierwszy trener, w kategoriach juniorskich
Gwarka Zabrze zdobywał wiele goli i wybijał się na tle rówieśników. Janusz
Kowalski, ówczesny trener Gwarka, twierdzi, że Piszczek potrafi świetnie
dostosować się do taktyki na boisku, posiada dobrą technikę gry, jest szybki i
dobrze gra głową. Podczas gry w Hercie został z konieczności przemianowany
najpierw na pomocnika, zaś później na bocznego obrońcę. Jürgen Klopp, były
trener Piszczka w Borussii Dortmund, chwalił aktywność zawodnika, który oprócz
„pracy” w defensywie, często uczestniczy w ofensywnych akcjach swojego zespołu.

Łukasz Piszczek urodził się 3 czerwca 1985 roku w Czechowicach-Dziedzicach
(województwo śląskie), w rodzinie Kazimierza i Haliny Piszczków. Ma braci Adama
i Marka, również piłkarzy. W dzieciństwie mieszkał w Goczałkowicach. Jego ojciec
był wówczas trenerem występującego w A-klasie miejscowego Ludowego Klubu
Sportowego – obecnie jest wiceprezesem tego klubu. Piszczek junior wielokrotnie
podkreślał, że to właśnie ojcu zawdzięcza fakt, że został piłkarzem. Gdy miał
około 7 lat, ojciec zaprowadził go po raz pierwszy na trening piłki nożnej.
Łukasz Piszczek jako nastolatek uczęszczał do Technikum Gazowniczego w Zabrzu.
Od czerwca 2009 roku jest w związku małżeńskim z Ewą Piszczek, mają córkę –
Sarę. Jest kibicem Górnika Zabrze.

Łukasz Piszczek w 2011 roku został skazany przez Sąd Rejonowy
Wrocław-Śródmieście za udział w korupcji w polskiej piłce nożnej, której
dopuścił się jako zawodnik Zagłębia Lubin. Piłkarz sam zgłosił się do
prokuratury. Dobrowolnie poddał się karze roku więzienia w zawieszeniu na trzy
lata. Został również zobowiązany przez Sąd do zapłaty 100 tysięcy złotych
grzywny oraz do zwrotu 48,1 tys. złotych otrzymanej premii za awans do Pucharu
UEFA. Sprawa dotyczyła bezpośrednio wyjazdowego meczu Zagłębia z Cracovią w
ostatniej kolejce sezonu I ligi 2005/2006 w dniu 13 maja 2006 roku. Zawodnicy z
Lubina przekazali wówczas kwotę 100 tys. zł piłkarzom z Krakowa za uzyskanie
remisu w tym spotkaniu (takie rozstrzygnięcie premiowało Zagłębie awansem do
Pucharu UEFA). Mecz zakończył się bezbramkowym remisem, dzięki czemu Zagłębie
zajęło trzecie miejsce w I lidze, zdobyło brązowy medal mistrzostw Polski i
awansowało do europejskich pucharów. Jak wynika z protokołów przesłuchań,
Piszczek odgrywał istotną rolę w naradzie drużyny oraz zbiórce pieniędzy, a
także przekonaniu do korupcji piłkarskiej piłkarza Zagłębia, Grzegorza
Bartczaka. Pomimo swojej roli w popełnionym przestępstwie, w tymże spotkaniu nie
wystąpił – był zawieszony za kartki otrzymane we wcześniejszych meczach.



https://pl.wikipedia.org/wiki/Janina_Paradowska

Janina Maria Paradowska-Zimowska (ur. 2 maja 1942 w Krakowie, zm. 29 czerwca
2016) – polska dziennikarka, publicystka, od 1991 publicystka tygodnika
„Polityka”, od 2003 publicystka radia Tok FM; laureatka nagrody Grand Press dla
Dziennikarza Roku (2002) i Nagrody Kisiela (2011).

Ukończyła studia na Wydziale Polonistyki Uniwersytetu Jagiellońskiego, następnie
studiowała podyplomowo dziennikarstwo na Uniwersytecie Warszawskim. Rozpoczęła
pracę w zawodzie jako dziennikarka dziennika „Kurier Polski”, w którym zajmowała
się tematyką społeczną.

Należała do Polskiej Zjednoczonej Partii Robotniczej. Na początku lat 80. była
m.in. szefową struktur NSZZ „Solidarność” w należącym do Stronnictwa
Demokratycznego Wydawnictwie „Epoka”. Po wprowadzeniu w Polsce w 1981 stanu
wojennego zrezygnowała z członkostwa w PZPR. Została zweryfikowana negatywnie,
jednak po paru miesiącach przywrócona do pracy w „Kurierze Polskim”. W tym samym
roku podjęła pracę w redakcji „Życia Warszawy”, gdzie m.in. pełniła funkcję
kierownika działu politycznego. Pracowała również w dziale
kulturalno-oświatowym. Z ramienia tej redakcji brała udział w relacjonowaniu
prac stolika młodzieżowego Okrągłego Stołu. Z pracy w „Życiu Warszawy” odeszła
po przejęciu tego tytułu przez grupę dziennikarzy skupionych wokół Kazimierza
Wóycickiego i Tomasza Wołka.

W 1991 dołączyła do zespołu redakcyjnego „Polityki”. Była komentatorką
polityczną tego tygodnika, a także inicjatorką Salonów „Polityki” i prowadzącą
spotkania z tego cyklu z udziałem polityków, przedsiębiorców, przedstawicieli
mediów i kultury. Współpracowała także z TVP, gdzie od maja 1993 do czerwca 1994
prowadziła program publicystyczny Gorąca Linia w TVP1. Od 2003 do końca życia
była dziennikarką radia Tok FM. Od 2007, także do śmierci, prowadziła na antenie
Superstacji program Puszka Paradowskiej (pod koniec życia prowadziła w tej
stacji również program Rozmowa dnia).

Była laureatką licznych nagród branżowych. Otrzymała m.in. Nagrodę im. Adolfa
Bocheńskiego (1997), Nagrodę Wieczystej Fundacji im. Ksawerego i Mieczysława
Pruszyńskich (1999), Nagrodę im. Andrzeja Urbańczyka (2004). W 2002 została
także nagrodzona Złotą Akredytacją do Sejmu jako najlepsza dziennikarka prasy
ogólnopolskiej.

Wyróżniona także doroczną nagrodą Grand Press – tytułem najlepszego dziennikarza
2002. Z inicjatywy Renaty Gluzy z miesięcznika „Press” dodatkową nagrodą był
występ aktorski. Janina Paradowska wystąpiła 13 i 14 stycznia 2007 w warszawskim
teatrze Kwadrat w farsie Raya Cooneya i Johna Chapmana Nie teraz kochanie jako
pani Frencham (w miejsce Barbary Rylskiej).

Janina Paradowska była dwukrotnie zamężna: z Tadeuszem Stępniem, dziennikarzem
„Kuriera Polskiego”, i z Jerzym Zimowskim.



https://pl.wikipedia.org/wiki/Bartosz_Kapustka

Bartosz Kapustka (ur. 23 grudnia 1996 w Tarnowie) – polski piłkarz występujący
na pozycji pomocnika w angielskim klubie Leicester City oraz w reprezentacji
Polski. Uczestnik Mistrzostw Europy 2016.

Syn Kazimierza Kapustki, także piłkarza. Dzięki ojcu, zawodnikowi Tarnovii
Tarnów, w wieku sześciu lat rozpoczął treningi w tym klubie i został jego
wychowankiem. W sierpniu 2012 trafił do Cracovii, a dwa miesiące później został
włączony do pierwszej drużyny tego klubu, w której barwach 29 marca 2014 podczas
sezonu 2013/2014 zadebiutował w polskiej ekstraklasie seniorskiej w wieku
niespełna 18 lat wchodząc jako rezerwowy w meczu przeciw Widzewowi Łódź. W lutym
2014 przedłużył kontrakt z Cracovią do końca 2016, a we wrześniu 2015 podpisał
nową trzyletnią umowę z klubem.

3 sierpnia 2016 roku Kapustka podpisał pięcioletni kontrakt z ówczesnym mistrzem
Anglii, Leicester City. Zadebiutował w tym klubie 7 stycznia 2017 w wygranym 2:1
meczu trzeciej rundy Pucharu Anglii z Evertonem.

7 września 2015 roku zadebiutował w reprezentacji Polski w meczu z Gibraltarem,
pojawiając się na boisku jako rezerwowy w 62. minucie, po czym zdobył swojego
debiutanckiego gola w reprezentacji w 73. minucie wygranego 8:1 spotkania. 13
listopada 2015 roku wystąpił w towarzyskim meczu przeciwko Islandii. Wszedł na
boisko w 65. minucie, a chwilę później strzelił swoją drugą bramkę w
reprezentacji. Został powołany na Mistrzostwa Europy 2016 we Francji.

Zadebiutował na nich 12 czerwca 2016 w wygranym 1:0 meczu z Irlandią Północną, a
sam piłkarz został uznany za jednego z najlepszych na boisku.

4 września 2016 strzelił gola w 9. minucie, w zremisowanym 2:2 meczu
eliminacyjnym do Mistrzostw Świata 2018 z Kazachstanem.



https://pl.wikipedia.org/wiki/Mistrzostwa_Europy_w_Pi%C5%82ce_No%C5%BCnej_2012

Mistrzostwa Europy w Piłce Nożnej 2012 (ukr. Чемпіонат Європи з футболу 2012),
oficjalnie UEFA Euro 2012 (ukr. УЄФА Євро 2012) – czternasty turniej o
mistrzostwo Europy w piłce nożnej mężczyzn, zorganizowany wspólnie przez Polskę
i Ukrainę.

14 grudnia 2009 na placu Michajłowskim w Kijowie oficjalnie zaprezentowano logo
i hasło „Razem tworzymy przyszłość” (ukr. Творимо історію разом) Euro 2012.

8 czerwca 2012 turniej rozpoczął mecz otwarcia na Stadionie Narodowym w
Warszawie, w którym Polska zremisowała z Grecją, a faza grupowa zakończyła się
19 czerwca. Ćwierćfinały zostały rozegrane od 21 do 24 czerwca, a półfinały 27 i
28 czerwca. Finał Mistrzostw odbył się 1 lipca 2012 na Stadionie Olimpijskim w
Kijowie.

1 lipca 2012 reprezentacja Hiszpanii pokonała w finale Włochów (4:0) i jako
pierwsza w historii obroniła tytuł Mistrza Europy z poprzednich mistrzostw.
Jednocześnie stała się pierwszą w dziejach reprezentacją, która trzeci raz z
rzędu uzyskała tytuł mistrzowski (w 2010 r odniosła zwycięstwo Mundialu).

Zwycięzca Euro 2012 miał otrzymać automatyczną kwalifikację do Pucharu
Konfederacji w piłce nożnej 2013 w Brazylii, jednak w związku z wygraną
Hiszpanii, która do Pucharu Konfederacji zakwalifikowała się już jako Mistrz
Świata 2010, miejsce to przyznane zostało Włochom, które w Euro 2012 zajęły
drugie miejsce.

Do finałowego etapu Komitet Wykonawczy UEFA zdecydował się wybrać 3 kandydatury:
włoską, chorwacko-węgierską i polsko-ukraińską. Grecja (z 2 głosami) i Turcja (6
głosów) zostały wcześniej wyeliminowane. Gospodarza Euro 2012 pierwotnie
planowano wyłonić 8 grudnia 2006, jednak ze względów formalno-organizacyjnych
termin przesunięto o ponad 4 miesiące.

18 kwietnia 2007 w tajnym głosowaniu w Cardiff, przy zachowaniu wymaganego
kworum (ośmiu osób), bezwzględną większością głosów wygrała wspólna oferta
Polski i Ukrainy, więc druga tura głosowania nie była konieczna.

Zarówno dla Polski, jak i Ukrainy udział w postępowaniu konkursowym o
organizację piłkarskich mistrzostw Europy był pierwszą w historii próbą starania
się o przeprowadzenie wielkiej imprezy futbolowej. Wiosną 2003 roku wstępną
koncepcję zorganizowania ME na Ukrainie po raz pierwszy publicznie zaprezentował
prezes Ukraińskiego Związku Piłki Nożnej (FFU) Hryhorij Surkis. Uznał on jednak,
iż sama Ukraina nie ma zbyt wielkich szans na przyznanie tak wielkiej imprezy,
przekonał więc do swojego pomysłu władze Polskiego Związku Piłki Nożnej (PZPN).
W sierpniu 2003 w trakcie posiedzenia FFU w Kijowie odbyły się wstępne rozmowy
między Surkisem i przedstawicielem PZPN Adamem Olkowiczem. 27 września 2003
doszło we Lwowie do podpisania umowy o współpracy między PZPN i FFU (było to
zarazem pierwsze w dziejach zagraniczne posiedzenie polskiej futbolowej
centrali, jednak – aby przestrzegać przepisów – najważniejsze uchwały
przegłosowano między Rzeszowem i Przemyślem – w autokarze wiozącym polskich
delegatów do Lwowa). Podpisano tam trzy dokumenty: uchwałę o wspólnej
organizacji Euro 2012, 5-letnią umowę o współpracy między federacjami oraz listy
do ówczesnych prezydentów obu państw: Aleksandra Kwaśniewskiego i Leonida Kuczmy
z prośbą o poparcie starań.

Istotnym elementem starań danego kraju o organizację Mistrzostw Europy w piłce
nożnej jest przekonanie UEFA, że jego kandydatura cieszy się poparciem rządu,
społeczeństwa oraz biznesu.

Jednym z istotnych elementów prezentacji polsko-ukraińskiej kandydatury,
przedstawionej na zamkniętej dla mediów prezentacji w Cardiff, obok wystąpień
prezesów piłkarskich federacji piłkarskich – Michała Listkiewicza (PZPN) i
Hrihorija Surkisa (FFU), trenerów reprezentacji narodowych – Leo Beenhakkera i
Ołeha Błochina, było wspólne wystąpienie prezydentów Polski i Ukrainy – Lecha
Kaczyńskiego i Wiktora Juszczenki, dających gwarancje państwowe.
Polsko-ukraińska prezentacja w Cardiff była również czynnie wspierana przez
gwiazdy sportowe: Irenę Szewińską, Włodzimierza Smolarka, Jerzego Dudka,
Witalija Kłyczkę oraz zdobywcę Złotej Piłki Andrija Szewczenkę.

Polsko-ukraińska kandydatura otrzymała wsparcie strony rządowej. Zarówno w
postaci udzielonych gwarancji rządowych, czyli zapewnienia UEFA, że w przypadku
wyboru Polski i Ukrainy rząd dopełni wszelkich starań, żeby Mistrzostwa Europy
odbyły się, jak i w formie finansowej. Rządy Polski i Ukrainy przekazały po 10
milionów złotych każdy na przygotowanie oferty.

Do rozgrywek Euro 2012 zakwalifikowało się 16 krajowych męskich reprezentacji
seniorskich, które zostały – metodą losowania – podzielone na cztery
czterozespołowe grupy. Losowanie odbyło się 2 grudnia 2011 w Kijowie o godzinie
18:00 czasu środkowoeuropejskiego (godz. 20:00 czasu miejscowego). Rywalizacja
dwóch grup toczyć się będzie w Polsce, a dwóch pozostałych na Ukrainie.
Początkowo zakładano[potrzebny przypis], że schemat rozgrywkowy (tzw. drabinka)
ułożony zostanie w ten sposób, by aż do zakończenia półfinałów żadna z drużyn
nie musiała przemieszczać się pomiędzy oboma państwami. Tylko kibice
reprezentacji, która awansuje do finału turnieju, mieliby przemieścić się z
Polski na Ukrainę. Plany te nie zostały jednak uwzględnione przy ustalaniu
terminarza opublikowanego przez UEFA 4 października 2010 roku.

26 kwietnia 2007 Prezes Rady Ministrów Jarosław Kaczyński podpisał zarządzenie w
sprawie powołania Międzyresortowego Zespołu – Komitetu Organizacyjnego
Mistrzostw Europy w Piłce Nożnej UEFA EURO 2012. W skład komitetu weszli
przedstawiciele władz państwowych, samorządów, organizacji społecznych oraz
mediów. Na czele Komitetu Organizacyjnego w Polsce stanął premier Jarosław
Kaczyński, natomiast na Ukrainie prezydent Ukrainy Wiktor Juszczenko.

14 maja 2007 Minister Sportu i Turystyki Tomasz Lipiec powołał Macieja
Grześkowiaka na stanowisko szefa sztabu organizacyjnego Mistrzostw Europy w
Piłce Nożnej Euro 2012. 24 lipca 2007 został on jednak odwołany i zastąpił go
Michał Borowski powołany przez nową minister sportu Elżbietę Jakubiak. Zostały
również powołane spółki celowe do koordynacji mistrzostw PL.2012 oraz budowy
stadionów Narodowe Centrum Sportu.

Zasady przygotowania turnieju Euro 2012 reguluje tzw. ustawa o Euro 2012.
Rządowy projekt wpłynął do Sejmu Rzeczypospolitej Polskiej 3 września 2007, jako
druk sejmowy nr 2114. Prace nad projektem prowadziła Komisja Nadzwyczajna do
rozpatrzenia projektów ustaw związanych z koalicyjnym programem rządowym
„Solidarne Państwo”, wprowadzono poprawki do projektu. Już 7 września 2007
przeprowadzono głosowanie w sprawie przyjęcia całości projektu ustawy –
uchwalono ją na posiedzeniu nr 47 Sejmu V kadencji. 410 posłów było za, 0
przeciw, 2 wstrzymało się (głosowanie nr 103). Senat Rzeczypospolitej Polskiej
nie wniósł poprawek. Prezydent Rzeczypospolitej Polskiej Lech Kaczyński podpisał
ustawę 19 września 2007. W ustawie określono m.in. podmioty wykonujące
przedsięwzięcia związane z turniejem i warunki ułatwiające organizację
mistrzostw oraz sposób realizacji gwarancji rządowych. Na jej mocy tworzone są
spółki celowe z ograniczoną odpowiedzialnością (takie jak np. PL.2012 Sp. z
o.o., która odpowiada za koordynację wszystkich działań związanych z
przygotowaniami do imprezy od strony samorządowej i rządowej), które są
odpowiedzialne za realizację inwestycji, finansowanych z budżetów państwa i
jednostek samorządowych oraz środków Unii Europejskiej.

Euro 2012 – Polska Sp. z o.o. (LOC Poland) oraz LLC LOC Euro 2012 Ukraina (LOC
Ukraine), powołane odpowiednio przez Polski Związek Piłki Nożnej i Ukraiński
Związek Piłki Nożnej (FFU) na zlecenie UEFA, są organizatorem Finałowego
Turnieju ME w piłce nożnej UEFA EURO 2012 ™ w Polsce i na Ukrainie. Ich główne
zadania związane są z wdrażaniem usług w wielu dziedzinach, takich jak
zakwaterowanie, organizacja uroczystości, transport, przygotowanie miast
gospodarzy, programy wsparcia, przygotowanie obozów treningowych, wsparcie
techniczne i pozyskanie wolontariuszy zgodnie z wytycznymi UEFA.

Wykaz przedsięwzięć Euro 2012, zawartych w ofercie przyjętej przez UEFA oraz
objętych zobowiązaniami i gwarancjami Rady Ministrów lub jednostek samorządu
terytorialnego Rzeczypospolitej Polskiej, a także innych niezbędnych do
przeprowadzenia turnieju Mistrzostw Europy w Piłce Nożnej UEFA EURO 2012, został
określony rozporządzeniem Rady Ministrów z dnia 12 października 2007 roku w
sprawie wykazu przedsięwzięć Euro 2012 (Dz.U. 2007 nr 192 poz. 1385).
Przedsięwzięcia objęte rozporządzeniem to:

Miasta goszczące turniej: Warszawa, Gdańsk, Wrocław, Poznań, Kijów, Lwów oraz
centra pobytowe jak np. Kraków są popularnymi miejscowościami turystycznymi, w
przeciwieństwie do Doniecka i Charkowa zastępującego pierwotną kandydaturę
Dniepropetrowska. W związku ze zwycięstwem polsko-ukraińskiej kandydatury i
przyznaniem praw do organizacji turnieju oraz wymogami UEFA, Polska zobowiązała
się zmodernizować oraz wybudować nowe: linie kolejowe, dworce, porty lotnicze,
autostrady i hotele, tak aby zapewnić kibicom swobodny dostęp do aren
mistrzostw. Przed rozpoczęciem Euro 2012 w Polsce miało istnieć 3 tys.
kilometrów autostrad i dróg ekspresowych. W kwietniu 2012 minister transportu
Sławomir Nowak poinformował, iż w związku z opóźnieniami, przed mistrzostwami
nie powstanie odcinek autostrady A1 Stryków-Pyrzowice i nie uda się też ukończyć
odcinków A1 Toruń-Stryków oraz A4. Nie udało się też wybudować drogi S5, a
autostrada A2 została udostępniona kibicom w trakcie budowy zaledwie kilka dni
przed rozpoczęciem turnieju.

Aktualne oznaczenia Dróg Transeuropejskich: E28, E30, E40, E50, E58, E67, E75,
E77, E95, E105, E261, E371, E372, E373, E462, E577, E584; Dróg ekspresowych i
autostrad: A1, A2, A4, A6, A8, S1, S2, S3, S5, S6, S7, S8, S10, S11, S12, S14,
S17, S19, S22, S51, S61, S74, S79, S86 oraz Dróg Ukraińskich: M03, M04, M05,
M06, M07, M08, M09, M10, M11, M12, M14, M18, H01, H02, H08, H11, H13, H16, H20,
M40

Oficjalna prezentacja logo Mistrzostw Europy 2012 odbyła się na placu
Michajłowskim w Kijowie 14 grudnia 2009. Grzegorz Lato, Hryhorij Surkis i Michel
Platini odsłonili logo Euro 2012 zebranym gościom, wśród których byli
najważniejsi ukraińscy politycy z prezydentem Wiktorem Juszczenką i premier
Julią Tymoszenko oraz przedstawiciele wszystkich miast-organizatorów. Logo jest
inspirowane ukraińskimi tradycyjnymi wycinankami i nawiązuje do kultury obu
państw-organizatorów, czyli Polski i Ukrainy. Centralnym elementem tej
kompozycji jest łodyga (wyrażająca ich wspólną historię) z której wyrasta piłka,
po boku – po stronie zachodniej, biało-czerwony kwiat symbolizujący narodowe
barwy Polski, po prawej niebiesko-żółty kwiat w barwach Ukrainy.

Symbole, znaki i logotypy zostały zaprojektowane przez portugalską agencję
reklamową Brandia Central, która od lat jest związana z UEFA. Logotyp i hasło
imprezy ukazywały się na wszystkich materiałach promocyjnych dotyczących
mistrzostw Europy. Autorem iluminacji jest szwajcarski artysta Gerry Hofstetter.
W swoim dorobku ma on m.in. podobne projekty, przygotowane z myślą o Euro 2008.

Oficjalna piłka Mistrzostw Europy w Piłce Nożnej 2012 to Tango 12, produkcji
firmy Adidas, złożona z 32 termicznie łączonych paneli pokrytych specjalną,
wypukłą powłoką, mającą ułatwiać kontakt z butem i kontrolę nad piłką. 24 panele
ułożone są w sześć białych okręgów, na konturach których znajdują się barwy
narodowe Polski i Ukrainy, natomiast w osiem pozostałych koloru czarnego,
oddzielających okręgi, wpisane są grafiki nawiązujące do kultury ludowej
organizatorów mistrzostw. Wewnętrzna warstwa piłki wyściełana jest tkaną
powłoką. W porównaniu do poprzedniej piłki Adidasa – Jabulani – pod powierzchnią
zewnętrzną znajduje się nowy typ pęcherza pozwalający na zwiększenie retencji
powietrza i redukcję absorpcji wody.

Oficjalna prezentacja piłki odbyła się 2 grudnia 2011 roku podczas ceremonii
losowania grup turniejowych Euro 2012 w Kijowie.

Oficjalne maskotki mistrzostw – Slavek i Slavko – zostały zaprezentowane 16
listopada 2010 roku o godzinie 11:00 w Teatrze Polskim w Warszawie. Za projekt i
wykonanie odpowiedzialna jest firma Warner Bros. Postacie to bliźniacy, Polak i
Ukrainiec, ubrani w stroje piłkarskie w barwach narodowych swoich drużyn, mający
włosy utrwalone żelem, pofarbowane na kolory swoich flag państwowych.

Imiona maskotek, podobnie jak w przypadku Euro 2008, wybrali kibice z całego
świata spośród trzech propozycji wytypowanych wcześniej przez UEFA oraz Lokalne
Komitety Organizacyjne. Głos można było oddać poprzez oficjalną stronę UEFA, w
restauracjach McDonald’s w Polsce i na Ukrainie, bądź na specjalnych pokazach
maskotek w ośmiu miastach-gospodarzach Euro 2012. Głosowanie odbywało się od 16
listopada do 3 grudnia 2010 roku. Wynik został ogłoszony 4 grudnia 2010 roku w
Kijowie. Zwycięska propozycja otrzymała 56% głosów, Siemko i Strimko – 29%,
Klemek i Ladko – 15%. W głosowaniu wzięło udział 39 223 osób.

Tak jak w poprzednich edycjach turnieju bilety były przyznawane losowo na
podstawie aplikacji złożonych na stronie internetowej organizatora lub też były
dystrybuowane przez narodowe związki piłkarskie w 16 państwach finalistów.
Składanie aplikacji na bilety Euro 2012 prowadzone było w dniach 1–31 marca 2011
roku, zaś samo losowanie odbyło się pod koniec kwietnia 2011. Z całkowitej
liczby 1 mln 400 tys. sztuk na 31 meczów turnieju, bezpośrednio w sprzedaży było
dostępne 41%, pozostali kibice otrzymają bilety dzięki subskrypcjom na mecze
oraz loteriom sponsorów. Łącznie zostało zgłoszonych ponad 12 milionów
aplikacji, co jest 17% wzrostem w stosunku do ubiegłych finałów mistrzostw i
jest jednocześnie rekordem wszech czasów popularności Mistrzostwa Europy w piłce
nożnej.

Ceny w zależności od miejsc na stadionach zostały określone na 30 € (za
bramkami) do 600 € za najlepsze miejsca na finał w Kijowie. Ponadto oprócz
indywidualnych biletów na pojedyncze mecze, fani mogli kupić pakiety meczowe,
aby kibicować określonej drużynie oraz na wybranym stadionie. Dostępne były
również bilety dla osób niepełnosprawnych. Portal biletowy UEFA służy także
właścicielom wejściówek do ewentualnej ich odsprzedaży.

Na siedem tygodni przed rozpoczęciem turnieju puchar Mistrzów Europy rozpoczął
swoją podróż po miastach gospodarzach. Na sto dni przed pierwszym meczem, w
mieście Nyon w Szwajcarii odbyła się ceremonia wypuszczenia balonu w kształcie
Pucharu Euro, w której uczestniczył Prezydent UEFA Michael Platini. Balon o
wysokości 35 m podróżował wokół wszystkich 8 miast-gospodarzy, przypominając
kibicom o zbliżającym się turnieju.

Drużyna Hiszpanii – zwycięzcy poprzedniej edycji turnieju Euro – otrzymała na
ręce kapitana reprezentacji Ikera Casillasa nową wersję Pucharu Henriego
Delaunay’a. Druga wersja trofeum jest oparta na pierwowzorze nazwanym na cześć
Henriego Delaunay’a, zaprojektowanym przez Arthusa-Bertranda w 1960 roku, byłego
prezesa Francuskiego Związku Piłki Nożnej i pierwszego sekretarza generalnego
UEFA.

Mistrzostwa Europy w piłce nożnej w 2012 odbyły się na ośmiu stadionach. Były
to: Stadion Narodowy w Warszawie, Stadion Miejski we Wrocławiu, PGE Arena w
Gdańsku, Stadion Miejski w Poznaniu, Stadion Olimpijski w Kijowie, Donbas Arena
w Doniecku, Stadion Metalist w Charkowie oraz Arena Lwów we Lwowie. Większość,
bo 5 z 8 stadionów przygotowywanych na Euro 2012, to całkowicie nowe obiekty
(posiadają 4.kategorię UEFA). Pozostałe (w Poznaniu, Charkowie i Kijowie)
przeszły gruntowną renowację. Największą areną Mistrzostw był lekkoatletyczny
Stadion Olimpijski w Kijowie, mieszczący 70 050 widzów, natomiast największym
typowo piłkarskim obiektem był warszawski Stadion Narodowy z widownią dla 58 500
kibiców.

Oprócz 8 miast gospodarzy, w Euro 2012 uczestniczyły inne miejscowości jako
Centra Pobytowe na Euro 2012 do treningu dla narodowych drużyn piłkarskich.

20 grudnia 2011 roku Komitet Sędziowski UEFA obradujący w Nyonie przedstawił
listę 12 sędziów, którzy poprowadzili mecze podczas Mistrzostw. ME 2012 były
pierwszą dużą imprezą piłkarską, w której ani jeden mecz nie został poprowadzony
przez sędziego z obywatelstwem kraju gospodarza. Spośród sędziów liniowych także
nikt nie reprezentował Polski ani Ukrainy.

O awans i zapewnienie sobie 1 z 14 miejsc w finałach mistrzostw (Polska i
Ukraina automatycznie zostały zakwalifikowane) walczyło 51 drużyn, które zostały
podzielone na 9 grup przy pomocy współczynnika UEFA. Losowanie grup
eliminacyjnych odbyło się 7 lutego 2010 w Pałacu Kultury i Nauki w Warszawie, a
jego wyniki są następujące:

Eliminacje grupowe do Euro 2012 rozpoczęły się 11 sierpnia 2010 i trwały do 11
października 2011. Mecze eliminacyjne rozgrywane były we wtorki, piątki i
soboty.

Losowanie par barażowych odbyło się w hotelu Sheraton w Krakowie. Mecze barażowe
odbyły się 11 i 15 listopada 2011.

W finałach Mistrzostw Europy 2012 wystąpiło szesnaście narodowych reprezentacji
w systemie stosowanym od Finałów Euro 1996. Niektóre krajowe federacje
piłkarskie proponowały rozszerzenie turnieju do 24 drużyn, ponieważ liczba
narodowych federacji gwałtownie się zwiększyła od lat dziewięćdziesiątych, kiedy
miało miejsce ostatnie poszerzenie liczby uczestników (53 w kwietniu 2006 w
porównaniu do 48 w Euro 1996). W kwietniu 2007 Komitet Wykonawczy UEFA
oficjalnie zdecydował, że podczas Euro 2012 nie nastąpi poszerzenie.

Dwunastu z szesnastu finalistów uczestniczyło w poprzednim turnieju Euro 2008.
Reprezentacja Anglii oraz Reprezentacja Danii w piłce nożnej, które
uczestniczyły w Euro 2004 w Portugalii, powróciły po nieobecności w edycji 2008.
Reprezentacja Irlandii w piłce nożnej powróciła po 24-letniej absencji w
turnieju – był to jej 2 występ w finałach. Reprezentacja Ukrainy w piłce nożnej
zadebiutowała jako niepodległe państwo (wcześniej brała udział w mistrzostwach
jako część ZSRR).

Uroczystość ostatecznego losowania do finałów UEFA EURO 2012, miała miejsce 2
grudnia 2011 w Ukraińskiej Akademii Sztuk Pięknych w Kijowie na Ukrainie.
Wielogodzinna ceremonia była prowadzona przez znaną ukraińską dziennikarkę Olgę
Freimut oraz polskiego dziennikarza Piotra Sobczyńskiego. Obok Michela
Platiniego zasiadł prezes ukraińskiej federacji piłkarskiej Hryhorij Surkis oraz
Grzegorz Lato. Głównym punktem było przemówienie prezydenta Wiktora Janukowycza.

Tak jak miało to miejsce w finałach 2004 oraz 2008, szesnastu finalistów zostało
podzielonych na cztery koszyki, używając terminologii UEFA. Gospodarzom
przysługiwał przywilej losowania z koszyka nr 1 z Hiszpanią, jako drużyną
broniącą tytułu. W procedurze losowania, do każdej z 4 grup została przypisana
jedna drużyna z każdego koszyka. Ustalenie grafiku uzależnione było od miejsca w
koszyku (np. A2, A3 lub A4). Z powodów logistycznych, Polska i Ukraina otrzymały
miejsca A1 i D1. Piłki były losowane przez poprzednich zawodników drużyn, które
zdobyły Mistrzostwa Europy: Horsta Hrubescha, Marco van Bastena, Petera
Schmeichela oraz Zinédine’a Zidane’a.

Po rozegraniu wszystkich meczów fazy grupowej do ćwierćfinałów awansują dwie
drużyny, które zdobyły najwięcej punktów w grupie. Za zwycięstwo w meczu
przyznawane są 3 punkty, za remis – 1 punkt. W przypadku gdy dwie lub więcej
drużyn uzyskają tę samą liczbę punktów, o awansie decydują kolejno kryteria
określone przez UEFA:

Oficjalnym, jedynym nadawcą w Polsce została Telewizja Polska S.A., na Ukrainie
Ukraińska Narodowa Telewizja (NTU) oraz Telewizja Ukraina (TRK). Wszystkie
spotkania były transmitowane na żywo w ponad dwustu krajach na świecie.

W przypadku zerwania łączy telewizyjnych mecze Euro 2012 miały być przerywane.
Zdecydowano o tym po awarii, która uniemożliwiła większości telewidzów na
świecie obejrzenie 21 minut półfinału Niemcy – Turcja w 2008 roku.

W Polsce transmisje można było oglądać w jakości HD: obraz w rozdzielczości
1080i, dźwięk w systemie wielokanałowym Dolby Digital 5.1. Mecz otwarcia
pomiędzy reprezentacjami Polski i Grecji śledziło średnio 12 mln 550 tys.
widzów, mecz Polski z Rosją 13 mln 574 tys. widzów, a z Czechami – 12 mln 813
tys. widzów. Mecz finałowy był dostępny do obejrzenia w technologii 3D.



https://pl.wikipedia.org/wiki/Pogrom_kielecki

Pogrom kielecki – seria napadów na ludność żydowską, jaka miała miejsce 4 lipca
1946 roku w Kielcach. Pogromu dokonali mieszkańcy Kielc oraz żołnierze Ludowego
Wojska Polskiego, Korpusu Bezpieczeństwa Wewnętrznego i funkcjonariusze Milicji
Obywatelskiej.

Bezpośrednią przyczyną pogromu była plotka o uwięzieniu przez Żydów w piwnicy
budynku przy ul. Planty 7 ośmioletniego chłopca – Henryka Błaszczyka, w celu
dokonania na nim mordu rytualnego[a]. W wyniku pogromu zginęło 37 Żydów, 35
zostało rannych. Zginęło też trzech Polaków.

Pogrom kielecki wzburzył część opinii publicznej w Polsce i w większym stopniu
za granicą. Spowodował nieomal masową emigrację Żydów z Polski i innych krajów
europejskich do Izraela oraz przyczynił się do rozpowszechnienia w świecie
stereotypu Polaka-antysemity.

1 lipca 1946 zaginął ośmioletni wówczas Henryk Błaszczyk. Jego ojciec, szewc
Walenty Błaszczyk, zaniepokojony przedłużającą się nieobecnością syna około
godziny 23.00 zgłosił na Milicję Obywatelską fakt zaginięcia dziecka. Dwa dni
później, 3 lipca wieczorem, chłopiec wrócił do domu. Około północy Walenty
Błaszczyk, będąc pod wpływem alkoholu, pojawił się na posterunku milicji
informując, że jego syn przez trzy dni był przetrzymywany w piwnicy przez Żydów,
skąd udało mu się uciec.

Następnego dnia rano – 4 lipca – Walenty Błaszczyk wraz synem i sąsiadem po raz
kolejny udali się na milicję, gdzie opowiedzieli historię porwania Henryka.
Według zeznań syna i ojca, nieznajomy mężczyzna dał chłopcu na ulicy paczkę i
poprosił o odniesienie jej do jakiegoś domu. Za tę przysługę miał mu zaoferować
20 zł. Drogę miał Henrykowi wskazywać ten mężczyzna. Po dojściu na miejsce miano
zabrać Henrykowi paczkę i zamknąć go w piwnicy, gdzie miało być już kilkoro
innych dzieci. Według zeznań Błaszczyków w drodze na komisariat mały Henryk miał
wskazać budynek przy ulicy Planty 7 jako na miejsce swojego uwięzienia, jak
również rozpoznać mężczyznę, który go uwięził. Budynek ten znajdował się w
odległości 200 metrów od komisariatu. Mieścił się w nim m.in. tzw. Komitet
Żydowski, znajdowali tam też schronienie Żydzi będący w Kielcach przejazdem.

Zeznania Błaszczyków miały później okazać się nieprawdziwe – w rzeczywistości
chłopiec, nie informując rodziców, pojechał do oddalonej o 20 km od Kielc wsi, w
której rodzina mieszkała w czasie wojny. Historia o porwaniu przez Żydów została
wymyślona najprawdopodobniej przez samego chłopca w celu uniknięcia kary.

Po odebraniu zeznań kierownik komisariatu – starszy sierżant Edmund Zagórski,
wysłał na ul. Planty razem z Błaszczykami patrol milicji złożony z sześciu
funkcjonariuszy. Po dotarciu na miejsce milicjanci aresztowali wskazanego przez
chłopca mężczyznę o nazwisku Kalman Singer i wrócili z nim na komisariat.
Następnie, po rozmowie z zastępcą Komendanta Wojewódzkiego MO majorem
Kazimierzem Gwiazdowiczem, sierżant Zagórski wysłał patrol na miejsce rzekomego
uwięzienia chłopca w celu przeszukania budynku. Patrol miał niespotykaną w tych
warunkach liczebność, łącznie kilkunastu funkcjonariuszy, którzy poszli na
ochotnika. Po drodze milicjanci mówili napotkanym przechodniom o rzekomym
porywaniu dzieci chrześcijańskich przez Żydów i wykorzystywaniu ich do mordów
rytualnych. Przeszukanie budynku wykazało, że historia nie mogła być prawdziwa,
bo w budynku nie było żadnych piwnic. Po pewnym czasie na miejscu pojawił się
patrol funkcjonariuszy UB, wysłany przez mjra Władysława Spychaj-Sobczyńskiego,
dowódcę kieleckiego UB.

Począwszy od pierwszego pojawienia się milicjantów, przed budynkiem przy ul.
Planty 7 zaczął zbierać się wrogo nastawiony tłum przypadkowych osób.
Zaniepokojeni Żydzi (doktor Seweryn Kahane, przewodniczący Komitetu Żydowskiego
oraz jego zastępca Chil Alpert) telefonicznie starali się o odwołanie milicji
oraz ochronę, dzwoniąc do komendanta wojewódzkiego UB, mjra Władysława
Spychaj-Sobczyńskiego (byłego członka KPP), a nawet do NKWD, które odmówiło
interwencji.

Około godziny 10. rano przed budynkiem na ul. Planty 7 zgromadził się wrogo
nastawiony tłum, wzburzony pogłoskami o porwaniu dziecka. Między godziną 10.00 a
10.30 pojawiły się oddziały Ludowego Wojska Polskiego i Korpusu Bezpieczeństwa
Wewnętrznego, które obstawiły budynek, nie rozpraszając jednak zgromadzonego
tłumu. Żołnierze i oddziały porządkowe nie zrobiły niczego, aby zażegnać groźną
sytuację. Przeciwnie, według zeznań Chila Alperta (zastępcy przewodniczącego
Komitetu Żydowskiego), który przebywał wówczas wewnątrz, żołnierze po przybyciu
ostrzelali okna budynku. Następnie kilku żołnierzy wraz z milicjantami po
wyważeniu drzwi weszło do środka i przeprowadziło rewizję wśród mieszkańców.
Oficerowie Konieczny, Jędrzejczak i Repist odebrali broń mieszkańcom, którzy
mieli na nią pozwolenie. W trakcie rewizji żołnierze zaczęli strzelać do osób
znajdujących się wewnątrz, w trakcie tej strzelaniny zginęło kilkoro mieszkańców
domu, w tym Seweryn Kahane, przewodniczący Komitetu Żydowskiego. Wejście
żołnierzy do budynku i strzelanina rozpoczęły pogrom.

Po początkowej strzelaninie żołnierze i przedstawiciele innych formacji
mundurowych wyciągali Żydów znajdujących się w kolejnych pomieszczeniach budynku
i wyprowadzali na zewnątrz. Zgromadzony przed budynkiem tłum cywilów i żołnierzy
bił te osoby i rzucał w nie kamieniami. Kilka do kilkunastu osób (mężczyzn i
kobiet) zostało wówczas zastrzelonych lub zabitych bagnetami i tępymi
narzędziami. Według zeznań Ewy Szuchman dwie kobiety zostały wyrzucone przez
okna, po czym zabite przez zgromadzony na dole tłum. Żołnierze i cywile rabowali
też dobytek żydowskich mieszkańców domu. Przez cały czas komendant Wojewódzkiego
Urzędu Bezpieczeństwa Publicznego – mjr Władysław Spychaj-Sobczyński nie wykonał
żadnych działań mogących powstrzymać pogrom. Około południa na miejscu zdarzenia
pojawił się prokurator okręgowy Jan Wrzeszcz, jednak wojsko nie wpuściło go na
teren zajść i odmówiło rozpędzenia tłumu. Bezskutecznie próbowali uspokoić tłum
również księża z katedry kieleckiej – Jan Danielewicz i Roman Zelek. Około
godziny 12.00 na miejsce wydarzeń przybył nowy oddział wojska, wysłany przez
pułkownika Stanisława Kupszę. Jego dowódca – major Konieczny rozkazał oddać
salwę w powietrze. Ta pierwsza podczas zamieszek zdecydowana akcja wojska
pozwoliła na opanowanie sytuacji i przywrócenie porządku. Wystawiono ochronę
wokół budynku, a milicjanci zaczęli wywozić zabitych i rannych do szpitala
miejskiego.

Około godziny 12.30 z Kieleckich Zakładów Metalowych (d. Huta „Ludwików”) pod
dom na ul. Planty 7 wyruszyło kilkuset robotników uzbrojonych w metalowe rury,
kije i kamienie. Po przybyciu na miejsce robotnicy przerwali słaby kordon
żołnierzy, zaatakowali pozostałych w domu Żydów rozpoczynając pogrom na nowo. W
tym czasie akty przemocy wymierzone w ludność żydowską zdarzały się na terenie
całego miasta. Pod domem na ul. Planty i w jego okolicach zabitych zostało ponad
dwadzieścia osób. Kilku mieszkańców Kielc narodowości polskiej zostało pobitych,
gdyż wzięto ich za Żydów. Zginęło też trzech Polaków, którzy prawdopodobnie
wystąpili w obronie napadniętych Żydów. Część morderstw miała charakter
rabunkowy. Po południu czterech mieszkańców Kielc, pośród nich kapral milicji,
używając broni, zmusiło Reginę Fisz do opuszczenia mieszkania przy ul. Leonarda
15. Została ona wywieziona razem ze swoim dzieckiem do lasu za miastem, gdzie
oboje zostali zastrzeleni. Czwórka napastników obrabowała następnie mieszkanie
zabitej. Według ocalałych z pogromu świadków żydowskich (Ewa Szuchman, Albert
Grynbaum, Izrael Terkieltaub) mienie zabitych i rannych zostało zabrane przez
kolejne grupy żołnierzy plądrujące budynek przy ul. Planty, a zwłoki w trakcie
transportu do prosektorium zostały odarte z ubrań.

Do aktów przemocy i morderstw dochodziło też tego dnia w pociągach na pośrednich
stacjach kolejowych na linii kolejowej Kielce – Częstochowa. Między innymi na
dworcu we Włoszczowie podróżni jadący z Kielc zamordowali mężczyznę narodowości
żydowskiej i starszą kobietę handlującą na peronie. Około siedmiu osób zabito na
dworcu Kielce Herbskie. Podobne zdarzenia miały miejsce w Szczukowskich Górkach
oraz w pobliżu Koniecpola, gdzie wyrzuceni z pociągów zginęli dwaj kolejni
Żydzi: Dawid Gruszka z Koniecpola oraz Grinbaum (Rembak) z Częstochowy. Łącznie
w pociągach i na dworcach w rejonie kieleckim zginęło tego dnia około
trzydzieścioro Żydów.

Około godziny 14.00 służby mundurowe zaczęły reagować na rozprzestrzeniającą się
przemoc. Komendant UB – mjr Władysław Spychaj-Sobczyński, zebrał na komendzie
zamieszkałe w różnych częściach miasta rodziny żydowskie i zapewnił im ochronę.
Wystawiono straż wokół szpitali, do których przewożono ofiary pogromu, gdyż
wokół nich również zaczęli gromadzić się agresywni ludzie. Po oddaniu kilku salw
wojsku udało się około godziny 14.00 odepchnąć tłum od budynku na ulicy Planty
7. Przed wieczorem do miasta wkroczyły dodatkowe oddziały wojska, pojawiły się
wozy pancerne. Wprowadzono godzinę milicyjną. Jeszcze tego samego dnia
aresztowano ponad stu uczestników pogromu, w tym 34 żołnierzy i oficerów LWP =
Ludowego Wojska Polskiego oraz 6 funkcjonariuszy KBW = Korpusu Bezpieczeństwa
Wewnętrznego. Około godz. 18.00 pogrom się zakończył.

W pogromie kieleckim zginęło 40 osób, w tym 37 Żydów i 3 Polaków. 35 osób
zostało rannych. Do liczby ofiar podanej przez IPN nie wlicza się Reginy Fisz i
jej dziecka, którzy padli ofiarą morderstwa na tle rabunkowym oraz osób zabitych
na dworcach kolejowych, których dokładna liczba nie jest znana.

Zbiorowy pogrzeb kieleckich żydowskich ofiar na tamtejszym cmentarzu żydowskim
rozpoczął się o godz. 11.00 w dniu 8 lipca 1946 r. Miał charakter
manifestacyjny. Najwyższe władze państwowe reprezentował minister odbudowy kraju
– prof. Michał Kaczorowski, który przemówił podczas uroczystości pogrzebowych i
złożył osobiście kondolencje rodzinom ofiar. Ponadto w pogrzebie uczestniczył
wicewojewoda kielecki – Urbanowicz oraz poseł Julian Gorecki, z ramienia
Towarzystwa do Walki z Rasizmem. Licznie stawili się delegaci ze wszystkich
oddziałów Związku Żydów Polskich. Ponadto liczne delegacje i poczty sztandarowe
organizacji społecznych i partii politycznych. Kompanię honorową wystawiła 2
Dywizja Piechoty WP.

Relację filmową, wraz z komentarzem potępiającym sprawców mordów i współczuciem
dla rodzin pomordowanych, umieściła w swoim cotygodniowym serwisie Polska
Kronika Filmowa nr 22, z 15 lipca.

Bezpośrednio po wydarzeniach pogromu kieleckiego panował chaos informacyjny.
Milicja ani żadne inne służby nie zabezpieczyły śladów ani nie były w stanie
podać dokładnej liczby zabitych. Ranni oraz pozostali w Kielcach Żydzi, zostali
następnego dnia przewiezieni strzeżonym pociągiem do Warszawy, organizatorem
ewakuacji był wysłannik Centralnego Komitetu Żydów Polskich Icchak Cukierman,
jeden z przywódców powstania w getcie warszawskim. W pierwszych godzinach po
pogromie aresztowano kilkudziesięciu żołnierzy i milicjantów, przesłuchiwano ich
jednak tylko w charakterze podejrzanych. Większość została później zwolniona.
Przeprowadzone w następnych dniach badania ofiar pogromu wskazały, że jedenaście
z nich zginęło od kul.

W związku z pogromem kieleckim odbyło się w sumie dziesięć procesów, w których
odpowiadało 39 osób. Pierwszy proces obejmujący dwanaście osób odbył się w
dniach 9-11 lipca 1946 r. w Kielcach. Przeprowadzony został przez Najwyższy Sąd
Wojskowy na sesji wyjazdowej. Został on przez władze wykorzystany politycznie. W
akcie oskarżenia zarzucającym im pobicia i morderstwa sugerowano, że „pogrom był
udziałem band WiN i NSZ”. W wyniku tego procesu dziewięć osób skazano na karę
śmierci, a pozostałe trzy osoby na dożywocie oraz 10 i 7 lat pozbawienia
wolności. Wobec nieskorzystania przez Bolesława Bieruta z prawa łaski, egzekucji
przez rozstrzelanie dokonano już na drugi dzień – 12 lipca. Sędziami w procesie
byli Marian Bartoń, Antoni Łukasik i Stanisław Baraniuk.

Procesy milicjantów i oficerów UB podejrzanych o udział w rozruchach odbyły się
dopiero 25 września, 26 września i 10 października. W ich wyniku kilku
oskarżonych skazano na kary więzienia, kilku zdegradowano do niższych stopni.

18 listopada odbył się kolejny proces piętnastu cywilnych uczestników pogromu,
których skazano na kary więzienia. 3 grudnia odbył się proces kolejnych siedmiu
żołnierzy, których również skazano na kary więzienia. 13 grudnia rozpoczął się
proces komendanta UB w Kielcach – Władysława Spychaj-Sobczyńskiego oraz dwóch
komendantów milicji – Kuźnickiego i Gwiazdowicza. Spośród nich tylko Kuźnicki
został skazany na rok pozbawienia wolności, dwóch pozostałych uniewinniono.

Władze w swojej obronie obarczyły natychmiast odpowiedzialnością za pogrom
ogólnie antysocjalistyczne podziemie, a wyraźnie organizacje Wolność i
Niezawisłość i Narodowe Siły Zbrojne w akcie oskarżenia pierwszego procesu
sprawców. W kolejnych dniach w prasie ukazywały się artykuły podtrzymującą tezę
o prowokacji „reakcyjnego podziemia”. Jednocześnie w fabrykach i zakładach pracy
próbowano organizować wiece protestacyjne potępiające antysemityzm i pogrom
kielecki, na których wskazywano jako przyczynę działalność organizacji
antykomunistycznych. Ta inicjatywa władz spotkała się jednak z gwałtownym
sprzeciwem robotników, którzy na organizację wieców potępiających pogrom
reagowali strajkami (szczególnie w Łodzi), żądając zwolnienia z aresztu
podejrzanych o współudział w pogromie. Protesty robotników były wynikiem postaw
antysemickich wśród dużej części polskiego społeczeństwa w tym czasie, jak
również prób przerzucenia winy za pogrom na przeciwników ustroju
socjalistycznego.

Poza próbami politycznego wykorzystania pogromu do walki z opozycją władze
socjalistyczne nie wykonały żadnych działań mających na celu przeciwdziałanie
podobnym zdarzeniom w przyszłości. Temat pogromu kieleckiego nie pojawiał się w
ogóle na posiedzeniach władz centralnych. Po procesach sprawców i akcji
propagandowej zarówno Ministerstwo Bezpieczeństwa Publicznego, jak i Prezydium
Rady Ministrów i KC PZPR nie zajmowały się dalej tym tematem. Informacje o
pogromie, wątpliwościach co do jego przebiegu, ofiarach i procesie były w PRL
blokowane. Pogrom kielecki został objęty cenzurą w krajowych publikacjach
historycznych i badaniach dotyczących regionu kieleckiego. Pierwsza publikacja
historyczna na ten temat pojawiła się dopiero w 1981 r. w „Tygodniku
Solidarność”, a więc w ówczesnej prasie opozycyjnej. Archiwum kieleckiego SB
zawierające dokumenty z okresu powojennego spłonęło w 1988 roku.

Podczas pogromu kieleckiego księża z tamtejszej katedry dwukrotnie usiłowali
interweniować. Pierwszy raz jej proboszcz – ks. Jan Danielewicz i ks. Roman
Zelek pojawili się na ul. Planty około godziny 11.00, lecz nie zostali
dopuszczeni przed budynek przez wojsko. Drugi raz obaj księża w towarzystwie
trzech innych duchownych pojawili się tam około 15.30, lecz nie napotkali już
żadnego tłumu, jedynie grupki ludzi, więc wrócili do katedry.

Pierwszą oficjalną reakcją Kościoła na pogrom była odezwa zredagowana w dniu
pogromu wspólnie przez wojewodę kieleckiego Eugeniusza Iwańczyka i biskupa
kieleckiego Czesława Kaczmarka. Odezwa nie została jednak opublikowana. Dwa dni
później, 6 lipca, kielecka kuria biskupia opublikowała list, który został
odczytany we wszystkich kościołach diecezji kieleckiej, w niedzielę 7 lipca.
List głosił, że „miasto nasze stało się terenem krwawego dramatu, jako czynnik
splotu wypadków, które jak lawina szybko potoczyły się po sobie. Z braku
dokładnej znajomości, nie wchodząc w tło, bezpośrednie przyczyny, które wywołały
te smutne zajścia, oraz sam przebieg, stwierdzić należy, że jest faktem, iż
stało się nieszczęście, tym bardziej że działo się to na oczach młodzieży i
nieletnich dzieci. Mając to na uwadze, każdy katolik nie może powstrzymać się do
wyrażenia prawdziwego i szczerego ubolewania (...)”.

W zdecydowanych słowach pogrom potępił biskup częstochowski Teodor Kubina, który
7 lipca napisał: „absolutnie nic nie usprawiedliwia zasługującej na gniew Boga i
ludzi zbrodni kieleckiej, której tła i przyczyny poszukiwać należy w zbrodniczym
fanatyzmie i nieusprawiedliwionej ciemnocie. (...) Wszystkie twierdzenia o
istnieniu mordów rytualnych są kłamstwem (...)”. Biskup Kubina został
skrytykowany przez Konferencję Episkopatu Polski za zajęcie w sprawie pogromu
indywidualnego i tak kategorycznego stanowiska, które uznano za „niemożliwe do
przyjęcia z zasadniczych założeń myślowych i kanonicznych Kościoła
katolickiego”.

Ważnymi wypowiedziami Kościoła w sprawie pogromu kieleckiego było oświadczenie
prymasa Polski kardynała Augusta Hlonda, przekazane dziennikarzom 11 lipca oraz
raport biskupa kieleckiego Czesława Kaczmarka, wręczony ambasadorowi USA.
Kardynał Hlond pisał, że „Przebieg nieszczęsnych i ubolewania godnych wypadków
kieleckich wykazuje, że nie można ich przypisać rasizmowi. Wyrosły one na
podłożu całkiem odmiennym, bolesnym a tragicznym”, przypomniał interwencję
księży w dniu pogromu i nieopublikowaną odezwę biskupa kieleckiego. Stwierdził
jednak, że za zepsucie się wcześniejszego dobrego stosunku Polaków do Żydów „w
wielkiej mierze ponoszą odpowiedzialność Żydzi, stojący w Polsce na przodujących
stanowiskach w życiu państwowym a dążący do narzucenia form ustrojowych, których
ogromna większość narodu nie chce”. Podobnie stwierdzał raport biskupa
Kaczmarka. Według niego „Żydzi są nielubiani, a nawet znienawidzeni”, gdyż „są
głównymi propagatorami ustroju komunistycznego, którego naród polski nie chce,
który mu jest narzucany przemocą, wbrew jego woli”. Raport biskupa Kaczmarka
sugeruje, że pogrom sprowokowali żydowscy komuniści: „Z tego postanowiły
skorzystać pewne komunistyczne czynniki żydowskie w porozumieniu z opanowanym
przez siebie Urzędem Bezpieczeństwa, aby wywołać pogrom, który by dało się potem
rozgłosić jako dowód potrzeby emigracji Żydów do własnego kraju, jako dowód
opanowania społeczeństwa polskiego przez antysemityzm i faszyzm i wreszcie jako
dowód reakcyjności Kościoła”.

Kontrowersje na ten temat pojawiły się bezpośrednio po pogromie, kiedy prezes
Mikołajczyk na posiedzeniu Rady Ministrów zażądał od ministra bezpieczeństwa
publicznego Radkiewicza wyjaśnienia roli milicji oraz UB w zajściach. Już
następnego dnia po wydarzeniach w Kielcach przedstawiciel PSL w Komisji KRN
zgłosił wniosek domagający się wysłania specjalnej komisji, która miała zbadać
sprawę. Wniosek ten odrzucony został większością głosów, a zarówno uchwała jak i
wszystkie wnioski w tej sprawie zostały skonfiskowane. Według ustaleń
przeprowadzonych samodzielnie przez działaczy PSL inicjatorem pogromu
kieleckiego miał być major Sobczyński, komendant Wojewódzkiego Urzędu
Bezpieczeństwa w Kielcach oraz wojewoda kielecki i sekretarz wojewódzki PPR
Józef Kalinowski. Zarzuty te spowodowane były głównie biernością zarówno
funkcjonariuszy UB jak i Milicji Obywatelskiej, które mając swoje siedziby w
bezpośredniej bliskości zajść nie interweniowały, dopóki na miejsce z odległości
5 km nie przybyło wojsko zaalarmowane przez członków gminy żydowskiej.

Niektórzy historycy wyrazili przekonanie, że wybuch pogromu kieleckiego został
celowo zainspirowany przez Urząd Bezpieczeństwa, aby odwrócić uwagę opinii
zagranicznej od sfałszowania odbywającego się bezpośrednio wcześniej referendum
(które odbyło się pięć dni wcześniej), jak i sprawy Katynia na procesie
norymberskim. Argumentem przemawiającym za tą hipotezą jest fakt przebywania w
Kielcach na przełomie lat 1945 i 1946 Michaiła Aleksandrowicza Diomina,
wysokiego rangą oficera NKWD odpowiedzialnego za akcje specjalne oraz fakt, że
tego samego dnia (4 lipca) rozpoczęło się prezentowanie na posiedzeniu
Międzynarodowego Trybunału Wojskowego w Norymberdze, podczas procesu najwyższych
rangą zbrodniarzy nazistowskich, dowodów w sprawie zbrodni katyńskiej,
niekorzystnych dla ZSRR. Tak więc rzeczywiście sfałszowane referendum, jak i
sprawa katyńska zostały w mediach przyćmione przez informacje o pogromie.
Kolejną domniemaną przyczyną inspiracji do prowokacji pogromu kieleckiego miała
być również wyborcza walka polityczna z PSL przed wyborami do Sejmu
Ustawodawczego w 1947 roku.

W dniu 21 października 2004 r. zostało umorzone postępowanie karne w sprawie
pogromu kieleckiego, prowadzone przez prokuratora Instytutu Pamięci Narodowej –
Oddziałowej Komisji Ścigania Zbrodni przeciwko Narodowi Polskiemu w Krakowie,
Krzysztofa Falkiewicza. W śledztwie zbadano szereg różnych hipotez dotyczących
przyczyn pogromu. Pierwsza z nich zakładała, że zdarzenia zostały sprowokowane z
inspiracji rządu emigracyjnego w Londynie i podziemia niepodległościowego w
kraju, celem skompromitowania socjalistycznego aparatu władzy; druga, że zajścia
spowodowały kręgi syjonistyczne; trzecia zakładała prowokację przez ośrodki
nazistowskie, dla wykazania, że antysemityzm nie był zjawiskiem typowym tylko
dla III Rzeszy; czwarta hipoteza zakładała, że wydarzenia kieleckie sprowokowały
tajne służby Związku Radzieckiego w celu skompromitowania Polski; piąta
natomiast, że prowokacji, jak i samego zdarzenia w ogóle nie było, gdyż zostało
sfingowane w celu kompromitacji Polaków za granicą. Ostatnia, szósta, z badanych
hipotez zakładała, że pogrom kielecki został sprowokowany przez Urząd
Bezpieczeństwa, celem przerzucenia odpowiedzialności na podziemie
niepodległościowe i ewentualne odwrócenie uwagi światowej opinii publicznej od
faktu sfałszowania wyników referendum.

W opublikowanych w 2006 r. wynikach śledztwa IPN podał, że materiał dowodowy nie
wskazał jednoznacznie na zaistnienie którejkolwiek z tych hipotez. Jako
najbardziej prawdopodobną hipotezę IPN uznał wersję, że wydarzenia kieleckie z 4
lipca 1946 r. miały charakter spontaniczny i zaistniały wskutek nieszczęśliwego
zbiegu okoliczności natury historycznej i współczesnej.

W 2008 ukazał się drugi tom publikacji IPN (Instytut Pamięci Narodowej) „Wokół
pogromu kieleckiego” pod red. Leszka Bukowskiego, Andrzeja Jankowskiego i Jana
Żaryna. Badacze skłonili się w niej jednak do hipotezy o prowokacji władz
radzieckich, a szczegółowo przez wojsko, policję i UB.

Sprawa pogromu pojawiła się nieomal natychmiast po upadku socjalizmu w Polsce w
czerwcu 1989 r., jako jeden z elementów jego rozliczania. Widomym i zdecydowanym
elementem przypomnienia były odsłonięte dwie tablice pamiątkowe na ścianie
kamienicy przy ul. Planty w 1990 r., w 44. rocznicę wydarzeń. Większa tablica
umieszczona została przez Fundację Rodziny Nissenbaumów z inicjatywy Lecha
Wałęsy, ówczesnego przewodniczącego NSZZ „Solidarność”. Druga mniejsza
odsłonięta wówczas tablica była inicjatywą prywatną.

W 2006 r. u podnóża południowej elewacji odsłonięto kolejną tablicę, zawierającą
tekst modlitwy papieża Jana Pawła II, wyrażającej prośbę o wybaczenie grzechów
Kościoła wobec ludu Izraela. Kartkę z tą modlitwą papież umieścił w szczelinie
Ściany Płaczu w Jerozolimie 27 marca 2000, w czasie swojej pielgrzymki do
Izraela. Tablica ta powstała z inicjatywy Stowarzyszenia im. Jana Karskiego w
Kielcach, z fundacji władz Kielc, jako element uroczystości odsłonięcia pomnika
Jana Karskiego usytuowanego niedaleko od tego miejsca.

W 2016 r. powstał film dokumentalny Michała Jaskulskiego (Polak) i Larry'ego
Loewingera (amerykański Żyd) „Przy Planty 7/9”. Jedną z inspiracją jego
powstania było odnalezienie zbiorowego zdjęcia mieszkańców przy ul. Planty 7/9
wykonanego na dwa miesiące przed pogromem. W filmie wypowiadają się ostatnie
jeszcze żyjące osoby pochodzenia żydowskiego, które były ofiarami tego pogromu –
Ziuta Hartman, Miriam Guterman zamieszkałe w Tel Awiwie i Baruch Dorfman, który
w wyniku urazu czaszki wówczas doznanego stracił wzrok. Wypowiadają się w nim
też polscy świadkowie tamtych wydarzeń.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_2014

XX Mistrzostwa Świata w Piłce Nożnej – rozgrywane były od 12 czerwca do 13 lipca
2014 roku w Brazylii. Mistrzem Świata po raz czwarty w swojej historii zostały
Niemcy, które pokonały po dogrywce Argentynę, jednocześnie zostając pierwszą w
historii europejską drużyną, która triumfowała w mistrzostwach organizowanych na
kontynencie amerykańskim. Gospodarze zajęli 4. lokatę, przegrywając w meczu o 3.
miejsce z Holandią.

7 marca 2004 roku FIFA ogłosiła, że zgodnie z polityką przyznawania praw
organizacji mistrzostw przemiennie federacjom piłki nożnej na różnych
kontynentach, mistrzostwa w 2014 roku odbędą się w Ameryce Południowej. 17 marca
2004 r. CONMEBOL (południowoamerykańska federacja piłki nożnej) jednogłośnie
wybrała Brazylię jako swojego jedynego kandydata, jednak pod koniec 2006 roku
gotowość organizacji tych rozgrywek zgłosiła także federacja kolumbijska.
Ostatecznie jednak 13 kwietnia 2007 zrezygnowała ona z chęci organizacji
Mistrzostw Świata 2014, a więc jedyną federacją wyrażającą gotowość organizacji
tych rozgrywek była federacja brazylijska.

8 lipca 2010 roku FIFA zaprezentowała oficjalne logo mistrzostw. 2 września 2012
roku ogłoszono, że oficjalna piłka mistrzostw będzie nosić nazwę Brazuca.
Została ona zaprezentowana 3 grudnia 2013 roku, na trzy dni przed losowaniem
fazy grupowej turnieju.

W dniu 30 października 2007 FIFA ogłosiła, że gospodarzem turnieju będzie
Brazylia. Była to jedyna kandydatura po wycofaniu oferty kolumbijskiej. Brazylia
zorganizowała mistrzostwa świata po raz drugi. Pierwszy raz była gospodarzem w
1950 r.

W 2009 r. ówczesny prezydent Lula da Silva stwierdził, że rząd brazylijski nie
sfinansuje budowy stadionów, jednak będzie inwestował w infrastrukturę miast,
które będą organizatorami spotkań podczas turnieju. 21 stycznia 2012 szef FIFA,
Joseph Blatter stwierdził, że przygotowania są na dalszym poziomie niż w Rosji,
gdzie mundial odbędzie się w 2018. W listopadzie 2012 roku większość inwestycji
związanych ze stadionami zrealizowana była w 50%, na części modernizowanych lub
budowanych od podstaw stadionów prace ukończone były jednak nawet w 80%.

Organizacją finałów mistrzostw świata w Brazylii zainteresowanych było 17 miast:
São Paulo, Rio de Janeiro, Belo Horizonte, Porto Alegre, Brasília, Belém, Campo
Grande, Cuiabá, Kurytyba, Florianópolis, Fortaleza, Goiânia, Manaus, Natal,
Recife/Olinda (stadion będzie własnością obu miast), Rio Branco i Salvador.
Maceió zrezygnowało w styczniu 2009.

Zgodnie z zasadami FIFA każdy ze stadionów FIFA musi być zlokalizowany w innym
mieście, a liczba miast organizujących turniej wynosi od 8 do 10. Mimo to 26
grudnia 2008 Brazylijczykom udało się uzyskać pozwolenie na wybranie 12 miast.

Ostateczną decyzje w sprawie wyboru miast ogłoszono 31 maja 2009. Belém, Campo
Grande, Florianópolis, Goiânia i Rio Branco zostały odrzucone.

Mecz otwarcia odbył się w São Paulo, mecz o 3 miejsce w Brasílii, zaś finał w
Rio de Janeiro. W grupie reprezentacja gospodarzy zagrała na otwarcie w São
Paulo, potem w Fortalezie, a na końcu w Brasíli. Ponadto na każdym ze stadionów
były rozgrywane co najmniej 4 mecze.

Pierwsza faza eliminacji do Mistrzostw Świata 2014 w Brazylii miała być
połączona z Igrzyskami Pacyfiku 2011, jednak ostatecznie turniej ten nie został
częścią eliminacji.

Losowanie fazy grupowej Mistrzostw Świata w Piłce Nożnej 2014 odbyło się 6
grudnia 2013 roku o godz. 17:00 (Czasu środkowoeuropejskiego) w Salvador da
Bahia. Ceremonię prowadzili Rodrigo Hilbert i Fernanda Lima.

• Ze względu na zmianę zasad losowania (koszyk pierwszy jest rozstawiony według
rankingu FIFA) przeprowadzono losowanie specjalne z koszyka „X”, w wyniku czego
Włochy zostały przeniesione z koszyka czwartego do koszyka drugiego, aby trafić
do grupy z reprezentacją z Ameryki Płd. (w tym wypadku Urugwaj), znajdującej się
w pierwszym koszyku.

Harmonogram spotkań został określony 20 października 2011 roku w siedzibie FIFA
w Zurychu. 27 września 2012 roku, Komitet Wykonawczy FIFA ogłosił godziny
rozgrywania meczów. Spotkania fazy grupowej były rozgrywane o 13:00, 16:00,
17:00, 18:00, 19:00 i 21:00 czasu lokalnego. Dziesięć z dwunastu
miast-organizatorów znajduje się w strefie czasowej UTC-3 czasu zimowego,
wyjątki to Cuiabá i Manaus, znajdujące się w strefie UTC-4 czasu zimowego.

Oficjalną maskotką turnieju został Fuleco. Pancernik kulowaty – gatunek
zagrożony i występujący wyłącznie na obszarze Brazylii. Jego imię pochodzi od
słów „futebol” (piłka nożna) i „ecologia” (ekologia).

Hymnem mundialu został utwór „We Are One (Ole Ola)” autorstwa Pitbulla nagrany
wspólnie z Jennifer Lopez i Claudią Leitte.



https://pl.wikipedia.org/wiki/Konsystencja_betonu

Konsystencja – stopień ciekłości mieszanki betonowej określany poprzez klasy
konsystencji lub przyjęte wartości, których odpowiednie tolerancje podaje norma
PN-EN 206-1 [N1]. Konsystencja obrazuje zdolność mieszanki betonowej do
odkształceń pod wpływem obciążenia. W zależności od metody badania, obciążenie
może być zarówno ciężarem własnym mieszanki, jak i dodatkowym oddziaływaniem
zewnętrznym. Według polskiej normy PN-EN 206-1:2003 pomiaru konsystencji należy
dokonać jedną z metod [N1]:

Metoda Ve-Be [N8] polega na sprawdzeniu czasu, w jakim mieszanka betonowa ulega
rozpłynięciu do określonego stopnia, w wyniku drgań, jakim została poddana w
aparacie Ve-be. Na podstawie czasu można odpowiednio sklasyfikować konsystencję
mieszanki. Proces badania jest ściśle opisany przez normę PN-EN 12350-3 „Badania
mieszanki betonowej. Część 3: Badania konsystencji metodą Vebe.”

Metoda oznaczania stopnia zagęszczalności [N9] polega na zbadaniu różnicy
wysokości, jaką będzie miała mieszanka betonowa umieszczona w pojemniku, przed i
po zagęszczeniu. Na podstawie różnicy wysokości można obliczyć stopień
zagęszczalności, który pozwala odpowiednio sklasyfikować konsystencję mieszanki.
Proces badania jest ściśle opisany przez normę PN-EN 12350-4 „Badania mieszanki
betonowej. Część 4: Badania konsystencji metodą oznaczania stopnia
zagęszczalności.”

Metoda rozpływu (metoda stolika rozpływowego) [N10] polega na zmierzeniu
maksymalnego rozpływu mieszanki betonowej pod wpływem ruchu stolika
rozpływowego. Na podstawie szerokości rozpływu można odpowiednio sklasyfikować
konsystencję mieszanki. Proces badania jest ściśle opisany przez normę PN-EN
12350-5 „Badania mieszanki betonowej. Część 5: Badania konsystencji metodą
stolika rozpływowego.”

Stolik rozpływowy należy umieścić na płaskiej powierzchni. Przed badaniem należy
zwilżyć powierzchnię stolika i wnętrze formy. Formę umieszcza się centralnie na
stoliku, unieruchamia ją i wypełnia betonem. Po wypełnieniu każdej połowy
wysokości należy zagęścić mieszankę 10 uderzeniami drążka. Po wypełnieniu
całości, górną powierzchnię formy należy wyrównać. Po odczekaniu 30 s
rozformowuje się mieszankę w czasie od 3 s. do 6 s. poprzez równomierne
podnoszenie formy do góry. Lekko podnosi się ruchomą powierzchnię stolika do
odpowiedniej wysokości i puszcza. Powtarza się 15 takich cykli. Za pomocą miarki
mierzy się maksymalny wymiar rozpływu na dwóch kierunkach d1 i d2:

Wyznacza się wartość rozpływu z wzoru (d1+d2)/2. Obliczona wartość pozwala na
określenie odpowiedniej klasy konsystencji.



https://pl.wikipedia.org/wiki/%C5%9Awiatowe_Dni_M%C5%82odzie%C5%BCy_2016

31. Światowe Dni Młodzieży – spotkanie młodych katolików, które odbyły się w
dniach 26–31 lipca w Krakowie. Informację o organizacji tego wydarzenia podał
papież Franciszek podczas mszy kończącej 28. Światowe Dni Młodzieży w Rio de
Janeiro. Spotkanie młodych przebiegało pod hasłem Błogosławieni miłosierni,
albowiem oni miłosierdzia dostąpią (Mt 5, 7). Były to drugie ŚDM w Polsce po 6.
ŚDM w Częstochowie w 1991.

13 kwietnia 2014 brazylijska młodzież przekazała Krzyż Światowych Dni Młodzieży
i Ikonę Matki Bożej reprezentantom Polski. 14 kwietnia 2014 Krzyż i Ikona Matki
Bożej dotarły do Polski. Ich peregrynacja po całym kraju rozpoczęła się od
archidiecezji poznańskiej, a 20 maja 2016 dotarły do archidiecezji krakowskiej.

ŚDM 2016 było celem podróży apostolskiej papieża Franciszka do Polski, który
oprócz udziału w głównych wydarzeniach odwiedził m.in. sanktuarium na Jasnej
Górze i obóz koncentracyjny Auschwitz-Birkenau.

Na Światowe Dni Młodzieży do Krakowa przybyła również młodzież z Chin. Część
młodzieży została zawrócona z lotniska do domów przez chińskie służby lotniskowe
pod zarzutem „złamanie wytycznych dotyczących wyjazdów zagranicznych”. Zabrano
im paszporty i zagrożono „poważnymi skutkami”.

Zgodnie z przyjętą zasadą, że Światowe Dni Młodzieży odbywają się w wymiarze
międzynarodowym naprzemiennie w Europie i na pozostałych kontynentach,
spodziewano się, że kolejne Światowe Dni Młodzieży odbędą się w jednym z miast
europejskich. Ogłoszenie miejsca kolejnych Światowych Dni Młodzieży nastąpiło 28
lipca 2013 w Rio de Janeiro.

Starania o organizację ŚDM w Krakowie podjął Stanisław Dziwisz. Zostały one
poparte przez Konferencję Episkopatu Polski i samorządowców.

10 września 2013 podczas pierwszego organizacyjnego spotkania koordynatorów
diecezjalnych i lokalnego komitetu organizacyjnego ŚDM ogłoszono wstępny program
duchowych przygotowań. Peregrynacja ikony Salus Populi Romani i Krzyża ŚDM
rozpoczęła się w Niedzielę Palmową 13 kwietnia 2014 przekazaniem symboli
stuosobowej grupie młodzieży z wszystkich diecezji Polski. 14 kwietnia 2014
ikona i krzyż znalazła się w archidiecezji poznańskiej, skąd powędrowała do
następnej diecezji. W każdej diecezji pozostały ok. 20 dni. Peregrynacja
zakończyła się w Krakowie. Wizyta ikony i Krzyża oznaczała nie tylko obecność w
kościołach i kaplicach, ale także w domach dziecka i domach poprawczych. Szersze
przygotowania duchowe objęły także szkoły i całe parafie. Szczegółowy program
przygotowań został zaprezentowany na Konferencji Episkopatu Polski w
październiku 2013. Przygotowania były oparte na programie duszpasterskim
Kościoła w Polsce oraz na tematach orędzi papieskich do młodych na trzy
najbliższe lata, opublikowanych jesienią 2013 roku. Poinformowano także o nowej
inicjatywie „Bilet dla Brata”, która miała umożliwić udział w ŚDM ubogiej
młodzieży ze wschodu Europy.

W kościele Świętego Krzyża w Krakowie każdego 16. dnia miesiąca o godz. 18.00
odbywała się msza w intencji 31. ŚDM. Inicjatorem modlitwy było Krakowskie
Diecezjalne Biuro ŚDM, przygotowujące młodzież archidiecezji krakowskiej do
wydarzeń w roku 2016.

Organizatorzy planowali, że Światowe Dni Młodzieży odbędą się w ostatnim
tygodniu lipca 2016. Papieska Rada ds. Świeckich z organizatorami papieskich
pielgrzymek podała nieoficjalnie termin 25 lipca do 1 sierpnia, tę datę miał
potwierdzić sam papież Franciszek. 7 marca 2014 Stanisław Dziwisz ogłosił, że
papież Franciszek zaakceptował termin spotkania z młodymi i będzie to 26–31
lipca 2016. Jednak termin uległ zmianie na 27–31 lipca 2016.

Wśród możliwych lokalizacji wymieniało się: Błonia krakowskie (wadą tej
lokalizacji jest za mała powierzchnia, aby pomieścić wszystkich uczestników),
lotnisko w Pobiedniku (wadą tej lokalizacji jest słabe połączenie komunikacyjne)
oraz Przylasek Rusiecki. Kolejnym możliwym miejscem uroczystości był teren
wojskowy w krakowskich Pychowicach. Na spotkaniu 10 września 2013 roku
wymieniono Sanktuarium Bożego Miłosierdzia w Krakowie-Łagiewnikach jako miejsce
celebracji Drogi Krzyżowej. Stanisław Dziwisz oświadczył, że główne uroczystości
odbędą się na Błoniach. Spotkania mogły też odbywać się w Parku Jordana, na
dwóch stadionach oraz w kampusie uniwersyteckim. Droga krzyżowa miałaby się
odbyć wzdłuż Wisły. Organizatorzy planowali, że papież mógłby płynąć na statku,
a młodzież mogłaby iść bulwarami.

29 marca 2015 Stanisław Dziwisz podał, że główne uroczystości odbędą się 26
lipca 2016 na krakowskich Błoniach. Tam odbędzie się uroczysta msza na otwarcie
ŚDM i powitanie papieża. 29 lipca 2016 również na Błoniach odbędzie się droga
krzyżowa. 30 lipca 2016 młodzież z krakowskich błoni przeniesie się do
podkrakowskich Brzegów w gminie Wieliczka i tam będą uczestniczyć w czuwaniu z
papieżem i w tym samym miejscu dzień później, 31 lipca 2016, odbędzie się msza
na zakończenie ŚDM pod przewodnictwem papieża Franciszka.

Mszę otwierającą ŚDM odprawił Stanisław Dziwisz na krakowskich Błoniach. Wzięło
w niej udział 200 tysięcy wiernych z różnych krajów. Stanisław Dziwisz przed
mszą powiedział „Wybiła godzina, na którą czekaliśmy od trzech lat”. Podziękował
młodym pielgrzymom za przybycie, przypominając im, że jest Kraków to miasto
świętego papieża. Podczas homilii metropolita powiedział:

Przy dziedzińcu Pałacu Arcybiskupów papież Franciszek otrzymał od władz miasta
klucze i tramwajem udał się na Błonia. Tam przesiadł się do papamobile.
Przejeżdżając przez sektory, pozdrawiał młodych pielgrzymów. W spotkaniu wzięło
udział około 600 tys. osób. Po udaniu się na główne miejsce uroczystości, papież
został przywitany przez Stanisława Dziwisza oraz uczestników ŚDM. Papież
rozpoczynając swoją homilię, przywitał młodzież z całego świata. Powiedział
również:

Papież również pytał młodzież, czy chcecie dla waszego życia tego wyobcowującego
„oszołomienia”, czy też chcecie poczuć moc, która sprawia, że czujecie się żywi,
pełni? Wyobcowujące oszołomienie, czy moc łaski? Jest jedna odpowiedź, by być
spełnionymi, aby mieć odnowione siły: nie jest to rzecz, nie jest to jakiś
przedmiot, ale żywa osoba – która nazywa się Jezus Chrystus".

Na krakowskich Błoniach z udziałem papieża i ponad 800 tys osób, odbyło się
nabożeństwo drogi krzyżowej. Stacje drogi krzyżowej, przypominające elementy
uczynków co do duszy i co do ciała. Od stacji do stacji przemieszczała się grupa
młodych ludzi z krzyżem ŚDM. Przy każdej z nich odgrywano odpowiednią scenę,
związaną z tematyką uczynków. Rozważania jak i stacje nawiązały do Jubileuszu
Roku Miłosierdzia oraz do różnych uczynków m.in.: wątpiącym dobrze radzić,
strapionych pocieszać, chorych nawiedzać czy umarłych pogrzebać. Na zakończenie,
do młodych zwrócił się papież Franciszek, który powiedział:

Przy 1,5 mln wiernych w Kampusie Miłosierdzia w Brzegach w obecności papieża
Franciszka odbyło się wieczorne czuwanie modlitewne. Wieczorne czuwanie
rozpoczęło się od przejścia papieża przez Bramę Miłosierdzia na Campus
Misericordiae.

W Kampusie Miłosierdzia w Brzegach w obecności od 1,5 do 3 mln młodych wiernych,
pod przewodnictwem papieża Franciszka odbyła się uroczysta msza kończąca ŚDM
2016 w Krakowie. Podczas homilii papież powiedział:

Po mszy papież przekazał ogień miłosierdzia młodzieży z sześciu kontynentów,
później odmówił modlitwę Anioł Pański; podczas modlitwy papież powiedział, że
Święty Jan Paweł II radował się z nieba i pomoże wam zanieść wszędzie radość
Ewangelii i ogłosił, że kolejne Światowe Dni Młodzieży odbędą się w 2019 w
Panamie.

Oprócz wydarzeń centralnych odbywały się katechezy w kościołach, niedaleko
miejsc zakwaterowań. Wzorem poprzednich lat organizowano Festiwal Młodych i
Centrum Powołaniowe.

Nie są znane koszty organizacji ani udział samorządu i państwa w sfinansowaniu
ŚDM. Szacuje się, że koszty wyniosą 200 mln zł.

Podczas zebrania biskupów diecezjalnych na Jasnej Górze 26 sierpnia 2013 roku
biskupi postanowili, że na czele Ogólnopolskiego Zespołu ds. Wizyty Ojca
Świętego w czasie Światowego Dnia Młodzieży w 2016 r. stanie kard. Dziwisz, a
krakowskim komitetem organizacyjnym pokieruje jego biskup pomocniczy Damian
Muskus. W skład Ogólnopolskiego Zespołu weszli także: były przewodniczący
Konferencji Episkopatu Polski Józef Michalik, były prymas Polski Józef
Kowalczyk, metropolita warszawski Kazimierz Nycz, przewodniczący Konferencji
Episkopatu Polski Stanisław Gądecki, metropolita częstochowski Wacław Depo,
prymas Polski Wojciech Polak i biskup radomski Henryk Tomasik, krajowy
duszpasterz młodzieży. Powołano także kilka zespołów roboczych. Wyznaczono
również diecezjalnych koordynatorów przygotowań do Światowego Dnia Młodzieży.

Po spotkaniu 2 września 2013 roku ze Stanisławem Dziwiszem, wojewodą małopolskim
Jerzym Millerem, prezydentem Krakowa Jackiem Majchrowskim oraz marszałkiem
województwa małopolskiego Markiem Sową, bp Damian Muskus przedstawił wstępny
skład sekretariatu ŚDM. Początkowo pracami sekretariatu kierował Robert Tyrała,
a jego zastępcą był Mateusz Hosaja; rzecznikiem prasowym był Tomasz Kijowski; w
sekretariacie pracują ponadto dwie osoby świeckie. Cały komitet liczy
kilkudziesięciu członków zrzeszonych w kilku zespołach roboczych; jest to
komitet wspólny strony kościelnej i władz lokalnych. W czerwcu 2014 roku, na
zebraniu Konferencji Episkopatu Polski w Warszawie bp Damian Muskus poinformował
o zmianach w składzie Sekretariatu Generalnego. Od tego czasu pracę sekretariatu
koordynował Grzegorz Suchodolski. W skład sekretariatu weszli ponadto: Paweł
Kubani, Tomasz Kijowski, Magdalena Dobrzyniak i Dorota Abdelmoula (później
rzeczniczka ŚDM). Cały komitet liczył ok. 300 osób: pracowników i wolontariuszy
długoterminowych z całego świata, którzy pracowali w kilkunastu sekcjach
merytorycznych oraz w grupach projektowych.

25 września 2014 komitet organizacyjny ogłosił, że hymnem ŚDM będzie kompozycja
Jakuba Blycharza Błogosławieni miłosierni. Nagranie odbyło się 14 października w
studiu filmowym Alvernia Studios; wzięło w nim udział troje wokalistów:
Aleksandra Maciejewska, Katarzyna Bogusz i Przemysław Kleczkowski oraz 47
chórzystów. Hymn został zaprezentowany 6 stycznia 2015 roku. 27 marca została
zaprezentowana hiszpańska wersja hymnu Bienaventurados los misericordiosos,
nagrana w Buenos Aires dzięki adaptacji Carlosa Abregú. 19 maja zaprezentowano
wersję arabską, 20 czerwca – rosyjską (Благословенны милосердные), 22 lipca –
francuską (Heureux les miséricordieux). 28 lipca ukazała się angielska wersja
(Blessed are the Merciful), 21 sierpnia portugalska (Bem-aventurados os
misericordiosos), a 17 września 2015 na YouTube ukazała się ukraińska wersja
Благословенні милосердні.

Autorką logo jest Monika Rybczyńska we współpracy z Emilią Pyzą. Logo
przedstawia kartograficzne kontury Polski zaznaczone czerwonym kolorem, żółty
krzyż na środku symbolizuje Jezusa Chrystusa. Żółte koło oznacza lokalizację
Krakowa. Krzyż otulony jest czerwono–niebieskim płomieniem symbolizującym Boże
Miłosierdzie bezpośrednio nawiązujący do obrazu Jezusa Miłosiernego. Wszystkie
trzy kolory logo nawiązują do herbu Krakowa. Logo zostało zaprezentowane 3 lipca
2014 w sali „okna papieskiego” w Kurii Metropolitalnej w Krakowie.

Autorem ornatów, animacji komputerowych oraz projektu dekoracji Krakowa był
Maciej Cieśla, u którego – w czasie jego pracy w zespole organizacyjnym ŚDM –
wykryto nowotwór złośliwy kości. Grafik zmarł niedługo przed rozpoczęciem
Światowych Dni Młodzieży. 27 lipca 2016 papież Franciszek wspomniał postać
Macieja Cieśli z „okna papieskiego”.

Partnerem ŚDM 2016 była Telewizja Polska. Dzięki Telewizji Polskiej wszystkie
wydarzenia pokazała również Telewizja Trwam.

Poszczególne diecezje, którym główni organizatorzy przyporządkowali nazwy miejsc
biblijnych, przygotowały obchody ŚDM na swoim terenie. Diecezje polskie i
przyporządkowane im miejsca biblijne:

W związku z organizacją Światowych Dni Młodzieży pojawiły się głosy krytykujące
finansowe zaangażowanie władz miasta w organizację wydarzenia. Swój sprzeciw
wyraziła m.in. partia Razem czy Nacjonalistyczne Stowarzyszenie „Zadruga”.



https://pl.wikipedia.org/wiki/Zlatan_Ibrahimovi%C4%87

Zlatan Ibrahimović (wym. ['zlatan ibra'xi:mɔʋitɕ]; ur. 3 października 1981 w
Malmö) – szwedzki piłkarz pochodzenia bośniackiego i chorwackiego występujący na
pozycji napastnika w angielskim klubie Manchester United. W latach 2001–2016
reprezentant Szwecji.

Ibrahimović jest wychowankiem klubu Malmö FF, w którym debiutował w szwedzkiej
ekstraklasie w 1999. W 2001, za 10,8 mln euro przeszedł do Ajaxu Amsterdam, z
którym dwukrotnie zdobył mistrzostwo Holandii, a także Puchar Holandii i
Superpuchar Holandii.

Od 31 sierpnia 2004 grał w Serie A w Juventusie, który zapłacił za jego transfer
19 mln euro. W debiutanckim sezonie był najlepszym piłkarzem Juventusu, w 2004 w
rankingu FIFA został wybrany ósmym piłkarzem na świecie. Sezon 2005/2006 był już
znacznie mniej udany dla Ibrahimovicia niż poprzedni. Grał wprawdzie bardzo
dobrze, jednak strzelił „tylko” 14 bramek. Mimo to ówczesny trener Juventusu,
Fabio Capello, wciąż stawiał na niego, często kosztem Alessandro Del Piero,
podstawowego zawodnika Juventusu. Kiedy Juventus został zdegradowany do Serie B
(włoska druga liga) Ibrahimović postanowił, że opuści Delle Alpi.

10 sierpnia 2006 roku przeszedł z Juventusu do Interu Mediolan za kwotę ok. 32
mln euro. Trzy razy z rzędu zdobył z nim mistrzostwo Włoch, w sezonach
2006/2007, 2007/2008 i 2008/2009. W ostatnim z nich strzelając 25 goli Szwed
został królem strzelców Serie A.

27 lipca 2009 roku podpisał kontrakt z FC Barceloną, Inter otrzymał 45 mln euro
oraz Samuela Eto’o.

28 sierpnia 2010 AC Milan poinformował, że Ibrahimović zostanie wypożyczony na
sezon 2010/2011 do tego klubu z przymusem wykupu za 24 miliony euro. Po
przejściu testów medycznych zawodnik 29 sierpnia podpisał kontrakt. W sezonie
2011/2012 został królem strzelców Serie A z 28 bramkami.

1 lipca 2016 roku został zawodnikiem Manchesteru United. Oficjalnie w klubie
zadebiutował 7 sierpnia 2016 roku w wygranym 2:1 meczu o Tarczę Wspólnoty
przeciwko Leicester City. Szwed rozegrał wówczas całe spotkanie, strzelił bramkę
na 2:1 i wygrał pierwsze trofeum w nowym klubie. 14 sierpnia 2016, podczas
wygranego 3:1 meczu z Bournemouth zadebiutował w Premier League, zdobywając
jednocześnie swojego pierwszego gola.

W reprezentacji debiutował 31 stycznia 2001 roku w Växjö w meczu z reprezentacją
Wysp Owczych. Dotychczas uczestniczył w mistrzostwach świata w 2002 i 2006 oraz
w mistrzostwach Europy w 2004, 2008, 2012 i 2016. Z dniem 9 listopada 2009 roku
podjął decyzję o tymczasowym zawieszeniu reprezentacyjnej kariery do czasu
eliminacji mistrzostw Europy, spowodowanej brakiem awansu reprezentacji Szwecji
na mistrzostwa świata w 2010. 15 lipca 2010 postanowił wrócić do reprezentacji.
Reprezentował Szwecję na mistrzostwach Europy w piłce nożnej w 2012. Tam został
wybrany do drużyny mistrzostw Euro 2012 jako jedyny napastnik, który nie
awansował z fazy grupowej. 4 lata później na Euro 2016 piłkarz po odpadnięciu
jego Reprezentacji w fazie grupowej postanowił zakończyć karierę
reprezentacyjną.

Ibrahimović jest potomkiem bośniackich emigrantów, którzy osiedlili się w
Szwecji. Jego ojciec – Šefik (ur. 23 sierpnia 1951) pochodzi z Bośni i
Hercegowiny, matka – Jurka (ur. 16 kwietnia 1951) z Chorwacji. Ibrahimović ma
trójkę rodzeństwa: siostrę Sanelę (ur. 7 lipca 1979), oraz braci Sapka (ur. 30
kwietnia 1973) i Aleksandra (ur. 10 lipca 1986).

Jest związany z Heleną Seger (uznana modelka w Elle i była dyrektor linii
lotniczych), ma z nią dwóch synów: Maksymiliana (ur. 22 września 2006) i
Vincenta (ur. 6 marca 2008). Ibrahimović w wieku 17 lat zdobył czarny pas w
taekwondo w klubie Enighet Malmö Taekwondo.

W listopadzie 2011 ukazała się autobiografia piłkarza pt. Ja, Ibra (org. „Jag är
Zlatan”), która wzbudziła wiele kontrowersji, a szczególnie zamieszczone w niej
wyznania Ibrahimovicia dotyczące jego pobytu w Barcelonie i konfliktu ze
szkoleniowcem katalońskiej drużyny – Pepem Guardiolą. Mówi w języku szwedzkim,
angielskim, włoskim, serbsko-chorwackim i słabo po holendersku.

1 Wliczając Johan Cruijff Schaal, Supercoppa Italia, Supercopa de España, Puchar
Francji, Puchar ligi francuskiej, Trophée des Champions, Tarcza Wspólnoty,
Puchar Anglii i Puchar Ligi Angielskiej.



https://pl.wikipedia.org/wiki/K%C3%B6sem

Mahpeyker Kösem (ur. 1589, zm. 2 września 1651 roku) – niewolnica greckiego
pochodzenia, Haseki Sultan jako ulubiona nałożnica i prawdopodobnie prawowita
żona sułtana Ahmeda I oraz Valide Sultan jako matka sułtanów Murada IV i
Ibrahima I. Regentka Imperium Osmańskiego w latach 1623-1632 dla swojego syna,
Murada IV oraz w latach 1648-1651 dla wnuka, sułtana Mehmeda IV. Pierwsza i
jedyna posiadaczka tytułu Büyük Valide Sultan - Wielkiej Sułtanki Matki.

Jest uznawana za jedną z najpotężniejszych i najbardziej wpływowych kobiet w
historii Imperium Osmańskiego (obok Turhan Hatice).

Kösem urodziła się najprawdopodobniej w 1589 roku na greckiej wyspie Tinos jako
Anastazja, córka greckiego kapłana prawosławnego. Została porwana przez Turków,
a następnie zakupiona przez bośniackiego beja, który podarował ją do haremu
sułtana Ahmeda I. Miała jasną karnację, długie, czarne włosy i piękne, szare
oczy. Ze względu na jej olśniewającą urodę nadano jej imię Mahpeyker, co z
perskiego oznacza „księżyc w pełni", „twarz o kształcie księżyca" lub „piękna
jak księżyc". Później jej imię zostało zmienione przez samego Ahmeda, który
nazwał ją Kösem, co oznacza „wszystko, co najdroższe sercu" lub „przewodniczka".

Kösem bardzo szybko stała się ulubienicą młodego sułtana i już w 1605 roku
urodziła mu księcia Mehmeda i sułtankę Ayşe. Prawdopodobnie po narodzinach
swojego pierwszego dziecka otrzymała tytuł Haseki Sultan - ulubionej żony
sułtana, co znaczyło, że stała w hierarchii haremowej wyżej niż Mahfiruz,
pierwsza żona Ahmeda i matka jego najstarszego syna, Osmana. Jako, że babka
Ahmeda, sułtanka Safiye została wygnana z pałacu w 1604 roku, a jego matka,
sułtanka Handan zmarła prawdopodobnie na raka żołądka w 1605 roku, Kösem
znacznie urosła w siłę i zdobyła wpływ zarówno na politykę jak i na samego
Ahmeda. Istnieją wzmianki i przypuszczenia, iż została prawowitą żoną władcy,
nie ma na to jednak jednoznacznych dowodów.

Mahpeyker urodziła padyszachowi około dwanaścioro dzieci: Mehmeda, Ayse, Fatmę,
Gevherhan, Hanzade, Murada, Kasima, Atike, Sulejmana, Ibrahima oraz zmarłych w
dzieciństwie Orhana i Selima. Miała bardzo dobre relacje ze swoimi pasierbami,
Osmanem i Bajazydem. Zdawała sobie jednak sprawę, że jeśli Osman zostanie w
przyszłości władcą, skaże jej synów na śmierć. Zabiegała więc o prawa do tronu
dla chorego psychicznie Mustafy, młodszego brata Ahmeda, obawiając się o życie
swoich dzieci.

Rywalizowała z Mahfiruz, Fatmą i Şahzaman - pozostałymi żonami Ahmeda. Ponoć
podczas jednej z uroczystości, Mahfiruz oblała włosy Kösem szerbetem za nie
okazanie jej szacunku, innym razem Haseki spoliczkowała matkę Osmana podczas
kłótni. Mówi się, że nawet sam Ahmed uderzył Şahzaman w twarz w obecności
pozostałych nałożnic, a następnie wygnał ją z pałacu za lekceważącą postawę
wobec jego ulubienicy.

Sułtan Ahmed I zmarł 22 listopada 1617 roku na tyfus. Zgodnie z nowym prawem
senioratu i przy pomocy samej Haseki na tron wstąpił Mustafa I. Kösem zgodnie z
tradycją wyjechała do Starego Pałacu, jednakże wciąż wywierała duży wpływ na
politykę, kontaktując się z Halime, matką Mustafy.

Po zdetronizowaniu szalonego padyszacha, na tron wstąpił sułtan Osman II, syn
Mahfiruz. W 1621 roku wydał on rozkaz egzekucji Mehmeda, swojego przyrodniego
brata, a najstarszego syna Kösem. Możliwe, że w zemście sułtanka, posiadająca
ogromne poparcie janczarów, była jedną z osób odpowiedzialnych za wywołanie
buntu w 1622 roku i śmierć Osmana. Prawdopodobnie też to z jej rozkazu
zamordowano sułtankę Mahfiruz.

Po śmierci Osmana, na tron ponownie wstąpił jego stryj, Mustafa. Jego rządy
skończyły się jednak po kilku miesiącach, a nowym padyszachem został
jedenastoletni syn Mahpeyker, Murad IV. Sama Kösem została nową Valide Sultan, a
także oficjalną regentką Imperium Osmańskiego (naib-i-sultanat).

Mahpeyker Kösem samodzielnie sprawowała rządy w imieniu swojego małoletniego
syna. Uczestniczyła w obradach divanu, siedząc za kurtyną, nawet kiedy jej
regencja już dobiegła końca. Jej panowanie było okresem korupcji, łapówkarstwa,
chaosu w państwie, a także spustoszenia skarbca, jako, że Kösem udzielała się
charytatywnie na ogromną skalę, zyskując sobie tym samym miłość ludu.

Sułtan Murad zmarł 8 lutego 1640 roku z powodu marskości wątroby. Na łożu
śmierci rozkazał zabić swojego najmłodszego brata, księcia Ibrahima, ostatniego
męskiego członka dynastii osmańskiej. Nie chcąc dopuścić do wygaśnięcia rodu,
Kösem przekupiła katów i wmówiła Muradowi, że jego brat nie żyje. Następnie
wyciągnęła Ibrahima z klatki i posadziła go na tronie, zostając tym samym po raz
kolejny Valide Sultan. Skutecznie zajmowała się rządzeniem Imperium, podczas gdy
jej syn, zdegenerowany, psychicznie chory i wyuzdany seksualnie człowiek, rzucił
się w wir zabaw haremowych.

Po śmierci Ibrahima, Kösem posadziła na tronie swojego najstarszego wnuka,
siedmioletniego Mehmeda i ponownie ogłosiła się regentką Imperium. Jako, że
matka małego sułtana, Turhan Hatice, była młoda i niedoświadczona, tytuł Valide
ponownie przeszedł w ręce sułtanki Kösem, która piastowała tę funkcję za
panowania jej dwóch synów. Od tamtej pory tytułowano ją Büyük Valide Sultan -
Wielką Sułtanką Matką.

Konflikt między Kösem a Turhan zaogniał się. Rosjanka nie chciała oddać
należnych jej zaszczytów i tytułu Sułtanki Matki. Miała poparcie zarówno
wielkiego wezyra, jak i szefa czarnych eunuchów, podczas gdy babka sułtana
cieszyła się uznaniem janczarów i ludu.

Podczas zmagań o władzę, Mahpeyker planowała zamordować młodego sułtana i jego
matkę, zastępując go swoim ulubionym wnukiem, księciem Sulejmanem. Przekręt
jednak się nie udał, gdyż jedna z jej wiernych sług, Meleki Hatun, doniosła o
wszystkim Turhan. To prawdopodobnie Rosjanka, w obronie dziecka, wydała rozkaz o
zabójstwie teściowej.

Sułtankę pochowano w Błękitnym Meczecie, mauzoleum jej męża Ahmeda I. Cały
Stambuł przez trzy dni opłakiwał śmierć uwielbianej władczyni.

Od 12 listopada 2015 w tureckiej telewizji emitowany jest serial Wspaniałe
stulecie: Sułtanka Kösem. Sułtankę Kösem zagrały Anastasia Tsilimpiou, Beren
Saat i Nurgül Yeşilçay.



https://pl.wikipedia.org/wiki/Autostrady_i_drogi_ekspresowe_w_Polsce

Autostrady i drogi ekspresowe w Polsce – część polskiej sieci dróg krajowych
stanowiąca najważniejsze drogi krajowe, obsługujące trasy międzynarodowe i
międzyregionalne.

Według planów obowiązujących w 2016 długość dróg szybkiego ruchu docelowo liczyć
będzie około 7650 km, na co złoży się około 2000 km autostrad i około 5650 km
dróg ekspresowych

Ustawa z dnia 21 marca 1985 r. o drogach publicznych (Dz.U. 2016 poz. 1440) w
następujący sposób definiuje autostrady i drogi ekspresowe:

Parametry dróg określa Rozporządzenie Ministra Transportu i Gospodarki Morskiej
z dnia 2 marca 1999 w sprawie warunków technicznych, jakim powinny odpowiadać
drogi publiczne i ich usytuowanie. Autostrada różni się od drogi ekspresowej
głównie tym, że droga ekspresowa: może być jednojezdniowa, ma więcej węzłów,
czasami ma skrzyżowania, w terenie zabudowy może być zaprojektowana dla niższej
prędkości projektowej niż autostrada, ma węższe pasy ruchu, może mieć węższe
pasy awaryjne i pobocza. Droga ekspresowa ma mniejszy minimalny pas drogowy niż
autostrada – 40 m zamiast 60 m. Stosowanie zjazdów jest zabronione na obu
rodzajach dróg.

Autostrada wyjątkowo może mieć węzły drogowe z drogami głównymi, węzłami powinna
łączyć się z drogami głównymi przyspieszonymi, drogami ekspresowymi i
autostradami. Odstępy między węzłami nie powinny być mniejsze niż 15 km, a w
granicach lub sąsiedztwie dużego miasta lub zespołu miast nie mniejsze niż 5 km.
W wyjątkowych sytuacjach, jeżeli potrzeby funkcjonalno-ruchowe takie odstępy
uzasadniają, dopuszcza się pojedyncze odstępy między węzłami nie mniejsze niż 5
km i 3 km w granicach lub sąsiedztwie dużego miasta lub zespołu miast.
Autostrada powinna posiadać urządzenia łączności alarmowej. Pozostałe parametry
autostrad są zależne od prędkości projektowej.

Droga ekspresowa wyjątkowo może mieć skrzyżowania na prawe skręty z drogami
zbiorczymi, powinna mieć węzły lub skrzyżowania z drogami głównymi i węzły z
drogami wyższych klas. Odstępy między węzłami poza terenem zabudowy nie powinny
być mniejsze niż 5 km, a na terenie zabudowy w granicach lub sąsiedztwie dużego
oraz średniego miasta nie mniejsze niż 3 km. W wyjątkowych sytuacjach, jeżeli
potrzeby funkcjonalno-ruchowe to uzasadniają, dopuszcza się pojedyncze odstępy
między węzłami nie mniejsze niż 3 km poza terenem zabudowy i 1,5 km na terenie
zabudowy. Ronda na drodze ekspresowej są dopuszczone tylko na jej końcach.
Stosowanie zjazdów na drodze ekspresowej jest zabronione.

Prędkość projektowa drogi ekspresowej powinna wynosić 120 (tylko dwujezdniowe),
100 lub 80 km/h poza terenem zabudowy oraz 80, 70 lub 60 km/h na terenie
zabudowy (w tym ostatnim przypadku tylko silnie zurbanizowanym). Szerokość pasa
awaryjnego powinna wynosić 2,5 m. Pozostałe parametry dróg ekspresowych są
zależne od prędkości projektowej.

Autostrady w Polsce oznacza się znakiem białego wiaduktu nad dwiema białymi
jezdniami na niebieskim tle. Numerowane są znakiem o czerwonym tle. Przed
numerem zawsze znajduje się litera A. Drogowskazy na autostradach mają
niebieskie tło.

Tabela podaje przewidziane przez Prawo o ruchu drogowym limity prędkości na
polskich autostradach i drogach ekspresowych.

Prawo o ruchu drogowym na autostradzie i drodze ekspresowej zabrania zawracania,
zatrzymywania się lub postoju pojazdu (z wyjątkiem miejsc do tego wyznaczonych)
oraz cofania. W odróżnieniu od autostrady, na drodze ekspresowej dozwolone jest
holowanie. Zgodnie z Prawem o ruchu drogowym autostrada przeznaczona jest dla
ruchu pojazdów samochodowych, które na równej, poziomej jezdni mogą rozwinąć
prędkość co najmniej 40 km/h, w tym również w razie ciągnięcia przyczep (art. 2
pkt 3).

Korzystanie z dróg ekspresowych jest zwolnione z opłat dla pojazdów lekkich, a
autostrady A1, A2 i A4 zaplanowano jako płatne. Wpływy z opłat za przejazd
odcinkami zarządzanymi przez GDDKiA zasilają Krajowy Fundusz Drogowy.

System opłat jest tak skalkulowany, aby gwarantowały one dochód
koncesjonariuszom autostradowym. Poufne klauzule umów koncesyjnych stanowią, że
gdy ruch na autostradach zarządzanych przez prywatne podmioty jest za mały, by
generował zyski, państwo dopłaca inwestorowi określoną sumę. Krajowy Fundusz
Drogowy, z akcyzy i podatku zawartego w każdym sprzedawanym legalnie w Polsce
litrze paliwa, przeznaczył na to w 2012 roku 33 miliony złotych. Opłaty są
pobierane w dwóch systemach: otwartym i zamkniętym.

Popularniejszym spośród funkcjonujących u koncesjonariuszy jest system otwarty,
w którym opłata za przejazd pobierana jest wyłącznie w umieszczonych w poprzek
głównych jezdni autostrady punktach poboru opłat (PPO), w których dokonuje się
płatności zróżnicowanej w zależności od typu pojazdu. Wdrożenie takiego systemu
jest relatywnie tanie, jednakże obniża płynność ruchu na trasie, bowiem w celu
wniesienia opłaty konieczne jest zatrzymanie pojazdu na każdym PPO (przykładowo
na wielkopolskim odcinku A2 co około 50 km).

Innym sposobem poboru myta autostradowego jest tzw. system zamknięty, w którym
na drogach dojazdowych do i z każdego węzła autostrady (na tzw. łącznicach)
budowane są stacje poboru opłat (SPO) oraz punkty poboru opłat (PPO) na
jezdniach głównych autostrady, na końcach odcinka koncesyjnego. W tych miejscach
kierowca wjeżdżający na autostradę otrzymuje bilet, za który płaci we właściwym
SPO lub PPO opuszczając autostradę. Opłata jest zróżnicowana w zależności od
rodzaju pojazdu oraz pokonanego dystansu. System ten wymaga znacznie większych
nakładów, ze względu na konieczność wybudowania SPO na każdym węźle. Rozwiązanie
takie jest znacznie wygodniejsze dla użytkowników, gdyż nie tamuje ruchu na
głównych jezdniach drogi, co zdecydowanie wpływa na utrzymanie dużej płynności
ruchu (a co za tym idzie – skrócenie czasu przejazdu i obniżenie zużycia paliwa)
oraz poprawę bezpieczeństwa, natomiast może powodować zakłócenia w ruchu na
węzłach.

Od 1 lipca 2011 pojazdy przekraczające dopuszczalną masę całkowitą (dmc) 3,5
tony oraz autobusy muszą posiadać urządzenie systemu viaTOLL. Na wybranych
odcinkach dróg zainstalowano czytniki elektroniczne, które w sposób
bezprzewodowy połączą się z urządzeniem oraz naliczą opłatę za przejazd.
Urządzenie można doładować na wybranych stacjach benzynowych oraz w
przystosowanych do tego punktach. Kary za przejazd po płatnym odcinku bez
urządzenia są następujące:

W 2014 roku Ministerstwo Infrastruktury i Rozwoju podało plany wprowadzenia
elektronicznego systemu poboru opłat. Nowe rozwiązania dotyczą płatnych
autostrad, na których występują problemy przy istniejącym manualnym systemem
poboru opłat. W czasie wielkiego natężenia ruchu drogowego, który szczególnie
powstaje w okresie wakacyjnym, tworzą się olbrzymie zatory drogowe, które czasem
sięgają nawet 10 km. Kierowcy są zmuszeni oczekiwać do 2 godzin przed punktami
poboru opłat, aby wnieść opłatę. Dlatego też Generalna Dyrekcja Dróg Krajowych i
Autostrad zerwała przetargi na wybudowanie nowych bramek na autostradzie A4.

W ratowaniu sytuacji nie pomogło wydzielenie dodatkowych stanowisk poboru opłat
dla aut posiadających system ViaAuto na autostradach A2 i A4 – według wielu
ekspertów było to zabranie jednego stanowiska dla kierowców płacących
tradycyjnie.

W czasie wakacyjnych korków zostało wprowadzonych wiele prostych rozwiązań,
między innymi pomoc „lotnych” inkasentów, którzy bezpośrednio podają bilety
kierowcom, zmniejszając zatory drogowe, czy też wytyczenie przez policję
objazdów. Następnie była decyzja Rady Ministrów, że w sierpniowe weekendy do
końca wakacji w roku 2014 na odcinku autostrady A1 zarządzanym przez GTC zostaną
całkowicie zniesione opłaty na wszystkich punktach poboru opłat. Darmowy
przejazd obowiązywać ma od piątku od godziny 16 do niedzieli do godziny 24.

Nowy system miał być wprowadzony do 2016–2017 roku. Według różnych koncepcji
miałby on na celu całkowitą likwidację punktów poboru opłat lub ich przebudowę,
w której nad każdym stanowiskiem bramkowym zamontowany byłby nadajnik viaTOLL.
Każde auto musiałoby zawierać urządzenie viaAUTO, takie, jakie posiadają pojazdy
ciężarowe. Biorąc pod uwagę fakt, że nie każdy kierowca jeździ regularnie po
autostradach, istniałaby możliwość wcześniejszego zarejestrowania się na
specjalnej stronie internetowej, a system miałby rozpoznać pojazd, skanując jego
tablice rejestracyjne. Koncepcja musiałaby pozyskać uznanie prywatnych
koncesjonariuszy.

Program budowy sieci autostrad i dróg ekspresowych w Polsce, opracowany pod
koniec lat 90. XX wieku, mimo wielu modyfikacji jest na bieżąco realizowany.
Zmiany wprowadzone do pierwotnej wersji programu dotyczyły terminów ukończenia
poszczególnych odcinków i zmian klasy drogi (np. droga ekspresowa S3 początkowo
była planowana jako autostrada A3). Sieć autostrad i dróg ekspresowych
rozbudowywana jest szybciej między innymi ze względu na duże zainteresowanie
problemem, dotacje z europejskiego Funduszu Spójności, a także dotacje Unii
Europejskiej. Dodatkowym impulsem mobilizującym instytucje rządowe do
przyspieszenia prac w tym kierunku stało się przyznanie organizacji Euro 2012
Polsce i Ukrainie.

Rozporządzeniem Rady Ministrów z dn. 15 maja 2004 określono sieć autostrad i
dróg ekspresowych w Polsce o łącznej długości ok. 7200 km (w tym ok. 2000 km
autostrad). Rozporządzenie Rady Ministrów z dn. 13 lutego 2007 uzupełniło wykaz
autostrad i dróg ekspresowych o drogi S2 i S79. 24 sierpnia 2009 roku
Ministerstwo Infrastruktury opublikowało projekt, a 20 października Rada
Ministrów przyjęła Rozporządzenie zmieniające rozporządzenie w sprawie sieci
autostrad i dróg ekspresowych, które zakłada:

8 września 2015 uchwałą Rady Ministrów został zatwierdzony Program Budowy Dróg
Krajowych (PBDK) na lata 2014-2023 (z perspektywą do 2025), który przewiduje
realizację ok. 3900 km autostrad i dróg ekspresowych.

30 września 2015 na stronach RCL został opublikowany Projekt rozporządzenia Rady
Ministrów, a 13 października Rada Ministrów przyjęła Rozporządzenie zmieniające
rozporządzenie w sprawie sieci autostrad i dróg ekspresowych. W wyniku
wprowadzonych zmian docelowa długość sieci autostrad pozostanie bez zmian (ok.
2000 km), a długość dróg ekspresowych wzrośnie do ok. 5500 km. Rozporządzenie
opublikowano 29 października 2015, weszło w życie 13 listopada 2015. W
rozporządzeniu tym w planowanej sieci dróg wprowadzono następujące zmiany:

19 maja 2016 na stronach KPRM oraz MIB została opublikowana informacja o
przyjęciu przez Radę Ministrów kolejnych zmian do rozporządzenia w sprawie sieci
autostrad i dróg ekspresowych. 23 maja 2016 projekt rozporządzenia został
opublikowany na stronach RCL, a 19 maja Rada Ministrów przyjęła Rozporządzenie
zmieniające rozporządzenie w sprawie sieci autostrad i dróg ekspresowych.
Rozporządzenie opublikowano 4 czerwca 2016. Termin wejścia w życie określono na
60 dni od dnia ogłoszenia. W wyniku wprowadzonych zmian docelowa długość sieci
autostrad pozostała bez zmian (ok. 2000 km), a długość dróg ekspresowych wzrosła
do ok. 5650 km. W rozporządzeniu tym w planowanej sieci dróg wprowadzono
następujące zmiany:

Europejski Trybunał Obrachunkowy w 2013 opublikował porównanie procedur i
kosztów budowy 24 odcinków dróg w krajach otrzymujących najwięcej funduszy Unii
przeznaczonych na budowę dróg: w Polsce, Grecji, Hiszpanii i Niemczech.
Wybudowanie 1 000 m2 jezdni (bez planowania, nadzoru, obiektów inżynieryjnych
typu mosty, tunele) było najdroższe w Polsce (164 tys. euro), a najtańsze w
Niemczech (87 tys.). Wybudowanie drogi nowym śladem było przeciętnie 2 razy
droższe niż modernizacja istniejącej drogi z powodu kosztów wywłaszczeń i prac
ziemnych. W przypadku S7 Białobrzegi – Jedlińsk) budowa kilometra starym śladem
była droższa niż budowa S8 Radzymin – Wyszków nowym śladem z powodu konieczności
wybudowania dróg zbiorczych dla ludności mieszkającej przy S7. W Niemczech drogi
są budowane znacznie krótszymi odcinkami, 1,5–5 km.

Najdroższe bariery bezpieczeństwa były w Polsce (35 euro/m), a najtańsze w
Grecji (20 euro/m). Budowa m2 jezdni na moście w Polsce była druga najtańsza,
mimo najdroższego betonu mostowego (228 euro/m3), który najtańszy był w
Hiszpanii (130 euro/m3). Tylko w Polsce wyjątkowo pozwala się na modyfikacje
podpisanego kontraktu zwiększające jego cenę – koszty budowy po podpisaniu
kontraktu wzrosły w Polsce 1%, średnia 4 krajów 23% gł. z powodu znalezisk
archeologicznych, błędów planowania, czy wzrostu cen materiałów. W Polsce budowy
były najbardziej terminowe, oddawano je ze średnim opóźnieniem 3 miesięcy (16%
czasu budowy) przy średniej 9 miesięcy (41%).

Poniższa tabela zawiera zestawienie oraz stan realizacji planowanych autostrad i
dróg ekspresowych w Polsce zgodnie z rządowym "wykazem autostrad i dróg
ekspresowych w Rzeczypospolitej Polskiej" będącym załącznikiem do rozporządzeń
Rady Ministrów. W rubryce Długość całkowita, wartości poprzedzone symbolem ~ są
przybliżone i mają charakter jedynie orientacyjny (nieustalony jest ostateczny
przebieg tych dróg, tym samym nieznana dokładna ich długość). Dane w pozostałych
rubrykach według stanu na 22 grudnia 2016 r.

* Odcinek w realizacji oznacza, że podpisana została umowa na budowę albo
projekt i budowę w formule PiB (projektuj i buduj, zwanej również ZiZ –
zaprojektuj i zbuduj) lub w formule OiB (optymalizuj i buduj).

W dwudziestoleciu międzywojennym zaczęto w Polsce dyskutować i planować drogi
przeznaczone dla szybkiego ruchu samochodowego na dalsze odległości, tzw.
autostrady. Po raz pierwszy uwagę zwrócono na to na I Polskim Kongresie
Inżynierów we Lwowie we wrześniu 1937. W tych planach profesor M. W. Nestorowicz
na IV Kongresie Drogowym w styczniu 1938 roku wymienił następujące drogi (plany
te ukazały się też w czasopiśmie "Drogowiec" nr 9 z 5 marca 1939):

W latach 1936–1939 zostało położonych 28 km między miejscowościami Warlubie i
Osiek w klasie autostrady (później droga wojewódzka nr 214), droga miała dotrzeć
do Gdyni z ominięciem Gdańska. Jej projektantem był projektant włoskich
autostrad, Piero Puricelli. Docelowo miała ona wejść w skład autostrady nr 5 (wg
projektu Nestorowicza).

Jednocześnie na terenie okupowanej II RP trwała budowa berlinki, w trakcie
której powstały nasypy w rejonie Kościerzyny.

Po II wojnie światowej uległy zmianie granice Polski. Na Ziemiach Odzyskanych
Polska odziedziczyła po III Rzeszy niedokończone (na wielu odcinkach wybudowana
jedna jezdnia) i częściowo zniszczone działaniami wojennymi autostrady:

Większość mostów autostradowych nad rzekami została zniszczona w czasie wojny.
Bezpośrednio po wojnie jedynie część z nich została odbudowana. Most nad Iną
został odbudowany w 1972, zaś mosty nad Pasłęką, Młynówką i Omazą na drodze
Elbląg – Grzechotki zostały odbudowane w latach 1996–2003.

Poza odbudową mostów wszystkie te konstrukcje (ukończone i nieukończone)
dotrwały w praktycznie niezmienionym stanie do połowy lat 90. XX wieku. W latach
70. wydłużono jedynie Berlinkę o odcinek Łęczyca – Lisowo , prowadząc jedną
asfaltową jezdnię po śladzie autostrady, korzystając z gotowych nasypów i
wiaduktów.

W owym czasie powstały również ambitne plany budowy sieci autostrad na terenie
całej Polski. W magazynie „Drogownictwo” z 1946 roku (nr 1) inż. Eugeniusz
Buszma zaproponował następującą sieć:

Dopiero na początku lat 60. wskutek wzrostu ruchu samochodowego zdecydowano o
konieczności rozpoczęcia budowy autostrad. 24 czerwca 1963 roku Rada
Motoryzacyjna przy Radzie Ministrów zaprezentowała plan, którego autorem był
również Eugeniusz Buszma, jej przewodniczący. Zawierał on te same odcinki co
plan z 1946 roku, a także dodatkowo odcinki Warszawa – Kraków – Zakopane, Kraków
– Przemyśl, Warszawa – Bydgoszcz – Koszalin, Poznań – Koszalin, Warszawa –
Lublin i Warszawa – Terespol. Łączna długość miała wynosić 4300 km, z czego do
1980 r. miało powstać 700 km, a do 2000 r. 2000–3000 km autostrad. Analogiczne
plany sporządziła Pracownia Sieci Drogowej Centralnego Biura Projektów i Studiów
Dróg, Mostów i Lotnisk (CBPiSDMiL) pod kierunkiem Eugeniusza Tarasiewicza,
uwzględniając nowsze hipotezy rozwoju motoryzacji i prognozy ruchu
samochodowego. Znowelizowany kierunkowy układ dróg szybkiego ruchu, opracowany w
1969 roku, zawierał kierunkowy projekt sieci autostrad do 2000 roku o łącznej
długości 2930 km i obejmował trasy:

Równocześnie w latach 1960. przebudowano łącznie 26 tys. km, dróg, głównie o
charakterze lokalnym.

W latach 1973-1977 przy współpracy ONZ zrealizowano program „Rozwój sieci
drogowej”, zbudowano 35 tys. km nowych i zmodernizowano 87 tys. km starych dróg.

W 1985 plan zakładał istnienie już dwóch kategorii dróg samochodowych: autostrad
i dróg ekspresowych. Jako autostrady zostały wyznaczone drogi na trasie
dzisiejszych autostrad A1, A2 i A4. Realizacja tych planów postępowała jednak
powoli. W latach 1978-1991 udało się oddać fragmenty A4: Jaworzno (Byczyna) –
Kraków (Balice) (ok. 36 km), A2: Września – Konin (Modła) (ok. 48 km) oraz A1:
Tuszyn – Piotrków Trybunalski (ok. 18 km). W kolejnych latach powstawały jedynie
bardzo krótkie odcinki na przedłużeniu istniejących tras oraz przy granicy w
pobliżu nowo otwieranych lub rozbudowanych przejść granicznych.

W 2001 z rządowego planu budowy autostrad usunięto autostradę A3 – zastąpiono ją
drogą ekspresową S3, zaś autostrada A8 została zredukowana do autostradowej
obwodnicy Wrocławia oraz drogi ekspresowej S8 na odcinku Wrocław – Warszawa –
Białystok.



https://pl.wikipedia.org/wiki/Wojciech_Szcz%C4%99sny

Wojciech Tomasz Szczęsny (ur. 18 kwietnia 1990 w Warszawie) – polski piłkarz
występujący na pozycji bramkarza we włoskim klubie AS Roma, do którego jest
wypożyczony z Arsenalu. Reprezentant Polski. Uczestnik Mistrzostw Europy 2012 i
2016. Syn Macieja Szczęsnego.

Jest wychowankiem Agrykoli Warszawa. W styczniu 2005 poleciał z pierwszym
zespołem Legii Warszawa na obóz przygotowawczy na Cypr. Następnie był
wypożyczony do swojego macierzystego klubu, ale często trenował z Legią lub
indywidualnie ze szkoleniowcem bramkarzy stołecznego klubu Krzysztofem
Dowhaniem.

Na początku sezonu 2006/2007 przeszedł do Arsenalu, w którym początkowo grał w
drużynie rezerw. 24 września 2008 podpisał zawodowy kontrakt. 22 września 2009,
zadebiutował w pierwszym składzie Arsenalu podczas meczu III rundy Pucharu Ligi
z West Bromwich Albion na Emirates Stadium. Popisał się kilkoma dobrymi
interwencjami i ostatecznie zachował czyste konto.

17 listopada 2009 został na miesiąc wypożyczony do klubu angielskiej trzeciej
ligi Brentford. W klubie tym zadebiutował 21 listopada w ligowym meczu z
Walsall. Po rozegraniu sześciu meczów, 22 grudnia Brentford przedłużyło okres
wypożyczenia Szczęsnego do 17 stycznia 2010 roku, a następnie do końca sezonu. W
Brentford rozegrał 28 meczów, po czym powrócił do Arsenalu.

13 grudnia 2010 zadebiutował w Premier League w meczu z Manchesterem United i
równocześnie stał się najmłodszym bramkarzem debiutującym w tych rozgrywkach w
sezonie 2010/2011. Dzięki kontuzji Łukasza Fabiańskiego rozegrał swoje kolejne
dwa spotkania w lidze. Dodając do tego styczniowe mecze w FA Cup i Carling Cup,
rozegrał do końca stycznia 10 spotkań w sezonie 2010/2011.

28 stycznia 2011 Arsène Wenger stwierdził, że Szczęsny jest teraz nowym numerem
jeden w Arsenalu. 16 lutego 2011 zadebiutował w rozgrywkach Champions League w
meczu przeciwko Barcelonie. Przez okres 5 tygodni zmagał się z kontuzją. 17
listopada 2012 powrócił do gry w wygranych derbach północnego Londynu 5:2 z
Tottenhamem. Na koszulce miał wtedy numer 1.

18 stycznia 2014 w meczu przeciwko Fulham zagrał po raz setny w Premier League.
W sezonie 2013/2014 w 37 spotkaniach ligowych 16 razy zachował czyste konto,
dzięki czemu otrzymał wraz z Petrem Čechem z Chelsea Złotą Rękawicę.

W Arsenalu Szczęsny dwa razy z rzędu zdobył Puchar Anglii: w 2014 eliminując w
finale po dogrywce 3:2 Hull City oraz w 2015, pokonując 4:0 Aston Villę. 10
sierpnia 2014 na stadionie Wembley zdobył z Arsenalem Tarczę Wspólnoty.

29 lipca 2015 Szczęsny został wypożyczony na rok do ówczesnego wicemistrza Włoch
– AS Romy. W Serie A zadebiutował 22 sierpnia 2015 w zremisowanym 1:1 wyjazdowym
meczu z Hellas Veroną, a jego interwencja z 56. minuty tego spotkania została
przez dziennikarzy uznana interwencją kolejki. W sezonie 2015/16 Szczęsny
wystąpił łącznie w 42 meczach Romy. 4 sierpnia 2016 wypożyczenie zostało
przedłużone o kolejny sezon.

Wystąpił w meczu reprezentacji Europy U-18 przeciwko Afryce, rozegranym w
Barcelonie. Znajdował się w kadrze reprezentacji na Mistrzostwa Świata U-20 w
2007.

18 maja 2008 został awaryjnie powołany na zgrupowanie przygotowawcze polskiej
kadry do Euro 2008, ponieważ Artur Boruc i Tomasz Kuszczak nie zakończyli
jeszcze sezonów w swoich klubach. Podczas tego zgrupowania wystąpił w
nieoficjalnym meczu z drugoligowym klubem szwajcarskim FC Schaffhausen,
zastępując w 70. minucie Łukasza Fabiańskiego.

Pod koniec października 2009 został powołany przez Franciszka Smudę na mecze
towarzyskie z Rumunią (14 listopada 2009) i Kanadą (18 listopada 2009). W
barwach narodowych zadebiutował w tym drugim spotkaniu, zastępując w drugiej
połowie Tomasza Kuszczaka.

W 2010 nie zagrał w żadnym meczu reprezentacji Polski. Do kadry powrócił 9
lutego 2011 na towarzyski mecz z Norwegią. Od tego momentu do rozpoczęcia Euro
2012 grywał w niej regularnie i stał się podstawowym bramkarzem reprezentacji
Polski.

8 czerwca 2012 w meczu inauguracyjnym Mistrzostw Europy 2012 przeciwko
Reprezentacji Grecji przy stanie 1:1, będąc w sytuacji „sam na sam”, chcąc nie
dopuścić do strzału na pustą bramkę nieprzepisowo zatrzymał Dimitrisa
Salpingidisa, w wyniku czego sędzia podyktował rzut karny i usunął Szczęsnego z
boiska. Tym samym Szczęsny stał się pierwszym polskim piłkarzem, który otrzymał
czerwoną kartkę na Mistrzostwach Europy. Między słupkami stanął więc Przemysław
Tytoń, który obronił rzut karny. Mecz zakończył się wynikiem 1:1.

30 października 2013 został powołany przez trenera reprezentacji Polski Adama
Nawałkę na dwa mecze towarzyskie ze Słowacją i Irlandią. 11 października 2014
zanotował fantastyczny występ przeciwko mistrzom świata, reprezentacji Niemiec.
Szczęsny obronił 20 strzałów, a mecz zakończył się pierwszym w historii
zwycięstwem Polski nad Niemcami 2:0.

Syn Macieja, byłego bramkarza reprezentacji Polski oraz Alicji Szczęsnych. Ma
brata Jana (ur. 1987).

Jest w związku z polską piosenkarką Mariną Łuczenko. 7 lipca 2015 para zaręczyła
się, 21 maja 2016 wzięli ślub.



https://pl.wikipedia.org/wiki/Wielka_Brytania

Wielka Brytania[c], Zjednoczone Królestwo (ang. United Kingdom), Zjednoczone
Królestwo Wielkiej Brytanii i Irlandii Północnej (ang. United Kingdom of Great
Britain and Northern Ireland) – unitarne państwo wyspiarskie położone w Europie
Zachodniej. W skład Wielkiej Brytanii wchodzą: Anglia, Walia i Szkocja położone
na wyspie Wielka Brytania oraz Irlandia Północna leżąca w północnej części wyspy
Irlandia. Na wyspie tej znajduje się jedyna granica lądowa Zjednoczonego
Królestwa z innym państwem – Irlandią. Poza nią Wielka Brytania otoczona jest
przez Ocean Atlantycki na zachodzie i północy, Morze Północne na wschodzie,
kanał La Manche na południu i Morze Irlandzkie na zachodzie.

Wielka Brytania posiada kilkanaście terytoriów zależnych, niewchodzących w skład
Zjednoczonego Królestwa. Należą do nich dependencje Korony brytyjskiej
(Guernsey, Jersey i Wyspa Man) oraz brytyjskie terytoria zamorskie: Akrotiri,
Anguilla, Bermudy, Brytyjskie Terytorium Antarktyczne, Brytyjskie Terytorium
Oceanu Indyjskiego, Brytyjskie Wyspy Dziewicze, Dhekelia, Kajmany, Falklandy,
Georgia Południowa i Sandwich Południowy, Gibraltar, Montserrat, Pitcairn, Turks
i Caicos oraz Wyspa Świętej Heleny, Wyspa Wniebowstąpienia i Tristan da Cunha.

Wielka Brytania jest członkiem-założycielem Wspólnoty Narodów zrzeszającej byłe
kolonie, dominia i inne posiadłości brytyjskie, członkiem Unii Europejskiej (UE)
i jej poprzedniczki Wspólnoty Europejskiej (od 1973 r.). Jest stałym członkiem
Rady Bezpieczeństwa ONZ od czasu jej pierwszej sesji w 1946 r., posiadającym
prawo weta. Wchodzi także w skład Rady Europy, G7, G20, NATO, OECD oraz WTO.

Wielka Brytania jest krajem rozwiniętym, stanowi szóstą największą gospodarkę
świata według PKB nominalnego i ósmą największą gospodarkę świata według
parytetu siły nabywczej. Było to pierwsze na świecie w pełni zindustrializowane
państwo oraz największe mocarstwo światowe w XIX i na początku XX wieku.

Wielka Brytania pozostaje nadal mocarstwem ze znacznym wpływem ekonomicznym,
kulturalnym, militarnym, naukowym i politycznym na arenie międzynarodowej.
Brytyjskie siły zbrojne stacjonują w 80 krajach świata (największe stałe
garnizony są w Niemczech, na Cyprze, na Falklandach, w Gibraltarze i w
Kanadzie). Wysokość wydatków na wojskowość daje Wielkiej Brytanii czwarte
miejsce na świecie. Posiada również ok. 200 głowic atomowych.

U wybrzeży Wielkiej Brytanii występują pływy morskie, do 15 m w estuarium
Severn, co jest drugą najwyższą wielkością w świecie po zatoce Fundy. Istnienie
pływów powoduje, że rzeki uchodzą estuariami.

W Anglii najdłuższe i największe rzeki to Severn (354 km), Tamiza (346 km) i
Trent (298 km). Największymi miastami są Londyn (7,56 mln osób), Birmingham
(1,02 mln), Manchester, Sheffield, Liverpool, Leeds, Bristol oraz Newcastle upon
Tyne. Podmorski tunel (Eurotunel) niedaleko Dover łączy Wielką Brytanię z
Francją.

Walia jest krajem górzystym, a jej najwyższy szczyt to Snowdon (1085 m n.p.m.).
Na północ od głównego lądu leży wyspa Anglesey. Największym miastem i stolicą
jest Cardiff, znajdujące się w południowej Walii.

Szkocja pod względem geograficznym jest krajem bardzo zróżnicowanym, z wyżynami
na południu, wąskim pasem nizin między Edynburgiem a Glasgow oraz górami na
północy i zachodzie, gdzie znajduje się najwyższy szczyt Wielkiej Brytanii – Ben
Nevis (1343 m n.p.m.). Płynie tu Tay – największa rzeka Wielkiej Brytanii,
biorąc pod uwagę przepływ przy ujściu. W Szkocji można spotkać wiele zatok,
fiordów i jezior. U jej północnych wybrzeży rozsianych jest wiele wysp: Hebrydy,
Orkady czy Szetlandy. Główne miasta to Edynburg, Glasgow i Aberdeen.

Irlandia Północna, obejmująca północno-wschodnią część wyspy Irlandia, jest
krajem pagórkowatym. Główne miasta to Belfast i Derry.

W starożytności obszar dzisiejszej Wielkiej Brytanii był zasiedlany przez
plemiona celtyckie. Prawdopodobnie przybyli oni z centralnej lub wschodniej
Europy. Celtowie znali metody obróbki żelaza, dzięki czemu posiadali lepszą broń
niż dotychczasowi mieszkańcy wyspy (którzy dalej stosowali brąz). Przypuszcza
się, że napór Celtów spowodował ich migracje na tereny stanowiące dzisiaj Walię,
Szkocję i Irlandię. Celtowie ciągle napływali do Brytanii przez kolejne 700 lat.
Zajmują oni szczególne miejsce w historii Brytanii, gdyż to od nich właśnie
wywodzi się duża liczba mieszkańców obecnej Szkocji, Kornwalii, Walii i
Irlandii. Ich kultura oraz język zostały przyjęte przez ówczesnych mieszkańców
wyspy.

W 55 roku p.n.e. inwazji na Brytanię dokonał Juliusz Cezar. Swoje wrażenia
opisał w dziele O wojnie galijskiej.

Przyczyną inwazji Rzymian na Brytanię była pomoc, której mieszkający tam
Celtowie udzielali Celtom z Galii. Dostarczali im żywności i udzielali
schronienia na wyspie. Rzymianie chcieli powstrzymać te praktyki oraz przejąć
kontrolę nad tamtejszą produkcją artykułów spożywczych.

W trakcie dwóch pierwszych prób inwazji na Brytanię, dokonanych przez Cezara w
55 i 54 roku p.n.e., nie zdobyto żadnych terytoriów. Właściwy podbój Brytanii
przez Rzymian rozpoczął się w roku 43 n.e. Dzięki przewadze wojskowej oraz
walkom, jakie toczyli między sobą Celtowie, nie był on trudny. Największym aktem
oporu było powstanie Celtów pod przywództwem Boudiki około roku 60, lecz i ono
zostało stłumione. Rzymianie nie zdołali podbić jedynie Kaledonii, czyli
dzisiejszej Szkocji, mimo całego wieku starań. Ostatecznie na granicy pomiędzy
Kaledonią a terenami przez nich zajętymi zbudowano fortyfikacje. W latach
121–129 powstał Mur Hadriana, a w roku 142 Mur Antoninusa.

Widocznymi śladami pobytu Rzymian w Brytanii są zbudowane przez nich drogi.
Używano ich jeszcze długo po odejściu Rzymian. W tym okresie powstało także
wiele miast. Niektóre z nich były początkowo obozami wojskowymi (po łacinie
castra). Pochodne tego wyrazu można odnaleźć w nazwach miast takich jak
Lancaster, Winchester, Leicester, Gloucester.

W VI w. Anglia została podbita przez plemiona anglosaskie, które z czasem
stworzyły system państw, zwany heptarchią, na który składało się 7 głównych
królestw walczących o hegemonię. Pod koniec tego samego wieku rozpoczęła się
chrystianizacja tych ziem. W IX w. największe znaczenie uzyskał Wessex. W tych
czasach rozpoczęły się najazdy Normanów na Wyspy Brytyjskie, którzy początkowo
jedynie pustoszyli południowe wybrzeża wyspy. Równocześnie od zachodu i północy
atakowali wikingowie, którym udało się podbić znaczną część kraju (dzisiejsza
północna Anglia), tworząc na tych obszarach tzw. Danelaw.

W XI w. Normanowie z francuskiej Normandii podjęli udaną inwazję na Anglię, a
jej królem został w 1066 ich dowódca Wilhelm I Zdobywca. Po wygaśnięciu dynastii
normandzkiej (1135) na tronie Anglii zasiedli w 1154 Plantageneci. W XI-XIII w.
dokonał się podbój Walii, a rozpoczął Irlandii i Szkocji. W 1337 Edward III
wysunął roszczenia do dziedzictwa tronu francuskiego po Kapetyngach, co
doprowadziło do wybuchu wojny stuletniej w latach 1337–1453. W 1399 na tronie
Anglii zasiedli Lancasterowie. W 1455 wybuchły walki o tron między Lancasterami
a Yorkami (tzw. wojna Dwóch Róż), które zakończyły się w 1485 objęciem tronu
przez Henryka VII z dynastii Tudorów.

W 1534 Henryk VIII uniezależnił Kościół Angielski od Stolicy Apostolskiej,
ogłaszając się jego głową, a przez to tworząc nowe wyznanie religii
chrześcijańskiej – anglikanizm. Pokonanie w 1588 hiszpańskiej Wielkiej Armady
wzmocniło pozycję polityczną Anglii i stworzyło podstawy jej morskiej potęgi. Po
wygaśnięciu Tudorów w 1603 władze przejęli szkoccy Stuartowie, łącząc oba
państwa unią personalną.

W 1707 dotychczasowa unia personalna łącząca Anglię ze Szkocją została
przekształcona w unię realną. Powstało wówczas Królestwo Wielkiej Brytanii. W
1714 na jego tronie zasiedli władcy z dynastii hanowerskiej. Wielka Brytania
podejmowała walkę z Francją o dominację morską i kolonialną zdobywając w 1713
Gibraltar, Akadię i Nową Fundlandię, a w 1763 Kanadę, Luizjanę i Florydę. W
wyniku amerykańskiej walki o niepodległość 1775–1783 Wielka Brytania musiała
uznać niepodległość swoich 13 kolonii. W 1793 Wielka Brytania przystąpiła do
wojny przeciwko rewolucyjnej i napoleońskiej Francji.

Do 1815 Wielka Brytania zainicjowała 6 koalicji antynapoleońskich. W 1801
utworzono Zjednoczone Królestwo Wielkiej Brytanii i Irlandii. W 1837 tron objęła
królowa Wiktoria, panująca do 1901, pod rządami której Wielka Brytania stała się
największym imperium światowym (zob. Epoka wiktoriańska). Do 1849
zwierzchnictwem brytyjskim objęte zostały Indie, w 1875 dokonali zakupu akcji
Kanału Sueskiego, a także m.in.: w 1878 zajęli Cypr, w 1882 Egipt, w 1886 objęli
zwierzchnictwo nad Birmą, do 1898 podbili Sudan.

W 1901 na tronie zasiedli władcy z dynastii sasko-kobursko-gotajskiej (od 1917
zwanej windsorską), panującej w Wielkiej Brytanii do dziś.

W 1902 w celu powstrzymania ekspansji rosyjskiej na Dalekim Wschodzie Wielka
Brytania zawarła sojusz z Japonią.

W sierpniu 1914 Wielka Brytania wypowiedziała Niemcom wojnę. Po jej zakończeniu
pozycja mocarstwowa Wielkiej Brytanii uległa zachwianiu, jej liczne dominia
stały się suwerenne, m.in. Kanada, Australia, Nowa Zelandia. W 1921 Irlandia
uzyskała niepodległość, Wielkiej Brytanii pozostała jedynie Irlandia Północna.

Po ataku Niemiec w 1939 na Polskę Wielka Brytania wypowiedziała Niemcom wojnę,
która ostatecznie zburzyła jej imperialną pozycję na świecie. Niemal wszystkie
jej kolonie uzyskały niepodległość do lat 60.

W 1945 Wielka Brytania została członkiem-założycielem ONZ i stałym członkiem jej
Rady Bezpieczeństwa ONZ. W 1949 uzyskała członkostwo w NATO, w latach 1960–1972
była członkiem EFTA, a od 1973 EWG.

W 1979 władzę przejęła Partia Konserwatywna, która utrzymała ją aż do 1997.
Pozycja konserwatystów uległa dodatkowo umocnieniu po udanej interwencji
militarnej na Falklandach, które zostały zajęte przez Argentynę w 1982.

W 1991 siły wojskowe Wielkiej Brytanii uczestniczyły w operacji wyzwolenia
Kuwejtu spod okupacji Iraku, a od 1992 brały udział w misjach pokojowych ONZ w
Jugosławii.

W 1997, zgodnie z wcześniejszymi umowami, Wielka Brytania oddała Chińskiej
Republice Ludowej Hongkong.

23 czerwca 2016 w referendum w sprawie wyjścia Wielkiej Brytanii z Unii
Europejskiej, większość głosujących opowiedziała się za opuszczeniem Unii
Europejskiej przez Wielką Brytanię. Za zachowaniem członkostwa w UE głosowało 16
141 241 wyborców (48,1%), za opuszczeniem UE 17 410 742 wyborców (51,9%).

Wielka Brytania jest monarchią parlamentarną z rządem odpowiedzialnym przed
parlamentem. Stolicą państwa jest Londyn. Obecnym monarchą brytyjskim jest
królowa Elżbieta II, która zasiadła na tronie w 1952 i została koronowana w
1953. Dzisiaj jej funkcje są głównie ceremonialne, a rzeczywiste rządy
spoczywają w rękach premiera.

Wielka Brytania jest bardzo scentralizowanym państwem, w którym Parlament
Westminsterski zajmuje się większością spraw politycznych. W ostatnich latach
jednak każdy z krajów, wchodzących w skład Wielkiej Brytanii poza Anglią,
otrzymał własne organy rządowe, zajmujące się sprawami lokalnymi.

System prawny Wielkiej Brytanii dzieli się na prawo ustawowe (statutowe) oraz
prawo precedensowe (case lub common law). Pierwsze z nich składa się z aktów
prawa stanowionego (ustaw, aktów wykonawczych). Z kolei prawo precedensowe
stanowią wyroki sądowe wydane w dotychczasowych sprawach sądowych. Ponadto w
Wielkiej Brytanii nie ma konstytucji w sensie formalnym, tzn. brak aktu
prawnego, uchwalanego przy zachowaniu nadzwyczajnej procedury legislacyjnej, jak
i wymagającego do swej zmiany kwalifikowanej większości głosów.

Wielka Brytania składa się z czterech części składowych (constituent part). W
skład Wielkiej Brytanii wchodzą:

Wyspa Man i Wyspy Normandzkie nie są częściami Wielkiej Brytanii, lecz stanowią
dependencje Korony brytyjskiej, których polityką zagraniczną kieruje Londyn.

Wielka Brytania posiada także szereg terytoriów zależnych w wielu rejonach
globu.

Brytyjska scena polityczna jest zdominowana przez dwa ugrupowania polityczne:
Partię Konserwatywną i Partię Pracy.

Według spisu powszechnego z 2011 roku liczba ludności Wielkiej Brytanii wynosiła
63 182 000. 83,9% ludności (53 012 456) zamieszkiwało Anglię, 8,4% (5 295 000)
Szkocję, 4,8% (3 063 456) Walię, a 2,9% (1 810 863) Irlandię Północną. 12,9%
populacji kraju (8 173 941) stanowili mieszkańcy stolicy. W poprzednim spisie
powszechnym z 2001 roku liczba ludności kraju wyniosła 58 789 194. Umiejętność
pisania i czytania posiada 99% ludności. Obowiązek edukacji dotyczy dzieci w
wieku od 5 do 16 lat. Według danych OECD jednym z największych problemów
społecznych są znacznie częstsze niż w innych krajach rozwiniętych tzw.
ryzykowne zachowania nastolatków: nadużywanie alkoholu, palenie tytoniu, częste
ciąże nieletnich. W latach 2005–2006 ok. 33% Brytyjczyków w wieku 13-15 lat
upiło się przynajmniej dwa razy (w porównaniu do 12% Amerykanów i 14% Francuzów
w tym wieku), natomiast w 2005 na 1000 brytyjskich nastolatek statystycznie 23,4
zostało matkami.

Współcześni Brytyjczycy wywodzą się przede wszystkim z różnych ludów, które
osiedliły się w Wielkiej Brytanii przed XII wiekiem – Celtów, Rzymian,
Anglosasów i Normanów. W Wielkiej Brytanii mieszkają także liczne grupy
stosunkowo niedawnych imigrantów z Afryki, Azji i Europy Wschodniej.

Od II wojny światowej Wielka Brytania przyjęła spore migracje ludności z Europy,
Afryki oraz Azji Południowej. Szczególnie duży napływ imigrantów miał miejsce w
latach 1960–1973 oraz w latach 80. W 2001 r. 13,1% populacji stanowiły osoby
pochodzące spoza Wielkiej Brytanii, co wskazuje na najwyższy wskaźnik imigracji
w Europie. W niektórych miastach Wielkiej Brytanii procent mniejszości
narodowych jest niemalże zbliżony do połowy ludności danego miasta i tak m.in. w
Leicester stanowi 41,7%, w Londynie 40,1%, w Birmingham 34,4%.

W maju 2004 r., kiedy nastąpiło kolejne rozszerzenie Unii Europejskiej
odnotowano rekordowy napływ imigrantów z krajów Europy Środkowo-Wschodniej (ok.
pół miliona). „Daily Telegraph” oszacował, że w latach 2004–2007 do Wielkiej
Brytanii przybyło około miliona nowych imigrantów zwiększając liczbę
obcokrajowców z 5,2 do 6,3 miliona. 2/3 spośród nowych imigrantów stanowili
Polacy, stając się tym samym trzecią największą po Hindusach i Irlandczykach
mniejszością narodową w Wielkiej Brytanii. W 2015 Brytyjski Urząd Statystyczny
odnotował imigrację na poziomie 333 tys., w tym 184 tys. obcokrajowców z państw
Unii Europejskiej.

Obecnie dorasta trzecie pokolenie przybyłych po II wojnie światowej imigrantów.
Nieznana jest natomiast rzeczywista liczba mniejszości etnicznych żyjących w
Wielkiej Brytanii. 6,3 miliona obcokrajowców w 2007 r. to osoby urodzone poza
granicami kraju. Liczba ta jest większa, jeśli wziąć pod uwagę urodzone na
terenie Wielkiej Brytanii dzieci i wnuki imigrantów, którzy napłynęli
kilkadziesiąt lat temu. W 2008 r. 35,6% wszystkich urodzonych w Wielkiej
Brytanii dzieci było dziećmi mniejszości etnicznych, które formalnie są wliczane
do narodu brytyjskiego. Szacuje się, że w 2008 roku 82,4% mieszkańców Wielkiej
Brytanii było pochodzenia europejskiego (Anglikami, Szkotami, Walijczykami,
Irlandczykami i napływową ludnością europejską z kontynentu), 6,2% pochodziło z
Azji Południowej (głównie z Indii, Pakistanu i Bangladeszu), 3,5% było rasy
czarnej (głównie z Afryki i Karaibów), 1,1% z Azji Wschodniej, a 1,6% to
pozostali.

Według spisu powszechnego z 2001 r., 71,6% mieszkańców Wielkiej Brytanii
określiło swą przynależność religijną do chrześcijaństwa, przy czym w Anglii i
Walii nie uwzględniono rozróżnienia na odłamy i Kościoły. 5,2% utożsamiało się z
inną niż chrześcijaństwo religią: 2,7% z islamem, 1,0% z hinduizmem, 0,6% z
sikhizmem, 0,5% z judaizmem, 0,3% z buddyzmem i 0,3% z pozostałymi religiami,
sektami i denominacjami. 23,2% osób określiło się jako ateiści, agnostycy lub
bezwyznaniowcy, bądź nie chciało lub nie potrafiło podać swej przynależności
religijnej (spis przeprowadzony w Irlandii Północnej nie rozdzielał tych dwóch
kategorii).

Dane te jednak nie oddają rzeczywistej sytuacji wyznaniowej w Wielkiej Brytanii.
Przynależność do określonego Kościoła czy związku wyznaniowego w Wielkiej
Brytanii jest uwarunkowana w większym stopniu tradycją i rozwiązaniami
prawno-administracyjnymi (zwłaszcza w przypadku uprzywilejowanych wspólnot
protestanckich), w mniejszym stopniu oznacza natomiast podzielanie doktryn i
teologii tych wspólnot. Przykładowo większość badań
społecznych[potrzebny przypis] pokazuje, że Brytyjczycy na ogół są narodem
silnie zsekularyzowanym. Dane o rzeczywistej przynależności religijnej wśród
Brytyjczyków różnią się między sobą w zależności od ośrodków badawczych, doboru
próby, sposobu definiowania religii, pytań badawczych i sposobu realizowania
badań. Przykładowo, według British Social Attitudes, w 2006 r. jedynie 31%
badanych Brytyjczyków zdeklarowało czynną przynależność religijną (spadek z 74%
w 1964 roku). Natomiast aż 38% zdeklarowało brak przynależności do religii
(wzrost z 3% w 1964 roku).

Wiarę w Boga osobowego, według różnych badań na przestrzeni 2003 – 2008 r.,
deklarowało od 35 do 60% dorosłych Brytyjczyków. Wśród nastolatków wiara w Boga
była najniższa i w niektórych regionach (np. w Kornwalii) spadła do 22%. Według
sondażu społecznego Eurobarometr na zlecenie Komisji Europejskiej, jedynie 38%
Brytyjczyków potwierdziło wiarę w Boga osobowego, dalsze 40% przyznało, że
dopuszcza możliwość istnienia nieokreślonej siły wyższej, a 20% zdeklarowało
ateizm lub brak wiary. Pozostałe 2% nie chciało lub nie potrafiło się określić.

Brytyjska Agencja Pomocy i Rozwoju Tearfund w 2007 r. opublikowała dane, że
zaledwie 10% Brytyjczyków uczestniczy w nabożeństwach co najmniej raz w
tygodniu, a 59% nigdy lub prawie nigdy nie odwiedza kościołów. Były to jednak
dane zebrane z deklaracji, podczas gdy w rzeczywistości uczestnictwo w
niedzielnych nabożeństwach okazało się niższe. O ile w 1979 r. 12% Brytyjczyków
odwiedzało kościoły, to w 1999 r. już tylko 7,5%. Tearfund oszacował, że do 2007
r. systematyczne uczestnictwo w niedzielnych nabożeństwach spaść mogło do 6%.

Z przyczyn finansowych liczne świątynie i kościoły są odsprzedawane państwu,
instytucjom publicznym lub prywatnym przedsiębiorcom, a następnie przerabiane na
sale konferencyjne, galerie, hotele, dyskoteki lub prywatne posesje. Bardzo
istotny jest również systematyczny spadek chrztów, konfirmacji w wieku
nastoletnim i małżeństw sakramentalnych. Wielka Brytania formalnie jest państwem
wyznaniowym, w którym wywodzące się z anglikanizmu Kościoły Anglii oraz z
prezbiterianizmu Kościół Szkocji są Kościołami państwowymi. Biskupi mają
zagwarantowane miejsca w Izbie Lordów w parlamencie brytyjskim, a monarcha
będący głową państwa, jest jednocześnie głową Kościoła anglikańskiego.

W badaniu British Social Attitudes Survey przeprowadzonym w 2011 roku
respondenci określili swoją przynależność do grup wyznaniowych w sposób
następujący:

Głównym językiem jest angielski, choć w użyciu są także walijski, irlandzki i
języki szkockie. Imigranci posługują się także swoimi językami, np. pendżabskim,
bengalskim, czy urdu.

Wielka Brytania jest państwem o gospodarce rynkowej, trzecim co do PKB rynkiem w
Europie (za Niemcami i Rosją), a ósmym na świecie (po Stanach Zjednoczonych,
Chinach, Indiach, Japonii, Niemczech, Rosji i Brazylii). W ciągu ostatnich dwóch
dekad rząd dokonał prywatyzacji wielu przedsiębiorstw państwowych, odchodząc w
znacznym stopniu od zasad tzw. państwa opiekuńczego (welfare state).

Intensywne, wysoko zmechanizowane i wydajne rolnictwo zaspokaja potrzeby
żywnościowe kraju w 60%, przy czym w tym dziale gospodarki zatrudnione jest
tylko 1,5% społeczeństwa.

Usługi, głównie bankowe i ubezpieczeniowe, stanowią największy udział w
brytyjskim PKB i w tym sektorze Wielka Brytania jest druga na świecie za USA,
natomiast przemysł traci na znaczeniu. Podatki stanowią 37% PKB.

W czasach premiera Tony’ego Blaira kontynuowano w dużej mierze politykę Margaret
Thatcher, chociaż zwiększono wydatki na edukację i służbę zdrowia z budżetu.
Zatrudnienie na poziomie 70% należy do najwyższych na świecie. PKB per capita
wynosi nominalnie 39 213, a po zmierzeniu parytetem siły nabywczej 35 051
dolarów, czyli mniej więcej tyle, ile w Holandii, Niemczech i Skandynawii. Do
znanych na świecie brytyjskich marek luksusowych samochodów osobowych zaliczają
się m.in. Rolls-Royce, Bentley, Aston Martin, Jaguar, a z samochodów terenowych
Land Rover. W 2011 w Wielkiej Brytanii wyprodukowano 1,46 milionów aut.

W 2015 roku kraj ten odwiedziło 34,4 mln turystów (5,6% więcej niż w roku
poprzednim), generując dla niego przychody na poziomie 45,5 mld dolarów.

Wielka Brytania zalicza się do 9 mocarstw atomowych. Jej arsenał to około 200
głowic atomowych, które mogą być przenoszone na odległość 12 tysięcy kilometrów.

Kultura Wielkiej Brytanii ukształtowana została przez wiele czynników, takich
jak wyspiarski status państwa, jego historia jako zachodniej demokracji
liberalnej i mocarstwa, jak również unię czterech krajów, z których każde
pielęgnuje własne tradycje, obyczaje i symbole. Za sprawą imperium brytyjskiego,
brytyjskie wpływy można zauważyć w języku, kulturze oraz porządku prawnym wielu
z jego byłych kolonii, włączając w to Australię, Indie, Irlandię, Kanadę, Nową
Zelandię, Republikę Południowej Afryki i Stany Zjednoczone. Znaczny wpływ
kulturalny Wielkiej Brytanii doprowadził do określania jej mianem „kulturowego
mocarstwa”.

W Wielkiej Brytanii znajduje się duża liczba uniwersytetów, m.in.: University of
Oxford, University of Cambridge, University College London, Imperial College,
King’s College. Wielka Brytania wydała wielu naukowców takich jak Isaac Newton,
James Watt, Charles Darwin, Alexander Fleming i Graham Bell. Pod względem liczby
otrzymanych nagród Nobla, Brytyjczycy są na drugim miejscu po obywatelach Stanów
Zjednoczonych.

Na terenie Wielkiej Brytanii, znajdują się polskie szkoły działające w soboty
tzw. Szkoły Przedmiotów Ojczystych działające przez Polską Macierz Szkolną.

Termin „Literatura brytyjska” odnosi się do literatury związanej ze Zjednoczonym
Królestwem, Wyspą Man oraz Wyspami Normandzkimi. Większość brytyjskiej
literatury napisana jest w języku angielskim. W 2005 r. 206 000 książek było
wydanych w Wielkiej Brytanii, a w roku 2006 był to największy wydawca książek na
świecie.

Angielski dramaturg i poeta William Szekspir jest przez wielu literaturoznawców
uważany za najwybitniejszego pisarza dramaturga wszech czasów, a jemu
współcześni Christopher Marlowe i Ben Jonson również są nieprzerwanie cenieni. W
czasach współczesnych dramaturdzy tacy jak Alan Ayckbourn, Harold Pinter,
Michael Frayn, Tom Stoppard i David Edgar połączyli ze sobą elementy
surrealizmu, realizmu i radykalizmu.

Do znaczących przed-współczesnych angielskich pisarzy należą takie osoby jak
Geoffrey Chaucer (XIV w.), Thomas Malory (XV w.), sir Thomas More (XVI w.), John
Bunyan (XVII w.) i John Milton (XVII w.). W XVIII wieku Daniel Defoe (autor
Robinsona Crusoe) i Samuel Richardson byli pionierami współczesnych powieści. W
XIX wieku powstały kolejne innowacje za sprawą takich pisarzy jak Jane Austen,
pisząca gotyckie powieści Mary Shelley, dziecięcy pisarz Lewis Carroll, siostry
Brontë – Charlotte Brontë, Emily Brontë oraz Anne Brontë, działacz społeczny
Charles Dickens, naturalista Thomas Hardy, realista George Eliot, wizjonerski
poeta William Blake i romantyczny poeta William Wordsworth. Do XX-wiecznych
angielskich pisarzy należą pisarz science-fiction H.G. Wells; pisarze
klasycznych bajek dla dzieci Rudyard Kipling, A.A. Milne (twórca Kubusia
Puchatka), Roald Dahl i Enid Blyton; kontrowersyjny D.H. Lawrence; modernistka
Virginia Woolf; satyryk Evelyn Waugh; proroczy powieściopisarz George Orwell;
popularny pisarz W. Somerset Maugham i Graham Greene; twórczyni powieści
kryminalnych Agatha Christie (najlepiej sprzedający się pisarz wszech czasów);
Ian Fleming (twórca Jamesa Bonda); poeci T.S. Eliot, Philip Larkin i Ted Hughes;
pisarze fantasy J.R.R. Tolkien, C.S. Lewis i J.K. Rowling; komiksopisarz Alan
Moore, którego komiks Watchman jest często nazywany przez krytyków najlepszą
serią komiksową i jednym z najlepiej sprzedających się komiksów kiedykolwiek
wydanych na świecie.

Szkocki wkład w literaturę brytyjską obejmuje m.in. twórczość detektywistyczną
pisarza Arthura Conana Doyle’a (twórca Sherlocka Holmesa), literaturę
romantyczną sir Waltera Scotta, bajkopisarza J.M. Barriego, powieści przygodowe
Roberta Louisa Stevensona i słynnego poety Roberta Burnsa. Nieco później
moderniści i nacjonaliści Hugh MacDiarmid oraz Neil M. Gunn przyczynili się do
szkockiego renesansu. Bardziej ponurą perspektywę zawierają opowiadania Iana
Rankina oraz psychologiczne komedio-horrory Iaina Banks. Szkocka stolica
Edynburg, była pierwszym światowym Miastem Literatury UNESCO.

Najstarszy znany brytyjski wiersz Y Gododdin, został skomponowany w Yr Hen
Ogledd (północna Anglia), najprawdopodobniej w VI wieku. Był napisany po
kumbryjsku bądź starowalijsku i zawierał najwcześniejsze znane wzmianki o królu
Arturze. Od około VII wieku, związek między Walią a północnym obszarem Anglii
został utracony, przez co zasięg języka walijskiego ograniczony został do Walii,
gdzie arturiańska legenda była dalej rozwijana przez Geoffreya z Monmouth.
Najbardziej szanowany walijski poeta, Dafydd ap Gwilym (1320–1370), tworzył
poezję poruszającą tematy natury, religii, a w szczególności miłości. Jest on
szeroko uznawany za jednego z najlepszych poetów europejskich tamtego wieku. Do
XIX wieku większość walijskiej literatury powstawała w języku walijskim a
większość prozy miała charakter religijny. Daniel Owen jest uznawany za
pierwszego walijskojęzycznego powieściopisarza, publikując Rhys Lewis w 1885 r.
Najlepiej znanymi twórcami literatury anglo-walijskiej są dwaj autorzy o
nazwisku Thomas. Dylan Thomas zyskał sławę po obu stronach Atlantyku w połowie
XX wieku. Jest znany ze swoich poezji – jego Do not go gentle into that good
night; Rage, rage against the dying of the light. jest jednym z najczęściej
cytowanych angielskich dwuwierszy – oraz za jego „grę z głosami”, Under Milk
Wood. Wpływowy poeta-ksiądz Kościoła Walii i walijski nacjonalista, R. S.
Thomas, był nominowany do literackiej nagrody Nobla w 1996 roku. Czołowi
walijscy powieściopisarze XX wieku to Richard Llewellyn oraz Kate Roberts.

Autorzy innych narodowości, szczególnie z krajów Wspólnoty Narodów, Irlandii i
Stanów Zjednoczonych, żyli i tworzyli w Wielkiej Brytanii. Do znaczących
przykładów w ciągu wieków zalicza się Jonathana Swifta, Oscara Wilde’a, Brama
Stokera, George’a Bernarda Shawa, Josepha Conrada, T.S. Eliota, Ezra Pounda oraz
bardziej współczesnych brytyjskich autorów urodzonych za granicą takich jak
Kazuo Ishiguro czy sir Salman Rushdie.

Różne gatunki muzyczne są popularne w Wielkiej Brytanii, od rodzimej muzyki
folkowej Anglii, Walii, Szkocji i Północnej Irlandii po heavy metal. Godnymi
uwagi kompozytorami muzyki klasycznej z Wielkiej Brytanii oraz krajów które ją
poprzedzały, byli William Byrd, Henry Purcell, sir Edward Elgar, Gustav Holst,
sir Arthur Sullivan (najbardziej znany z pracy z sir W.S. Gilbertem), Ralph
Vaughan Williams i Benjamin Britten, pionier nowoczesnej brytyjskiej opery. Sir
Peter Maxwell Davies jest jednym z głównych żyjących kompozytorów oraz obecnie
pełniącym służbę Master of the Queen’s Music. Wielka Brytania jest także domem
dla sławnych na świecie orkiestr symfonicznych i chórów takich jak BBC Symphony
Orchestra czy London Symphony Chorus. Znani dyrygenci to sir Simon Rattle, John
Barbirolli i sir Malcolm Sargent. Sławni kompozytorzy muzyki filmowej to John
Barry, Clint Mansell, Mike Oldfield, John Powell, Craig Armstrong, David Arnold,
John Murphy, Monty Norman oraz Harry Gregson-Williams. Georg Friedrich Händel,
choć urodzony w Niemczech, był naturalizowanym brytyjskim obywatelem i niektóre
z jego największych dzieł, jak Mesjasz, były napisane w języku angielskim.
Andrew Lloyd Webber uzyskał ogromny światowy sukces komercyjny oraz jest płodnym
kompozytorem muzyki teatralnej, dzieł, które zdominowały londyński West End na
wiele lat oraz powędrowały na Broadway w Nowym Jorku.

The Beatles sprzedali ponad miliard pozycji płytowych na świecie, będąc
najlepiej sprzedającym i wpływowym zespołem w historii muzyki popularnej. Inne
czołowe brytyjskie zespoły, które miały wpływ na muzykę popularną w drugiej
połowie XX i na początku XXI wieku to m.in. The Rolling Stones, Led Zeppelin,
Pink Floyd, Queen, the Bee Gees, i Elton John, wszyscy mający sprzedaż płyt na
poziomie 200 milionów lub więcej w skali światowej. Brit Awards to coroczne
rozdanie muzycznych nagród organizowane przez BPI, a niektórzy z brytyjskich
odbiorców nagrody za Wielki Wkład w Muzykę to The Who, David Bowie, Eric
Clapton, Rod Stewart i The Police. Ostatnio popularne brytyjskie zespoły, które
uzyskały międzynarodowy rozgłos i sukces to Coldplay, Radiohead, Oasis, Spice
Girls, Adele i One Direction.

Wiele brytyjskich miast jest znanych ze swojej muzyki. Zespoły z Liverpoolu
miały więcej hitów singlowych w brytyjskich listach przebojów na pierwszym
miejscu na osobę (54) niż jakiekolwiek inne miasto na świecie. Wkład Glasgow do
muzyki był nagrodzony w 2008 r., kiedy zostało ono nazwane Miastem Muzyki przez
UNESCO, jako jedno z trzech miast na świecie mających ten status.

Wielka Brytania stała się ojczyzną wielu gatunków muzyki elektronicznej, np.
acid, house, breakbeat hardcore, big beat, jungle, drum and bass, trip hop i
dubstep.

Wielka Brytania jest ojczyzną masonerii. Żyje tam obecnie około 300 tys.
masonów. Wśród członków było i jest wielu arystokratów, królów i książąt. Należy
do niej wielu oficerów policji, urzędników i zwykłych Brytyjczyków, głównie
przedstawicieli elity na służbie państwowej. Obecnym wielkim mistrzem jest
Edward Windsor, książę Kentu, członek rodziny królewskiej. Zjednoczona Wielka
Loża Anglii jest uznawana za lożę-matkę wielkich lóż w innych krajach.



https://pl.wikipedia.org/wiki/Artur_J%C4%99drzejczyk

Artur Jędrzejczyk (ur. 4 listopada 1987 w Dębicy) – polski piłkarz występujący
na pozycji obrońcy w polskim klubie Legia Warszawa oraz w reprezentacji Polski.
Uczestnik Mistrzostw Europy 2016.

Artur Jędrzejczyk piłkarską karierę rozpoczynał w Igloopolu Dębica. W rundzie
wiosennej sezonu 2004/2005 został włączony do dorosłej kadry tego zespołu i
zadebiutował wówczas w IV lidze. W kolejnych rozgrywkach strzelił pierwszą
bramkę dla swojego klubu. Uczynił to we wrześniowym meczu ze Stalą Mielec, a
jego gol zapewnił Igloopolowi remis 1:1. W końcówce sezonu zdobył drugą bramkę,
tym razem w wygranym na wyjeździe 2:1 pojedynku z Kolbuszowianką Kolbuszowa.
Klub Jędrzejczyk walczył o awans, ale ostatecznie zajął w tabeli trzecią lokatę
i do Wisłoki Dębica, która została zwycięzcą, stracił pięć punktów.

W czerwcu 2006 Jędrzejczyk w wyniku współpracy między Igloopolem Dębica a Legią
Warszawa pojechał na zgrupowanie ze stołeczną drużyną do Wronek. Po przejściu
testów trener warszawskiego zespołu, Dariusz Wdowczyk, przyznał, że prowadzony
przez niego klub w sezonie 2006/2007 czeka dużo meczów do rozegrania, więc
potrzeba mu wielu piłkarzy; z tego powodu zdecydował się na podpisanie kontraktu
z młodym obrońcą. W Legii Jędrzejczyk zadebiutował 22 lipca w meczu o
Superpuchar Polski z Wisłą Płock, w którym popełnił kilka błędów. Spotkanie
zakończyło się zwycięstwem rywali 2:1, a piłkarz boisko opuścił w 78. minucie,
kiedy zmienił go Maciej Korzym. W sierpniu rozegrał swój pierwszy mecz w
Ekstraklasie, występując w pojedynku czwartej kolejki z ŁKS-em Łódź. Swój występ
określił jako słaby, zaś brak formy wytłumaczył tym, że zagrał na nietypowej dla
siebie wówczas pozycji – prawego obrońcy. Do końca sezonu pojawił się na murawie
jeszcze w trzech spotkaniach Pucharu Ekstraklasy (w rundzie jesiennej znalazł
się poza kadrą na mecze ligowe), w których również prezentował się przeciętnie –
popełniał błędy w ustawieniu się i kryciu przeciwnika.

Na początku lipca 2007 Jędrzejczyk rozpoczął przygotowania do nowego sezonu wraz
z GKS-em Jastrzębie, a kilka dni później został wypożyczony na rok do tego
klubu. W nowym zespole zadebiutował 29 lipca w wygranym 3:1 meczu z ŁKS-em
Łomża. W spotkaniu siódmej kolejki z Podbeskidziem-Bielsko Biała strzelił
samobója, który w dużym stopniu przyczynił się do porażki 1:2. We wrześniowym
pojedynku z Kmitą Zabierzów został ukarany dwoma żółtym kartkami, a w
konsekwencji czerwoną. W październiku, w trakcie meczu z Turem Turek, skręcił
kolano, co spowodowało, że pauzował sześć miesięcy. Do gry powrócił w marcu
2008, podczas spotkania z Motorem Lublin. Do końca sezonu grał już regularnie, a
łącznie wystąpił w 23 pojedynkach.

Przed sezonem 2008/2009 Jędrzejczyk powrócił do Legii. Swoją dobrą dyspozycją
zwrócił na siebie uwagę szefów Lechii Gdańsk, którzy zabiegali o jego
pozyskanie. Sztab szkoleniowy stołecznej drużyny z trenerem Janem Urbanem na
czele zadecydowali jednak, że piłkarz pojedzie z Legią na pierwsze zgrupowanie i
dopiero po jego zakończeniu podjęta zostanie decyzja odnośnie jego przyszłości.
W sparingowych meczach, w wyniku słabej formy Sebastiana Szałachowskiego,
zawodnik ustawiany był na boku obrony, gdzie przyzwyczaił się grać. Nie pojechał
jednak na turniej do Szwajcarii, lecz udał się na zgrupowanie Młodej Legii. W
lipcu przebywał na testach w Koronie Kielce, która został zdegradowana do I ligi
za korupcję, i zagrał w niej w kontrolnym pojedynku z KSZO Ostrowiec
Świętokrzyski, w którym zaprezentował się z dobrej strony. Nie został jednak
graczem kieleckiej drużyn, lecz został ponownie wypożyczony, tym razem do
Dolcanu Ząbki. Szybko wywalczył w nim miejsce w podstawowej jedenastce, zaś
trener Marcin Sasal nazwał go graczem młodym, ale już doświadczonym. Podczas
pobytu w Dolcanie, Jędrzejczyk zagrał w 28 meczach. Strzelił także dwa gole: w
spotkaniach z GKP Gorzów Wlkp. i Stalą Stalowa Wola. W kwietniu 2009 przedłużył
kontrakt z Legią i latem powrócił do tego zespołu.

Sezon 2009/2010 Jędrzejczyk rozpoczął od występu w meczu rundy eliminacyjnej
Ligi Europy z Brøndby IF, zremisowanego przez Legię 1:1. W rewanżu, rozegranym w
Warszawie padł wynik 2:2 i do dalszej rundy awansował zespół z Danii. W
pierwszej ligowej kolejce Legia podejmowała Zagłębie Lubin. Jędrzejczyk wyszedł
w podstawowym składzie, tworząc parę stoperów z Hiszpanem Astizem. W 67. minucie
po dośrodkowaniu z rzutu rożnego pokonał bramkarza rywali, Aleksandra Ptaka,
czym ustalił wynik spotkania na 4:0. Było to też jego pierwsze trafienie w
Ekstraklasie. Do końca rundy jesiennej zagrał w trzech innych ligowych
pojedynkach oraz dwóch pucharu Polski. Sztab szkoleniowy był zadowolony z
postawy defensora, ale uważał, że powinien on więcej grać. Dlatego też na
początku stycznia 2010 piłkarz został wypożyczony na rok do Korony Kielce. W
umowie znalazł się zapis, że w razie potrzeby będzie mógł wrócić do Legii już
latem. 11 stycznia rozpoczął z nowym zespołem przygotowania do rundy wiosennej,
a później przebywał wraz z drużyną na obozach w Polsce i Turcji. Oficjalny
debiut zaliczył pod koniec lutego, w wygranym 1:0 spotkaniu z Jagiellonią
Białystok. Zaprezentował się dobrze – był bardzo pewny w obronie, od czasu do
czasu włączał się też do akcji ofensywnych. W spotkaniu ze Śląskiem Wrocław w
36. minucie został ukarany dwoma żółtymi kartkami, w konsekwencji czerwoną.
Pomimo szybkiego zejścia z murawy zostawił po sobie dobre wrażenie. 8 maja
wystąpił w pojedynku z Lechią Gdańsk, a jego gol głową w drugiej części
spotkania zapewnił Koronie utrzymanie w lidze. Ostatecznie kielecki klub
uplasował się w tabeli na szóstym miejscu.

Artur Jędrzejczyk w Koronie był podstawowym zawodnikiem i wystąpił łącznie w 13
meczach. Pomimo młodego wieku imponował spokojem w poczynaniach defensywnych. W
bardzo trudnych sytuacjach potrafił podejmować trafne decyzje, które uchroniły
zespół przed stratą goli. Dobrze prezentował się również w akcjach ofensywnych
swojej drużyny. Jeszcze w trakcie trwania rundy wiosennej Legii zadeklarowała,
że chce aby Jędrzejczyk powrócił do niej po zakończeniu sezonu. Trener Korony,
Marcin Sasal, przyznał, że zatrzymanie obrońcy w prowadzonym przez niego zespole
byłoby dobrym rozwiązaniem. Ostatecznie jednak Jędrzejczyk powrócił do Warszawy
i w czerwcu udał się z klubem na zgrupowanie do Grodziska Wielkopolskiego. W
sezonach 2010/2011 i 2011/2012 zdobył z Legią Puchar Polski, a w następnym –
mistrzostwo i Puchar Polski.

30 maja 2013 podpisał trzyletni kontrakt z rosyjskim FK Krasnodar. Rosjanie
zapłacili za Polaka 2,2 mln euro. W grudniu 2015 został wypożyczony do Legii
Warszawa. Po zakończeniu sezonu wrócił do Krasnodaru. W grudniu 2016 Legia
wykupiła go za 1 mln euro.

W sierpniu 2006 Jędrzejczyk otrzymał powołanie do reprezentacji Polski U-20 na
towarzyski turniej w Portugalii. W lutym następnego roku został desygnowany na
konsultację szkoleniową zespołu do lat 19, która odbyła się w Gdańsku. W
kwietniu przebywał natomiast na konsultacji szkoleniowej z drużyną U-20.

W połowie maja 2007 Jędrzejczyk został powołany na konsultację szkoleniową i
turniej towarzyski w Jordanii, który był ostatnią częścią przygotowań do
zbliżających się Mistrzostw Świata U-20 w Kanadzie. W pierwszym meczu Polacy
zremisowali z gospodarzami imprezy, a gola strzelił Jarosław Fojut. W drugim
spotkaniu również zremisowali z Syrią, a w ostatnim, po raz drugi zmierzyli się
z Jordanią i wygrali 3:2. 13 czerwca została ogłoszona kadra na zgrupowanie i
turniej finałowy mistrzostw świata U-20; zabrakło w niej miejsca dla
Jędrzejczyka.

W maju 2008 Jędrzejczyk został powołany na trzydniową konsultację szkoleniową
kadry U-21. 1 czerwca zadebiutował w niej w zremisowanym 2:2 spotkaniu z
Białorusią, w którym grał do 65. minuty, po czym został zmieniony przez Michała
Steinke. W sierpniu 2009 Jędrzejczyk został desygnowany przez Stefana
Majewskiego na premierowy mecz zespołu do lat 23 z Walią. Zagrał w nim w drugiej
połowie, kiedy to w 63. minucie zmienił Mariusza Pawelca, a Polacy pokonali
rywali 2:1.

26 lipca 2010 Jędrzejczyk został powołany przez selekcjonera reprezentacji
Polski, Franciszka Smudę na towarzyski mecz z Kamerunem, który odbył się 11
sierpnia. Spotkanie zakończyło się zwycięstwem rywali 3:0, a piłkarz w pojedynku
nie wystąpił. Pod koniec sierpnia oraz na początku września zagrał w dwóch
meczach reprezentacji U-23 – najpierw w spotkaniu przeciwko Uzbekistanowi, a
później przeciwko Iranowi.

Pod koniec września 2010 Jędrzejczyk został powołany przez Andrzeja Zamilskiego
na mecze reprezentacji U-23 z Iranem i Walią. Nie wystąpił w nich, gdyż kilka
dni później został dodatkowo (w miejsce Grzegorza Wojtkowiaka) desygnowany przez
selekcjonera Franciszka Smudę do kadry A na zgrupowanie w USA i Kanadzie. W jego
ramach zagrał 12 października w zremisowanym 2:2 pojedynku z Ekwadorem, w którym
w 61. minucie zmienił Łukasza Piszczka.

30 października 2013 został powołany przez trenera reprezentacji Polski Adama
Nawałkę na dwa mecze towarzyskie ze Słowacją i Irlandią.

12 maja 2016 został powołany przez selekcjonera Adama Nawałkę do szerokiej kadry
na Mistrzostwa Europy 2016 we Francji. 30 maja 2016 Adam Nawałka oficjalnie
powołał go do ścisłego składu na mistrzostwa Europy.



https://pl.wikipedia.org/wiki/Zbigniew_Boniek

Zbigniew Kazimierz Boniek (ur. 3 marca 1956 w Bydgoszczy) – polski piłkarz,
trener, działacz sportowy i biznesmen. Były selekcjoner reprezentacji Polski w
piłce nożnej. Od 26 października 2012 prezes Polskiego Związku Piłki Nożnej.

Należy do grona stu najlepszych piłkarzy w historii światowej piłki nożnej
według FIFA. Uczestnik 3. turniejów finałowych mistrzostw świata – Argentyna
1978, Hiszpania 1982 (3. miejsce), Meksyk 1986 (łącznie 16 meczów i 6 goli).
Zdobywca m.in. Pucharu Europy (1985), Pucharu Zdobywców Pucharów (1984) i
Superpucharu Europy (1984). Zdobywca III. miejsca w Plebiscycie Złotej Piłki w
1982 roku.

W swojej karierze reprezentował barwy Zawiszy Bydgoszcz, Widzewa Łódź, Juventusu
oraz AS Romy.

Jest wychowankiem Zawiszy Bydgoszcz, w którym grał od 1968. W 1975 roku trafił
do Widzewa Łódź, w którym zadebiutował 16 sierpnia 1975. Z tym klubem dwukrotnie
zdobył Mistrzostwo Polski (1981, 1982). W łódzkim klubie rozegrał 172 ligowe
mecze, strzelając 50 bramek.

Przed Mistrzostwami Świata w 1982 r., w ostatnim dniu okienka transferowego (30
kwietnia 1982) podpisał kontrakt z Juventusem Turyn. Polski zawodnik obok Paolo
Rossiego i Michela Platiniego był jednym z filarów zespołu. W latach 1984–1985
zdobył z tym klubem wszystkie najważniejsze międzynarodowe trofea, na czele z
Pucharem Europy i Pucharem Zdobywców Pucharów. Był nazywany „Pięknością nocy”,
gdyż najlepsze występy notował w meczach rozgrywanych przy sztucznym
oświetleniu.

W barwach Juventusu uczestniczył w spotkaniu finałowym Pucharu Europy w 1985 na
Heysel w Brukseli, gdzie przed spotkaniem doszło do zamieszek, w wyniku których
śmierć poniosło 39 kibiców (następnego dnia, grając w Tiranie, strzelił
zwycięską bramkę dla reprezentacji Polski w meczu z Albanią w eliminacjach
mistrzostw świata 1986). W lipcu 1985 za 3 miliardy lirów przeszedł do AS Roma.
Z klubem tym w 1986 roku zdobył Puchar Włoch. Właśnie tam w 1988 roku zakończył
karierę piłkarską.

W reprezentacji Polski zadebiutował w wieku 20 lat, 24 marca 1976 roku, w meczu
przeciwko reprezentacji Argentyny, jeszcze pod wodzą Kazimierza Górskiego. Na
stałe zadomowił się w kadrze Jacka Gmocha w trakcie Mistrzostw Świata w
Argentynie w 1978 r., gdzie popisał się zwłaszcza strzeleniem dwóch bramek w
meczu z Meksykiem. Mimo tego Polacy odpadli jednak z turnieju po drugiej
rundzie.

W 1980 r. był zamieszany w tzw. Aferę na Okęciu i w konsekwencji zawieszony w
prawach reprezentanta. Szybko jednak wrócił do kadry i odegrał czołową rolę w
występie polskiej reprezentacji na Mistrzostwach Świata w Hiszpanii w 1982 r. W
pamięci kibiców szczególnie zapamiętany dzięki hat-trickowi w Barcelonie w
spotkaniu z reprezentacją Belgii. W meczu przeciwko Związkowi Radzieckiemu
obejrzał drugą żółtą kartkę na tym turnieju, przez co zmuszony był pauzować w
meczu półfinałowym przeciwko Włochom, przegranym przez Polskę 0:2. Do składu
wrócił na mecz o trzecie miejsce z Francją wygranym przez Polskę 3:2. Na
Mistrzostwa Świata w Meksyku w 1986 r. pojechał jako kapitan reprezentacji
Polski. Reprezentacja odpadła w 1/8 finału po porażce z Brazylią 0:4. Na trzech
turniejach finałowych Mistrzostw Świata (1978, 1982, 1986) rozegrał 16 spotkań,
strzelając 6 goli.

Znakomite występy podczas Mistrzostw Świata oraz w Juventusie zaowocowały
trzecim miejscem w plebiscycie czasopisma France Football na najlepszego
piłkarza Europy 1982 (jako drugi Polak w historii – po Kazimierzu Deynie).
Wcześniej wybrany został do drużyny gwiazd mistrzostw świata. Także w 1982 roku,
jako drugi - po Wacławie Kucharze - piłkarz w historii, został najlepszym
sportowcem Polski w plebiscycie „Przeglądu Sportowego”. Dwukrotnie w 1978 r. i
1982 r. został najlepszym piłkarzem roku w Polsce w plebiscycie „Piłki Nożnej”.
W 1976 r. został wybrany piłkarskim odkryciem roku w Polsce w plebiscycie „Piłki
Nożnej”.

Ostatni występ reprezentacyjny Zbigniewa Bońka miał miejsce 23 marca 1988 roku w
meczu z Irlandią Północną. W reprezentacji rozegrał łącznie 80 meczów i zdobył
24 bramki. Jest członkiem Klubu Wybitnego Reprezentanta.

W 1979 roku wybrany do drużyny „Reszty Świata” na mecz z mistrzem świata,
Argentyną, wygranym przez drużynę gwiazd 2:1. W drużynie „Reszty Świata”
wystąpił także w meczu z Francją w 1986 r., podczas pożegnalnego występu Michela
Platiniego.

Ukończył studia na Akademii Wychowania Fizycznego w Warszawie. W latach
1989–1990 odbył kurs trenerski w Coverciano. W sezonie 1990/1991 prowadził
drużynę US Lecce, występującą wówczas w Serie A. Sezon ten zakończył się
spadkiem do Serie B. W następnym sezonie Boniek prowadził drużynę AS Bari,
grającą w Serie A. Zespół zakończył sezon na piętnastym miejscu i spadł do Serie
B. W sezonie 1992/1993 Zbigniew Boniek został zatrudniony w grającym w Serie C1
Sambenedettese, skąd został jednak zwolniony przed końcem rozgrywek.

Za kadencji Michała Listkiewicza do sierpnia 2002 roku pełnił funkcję
wiceprezesa PZPN. W 2002 przez kilka miesięcy był selekcjonerem polskiej
reprezentacji piłkarskiej. Od 2004 do 20 lipca 2006 ponownie związany z Widzewem
jako jeden ze współwłaścicieli i członków zarządu stowarzyszenia. Od 18 czerwca
2007 do września 2008 członek Rady Nadzorczej Klubu Sportowego Widzew Łódź SA.

W 2004 Pelé umieścił go na liście FIFA 100. Jest jedynym polskim piłkarzem
umieszczonym na tej liście.

30 października 2008 bez powodzenia kandydował w wyborach na prezesa polskiej
federacji piłkarskiej (przegrał z Grzegorzem Lato), jednak w następnych
wyborach, 26 października 2012, zwyciężył (otrzymując w drugiej turze 61 głosów
delegatów-przy wymaganych co najmniej 59) i objął urząd prezesa Polskiego
Związku Piłki Nożnej. Po objęciu przez niego urzędu, poprawił się wizerunek
związku- federacja odzyskała transparentność i zaufanie kibiców. Ponadto poprzez
trafione wybory personalne prezesa, jakim niewątpliwie było powierzenie funkcji
selekcjonera reprezentacji Polski, trenerowi Adamowi Nawałce, kadra Polski, po
latach posuchy, zaczęła osiągać satysfakcjonujące wyniki. To pod jego rządami
reprezentacja Polski w piłce nożnej, w 2016 roku zakwalifikowała się na Euro
2016, a następnie dotarła do ćwierćfinału tego turnieju, osiągając najlepszy
wynik na Mistrzostwach Europy w historii. Od początku kadencji Bońka, Polska
awansowała w rankingu FIFA o 42 lokaty (z 54. miejsca w 2012, na 12. miejsce w
2017). 28 października 2016 po raz drugi został wybrany na prezesa PZPN.

Jest synem byłego piłkarza Zawiszy i Polonii Bydgoszcz, Józefa oraz Jadwigi
Bońków. Mieszka w Rzymie. Posiada obywatelstwo polskie i włoskie. Ma żonę
Wiesławę, romanistkę, którą poślubił w 1976 roku, dwie córki, Karolinę i Kamilę
oraz syna, Tomasza. Mężem córki Karoliny jest były włoski tenisista, Vincenzo
Santopadre. Mają syna Mateo (ur. 2004) oraz córkę Giulie (ur. 2006). 17 grudnia
2015, na świat przyszła jego druga wnuczka, Emma Catterina Boniek.



https://pl.wikipedia.org/wiki/Paris_Saint-Germain_F.C.

Paris Saint-Germain Football Club – francuski klub piłkarski z siedzibą w
Paryżu, rozgrywający mecze na stadionie Parc des Princes. Założony został w 1970
i aktualnie występuje w rozgrywkach Ligue 1. Drużyna należy do najbardziej
utytułowanych w swoim kraju, mając na koncie m.in. sześć mistrzostw Francji,
dziesięć Pucharów Francji oraz Puchar Zdobywców Pucharów.

Klub PSG utworzony został 26 czerwca 1970 roku na skutek fuzji dwóch zespołów
paryskich: Stade Saint-Germain (istniejącego od czerwca 1904 do czerwca 1970 –
prawdziwego protoplasty PSG) i Paris FC. Oficjalnie zarejestrowany został 12
sierpnia 1970. Jego nazwa pochodzi od nazwy podparyskiej miejscowości
Saint-Germain-en-Laye. PSG miał status klubu zawodowego od lipca 1971 do maja
1972. Ponownie klubem zawodowym PSG został w lipcu 1974 i jest nim do dziś.

W pierwszym swoim sezonie (1970/1971) drużyna wystąpiła w drugiej klasie
rozgrywkowej, by już po roku świętować pierwszy historyczny awans do Division 1.
Debiutancki mecz Paryżanie rozegrali 11 sierpnia 1971 przegrywając na wyjeździe
z zespołem Angers SCO 0:2. Po pierwszym sezonie w najwyższej klasie rozgrywkowej
PSG uplasował się zaledwie na 16 pozycji, odnosząc 10 zwycięstw przy 18
porażkach w 38 spotkaniach. W maju 1972 nastąpił rozłam klubu ponownie na Paris
FC, który kontynuował występy w Division 1 oraz na dzisiejszy klub PSG, który w
nowym sezonie miał występować zaledwie na poziomie 3 ligi. Jednak już po roku
udało się wywalczyć awans, by w sezonie 1973/1974 po zajęciu 2. miejsca w grupie
B drugiej ligi uzyskać szansę powrotu do ścisłej czołówki we Francji. PSG
poprzez fazę play-off wykorzystał ją eliminując w dwumeczu zespół Valenciennes
FC (1:2 i 4:2). Ważny odnotowania również jest fakt, że od tego momentu drużyna
już zawsze rywalizowała wyłącznie na arenach pierwszoligowych. W lipcu 1974 do
użytku klubu oddano stadion Parc des Princes, na którym rozgrywa swe mecze do
dziś.

W czerwcu 1973 stanowisko prezesa objął projektant mody Daniel Hechter, który
jako pierwszy dokonał zmiany wyglądu strojów meczowych. Dotychczasowe niemal
jednolicie czerwone koszulki zastąpione zostały przez niebieskie z czerwonym
pionowym pasem pośrodku otoczonym z obu stron białymi prążkami. Debiut nowych
strojów miał miejsce już w sezonie 1973/1974 kiedy to zespół występował jeszcze
w drugiej lidze. Mimo, że włodarze wielokrotnie próbowali zmienić ich wygląd,
wzór ten zachował się do dziś stając się jednym z symboli paryskiej drużyny.

W okresie trzynastu lat, począwszy od stycznia 1978, w którym stanowisko prezesa
klubu piastował Francis Borelli klub ze stolicy Francji odnotował swoje pierwsze
znaczące sukcesy na arenie krajowej. Pierwszymi osiągnięciami PSG było zdobycie
Pucharu Francji w latach 1982 i 1983 oraz mistrzostwo Francji w roku 1986.

15 maja 1982 w finale Pucharu Francji, na stadionie Parc des Princes przy
udziale ponad 46-tysięcznej widowni, paryska drużyna zmierzyła się z zespołem AS
Saint-Étienne. Po dramatycznym meczu, zakończonym w regulaminowym czasie
wynikiem remisowym 1:1 i zdobyciu w ostatniej minucie dogrywki bramki dla PSG na
2:2 (Toko 58', Rocheteau 120'), zwycięzca musiał zostać wyłoniony poprzez
konkurs rzutów karnych. Triumfatorem został zespół ze stolicy Francji, który
pewniej egzekwując jedenastki wygrał 6:5.

15 września 1982 klub zadebiutował w europejskich rozgrywkach wyjazdowym meczem
1/16 finału Pucharu Zdobywców Pucharów przeciwko drużynie Lokomotiwu Sofia. Z
pojedynku tego zwycięsko wyszli gospodarze, zdobywając jedyną bramkę już w 15
minucie. Ostatecznie awans uzyskała jednak drużyna PSG, deklasując w meczu
rewanżowym przeciwnika aż 5:1 (Toko 20' i 81', Bathenay 66', N'Gom 85', Lemoult
88'). Przygoda z europejskimi rozgrywkami zakończyła się jednak w 1/4 finału,
kiedy to w pojedynku przeciwko Waterschei Thor Genk, po pewnym zwycięstwie 2:0
(Fernández 43', Pilorget 57') na Parc des Princes, Paryżanie w meczu rewanżowym
ulegli Belgom po dogrywce 0:3.

11 czerwca 1983, rok po zdobyciu pierwszego w swojej historii Pucharu Francji,
PSG obronił zdobyty tytuł pokonując w finale FC Nantes 3:2 (Zaremba 3', Sušić
65', Toko 82').

Sezon 1985/1986 stał się przełomowym w historii klubu. Odnosząc 23 zwycięstwa
przy 5 porażkach w 38 spotkaniach PSG po raz pierwszy zwyciężył w krajowych
rozgrywkach, uzyskując tym samym prawo startu w ówczesnym Pucharze Europy
Mistrzów Krajowych. Jednak już w pierwszej rundzie, po remisie na Parc des
Princes 2:2 i rewanżowej porażce 0:1, Paryżanie musieli uznać wyższość czeskiego
zespołu Vítkovice Ostrawa.

Zawodnikami tego okresu, którzy stanowili o sile drużyny i na stałe zapisali się
w historii klubu są: Carlos Bianchi, Dominique Baratelli, Luis Fernández, Ivica
Šurjak, Dominique Bathenay, Dominique Rocheteau, Safet Sušić, Joël Bats oraz
Gabriel Calderón.

Do najwybitniejszych trenerów tej kadencji zaliczają się: Georges Peyroche,
Gérard Houllier, Lucien Leduc i Tomislav Ivić.

W 1991 nastąpiło przejęcie klubu przez Canal+, który miał stworzyć silną drużynę
przeciw dominacji Olympique Marsylii. Po trzech latach, w 1994 roku, PSG
świętował zdobycie drugiego w swojej historii mistrzostwa Francji, odnosząc
zaledwie 3 porażki w 38 spotkaniach. Dało to tym samym przepustkę by w sezonie
1994/1995, po blisko 10 latach, po raz drugi wystąpić w elitarnej Lidze
Mistrzów. Klub zdołał osiągnąć półfinał tych rozgrywek, kiedy po dwóch porażkach
kolejno 0:1 i 0:2 musiał uznać wyższość włoskiego AC Milan.

Pierwszym sukcesem na arenie międzynarodowej było zdobycie Pucharu Zdobywców
Pucharów w 1996 wygrywając 1:0 (N'Gotty 28') w finale przeciwko drużynie Rapidu
Wiedeń. Niestety rok później nie zdołano obronić zdobytego trofeum ulegając w
tym samym stosunku bramkowym hiszpańskiej FC Barcelonie.

W latach 1991-2006 PSG pięciokrotnie święcił triumfy w Pucharze Francji (1993,
1995, 1998, 2004, 2006), ponadto zdobywając dwa Puchary Ligi (1995, 1998). W
2000 drużyna została jednym z założycielskich członków grupy G-14. Ponowny
powrót na stanowisko trenerskie Luisa Fernándeza w grudniu tego samego roku oraz
posiadanie w swoich szeregach wielkiego talentu Ronaldinho nie poprawiło
pogarszającej się sytuacji w klubie, wynikającej głównie z lawinowo rosnącego
zadłużenia. Dopiero w sezonie 2003/2004 osiągnięto oczekiwany sukces, zdobywając
Puchar Francji oraz wicemistrzostwo pod wodzą już nowego trenera Vahida
Halilhodžicia, uzyskując tym samym po 4 latach awans do upragnionych rozgrywek
Ligi Mistrzów.

W dniu 11 kwietnia 2006 Canal+ ogłosił definitywną sprzedaż swoich udziałów w
klubie amerykańskiej firmie inwestycyjnej Colony Capital, amerykańskiemu bankowi
inwestycyjnemu Morgan Stanley oraz francuskiej spółce inwestycyjnej Butler
Capital Partners. Przejęcie PSG stało się faktem z dniem 20 czerwca 2006 roku,
po którym nowym prezesem klubu został Alain Cayzac.

Do najlepszych zawodników okresu Canal+ zaliczają się: Bernard Lama, Alain
Roche, Ricardo Gomes, Patrice Loko, Valdo, David Ginola, George Weah, Raí oraz
Youri Djorkaeff.

Pod nowym kierownictwem PSG nie radził sobie jednak najlepiej. W sezonie
2006/2007 zajmuje ostatecznie daleką 15 lokatę, by również rok później cudem
uniknąć historycznego spadku do Ligue 2, wygrywając dwa z czterech ostatnich
ligowych meczów. Jedynym pocieszeniem dla kibiców było zdobycie 29 marca 2008
trzeciego w historii zespołu Pucharu Ligi Francuskiej, pokonując w finale
drużynę RC Lens 2:1 (Pauleta 19', Mendy 90'k.). Godnym odnotowania jest również
fakt strzelenia przez Pedro Pauletę 109 bramki w barwach klubu z Paryża, co tym
samym czyni go najskuteczniejszym zawodnikiem we wszystkich rozgrywkach w
historii PSG.

Dopiero w maju 2008, po przejęciu stanowiska prezesa klubu przez Charles'a
Villeneuve'a, kibice spojrzeli w przyszłość z optymizmem. Wywiązywanie się z
wcześniejszych obietnic poskutkowało sprowadzeniem zawodników mających
przywrócić PSG zasłużone najwyższe miejsca w tabeli. Do piłkarzy tych zaliczali
się: Claude Makélélé, Ludovic Giuly, Mateja Kežman, Stéphane Sessègnon, czy król
strzelców Ligue 2 sezonu 2007/2008 w barwach Le Havre AC, Guillaume Hoarau. Na
efekty nie trzeba było długo czekać, ponieważ już na półmetku rozgrywek sezonu
2008/2009 paryżanie zajęli wysoką 4. lokatę (zwyciężając w 10 z 19 spotkań), ze
stratą zaledwie 5 punktów do prowadzącego Olympique Lyon.

W letnim okienku transferowym sezonu 2009/10 klub pozyskał tureckiego napastnika
Mevlüta Erdinga, francuskiego obrońcę Christophea Jallet oraz wykupiony został z
Fenerbahçe SK - Mateja Kežman. Kadencja Charles'a Villeneuve'a nie trwała jednak
długo, gdyż już w styczniu 2009 do opinii publicznej dotarła zaskakująca
wiadomość o jego rezygnacji ze stanowiska prezesa. Jednym z powodów takiej
decyzji miała być inna wizja budowy drużyny w stosunku do właścicieli klubu.
Oficjalnie 4 lutego 2009 jego miejsce zajął Sébastien Bazin, przedstawiciel
głównego akcjonariusza klubu, amerykańskiego funduszu inwestycyjnego Colony
Capital. W sezonie 2010/11 zespół zasilili Nenê, Siaka Tiéné i Mathieu Bodmer.
Do West Bromwich Albion za 7 mln euro sprzedany został Stéphane Sessègnon

W maju 2011 nowym właścicielem klubu został fundusz Qatar Sports Investments.
Prezesem klubu został Nasser Al-Khelaifi, natomiast dyrektorem sportowym
Leonardo. Katarczycy zwiększyli budżet klubu do 150 mln euro, dzięki czemu
możliwe było przyjście m.in. argentyńskiego pomocnika Javiera Pastore za 42 mln
euro. Oprócz niego do klubu zostali sprowadzeni Blaise Matuidi, Jérémy Ménez,
Maxwell, Thiago Motta oraz Salvatore Sirigu. Dzięki udanym transferom PSG
kończył rundę jesienną sezonu 2011/2012 na pierwszym miejscu w tabeli (po raz
pierwszy od sezonu 1996/1997), jednak 23 grudnia 2011 zwolniono trenera
Antoine'a Kombouaré, którego zastąpił znany z sukcesów odnoszonych z AC Milan
włoski trener, Carlo Ancelotti. Sezon 2011/2012 PSG zakończył na drugim miejscu
co dało awans do Ligi Mistrzów UEFA. W letnim okienku transferowym sezonu
2012/13 do Paris-Saint Germain przybyli: Ezequiel Lavezzi, młody talent Marco
Verratti, gwiazdor Zlatan Ibrahimovic oraz Thiago Silva. Pod wodzą Carlo
Ancelottiego tak wzmocniony zespół zdobył mistrzostwo ligi francuskiej oraz
dotarł do ćwierćfinału Ligi Mistrzów ulegając FC Barcelonie. Ponadto w zimowym
okienku tego sezonu do klubu przybyła gwiazda angielskiej piłki David Beckham,
holenderski obrońca Gregory van der Wiel oraz młody brazylijski talent Lucas
Moura.

W lipcu 2013 ze stanowiska trenera odszedł Carlo Ancelotti, a na jego miejsce
zatrudniono Francuza Laurenta Blanca. Do klubu zostali sprowadzeni Edinson
Cavani, Marquinhos oraz Lucas Digne za łączną kwotę 108 milionów euro. Klub
opuścił Francuz Kévin Gameiro, który przeniósł się do hiszpańskiej Sevilli.
Ponadto z zespołem rozstali się tacy zawodnicy jak Mathieu Bodmer, Mamadou
Sakho, Mohamed Sissoko czy Diego Lugano. 3 sierpnia 2013 roku zespół, po
piętnastu latach wywalczył superpuchar Francji, pokonując w finale Bordeaux 2:1.
W sezonie 2013/14 PSG obronił tytuł mistrza Francji. Koronę króla strzelców po
raz drugi z rzędu zdobył Zlatan Ibrahimović. Szwed strzelił 26 bramek.

W sezonie 2014/15 Paris Saint-Germain uczynił historyczną rzecz. Paryżanie
zdobyli wszystko co było do zdobycia na krajowym podwórku. Tak więc w ręce PSG
powędrowało trzecie z rzędu, a piąte w ogóle mistrzostwo kraju, drugi raz z
rzędu Coupe de la Ligue, Coupe de France oraz drugi raz z rzędu Superpuchar. Na
arenie międzynarodowej PSG wystąpił w Lidze Mistrzów, gdzie po raz trzeci
zakończył udział na ćwierćfinale (z Barceloną, porażki 1:3, 0:2), eliminując
wcześniej po dramatycznym dwumeczu Chelsea (1:1, 2:2 po dogrywce).

Pierwszy mecz w europejskich pucharach drużyna PSG rozegrała w sezonie 1982/1983
w ramach rozgrywek Pucharu Zdobywców Pucharów. 15 września 1982 w Sofii, przy
udziale piętnastu tysięcy widzów, Paryżanie zmierzyli się z tamtejszym
Lokomotiwem, przegrywając 0:1. Pierwsze zwycięstwo przyszło już niespełna 2
tygodnie później, kiedy to w spotkaniu rewanżowym 28 września 1982 Bułgarzy
musieli uznać wyższość jedenastki ze stolicy Francji, ulegając wysoko 5:1 (Toko
20' i 81', Bathenay 66', N'Gom 85', Lemoult 88').

Największym sukcesem klubu na arenie międzynarodowej było zdobycie Pucharu
Zdobywców Pucharów w sezonie 1995/1996. W meczu finałowym na stadionie Króla
Baudouina I w Brukseli Paryżanie pokonali zespół Rapidu Wiedeń 1:0 (N'Gotty
28').

Le Classique, również znany jako Derby Francji, to spotkanie rozgrywane pomiędzy
najbardziej prestiżowymi drużynami kraju, Paris Saint-Germain oraz Olympique
Marsylia. Główną różnicą "klasyku" w porównaniu do innych krajowych derbów jest
nie tylko rywalizacja na linii największych miast, ale również pomiędzy klasami
społecznymi. Paryż to mekka francuskiego społeczeństwa i stylu, gdzie mieszkańcy
często dominowali w polityce, ekonomii oraz kulturze. Marsylia natomiast to
portowe miasto zamieszkiwane w większości przez klasę robotniczą, nie
popierającej paryskiej kultury. Każda konfrontacja odbija się również ogromnym
echem politycznym, z racji rywalizacji północ-południe oraz opozycji
południowych prowincji kraju wobec rządów stolicy Derby mają historyczne,
kulturalne oraz polityczne podłoże, zrodzone również z prowokacji
międzyklubowej. Nieoficjalnie mówi się, iż piłkarskim założycielem tej
rywalizacji jest Bernard Tapie, właściciel OM w latach 80. XX wieku, a jej
promotorami m.in. Canal+ w latach 90.

Zarówno PSG, jak i OM, to jedyne drużyny, które mogą pochwalić się zdobyciem
europejskich pucharów oraz byciem jedynymi dominującymi klubami we francuskiej
lidze do czasów przejęcia schedy przez Olympique Lyon od 2001 roku. Mimo
niepokojących rezultatów obu klubów na przestrzeni 8 lat od rozpoczęcia
milenium, wciąż wraz z Saint-Étienne, posiadały najbardziej rozbudowaną siatkę
kibicowską w kraju oraz poza granicami.

Stosunki między kibicami są bardzo napięte przez co często grupy zwolenników
klubowych oraz pseudokibice po meczach ustawiają się ze sobą na bójki. Lokalne
władze podejmują wszelkie metody doprowadzające do zwiększenia bezpieczeństwa
podczas tego szlagieru oraz zapobiegania konfrontacjom kibicowskim, co przekłada
się jednakże na różne rezultaty, z racji wciąż pojawiających się niebezpiecznych
incydentów. Zgodnie ze statystykami od 11 kwietnia 1995 do 18 marca 2010 roku, w
starciach pomiędzy kibicami PSG, a OM zostało aresztowanych 305 osób, a 43
zostały ranne. Śmierć poniosły 2 osoby.

Drugim największym rywalem PSG, jest Olympique Lyon. Podłoże rywalizacji, jednak
nie ma już nic wspólnego z warstwą społeczną, polityczną czy historyczną, a
jedynie sportową. Lyon jest zawsze brany pod uwagę w walce o mistrzostwo
Francji, szczególnie po okresie 7 lat zdobywania mistrza pod rząd. Z tego
względu spotkania między obiema drużynami są bardzo ekscytujące dla kibiców.
Stosunki między kibicami w większości są neutralne, pomijając kilka incydentów
pseudokibicowskich.

Najbardziej rozpoznawalnymi strojami PSG były ciemnoniebieskie koszulki z
czerwonym pionowym pasem pośrodku otoczonym z obu stron białymi prążkami. Po raz
pierwszy wzór ten zaprezentowany został w 1973, gdy w sezonie 1973/1974 drużyna
występowała jeszcze w drugiej lidze, a jego projektantem był ówczesny prezes
Daniel Hechter. Stroje te zastąpiły pierwsze noszone przez trzy lata niemal
jednolicie czerwone koszulki, które w połączeniu z białymi spodenkami oraz
niebieskimi getrami nawiązywały do pochodzenia klubu (biel – Stade
Saint-Germain, czerwień oraz niebieski – Paris FC).

W 1981 prezes Francis Borelli postanowił zmienić wzór wprowadzając białe
koszulki udekorowane dwoma pionowymi prążkami: czerwonym oraz niebieskim. Tym
samym dotychczasowe, wykreowane w 1973, stały się jedynie strojami wyjazdowymi.
W 1990 dokonano kolejnej korekty wyglądu koszulek, zmieniając ułożenie pasków,
które od tej pory razem kształtem miały przypominać wieżę Eiffla. Wzór ten
utrzymał się przez dwa lata, aż do sezonu 1992/1993.

Dopiero w 1994 zdecydowano się powrócić do koszulek projektu Daniela Hechtera,
które mimo licznych, lecz nieznacznych przekształceń przetrwały do roku 2009. W
sezonie 2009/2010 pierwszymi strojami drużyny zostały ciemnoniebieskie koszulki
udekorowane czerwonymi prążkami, ciemnoniebieskie spodenki i getry.

Od początku istnienia klubu, aż do roku 1974 PSG rozgrywał swe mecze na
stadionie Stade Georges Lefèvre, ulokowanym w podparyskiej miejscowości
Saint-Germain-en-Laye. Od tamtej pory obiekt użytkowany jest głównie przez
drużyny rezerwowe i wchodzi w skład centrum treningowego klubu – Camp des Loges.
Nazwa stadionu nadana została w 1945 i upamiętnia poległego na froncie w 1940
piłkarza zespołu Stade Saint-Germain.

Klub ze stolicy Francji, nieprzerwanie od lipca 1974 roku, rozgrywa swe mecze na
stadionie Parc des Princes. Czterogwiazdkowy obiekt, będący własnością miasta
Paryża, ulokowany został w 16. dzielnicy, a swą nazwę zawdzięcza dawnemu
parkowi, na terenie którego został wybudowany. Rekordową frekwencję zanotowano 2
marca 1983 roku podczas meczu 1/4 finału Pucharu Zdobywców Pucharów, PSG z
belgijskim Waterschei Thor Genk (2:0 – Fernández 43', Pilorget 57'), która
wyniosła 49 575 widzów. Do dyspozycji kibiców oddano czterotysięczny parking, a
sam obiekt został w całości zamknięty i składa się z czterech zadaszonych
trybun: północnej – Auteuil, południowej – Boulogne, wschodniej – Paris i
zachodniej – Presidentielle Thomson.

Spis piłkarzy uczestniczących w finałach Mistrzostw Świata powołanych z Paris
Saint-Germain.

Spis piłkarzy uczestniczących w finałach Mistrzostw Europy powołanych z Paris
Saint-Germain.



https://pl.wikipedia.org/wiki/Reprezentacja_Niemiec_w_pi%C5%82ce_no%C5%BCnej

Reprezentacja Niemiec w piłce nożnej mężczyzn (niem. Die deutsche
Fußballnationalmannschaft) – zespół piłkarski, reprezentujący Niemcy w meczach i
sportowych imprezach międzynarodowych, powoływany przez selekcjonera, w którym
mogą występować zawodnicy posiadający obywatelstwo niemieckie. Za jego
funkcjonowanie odpowiedzialny jest Niemiecki Związek Piłki Nożnej (DFB).

Reprezentacja Niemiec czterokrotnie zdobywała Puchar Świata (1954, 1974, 1990 i
2014) i trzy razy mistrzostwo Europy (1972, 1980 i 1996). Od 1904 roku jest
członkiem FIFA, a od 1954 – UEFA.

W 1949 roku nastąpił podział Niemiec na Republikę Federalną Niemiec i Niemiecką
Republikę Demokratyczną. Przez czterdzieści kolejnych lat istniała więc także
druga niemiecka drużyna narodowa.

Przed wojną Niemcy, poza brązowym medalem z mundialu 1934, nie odnosili dużych
sukcesów. Na kolejnych mistrzostwach świata, mimo obecności w składzie wielu
Austriaków, drużyna jedyny raz w historii odpadła już po pierwszej fazie
turnieju.

Dość nieoczekiwane zdobycie mistrzostwa świata w roku 1954 (w tamtym czasie
bezwzględnie dominowała reprezentacja Węgier), pokazało potencjał drzemiący w
piłkarzach pochodzących z Niemiec. Jednak na prawdziwą dominację tego państwa w
rozgrywkach piłkarskich, przyszło poczekać jeszcze kilka lat.

W 1974 roku jako aktualny mistrz Europy drużyna prowadzona przez Helmuta Schöna
zdobyła tytuł najlepszej drużyny na świecie. O obliczu tamtego zespołu
decydowali m.in. bramkarz Sepp Maier, obrońcy Franz Beckenbauer, Paul Breitner i
Berti Vogts, pomocnik Wolfgang Overath i snajper Gerd Müller, który dwa lata
wcześniej został królem strzelców mistrzostw Europy.

W pierwszej połowie lat 90. reprezentacja, w której występowali już zawodnicy z
byłej NRD zdobyła wicemistrzostwo (w 1992 roku) oraz mistrzostwo (w 1996)
Europy. Z piłkarzy urodzonych we Wschodnich Niemczech największą karierę zrobił
w tamtym czasie obrońca Matthias Sammer, w 1996 roku wybrany na najlepszego
piłkarza kontynentu.

Po zwycięskich Mistrzostwach Europy 1996 rozpoczął się trwający blisko sześć lat
kryzys reprezentacji. Z kadry zaczęli powoli odchodzić doświadczeni zawodnicy,
debiutujący przed 1990 rokiem. W tym okresie zespół wyraźnie rozczarował
kibiców, a na dwóch kolejnych turniejach: Mistrzostwach Świata 1998 Niemcy
odpadli w ćwierćfinale, zaś dwa lata później na Mistrzostwach Europy 2000 Niemcy
zanotowali jeden z najgorszych wyników w historii ponieważ nie zdołali wyjść z
grupy zajmując ostatnie miejsce w grupie nie wygrywając żadnego meczu zdobywając
zaledwie jeden punkt i jedną bramkę.

Od początku XXI wieku drużyna zaczęła się odradzać. W 2002 roku reprezentacja
Niemiec została wicemistrzami świata. Na Mundialu 2006 drużyna prowadzona przez
Jürgena Klinsmanna zajęła trzecie miejsce. Na Euro 2008 reprezentacja Niemiec
dotarła do finału, gdzie przegrała z Hiszpanią. Na Mundialu 2010 w Republice
Południowej Afryki drużyna Niemiec również zajęła 3 miejsce. Na Euro 2012 Niemcy
odpadli w półfinale po porażce z Włochami 1:2.

Nowym selekcjonerem pierwszy raz w historii nie został asystent poprzedniego
trenera kadry. Zamiast Ericha Ribbecka na opiekuna reprezentacji wybrano Franza
Beckenbauera, w przeszłości uznanego piłkarza, który jednak nie miał żadnego
doświadczenia w pracy szkoleniowej. Jego głównym zadaniem było, poprzez udany
występ drużyny narodowej na Mundialu 1986, zmazanie niekorzystnego wrażenia po
Euro 1984.

Tuż przed mundialem Niemcy w spotkaniach towarzyskich pokonali Włochów (2:1),
Brazylijczyków (2:0) i Holendrów (3:1). Beckenbauer wprowadził do kadry wielu
nowych piłkarzy, pomijanych dotychczas przez swojego poprzednika. Jednak w
pierwszych meczach na mistrzostwach główny faworyt do zdobycia Pucharu Świata
zdaniem wielu obserwatorów zawiódł. Wymęczony (bramka w '85 minucie) remis z
Urugwajem (1:1), szczęśliwe zwycięstwo nad Szkocją (2:1) i porażka z Danią (0:2)
sprawiły, że Niemcy były o krok od zakończenia swojego udziału na fazie
grupowej. Ostatecznie zajęły drugie miejsce i paradoksalnie miały więcej
szczęścia od zwycięzców grupy Duńczyków, bowiem w drugiej rundzie trafiły nie na
Hiszpanów (z którymi podopieczni Seppa Piontka przegrali 1:5), ale na znacznie
niżej rozstawione Maroko (1:0). W tym i w kolejnym (z Meksykiem, 0:0, k. 4:1)
spotkaniu według komentatorów zagrali znacznie poniżej swoich możliwości, a mimo
to wygrali. Dopiero w półfinale z mistrzami Europy Francuzami odnieśli
przekonujące zwycięstwo 2:0 i drugi raz z rzędu mogli szykować się do gry w
finale imprezy. Tu spotkali się z prowadzonymi na boisku przez Diego Maradonę
Argentyńczykami. Po '55 minutach przegrywali 0:2, ale po strzałach Karl-Heinza
Rummenigge (31 lat, Inter Mediolan) i wprowadzonego w drugiej połowie Rudiego
Völlera doprowadzili do remisu. Jednak na pięć minut przed zakończeniem
spotkania Jorge Burruchaga zdecydował się na rajd z piłką z połowy boiska i nie
zatrzymywany przez nikogo zdobył zwycięską dla Argentyny bramkę.

W podstawowej jedenastce w ataku zamiast dwukrotnego laureata Złotej Piłki
Karl-Heinza Rummenigge Beckenbauer wybierał najczęściej młodszego o pięć lat
Rudiego Völlera (Werder Brema); pewne miejsce miał tylko doświadczony Klaus
Allofs (30, 1. FC Köln). Obaj – Völler i Allofs – zdobyli w turnieju po dwa
gole. W czasie spotkania selekcjoner, szczególnie, kiedy na tablicy świetlnej
utrzymywał się niekorzystny dla Niemców wynik (w czterech spotkaniach pierwsi
tracili bramkę), w miejsce jednego z obrońców wprowadzał trzeciego napastnika –
Rummenigge lub Pierre’a Littbarskiego (26, 1. FC Köln). Skutkiem takich posunięć
było zazwyczaj przeważenie szali zwycięstwa na swoją korzyść w końcówce meczu;
aż czterokrotnie – w spotkaniach z Urugwajem, Marokiem, Francją i Argentyną,
Niemcy zdobywali gola w ostatnich siedmiu minutach. To w czasie mundialu 1986
angielski napastnik Gary Lineker powiedział, że „Na boisku biega dwudziestu
dwóch piłkarzy, a i tak zawsze zwyciężają Niemcy.”

Podopieczni Beckenbauera sprawnie przechodzi od obrony do ataku, ponieważ dwóch
nominalnych bocznych obrońców Thomas Berthold (22, Eintracht Frankfurt) i
Hans-Peter Briegel (31, Hellas Werona), który wymieniał się pozycjami z
Andreasem Brehme (26, 1. FC Kaiserslautern), występowało na skrzydłach w pomocy
i w razie zagrożenia pod niemiecką bramką wracali i wspomagali defensywę.
Berthold zaczął turniej jako obrońca i dopiero w drugiej rundzie został
przesunięty do drugiej linii; odwrotny zabieg Beckenbauer zastosował w czasie
mundialu 1990. Także pełniący obowiązki defensywnego pomocnika Norbert Eder (31,
Bayern Monachium) aktywnie włączał się zarówno do akcji obronnych, jak i
zaczepnych. Obecność Edera w kadrze była zresztą zdaniem niemieckich
dziennikarzy dużą niespodzianką. Zastąpił on Guido Buchwalda (25, VfB
Stuttgart), z którego Beckenbauer zrezygnował w przededniu mistrzostw. Przed
turniejem miał na koncie tylko dwa mecze w reprezentacji, na mistrzostwach
rozegrał pełne siedem, a potem już nigdy więcej nie wystąpił w drużynie
narodowej. Selekcjoner, w przeszłości grający na pozycji ostatniego obrońcy,
pozostał wierny ustawieniu z klasycznym libero. Najpierw był nim Klaus
Augenthaler (29, Bayern), po dwu pierwszych meczach zmieniony przez bardziej
doświadczonego Ditmara Jakobsa (33, Hamburger SV).

Rezerwowemu bramkarzowi Uli Steinowi (32, HSV) nie podobała się rola zmiennika
Haralda Schumachera i głośno krytykował zarówno zawodnika 1. FC Köln, jak i
selekcjonera, którego w jednym z wywiadów nazwał „suppenkasper” (dosł. „zupny
bufon”, nawiązał do reklamowania przez Beckenbauera zupek w proszku w latach
60.). Stein jeszcze w czasie trwania mistrzostw został odesłany do domu.
Tymczasem Schumacher (32), który w ćwierćfinałowym spotkaniu z Meksykiem obronił
dwa rzuty karne, uważany był za jeden z najpewniejszych punktów zespołu; do
czasu meczu finałowego. W '23 minucie najważniejszego spotkania rozminął się z
piłką po rzucie wolnym Burruchagi, a José Luis Brown strzelił do pustej bramki.
Po turnieju Schumacher opublikował swoje wspomnienia, w których w krytyczny
sposób przedstawiał kolegów z kadry i selekcjonera. Beckenbauer zapowiedział, że
będzie szukać nowego bramkarza. W październiku 1986 roku Schumacher rozegrał
ostatnie spotkanie w drużynie narodowej.

Po mundialu siedmiu zawodników z podstawowej jedenastki pożegnało się z
reprezentacją: Rummenigge, Jakobs, Briegel i Felix Magath (33, Hamburger SV) ze
względu na wiek, Eder, który obniżył formę, zmagający się z kontuzjami prawy
obrońca Karlheinz Förster (30, VfB Stuttgart) oraz Schumacher. Cztery lata
później na mistrzostwach świata w 1990 roku z zawodników obecnych w Meksyku
zagrali tylko Berthold, Augenthaler, Brehme, Matthäus, Littbarski i Völler.

Mundial 1990 był w opinii wielu obserwatorów jednym z najsłabszych turniejów o
Puchar Świata. Zawiedli główni faworyci – mistrzowie Europy Holendrzy,
Brazylijczycy i Hiszpanie odpadli już w drugiej rundzie, a piłkarze Związku
Radzieckiego, wicemistrzowie Starego Kontynentu, w grupie dali się wyprzedzić
Kamerunowi. Poniżej oczekiwań spisała się także broniąca tytułu Argentyna,
która, mimo iż doszła do finału, hołdowała defensywnemu i agresywnemu stylowi
gry. Niemcy zdaniem obserwatorów wygrali, chociaż nie mieli w swoim składzie
wielkich piłkarskich indywidualności, dzięki solidności, stabilnej formie i
dyscyplinie taktycznej.

Beckenbauer w meczach grupowych stosował ustawienie 4-4-2, z Klausem
Augethalerem (33 lata, Bayern Monachium) w roli cofniętego libero. Od spotkania
z Holandią w 1/8 finału Niemcy grali schematem 5-3-2, do defensywy przesunięty
został Thomas Berthold (26, AS Roma), ponadto miejsce Stefana Reutera (24,
Bayern) na środku obrony zajął jego klubowy kolega Jürgen Kohler (25). Mimo iż w
zespole występowało aż pięciu nominalnych obrońców, to właśnie Niemcy były
najskuteczniejszą drużyną w turnieju (15 goli), zapewne dlatego, iż grający na
flankach Berthold i Andreas Brehme (30) pełnili często role skrzydłowych i
szybkimi podaniami na pole karne przeciwnika uaktywniali napastników.

Za rozgrywanie piłki odpowiedzialny był charyzmatyczny kapitan i lider drużyny
Lothar Matthäus (29), strzelec czterech bramek, w tym decydującej o zwycięstwie
w meczu ćwierćfinałowym z Czechosłowacją. Obok niego występowali Thomas Häßler
(24, 1. FC Köln), grający często tuż za napastnikami, i dobrze wyszkolony
technicznie Uwe Bein (30, Eintracht Frankfurt), których z powodzeniem zmieniał
nominalny atakujący Pierre Littbarski (30, 1. FC Köln).

Duet napastników – Jürgen Klinsmann (26) i Rudi Völler (30) – zdobył razem sześć
goli. Obaj piłkarze dobrze znali się z występów w Serie A (Klinsmann, tak jak
Matthäus i Brehme, był zawodnikiem Interu Mediolan, a Völler – Romy). W razie
konieczności (np. w spotkaniu z Czechosłowacją, kiedy Völler pauzował za
czerwoną kartkę) jednego z nich zastępował Karlheinz Riedle (25) z Werderu
Brema. Dwie bramki dla podopiecznych Beckenbauera padły z rzutów karnych. Ich
skutecznymi egzekutorami byli Matthäus i Brehme, który trafił z jedenastu metrów
w finale turnieju, wygranego przez Niemcy 1:0.

Po mundialu 1986, kiedy z reprezentacją pożegnał się Harald Schumacher,
Beckenbauer miał kłopot z doborem pierwszego bramkarza. Przez długi czas jego
faworytem był Eike Immel, ale został on obwiniony za porażkę Niemiec z Holandią
w półfinale Euro 1988 i po tym turnieju już nigdy więcej nie zagrał w drużynie
narodowej. Szansę dostał Bodo Illgner, który przez wiele lat był uczniem i
zmiennikiem Schumachera w 1. FC Köln. Illgner, który w dniu finału miał 23 lata
3 miesiące i 1 dzień, jest najmłodszym bramkarzem, który kiedykolwiek wystąpił w
najważniejszym meczu mistrzostw. Jako jedyny od pierwszej do ostatniej minuty
brał udział we wszystkich spotkaniach nie tylko w turnieju, ale i w
eliminacjach. W meczu z Anglią obronił rzut karny, dzięki czemu Niemcy trzeci
raz z rzędu mogły wystąpić w finale.

Po mistrzostwach Beckenbauer podał się do dymisji. Pałeczkę przekazał swojemu
asystentowi i dawnemu koledze z występów w drużynie narodowej Bertiemu Vogtsowi.
Wraz z Beckenbauerem z reprezentacją pożegnali się Klaus Augenthaler i Pierre
Littbarski.

Po Mistrzostwach Świata 1994 kibice i dziennikarze domagali się zwolnienia
Vogtsa. Zarzucali mu złe przygotowanie drużyny do turnieju i nieumiejętność
wprowadzenia do niej dyscypliny (incydent z udziałem Stefana Effenberga). Za
selekcjonerem wstawił się jednak Egidius Braun, ówczesny szef krajowej
federacji.

Vogts postanowił wyciągnąć wnioski z amerykańskiego niepowodzenia; zmodernizował
styl pracy i pokusił się o kilka kontrowersyjnych decyzji personalnych. Nie dał
Effenbergowi szansy powrotu do kadry, zrezygnował z obrońcy Lothara Matthäusa,
który skonfliktowany był z Sammerem i Klinsmannem, a w bramce postawił na
doświadczonego, acz wcześniej będącego jedynie rezerwowym w drużynie narodowej
Andreasa Köpke.

Dla 34-letniego Köpkego Euro 1996 było pierwszą piłkarską imprezą, na której
wystąpił w podstawowej jedenastce. Znalazł się w kadrze na Mistrzostwa Świata
1990 i 1994 oraz Mistrzostwa Europy 1992, ale wówczas był jedynie zmiennikiem
Bodo Illgnera. Po mundialu 1994 27-letni Illgner ogłosił zakończenie
reprezentacyjnej kariery, a Vogts musiał wybrać nowego pierwszego bramkarza z
duetu Köpke – Kahn. Postawił na starszego zawodnika Eintrachtu Frankfurt i
zdaniem wielu obserwatorów nie pomylił się. Köpke przez cały turniej przepuścił
tylko trzy gole (żadnego w rozgrywkach grupowych) i jako jedyny, prócz Davida
Seamana, obronił rzut karny podczas zasadniczego czasu gry. Uznany został za
najlepszego bramkarza turnieju. Po mistrzostwach był o krok od przejścia do FC
Barcelony.

Linię obrony mieli tworzyć: zawodnik Bayernu Monachium Thomas Helmer (31 lat)
oraz trzej piłkarze zespołu mistrza Niemiec Borussii Dortmund: Stefan Reuter
(30), Matthias Sammer (29) i Jürgen Kohler (31). Jednak ten ostatni po
czternastu minutach inauguracyjnego meczu z Czechami musiał opuścić boisko z
powodu kontuzji. Zastąpił go Markus Babbel (24, Bayern). W poturniejowych
komentarzach przeważała opinia, że defensywa mistrzów Europy złożona jest z
doświadczonych rzemieślników, solidnych, lecz nie efektownych, wśród których
najbardziej wyróżnili się stoperzy Helmer i Sammer, pełniący rolę libero.
Sammer, strzelec dwóch bramek, wybrany został zresztą do najlepszej jedenastki
mistrzostw, a pod koniec 1996 roku otrzymał Złotą Piłkę dla najlepszego
piłkarza, grającego w klubach Europy.

Liderem drugiej linii był Andreas Möller (29, Borussia Dortmund), którego
zabrakło w finale turnieju z powodu nadmiaru żółtych kartek. Christian Ziege
(24, Bayern), obok Köpkego i Sammera, jedyny, który wystąpił we wszystkich
meczach od pierwszej do ostatniej minuty, z powodzeniem radził sobie na lewej
pomocy lub obronie (w defensywie grał w meczu finałowym), często pełnił funkcję
klasycznego lewoskrzydłowego. Po przeciwnej stronie występował Thomas Häßler
(30, Karlsruher SC), który słabsze przygotowanie fizyczne nadrabiał
doświadczeniem i skutecznym wykonywaniem stałych fragmentów gry. Za przerywanie
ataków przeciwnika już na jego połowie odpowiedzialny był defensywny pomocnik
Dieter Eilts (32), od 1984 roku zawodnik Werderu Brema, w którego barwach grał
aż do końca piłkarskiej kariery.

Za największą indywidualność mistrzowskiego zespołu uchodził kapitan drużyny
Jürgen Klinsmann (32, Bayern). Przejął opaskę kapitańską po Matthäusie, którego
Vogts odsunął od reprezentacji właśnie dlatego, aby skłócony z nim Klinsmann
mógł mieć większy komfort gry. Mimo iż w czasie turnieju zmagał się z kontuzją
(nie zagrał z jej powodu w półfinale z Anglią), zdobył trzy gole (dwa w grupowym
spotkaniu z Rosją) i był najlepszym strzelcem drużyny. Jego partnerem w ataku
był początkowo Fredi Bobic (25, VfB Stuttgart), ale później selekcjoner dawał
najczęściej szansę weteranowi Stefanowi Kuntzowi (34, Beşiktaş JK), który pod
nieobecność Klinsmanna zdobył gola w meczu z Anglikami. Odkryciem Vogtsa był
28-letni Oliver Bierhoff z Udinese Calcio. W finale wszedł na boisko w 69
minucie w roli dżokera i strzelił dwie decydujące o zwycięstwie bramki.

Niemcy awans z grupy zapewnili sobie już po dwóch pierwszych meczach (2:0 z
Czechami i 3:0 z Rosją). W ostatnim zremisowali bezbramkowo z Włochami,
sprawiając tym samym, że wicemistrzowie świata z 1994 roku musieli przedwcześnie
wracać do domu. Po ćwierćfinałowym zwycięstwie z Chorwacją (2:1), w półfinale
podopieczni Vogtsa spotkali się z gospodarzami turnieju Anglikami. Spotkanie
zakończyło się remisem 1:1 i o tym, kto zagra w meczu finałowym decydować
musiały rzuty karne, które bezbłędnie wykonywali Niemcy. W ostatniej kolejce
jedenastek Köpke obronił strzał Garetha Southgate’a i dzięki temu, tak jak
cztery lata wcześniej, drużyna niemiecka dotarła do najważniejszego etapu
turnieju, w którym czekali już na nią Czesi. W finałowej batalii lepsi okazali
się Klinsmann i spółka (2:1), mimo iż do 73 minuty przegrywali 0:1.

Ekipa Vogtsa była jednym z najstarszych zespołów, który zdobył mistrzostwo
Europy. Średnia wieku wynosiła 30 lat, a aż sześciu piłkarzy z podstawowej
jedenastki (Reuter, Kohler, Möller, Klinsmann, Köpke, Hässler) było w kadrze na
Mistrzostwa Świata 1990. Dwóch z nich (Kohler, Klinsmann) grało nawet na Euro
1988. Zapewne dojrzały wiek wielu zawodników był jedną z przyczyn ich częstych
kontuzji w czasie mistrzostw. Urazów nabawili się Kohler (zagrał niecały
kwadrans w pierwszym spotkaniu), Reuter (z tego powodu odpoczywał w meczu z
Rosją), Bobic (półfinał i finał), Klinsmann (półfinał) i Mario Basler, który
doznał poważniej kontuzji już po zamknięciu list startowych i w turnieju nie
zagrał ani minuty.

Mistrzowie Europy do czasu rozpoczęcia mundialu przegrali tylko jeden mecz. W
marcu 1998 roku w towarzyskiej potyczce ulegli 1:2 obrońcom Pucharu Świata
Brazylijczykom. W eliminacjach zajęli pierwsze miejsce, mimo remisów z niżej
notowanymi rywalami (dwa z Portugalią i po jednym z Irlandią Północną i
Ukrainą), a w ostatnich meczach sparringowych ograli mistrzów Afryki
Nigeryjczyków oraz innych uczestników turnieju Kolumbijczyków. Dobre wyniki
utwierdziły Bertiego Vogtsa w przekonaniu, że doświadczona ekipa, która dwa lata
wcześniej zdobyła mistrzostwo Europy nie powinna być przebudowywana. Do Francji
zabrał więc dwunastu piłkarzy z kadry na Euro 1996, a z młodych zawodników w
pierwszej jedenastce pewne miejsce mieli tylko 26-letni obrońca Christian Wörns,
rok młodszy Dietmar Hamann oraz 29-letni Jörg Heinrich. W inauguracyjnym
spotkaniu mistrzostw, przeciw Amerykanom, w wyjściowym składzie znalazło się aż
ośmiu piłkarzy powyżej trzydziestego roku życia.

Na kilka dni przed rozpoczęciem mundialu z kadry z powodu kontuzji wypadł
najlepszy w ostatnim czasie zawodnik niemiecki, libero Matthias Sammer. Na jego
miejsce selekcjoner powołał 32-letniego Olafa Thona (Schalke 04 Gelsenkirchen),
który kilka miesięcy wcześniej powrócił do reprezentacji po czteroletniej
nieobecności. Thon na mistrzostwach wystąpił tylko w trzech pierwszych meczach;
w ostatnim spotkaniu grupowym doznał kontuzji i został zastąpiony przez
37-letniego Lothara Matthäusa (Bayern Monachium), najlepszego piłkarza
Bundesligi sezonu 1997-1998. Już samo powołanie do kadry dla Matthäusa było
niespodzianką, gdyż przez wiele lat był on skłócony z Vogtsem.

Niemcy zajęli w grupie pierwsze miejsce, choć w komentarzach często podkreślano,
że grali wolno, nieefektownie i schematycznie. Na inaugurację pokonali Stany
Zjednoczone 2:0 po golach kapitana Jürgena Klinsmanna i Andreasa Möllera, który
niedługo potem został odsunięty na ławkę rezerwowych. W drugim spotkaniu, z
Jugosławią, do '74 minuty przegrywali 0:2, ale zdołali doprowadzić do
wyrównania. Ostatni mecz, z najsłabszym w grupie Iranem, wygrali 2:0. W drugiej
rundzie spotkali się z Meksykiem i przez ponad godzinę zanosiło się na
niespodziankę, bowiem podopieczni Manuela Lapuente prowadzili 1:0. W końcówce,
podobnie jak w meczu z Jugosławią, Niemcy zdołali strzelić dwa gole i awansowali
do ćwierćfinału, w którym zagrali z Chorwacją. Dwa lata wcześniej na
mistrzostwach Europy wygrali z nią 2:1. We Francji jednak górą byli zawodnicy
trenera Blaževicia. Wielu obserwatorów było zdziwionych nie tylko rozmiarami
porażki (0:3), ale i stylem gry Niemców, którzy rzadko potrafili przedostać się
na pole karne Chorwatów. Niemcy pierwszy raz od 1958 roku przegrali na mundialu
różnicą trzech bramek, a drugi raz z rzędu odpadli już w ćwierćfinale.

Krytycy podkreślali, że przyczyną porażki były głównie błędy selekcjonera.
Oskarżano go o brak spójnej wizji składu i organizacji gry oraz zbytnie
przywiązanie do doświadczonych, wyeksploatowanych graczy, szczególnie do
Andreasa Köpkego (36), rezerwowego w Olympique Marsylia, którego konkurent
Oliver Kahn (28) zbierał wysokie oceny w barwach Bayernu Monachium. Köpke,
okrzyczany po Euro 1996 najlepszym bramkarzem świata, po tamtym turnieju obniżył
formę; w spotkaniu z Jugosławią przepuścił piłkę pod brzuchem, a przeciw
Chorwatom zawinił przy utracie dwu goli. Ponadto zarzucono selekcjonerowi
niedostrzeżenie słabszej formy bocznych pomocników, Jörga Heinricha (29,
Borussia Dortmund) i Christiana Ziege (28, A.C. Milan). Fala surowej krytyki
spadła na Vogtsa szczególnie po spotkaniu ze znacznie niżej notowaną Chorwacją,
kiedy w drugiej połowie zamiast wzmocnić drugą linię, wprowadził na boisko
trzeciego i czwartego napastnika (33-letniego Ulfa Kirstena i młodszego o rok
Olafa Marschalla).

Wśród tych, którzy mogli wracać z Francji z tarczą, wymieniano najczęściej duet
napastników Jürgen Klinsmann (34, Tottenham Hotspur) – Oliver Bierhoff (30,
Udinese Calcio), który wspólnie zdobył sześć goli, to jest 75% wszystkich bramek
strzelonych przez Niemców w czasie turnieju. Zdaniem obserwatorów nie zawiedli
także zastępca Ziege Michael Tarnat (29, Bayern Monachium) oraz młodzi
defensywni pomocnicy Dietmar Hamann (25, Bayern) i Jens Jeremies (24, TSV 1860
Monachium).

Mimo jednoznacznej oceny występu reprezentacji, jaka pojawiła się w mediach,
prezes Niemieckiego Związku Piłki Nożnej Egidius Braun, podobnie jak cztery lata
wcześniej, udzielił poparcia Bertiemu Vogtsowi i zapowiedział, że trener
poprowadzi kadrę w eliminacjach do Euro 2000. Przed pierwszym spotkaniem z
Turcją, na początku września, Niemcy mieli zaplanowany udział w miniturnieju
towarzyskim na Malcie. Po mistrzostwach kariery reprezentacyjne zakończyli
Klinsmann, Kohler, Thon, Stefan Reuter, Thomas Helmer i Köpke, więc Vogts
zmuszony był skorzystać z nowych zawodników. Ukłonem w stronę dziennikarzy było
powołanie ówczesnego lidera drugiej linii Bayernu Monachium Stefana Effenberga,
którego wyrzucił z kadry w 1994 roku. Stwiedził wówczas, że dopóki będzie
selekcjonerem, Effenberg nie zagra w drużynie narodowej. Niemcy z Effenbergiem
oraz wieloma nowymi piłkarzami (Thomas Linke, Stephan Paßlack, Marko Rehmer,
Stefan Beinlich, Paulo Roberto Rink, Christian Nerlinger i Jörg Albertz) wygrali
2:1 z Maltą i zremisowali 1:1 z Rumunią, ale wciąż zarzucano im zbytnie
przywiązanie do defensywy, brak polotu i złe przygotowanie fizyczne. Vogts po
kolejnej ostrej krytyce postanowił po ośmiu latach pracy podać się do dymisji.

Na następcę Vogtsa wybrano Ericha Ribbecka, co wzbudziło sprzeciw nie tylko
kibiców i dziennikarzy, ale i środowiska trenerskiego w Niemczech. Po pierwsze
Ribbeck miał już 61 lat i największe sukcesy szkoleniowe za sobą (ostatni –
Puchar UEFA z Bayerem Leverkusen – odniósł w 1988 roku), a po drugie od ponad
dwóch lat przebywał na emeryturze. Prasa insynuowała, że wybór Ribbecka, który
według tradycji wskazywania selekcjonerów w Niemczech powinien zostać
szkoleniowcem kadry już w 1984 roku (właśnie aż do 1984 każdy kolejny
selekcjoner był asystentem poprzedniego; Ribbeck w latach 1978-1984 pełnił taką
funkcję przy Juppie Derwallu), mógł być formą zadośćuczynienia doświadczonemu i
wpływowemu trenerowi. Inna sprawa, że wielu poważniejszych kandydatów na
stanowisko opiekuna reprezentacji, jak Jupp Heynckes i Ottmar Hitzfeld, nie
przyjęło propozycji szefa piłkarskiej federacji.

Nowy selekcjoner zaczął swoją kadencję od porażki z Turcją w eliminacjach do
Mistrzostw Europy 2000. I chociaż Niemcy zakończyli kwalifikacje na pierwszym
miejscu w grupie, to w międzyczasie w spotkaniach towarzyskich przegrali ze
Stanami Zjednoczonymi (dwukrotnie, 0:3 i 0:2), Szkocją (0:1) i Brazylią (0:4).
Ribbeck niemal codziennie znajdował się w ostrzu krytyki niemieckich
dziennikarzy, którzy zarzucali mu preferowanie defensywnego stylu gry, kurczowe
trzymanie się doświadczonych piłkarzy i niechęć do odmłodzenia kadry. Na
mistrzostwa powołał m.in. prawie 40-letniego Lothara Matthäusa, 35-letniego Ulfa
Kirstena i 34-letniego mistrza Europy z 1996 roku Thomasa Häßlera, który ostatni
raz w drużynie narodowej zagrał w czerwcu 1998 roku.

W czasie turnieju Ribbeck nie mógł się zdecydować na jedno rozwiązanie taktyczne
(w dwóch pierwszych meczach reprezentacja zagrała systemem 1-3-5-2, w ostatnim –
1-4-4-2) i na skład podstawowej jedenastki. W trzech spotkaniach na boisku
pojawiło się aż osiemnastu zawodników; wszystkie mecze od pierwszej do ostatniej
minuty rozegrali tylko bramkarz Oliver Kahn i stoper Jens Nowotny. Niemcy w
inauguracyjnym spotkaniu z Rumunią zremisowali 1:1, a ostatnie dwa mecze
przegrali – prestiżową potyczkę z Anglią (0:1) i z Portugalią (0:3), która
zagrała w rezerwowym składzie. Obrońcy mistrzowskiego tytułu zakończyli udział w
turnieju na ostatnim miejscu w grupie z jedną strzeloną bramką.

Po pożegnaniu z kadrą Andreasa Köpkego jedynym kandydatem do objęcia miejsca w
reprezentacyjnej bramce był Kahn (31, Bayern Monachium), już wówczas uważany za
jednego z najlepszych na tej pozycji w Europie. Na mistrzostwach Europy, które
były jego debiutem na wielkim międzynarodowym turnieju, dał się pokonać
napastnikom rywali pięciokrotnie. W spotkaniu z Portugalią przy jednym z trzech
goli Sérgio Conceiçao (zaliczył wówczas hat-trick) przepuścił piłkę między
rękami (bramka ta przypominała gol puszczony przez Luisa Arconadę w finale Euro
1984), a następnie sfaulował pomocnika Lazio Rzym, który murawę opuścił na
noszach.

Linią obrony kierował Lothar Matthäus z New York/New Jersey Metro-Stars. Dla
39-letniego stopera, który rok wcześniej grał z Bayernem Monachium w finale Ligi
Mistrzów, mistrzostwa Europy były ósmym turniejem, na którym wystąpił z
reprezentacją. Matthäus postanowił zakończyć reprezentacyjną karierę już po
Mundialu 1998, ale Ribbeck namówił go do dalszej gry. Partnerami niemieckiego
weterana byli trzynaście lat młodszy Jens Nowotny z Bayeru Leverkusen oraz
31-letni Thomas Linke (Bayern Monachium) lub 28-letni Marko Rehmer (Hertha
Berlin).

W pomocy wystąpiło tylko dwu piłkarzy, którzy zadebiutiowali w czasie kadencji
Ribbecka – 20-letni Sebastian Deisler z Herthy i cztery lata starszy Michael
Ballack z Leverkusen. Obaj jednak pojawili się na boisku dopiero w drugim
spotkaniu, w pierwszym w ich miejsce zagrali doświadczeni Häßler i Markus Babbel
(28, Bayern). Linię pomocy, która w każdym spotkaniu podlegała modyfikacjom,
uzupiełniali najczęściej: Christian Ziege (28, Middlesbrough FC; 90 minut na
boisku), Jens Jeremies (26, Bayern; 90 minut), Dietmar Hamann (27, Liverpool; 90
minut), Marco Bode (31, Werder Brema; 58 minut) oraz Mehmet Scholl (30, Bayern;
240 minut), strzelec jedynej dla Niemców bramki w turnieju.

Najwięcej wątpliwości Ribbecka wzbudziła obsada linii ataku. Przeciw Rumunom
wybiegli Paulo Roberto Rink (27, Bayer Leverkusen), Brazylijczyk z niemieckim
paszportem, i Oliver Bierhoff (32, A.C. Milan), ale obaj okazali się
nieskuteczni. Z Anglikami zagrali więc Carsten Jancker (26, Bayern Monachium) i
Ulf Kirsten (35, Bayer Leverkusen), a w ostatnim spotkaniu na boisku pojawili
się Jancker i przesunięty z pomocy Bode. Jeden z faworytów selekcjonera – Rink –
uznany został przez wielu dziennikarzy za jednego z najsłabszych zawodników w
ekipie; później już żaden z kolejnych trenerów kadry nie powołał go do
reprezentacji.

Po mistrzostwach Ribbeck podał się do dymisji i jednocześnie zakończył karierę
szkoleniową. Jego następcą miał został szkoleniowiec Bayeru Leverkusen Christoph
Daum, ale w tym samym czasie wyszło na jaw, że jest on uzależniony od
narkotyków. Daum nie tylko nie został selekcjonerem, ale musiał wyjechać z
kraju, gdyż w Niemczech nie chciał go zatrudnić żaden klub. Ostatecznie funkcję
trenera kadry powierzono Rudiemu Völlerowi.

Reprezentacja Niemiec od kilku lat znajdowała się w piłkarskiej zapaści; ostatni
wielki sukces odniosła w 1996 roku, a występy na mundialu 1998 i szczególnie
Euro 2000 uznane zostały w kraju trzykrotnych mistrzów świata za kompromitację.
W Bundeslidze brakowało młodych, utalentowanych piłkarzy, więc siłą rzeczy trzon
reprezentacji cały czas oparty był na zawodnikach doświadczonych. Nowy
selekcjoner Rudi Völler rozpoczął swoją kadencję od trzech cennych zwycięstw
(4:1 w spotkaniu towarzyskim z Hiszpanią oraz 2:0 z Grecją i 1:0 z Anglią w
kwalifikacjach do mistrzostw świata), później jednak jego podopieczni dwukrotnie
w eliminacjach zremisowali z Finlandią i we wrześniu 2001 roku wysoko ulegli
Anglikom w meczu rewanżowym. Porażka 1:5 w Monachium oznaczała konieczność gry w
barażach. Podczas dwumeczu z Ukrainą (1:1, 4:1) na nowego lidera drużyny wybił
się Michael Ballack.

Przed turniejem plaga urazów wyeliminowała kilku podstawowych zawodników, Völler
szczególne problemy mógł mieć z obsadą linii obrony, bowiem z kadry wypadli:
Christian Wörns, Jens Nowotny i Jörg Heinrich. Stąd obecność w podstawowej
jedenastce 21-letniego Christopha Metzeldera, mistrza Niemiec z Borussią
Dortmund, który jednak w reprezentacji przed mistrzostwami rozegrał jedynie
sześć spotkań, i Thomasa Linke (33), nie zawsze mieszczącego się w pierwszym
składzie Bayernu Monachium. Ostatnie ogniwo defensywy stanowił Carsten Ramelow
(28, Bayer Leverkusen), nominalny pomocnik, z konieczności grający na pozycji
środkowego obrońcy. Z powodu kontuzji zabrakło także graczy drugiej linii –
uważanego za wielką nadzieję niemieckiej piłki Sebastiana Deislera i Mehmeta
Scholla.

Niemcy rozpoczęli od mocnego uderzenia, pokonując w inauguracyjnym meczu Arabię
Saudyjską 8:0. Zwycięstwo to było najwyższym w finałach mistrzostw świata od
1982 roku, kiedy Węgrzy rozgromili 10:1 Salwador. W dwóch ostatnich spotkaniach
grupowych piłkarze niemieccy pechowo zremisowali z Irlandią (gola stracili w 90
minucie) i ograli 2:0 mistrza Afryki Kamerun. Po efektownym (11 goli) wygraniu
grupy, podopieczni Völlera przestali zdaniem komentatorów imponować świeżością i
polotem, i rozpoczęli trwający aż do spotkaniach finałowego pokaz boiskowej
kalkulacji połączony z przesadnym przywiązaniem do defensywy. Najpierw
zanotowali 1:0 (gol Olivera Neuville’a strzelony na dwie minuty przed końcem) z
Paragwajem i taki sam wynik w ćwierćfinałowym meczu ze Stanami Zjednoczonymi
oraz w półfinale ze współgospodarzami turnieju Koreańczykami. W finale niemiecka
solidność okazała się zbyt słaba na Brazylijczyków, którzy wygrali po dwu golach
Ronaldo i zostali po raz piąty w historii mistrzami świata.

Hołdowane przez Völlera ustawienie 3-5-2 zmieniało się często w czasie meczu na
4-4-2, np. w półfinale z Koreą Południową, kiedy podopieczni Guusa Hiddinka
zagrali trzema napastnikami. Pozycję prawego obrońcy zajmował wówczas Torsten
Frings (26, Werder Brema), piłkarz wszechstronny, mogący grać nawet na prawym
skrzydle. Pomocnik Bernd Schneider (29, Bayer), według obserwatorów najlepiej
wyszkolony technicznie zawodnik reprezentacji, występował zazwyczaj na prawej
pomocy, ale zdarzało mu się operować tuż za napastnikami (np. w finale). Jego
vis-à-vis starszy o rok Christian Ziege (Tottenham Hotspur) częściej wspomagał
defensywę, aniżeli włączał się do ataków. On i Dietmar Hamann (29, Liverpool) w
razie konieczności zamieniali się w czwartego i piątego obrońcę.

Skuteczność Miroslava Klose (24), Polaka z pochodzenia i jednego z największych
odkryć Völlera, wyczerpała się na meczach grupowych. Jego partnerem w linii
napadu na początku był Carsten Jancker (28, Bayern), a z czasem coraz mocniejszą
pozycję wyrobił sobie Oliver Neuville (29, Bayer), który w podstawowej
jedenastce grał od meczu z Paragwajem, w którym zresztą strzelił decydującą o
zwycięstwie bramkę. Od czasu do czasu z ławki rezerwowych wchodzili weteran
Oliver Bierhoff (34, AS Monaco) i urodzony w Ghanie Gerald Asamoah (24, Schalke
04 Gelsenkirchen).

W mediach przeważała opinia, że Niemcy są przeciętną drużyną, z jedną tylko
wybitną piłkarską indywidualnością, dzięki której zaszli w turnieju tak wysoko.
Miał nią być kapitan drużyny 33-letni bramkarz Oliver Kahn, od wielu już lat
uznawany za najlepszego na świecie. Zawodnik Bayernu Monachium, debiutujący w
pierwszej jedenastce na mistrzostwach świata (wcześniej znalazł się w kadrze na
mundiale 1994 i 1998, ale był tam tylko rezerwowym), aż do finału przepuścił
tylko jedną bramkę. W czasie turnieju nie tylko wyrósł na prawdziwą gwiazdę
drużyny narodowej, ale i, jak pisał Zbigniew Mucha, dziennikarz tygodnika Piłka
Nożna:

Kahn pomylił się w turnieju tylko raz, ale za to w najważniejszym meczu. W '67
minucie spotkania finałowego wypuścił piłkę z rąk po strzale Rivaldo. Jego kiks
wykorzystał Ronaldo, który zdobył gola na 1:0. Powtórzyła się tym samym sytuacja
z 1986 roku, kiedy ratujący wielokrotnie zespół przed utratą bramki Harald
Schumacher popełnił błąd w ostatnim spotkaniu turnieju, błąd kosztujący Niemców
Puchar Świata.

Za najważniejszego po Kahnie zawodnika reprezentacji uchodził rozgrywający
Michael Ballack (26, Bayer). Umiał nie tylko celnie podać piłkę do napastników,
ale i w najważniejszych meczach – ze Stanami Zjednoczonymi i Koreą Południową –
wyręczyć ich. Jego bramki zadecydowały w dużej mierze o awansie Niemców do
finału. Jednak nadmiar żółtych kartek sprawił, że sam Ballack nie mógł wystąpić
w spotkaniu z Brazylią.

W eliminacjach do Euro 2004 podopieczni Rudiego Völlera wprawdzie nie przegrali
ani jednego meczu i zajęli w swojej grupie pierwsze miejsce, ale zanotowali
kilka wyników, które wielu obserwatorów uznało za niespodzianki, jak remis u
siebie z Litwą, podział punktów w spotkaniach ze Szkocją i Islandią oraz skromne
2:0 z Wyspami Owczymi (do '90 minuty utrzymywał się remis 0:0). W komentarzach
przed turniejem często podkreślano, że w ekipie niemieckiej, oprócz Michaela
Ballacka i popełniającego coraz więcej błędów Olivera Kahna, nie ma
wyróżniających się indywidualności. Atmosfery wokół drużyny narodowej nie
poprawiła odniesiona w meczu towarzyskim w kwietniu 2004 roku, na dwa miesiące
przed rozpoczęciem mistrzostw, porażka 1:5 z Rumunią.

Z kadry, która dwa lata wcześniej zdobyła wicemistrzostwo świata, do Portugalii
pojechało zaledwie dwunastu zawodników, w tym tylko jeden obrońca (Frank
Baumann, wówczas rezerwowy) i jeden napastnik (Klose). Völler, który miał w 2002
roku problemy z poskładaniem defensywy, tym razem postawił na zupełnie nowe
twarze; na mistrzostwa nie zostali powołani Christoph Metzelder (kontuzja),
Thomas Linke (słaba forma) i Carsten Ramelow (kontuzja), a w ich miejsce
pojawili się młodzi Philipp Lahm (23 lata, VfB Stuttgart) i Arne Friedrich (25,
Hertha Berlin) oraz doświadczeni Jens Nowotny (30, Bayer Leverkusen) i Christian
Wörns (32, Borussia Dortmund). Najwyższe noty otrzymał najmłodszy Lahm, który
nie ograniczał się do obrony, ale często inicjował lewą stroną akcje zaczepne.

W każdym meczu grupowym selekcjoner stosował inny system taktyczny.
Inauguracyjny mecz z Holandią, zremisowany 1:1 (do '81 minuty Niemcy
prowadzili), podopieczni Völlera zaczęli w ustawieniu 4-2-1-2-1, tj. czterech
obrońców, dwu pomocników defensywnych, rozgrywający, dwu skrzydłowych i
napastnik. W drugim spotkaniu, z teoretycznie słabszą Łotwą, Niemcy zagrali z
dwoma napastnikami (4-1-1-2-2), co jednak nie miało wpływu na skuteczność,
bowiem wynik po dziewięćdziesięciu minutach był bezbramkowy. Kiedy w ostatniej
potyczce przyszło grać o awans z Czechami, którzy wybiegli w rezerwowym
składzie, selekcjoner postanowił powrócić do systemu, który pomógł mu odnieść
sukces na ostatnim mundialu – 3-2-2-1-2, tj. trzech obrońców, dwu defensywnych
pomocników, dwu skrzydłowych (w tym przesunięty z obrony Lahm), rozgrywający i
dwu napastników (jednym z nich Ballack). Efektem była porażka 1:2 i pożegnanie
się z turniejem bez zwycięstwa, z dwoma strzelonymi bramkami.

Wydaje się, że właśnie brak skuteczności był największą bolączką Niemców.
Selekcjoner był krytykowany przez dziennikarzy za wystawianie w składzie Kevina
Kurányiego (22, VfB Stuttgart) lub Thomasa Brdarica (29, Hannover 96), podczas
gdy na ławce siedział uważany za nadzieję Bundesligi 19-letni Lukas Podolski z
1. FC Köln. Odkrycie poprzedniego mundialu Miroslav Klose (26, 1. FC
Kaiserslautern) po tamtym turnieju obniżył formę i na Euro 2004 wchodził na
boisko dopiero w końcówkach spotkań. W meczu z Łotwą szansę gry od pierwszej
minuty dostał Fredi Bobic (32, Hertha Berlin).

Strzelcami obu bramek dla reprezentacji byli pomocnicy, Torsten Frings (28,
Borussia Dortmund) i najbardziej chwalony piłkarz niemiecki Michael Ballack (28,
Bayern Monachium). Frings, który trafił w meczu z Holandią z rzutu wolnego,
przez Völlera ustawiany był na lewej stronie, co zdaniem wielu obserwatorów
odbiło się niekorzystnie na efektywności jego gry. Po prawej występował Bernd
Schneider (31, Bayer Leverkusen), ale ani on, ani defensywni Dietmar Hamann (31,
Liverpool F.C.), czy Frank Baumann (29, Werder Brema), nie potrafili wziąć na
siebie ciężaru konstruowania ataku. W efekcie niemal każda akcja ofensywna
musiała przechodzić przez Ballacka, co szybko zostało rozszyfrowane przez
rywali, którzy podwajali mu krycie. Dziennikarze mieli pretensje do
selekcjonera, że nie daje szans 20-letniemu Bastianowi Schweinsteigerowi (Bayern
Monachium).

Przed mistrzostwami obawiano się o formę kapitana reprezentacji Olivera Kahna
(35), który notował coraz więcej błędów w barwach Bayernu Monachium. Mówiło się,
że podczas turnieju może go zastąpić Jens Lehmann (35), świeży nabytek Arsenalu,
ale Völler ostatecznie nie zdecydował się na roszadę w bramce. Kahn nie zawinił
przy żadnym z trzech puszczonych goli, ale bronił mniej pewnie niż dwa lata
wcześniej.

Po odpadnięciu z turnieju selekcjoner Völler oświadczył, że chciałby wypełnić
swój kontrakt i pracować z kadrą do finałów Mistrzostw Świata 2006, ale
nazajutrz – pod presją mediów i kibiców – złożył dymisję. Na jego następcę
typowany był Ottmar Hitzfeld, niedawno zwolniony z Bayernu Monachium. Hitzfeld
jednak zrezygnował z oferty, tłumacząc się przemęczeniem i potrzebą odpoczynku.
Problem ze znalezieniem nowego trenera kadry okazał się trudniejszy niż
początkowo myślano. Po Hitzfeldzie w grę wchodził przede wszystkim Otto
Rehhagel, który doprowadził Grecję do tytułu mistrza Europy, ale on zdecydowanie
odmówił. Później rozpatrywano kandydatury Juppa Heynckesa, Thomasa Schaafa,
Felixa Magatha, Christopha Dauma i Volkera Finke, lecz wszyscy stwierdzili, że
wolą dalej pracować w swoich klubach. Najpoważniejszym kandydatem był Lothar
Matthäus, od pół roku prowadzący reprezentację Węgier. Ostatecznie na kilka dni
przed sierpniowym meczem z Austrią zawieszono rozmowy z Matthäusem i postawiono
na mistrza świata z 1990 roku i mistrza Europy z 1996 roku Jürgena Klinsmanna,
który mieszkał na stałe w Stanach Zjednoczonych i nigdy wcześniej nie pracował w
charakterze trenera.

Jürgen Klinsmann przejął od swojego dawnego kolegi z kadry stery reprezentacji
nie mając żadnego trenerskiego doświadczenia. Od początku swojej pracy jego
decyzje i styl prowadzenia drużyny narodowej były przedmiotem krytyki
niemieckich dziennikarzy. Prasa zarzucała mu, że nie mieszka na stałe w
Niemczech, tylko w Kalifornii, że szefem banku informacji jest Szwajcar, a za
przygotowanie fizyczne odpowiada Amerykanin. Kontrowersje wywołał jego pomysł,
aby funkcję dyrektora sportowego powierzyć Bernhardowi Petersowi, byłemu
selekcjonerowi reprezentacji w hokeju na trawie (ostatecznie stanowisko to objął
Matthias Sammer). Z inicjatywy Klinsmanna doszło także do zmiany koloru koszulek
reprezentacji.

Drużyna narodowa pod jego selekcjonerskim okiem rozegrała do czasu rozpoczęcia
mistrzostw (Niemcy jako gospodarz nie brali udziału w eliminacjach) 27 meczów, z
których wygrała 15, zremisowała – 8, a przegrała 5. Spotkania z najsilniejszymi
rywalami (Brazylia, Argentyna, Holandia i Francja) kończyły się zwykle wynikiem
0:0, 1:1 lub 2:2. Klinsmannowi przydarzyło się kilka nieoczekiwanych wpadek, jak
porażki z Koreą Południową, Słowacją i Turcją.

Przed mundialem w 2006 roku w komentarzach niemieckich dziennikarzy z jednej
strony podkreślało się, że w poprzednich dwu latach drużyna grała wyłącznie
spotkania towarzyskie i nie ma odpowiedniego przygotowania psychicznego do
rozgrywania meczów o najwyższą stawkę, a jej selekcjonerowi brak doświadczenia w
prowadzeniu zespołu, z drugiej przypominało się casus Franza Beckenbauera, który
w 1984 roku również został trenerem kadry nigdzie wcześniej nie pracując w
charakterze szkoleniowca, a sześć lat później poprowadził Niemców do tytułu
mistrza świata[potrzebny przypis].

W kadrze na mistrzostwa było dziesięciu piłkarzy, którzy cztery lata wcześniej
zdobyli wicemistrzostwo świata. Średnia wieku zawodników wynosiła 27 lat.
Klinsmann zabrał tylko czterech graczy Bayernu Monachium, klubu, który na
wszystkich poprzednich turniejach miał największą reprezentację swoich piłkarzy.
Selekcjoner nie włączył do mundialowej „23” dotychczasowego lidera ataku Kevina
Kurányi (24 lata, Schalke 04 Gelsenkirchen) oraz pomocników Fabiana Ernsta (27,
Schalke) i Sebastiana Deislera (26, Bayern Monachium). Doświadczony defensor
Christian Wörns (34, Borussia Dortmund) na początku roku został wyrzucony z
kadry za publiczne krytykowanie poczynań selekcjonera, a 36-letniemu Mehmetowi
Schollowi (Bayern Monachium) w uzyskaniu pierwszego po czteroletniej przerwie
powołania do reprezentacji nie pomogła petycja podpisana przez 175 tysięcy
kibiców.

Niemcy w inauguracyjnym meczu mistrzostw zagrali efektownie i skutecznie
(zwycięstwo 4:2 z Kostaryką), i zdaniem wielu komentatorów właśnie dobra gra w
ataku, efektowny styl gry, żywiołowość, swoboda taktyczna i agresywność w
odbiorze były największymi atutami drużyny w ciągu całego mundialu. Po awansie z
grupy (po 1:0 z Polską i 3:0 z Ekwadorem), w 1/8 finału podopieczni Klinsmanna
spotkali się ze Szwecją. Już po '12 minutach prowadzili 2:0, a później jeszcze
dwukrotnie trafiali w słupek bramki strzeżonej przez Andreasa Isakssona. W
kolejnej rundzie dopiero po rzutach karnych (1:1, k. 4:2) ograli Argentyńczyków.
Drogę do finału zamknęli im Włosi; po 90 minutach utrzymywał się bezbramkowy
remis, a kiedy pod koniec dogrywki większość kibiców myślała już o rzutach
karnych Fabio Grosso i Alessandro Del Piero dwukrotnie zaskoczyli niemieckich
obrońców. W spotkaniu o trzecie miejsce Niemcy ograli 3:1 Portugalię.

Przez wiele miesięcy przed mundialem kibice i dziennikarze niemieccy
zastanawiali się, kto będzie pierwszym bramkarzem
reprezentacji[styl do poprawy]. Dwaj pretendenci do koszulki z numerem jeden
37-latkowie Oliver Kahn i Jens Lehmann w czasie selekcjonerskiej kadencji
Klinsmanna grali na zmianę; golkiper Bayernu Monachium wystąpił w dwunastu
meczach, a zawodnik Arsenalu Londyn – w jedenastu. Ten pierwszy cieszył się
szacunkiem autorytetów piłkarskich (Franz Beckenbauer, Sepp Maier), którzy
przypominali, że to w dużej mierze dzięki jego skutecznym interwencjom w 2002
roku Niemcy zagrały w finale mistrzostw świata, ale za Lehmannem w internetowej
sondzie opowiedzało się większość kibiców[potrzebny przypis]. Ostatecznie w
połowie maja Klinsmann ogłosił, że na Weltmeisterschaft grać będzie Jens
Lehmann, który w Lidze Mistrzów nie puścił gola przez 917 minut (rekord).
Lehmann nie zaliczył wielu interwencji, bronił szczęśliwie. Wprawdzie przepuścił
pięć goli, ale żaden nie obciążał jego konta. W konkursie rzutów karnych w
ćwierćfinale z Argentyną obronił dwie jedenastki.

Za najsłabsze ogniwo drużyny wielu komentatorów uznało parę wysokich stoperów
Christopha Metzeldera (26 lat, Borussia Dortmund) i Pera Mertesackera (22,
Hannover 96), oraz prawego obrońcę Arne Friedricha (27, Hertha
Berlin)[potrzebny przypis]. Szczególnie Friedrich spotkał się z krytyką, kiedy
po jego dwu błędach Niemcy stracili dwa gole w spotkaniu z Kostaryką. Klinsmann
jednak pozostał konsekwentny i do końca turnieju nie dokonał roszady na tych
pozycjach. Żaden z nich (z wyjątkiem stoperów, którzy byli na polu karnym
przeciwnika w czasie wykonywania rzutów rożnych) nie brał udziału w akcjach
ofensywnych. Inaczej niż lewy obrońca Philipp Lahm (23, Bayern Monachium),
aktywny w ataku, zazwyczaj pełnił funkcję skrzydłowego. Często zamykał akcję
strzałem zza pola karnego, tak jak w spotkaniu z Kostaryką, w którym zdobył
gola.

Niemcy atakowali na dwa sposoby. Albo szukali okazji strzeleckich po
dośrodkowaniach na pole karne Lahma, ewentualnie Bastiana Schweinsteigera, z
lewej strony, albo decydowali się na bezpośredni strzał zza pola karnego. Prawie
w ogóle nie przeprowadzali akcji środkiem pola. Nie potrafili też wykorzystać
stałych fragmentów gry: w trzech meczach grupowych i w spotkaniu ze Szwecją
podopieczni Klinsmanna nie oddali ani jednego celnego strzału z rzutu wolnego, a
tylko jeden rzut rożny zakończył się uderzeniem na bramkę.

Wobec słabszej dyspozycji środkowych obrońców w defensywie skutecznie poczynali
sobie asekurujący stoperów Torsten Frings (30, Werder Brema) i kapitan Michael
Ballack (30, Bayern). Ponadto Frings przejął od Ballacka, który był w czasie
mundialu w gorszej formie (przed mistrzostwami długo zmagał się z kontuzją),
zadania typowego rozgrywającego; rozdzielał piłki, kierował rytmem budowania
akcji ofensywnych i sam strzelał na bramkę. Drugim rozgrywającym był Bernd
Schneider (33, Bayer Leverkusen), kreatywny, inteligentny, częściej aniżeli na
prawej stronie grający w środku pola, przed Fringsem i za napastnikami.
Nierzadko angażował się w pojedynki 1 na 1. Jego vis-à-vis Bastian
Schweinsteiger (22, Bayern) również schodził do środka (na lewej stronie
zastępował go obrońca Lahm), dzięki czemu obszar przed polem karnym i w nim był
zagęszczony i zdominowany przez zawodników niemieckich. Schweinsteiger w meczu z
Portugalią zdobył dwa gole i zapisał asystę.

Osiem bramek strzelił duet napastników o polskich korzeniach: Miroslav Klose
(28, Werder) – Lukas Podolski (21, 1. FC Köln). Podczas gdy Podolski był typowym
atakującym, czyhającym na okazję strzelecką, Klose często cofał się i sam
próbował rozgrywać akcję. Z dobrej strony pokazali się rezerwowi Oliver Neuville
(33, Borussia Mönchengladbach), który strzelił jedynego gola w meczu z Polską, i
szybki David Odonkor (22, Borussia Dortmund). Klose został pierwszym od 1970
roku niemieckim królem strzelców mundialu.

Po turnieju wielu komentatorów podkreślało, że jeszcze nigdy w historii nie było
tak radośnie i efektownie grającej reprezentacji Niemiec. Mimo próśb kibiców,
działaczy piłkarskich i polityków (w tym samej kanclerz Angeli Merkel),
Klinsmann, tłumacząc się dobrem rodziny, mieszkającej na stałe w Stanach
Zjednoczonych, złożył dymisję. Pałeczkę przekazał swojemu asystentowi Joachimowi
Löwowi.

Po dwóch zwycięstwach nad Polską (2:0) i reprezentacją Austrii (1:0) oraz
porażce z Chorwacją (2:1) Niemcy zdołali wyjść z grupy z drugiego miejsca. W
ćwierćfinale zmierzyli się z ekipą Portugalii, którą pokonali 3:2 po bardzo
emocjonującym meczu. W półfinale wygrali z reprezentacją Turcji również 3:2. A
29 czerwca 2008 roku w finale na stadionie w Wiedniu ulegli Hiszpanom 0:1.

Mistrzostwa świata w 2010 reprezentacja Niemiec zaczęła od spektakularnego
zwycięstwa nad Australią 4:0, następnie zaskakująco przegrali z Serbią 0:1 a
zmagania w grupie zakończyli zwycięstwem nad Ghaną 1:0. Niemcy ostateczne zajęli
1 miejsce w grupie i awansowali do 1/8 finału. W 1/8 finału pewnie pokonali
Anglię 4:1, w ćwierćfinale rozgromili Argentynę 4:0. W półfinale polegli
późniejszym Mistrzom świata Reprezentacji Hiszpanii 0:1 a w meczu o 3 miejsce
pokonali Urugwaj 3:2.

Drużyna Joachima Löwa wygrała wszystkie mecze w grupie i pewnie awansowała do
fazy pucharowej. Pokonała Portugalię 1:0, Holandię 2:1 oraz Danię 2:1. W
ćwierćfinale Niemcy podjęli Greków, z którymi również nie mieli większych
problemów. Pokonując ich 4:2 zapewnili sobie byt w pierwszej czwórce turnieju.
Niemcy pożegnali się z imprezą 28 czerwca 2012 po niespodziewanej porażce 1:2 w
półfinałowym meczu z Włochami na Stadionie Narodowym w Warszawie. Obie bramki
dla Włochów zdobył Mario Balotelli, a dla Niemców z rzutu karnego Mesut Özil.

W fazie grupowej Niemcy pokonali spektakularnie Portugalię 4:0 a następnie
zaskakująco zremisowali z Ghaną 2:2. Fazę grupową zakończyli zwycięstwem nad
Stanami Zjednoczonymi 1:0 i tym samym pewnie awansowali do 1/8 finału z 1
miejsca w grupie. Reprezentacja Niemiec pokonała w 1/8 finału Algierię 2:1 po
dogrywce. W ćwierćfinale pokonali Francję 1:0. Po wysokiej sensacyjnej wygranej
nad Brazylią 7:1 zagwarantowali sobie grę w finale. W nim pokonali w dogrywce
Argentynę 1:0 i zostali po raz czwarty w swojej historii mistrzem świata.



https://pl.wikipedia.org/wiki/Gra_o_tron_(serial_telewizyjny)

Gra o tron (ang. Game of Thrones) – amerykański serial fantasy stworzony przez
Davida Benioffa i D.B. Weissa dla HBO, będący adaptacją sagi Pieśń lodu i ognia
autorstwa amerykańskiego pisarza George’a R.R. Martina. Amerykańska premiera
pierwszego sezonu w HBO miała miejsce 17 kwietnia 2011, w Polsce serial
zadebiutował dzień później. Premiera czwartej serii serialu miała miejsce 6
kwietnia 2014

Pierwszy sezon serialu spotkał się z pozytywną reakcją krytyków, uzyskując
według serwisu Metacritic średnią z ocen wynoszącą 80/100 punktów, nie uniknął
jednak kontrowersji, głównie ze względu na częste ukazywanie przemocy i nagości.
Serial ma bardzo dużą, rosnącą oglądalność. Jest bardzo popularny w sieciach
P2P, a drugi odcinek czwartego sezonu był najpopularniejszym plikiem w tychże
sieciach. W ciągu 24 godzin od premiery został on ściągnięty około 1,5 miliona
razy. W przypadku piątego sezonu serialu, do internetu wyciekły 4 pierwsze
odcinki serii przed premierą sezonu.

Scenariusz do całego pierwszego sezonu serialu otrzymał nagrodę Hugo w kategorii
„najlepsza prezentacja dramatyczna (długa forma)” w 2012 roku. Natomiast
scenariusze do odcinków Czarny Nurt oraz Deszcze Castamere otrzymały nagrodę
Hugo w kategorii „najlepsza prezentacja dramatyczna (krótka forma)” w latach
kolejno 2013 i 2014.

W 2016r. stacja HBO potwierdziła, że 8 sezon który zostanie wyemitowany w 2018r.
będzie ostatnim sezonem Gry o tron równocześnie zapowiadając, że 7 sezon
produkcji zostanie wyemitowany w czerwcu 2017r.

Średnia oglądalność 6. serii serialu w Stanach Zjednoczonych to 23,3 mln., o 15
proc. więcej niż poprzedni sezon. W Polsce wyniosła ona 110 tys., co stanowi o
23 tys. oglądających więcej niż w poprzednim sezonie.

Większość głównych wątków historii rozgrywa się w Siedmiu Królestwach, państwie
zajmującym bardzo dużą część podłużnego kontynentu Westeros. Rozciąga się on od
położonego na południu słonecznego Dorne, przez mieszczący się na dalekiej i
zimnej północy Mur, aż po znajdujący się za nim kraj zamieszkany przez dzikie
plemiona oraz inne nieprzyjazne stworzenia.

Od kilkunastu lat, kiedy to po buncie Roberta Baratheona Aerys II Targaryen
(„Szalony Król”) został obalony, w Siedmiu Królestwach panuje pokój. Nagle
umiera jednak królewski namiestnik – Jon Arryn. Władający państwem Robert udaje
się na północ, aby mianować swym nowym namiestnikiem przyjaciela z młodości i
najwierniejszego sojusznika z czasów buntu przeciw Aerysowi, Eddarda „Neda”
Starka.

Fabuła pierwszego sezonu serialu ukazuje głównie właśnie losy Neda Starka, lorda
władającego tzw. Północą z twierdzy Winterfell, oraz jego rodziny: Catelyn, jego
żony z rodu Tullych, oraz ich dzieci: Robba, najstarszego syna i prawowitego
dziedzica Winterfell; Sansy, urodziwej córki, marzącej o zostaniu wielką damą;
Aryi, często zapominającej o szlachetnym pochodzeniu na rzecz zabaw z niżej
urodzonymi przyjaciółmi; Brana, pasjonata wspinaczki, który chce zostać wielkim
rycerzem; oraz najmłodszego z rodzeństwa Rickona; a także Jona Snow, nieślubnego
syna Eddarda.

Jon wstępuje do Nocnej Straży, starożytnego bractwa strzegącego wielkiego Muru,
oddzielającego Siedem Królestw od tajemniczej krainy wiecznej zimy. Bran
nieumyślnie, podczas jednej ze wspinaczek po murach zamkowych, odkrywa w jednej
z wież oddających się stosunkowi seksualnemu Cersei Lannister, żonę króla, i jej
brata, Jaimego, który zabijając Aerysa zyskał sobie przydomek „Królobójcy”.
Jaime wypycha Brana z wieży, chłopak unika śmierci, tracąc jednak, w wyniku
upadku, władzę w nogach.

Równocześnie za Wąskim Morzem, na kontynencie Essos, dwoje wygnańców – Viserys
Targaryen i jego siostra Daenerys, najmłodsze dzieci Aerysa, planują powrót do
Westeros i ponowne przejęcie rządów. Rozpoczyna się gra o tron.

Pierwszy sezon Gry o tron miał swoją premierę w USA na antenie HBO 17 kwietnia
2011, drugi 1 kwietnia 2012, trzeci 31 marca 2013, czwarty 6 kwietnia 2014,
piąty 12 kwietnia 2015, a szósty 24 kwietnia 2016. Poniżej znajduje się lista
telewizji posiadających w danych krajach prawa do emisji serialu.



https://pl.wikipedia.org/wiki/Lionel_Messi

Lionel Andrés Messi Cuccittini (hiszpańska wymowa [ljoˈnel anˈdɾes ˈmesi]; ur.
24 czerwca 1987 w Rosario) – argentyński piłkarz występujący na pozycji
napastnika w hiszpańskim klubie FC Barcelona oraz w reprezentacji Argentyny,
której jest kapitanem. Srebrny medalista Mistrzostw Świata 2014. Złoty medalista
Igrzysk Olimpijskich 2008. Najskuteczniejszy zawodnik w historii FC Barcelony.

W wieku 21 lat Messi otrzymał nominację do nagrody Złotej Piłki i tytułu
Piłkarza Roku FIFA. W 2009 roku zdobył obydwa te wyróżnienia, a w kolejnych
trzech latach sięgnął po nowo powstałą Złotą Piłkę FIFA. W 2011 roku zdobył
tytuł Piłkarza Roku w Europie według UEFA. Messi to czwarty piłkarz w historii,
po Johanie Cruijffie, Michelu Platinim i Marco van Bastenie, który zdobył trzy
Złote Piłki, oraz drugi obok Platiniego, który uczynił to z rzędu. Z powodu
niskiego wzrostu i stylu gry często porównywany jest do Diego Maradony, który
sam nazwał go swoim „następcą”.

Messi zdobył osiem mistrzostw Hiszpanii i cztery razy wygrał Ligę Mistrzów. W
2012 roku zdobył pięć goli w wygranym 7:1 meczu Ligi Mistrzów z Bayerem
Leverkusen i został pierwszym piłkarzem, który to uczynił. W następnym spotkaniu
z Milanem strzelił dwie bramki i z 14 trafieniami na koncie wyrównał rekord
rozgrywek należący do José Altafiniego. Został wówczas po raz czwarty królem
strzelców Ligi Mistrzów, czym ustanowił nowy rekord. W sezonie 2011/2012 zdobył
73 gole we wszystkich rozgrywkach, najwięcej w historii piłki nożnej. W lidze
strzelił 50 bramek i ustanowił także rekord tych rozgrywek.

W 2005 roku Messi z sześcioma golami na koncie został królem strzelców
Młodzieżowych Mistrzostw Świata. W 2006 roku został najmłodszym Argentyńczykiem,
który zagrał na mistrzostwach świata, a rok później doszedł z kadrą do finału
Copa América. Messi został wybrany najlepszym piłkarzem młodego pokolenia tego
turnieju. W 2008 roku z reprezentacją olimpijską zdobył złoty medal na turnieju
w Pekinie. 9 grudnia 2012 roku Messi strzelając 91 bramek w roku kalendarzowym
pobił rekord, który należał wcześniej do Gerda Müllera, który zdobył w 1972 roku
85 bramek.

Po finałowym meczu Copa América 2016 z Chile (0:0, k: 2:4) ogłosił zakończenie
reprezentacyjnej kariery. Jednak po dwóch miesiącach od tej decyzji zdecydował
się wrócić do reprezentacji.

Lionel Messi urodził się 24 czerwca 1987 w Rosario w prowincji Santa Fe jako
dziecko Jorge Horácio Messiego, pracownika huty oraz Celii Maríi (z domu
Cuccitini), pracującej na pół etatu sprzątaczki. Rodzina piłkarza ze strony ojca
pochodzi z włoskiego miasta Ankona, skąd jeden z przodków, Angelo Messi,
wyemigrował w 1883 do Argentyny. Piłkarz ma starsze rodzeństwo: braci Rodrigo i
Matíasa oraz siostrę Marię Sol. Mając pięć lat, Messi zaczął grać w piłkę w
lokalnym zespole Grandoli, który to prowadził jego ojciec Jorge. W 1995 roku
trafił do Newell’s Old Boys, klubu mającego siedzibę w Rosario, rodzinnym
mieście piłkarza.

W wieku 11 lat zdiagnozowano u niego karłowatość przysadkową. Występujące w
argentyńskiej Primera División River Plate zainteresowało się jego pozyskaniem,
jednak klubu nie było stać na leczenie, którego miesięczne koszty wynosiły 900
dolarów. Ojciec piłkarza skontaktował się ze skautami hiszpańskiej Barcelony,
którzy po obserwacji gry Messiego zgodzili się opłacać koszty kuracji. Dyrektor
sportowy klubu Carles Rexach zaproponował Messiemu kontrakt na serwetce,
ponieważ nie miał przy sobie innego papieru. Piłkarz wraz z ojcem przeprowadził
się do Hiszpanii i zaczął występować w młodzieżowych drużynach klubu.

W latach 2000–2003 Messi występował w zespołach Infantil B oraz Cadete B i A (w
tym ostatnim zdobył 37 bramek w 30 meczach). W sezonie 2003/2004 pobił rekord
występując w aż pięciu drużynach. Rozegrał jedno spotkanie w Juvenil B. Zdobył w
nim bramkę i otrzymał szansę gry w Juvenil A. Strzelił tam 21 goli w 14 meczach
i 29 listopada 2003 roku zadebiutował w meczu Tercera División w Barcelonie C. 6
marca 2004 roku rozegrał pierwsze spotkanie w Segunda División B w barwach
zespołu B. Przez cały sezon grał w obydwu tych drużynach (kolejno osiem meczów,
pięć goli i pięć spotkań bez żadnej bramki). Jeszcze wcześniej, bo 16 listopada
2003 roku, w wieku 16 lat i 145 dni, Messi zadebiutował w pierwszej drużynie
Barcelony w towarzyskim meczu z Porto.

16 października 2004 roku Messi wystąpił po raz pierwszy w Primera División, w
wygranym 1:0 derbowym spotkaniu z Espanyolem. W czasie występu miał 17 lat i 114
dni, stając się trzecim najmłodszym piłkarzem w historii klubu oraz najmłodszym,
który zadebiutował w Primera División (we wrześniu 2007 roku rekord został
pobity przez Bojana Krkicia). 1 maja 2005 w meczu z Albacete Balompié Messi
zdobył swojego pierwszego gola w lidze, co uczyniło go najmłodszym strzelcem
ligowej bramki dla klubu (17 lat i 311 dni). W 2007 roku osiągnięcie to ponownie
poprawił Bojan Krkić. W tamtym sezonie Messi grał także w zespole B, dla którego
zdobył 6 bramek w 17 ligowych spotkaniach.

16 września, po raz drugi w ciągu trzech miesięcy, klub postanowił zmienić
warunki kontraktu piłkarza – Argentyńczyk zaczął być opłacany jak pełnoprawny
członek pierwszego zespołu, a samą umowę przedłużono do czerwca 2014 roku. 26
września Messi uzyskał hiszpańskie obywatelstwo, dzięki czemu mógł grać w
Primera División. Zawodnik nie mógł wcześniej zagrać w lidze, gdyż Barcelona
miała wyczerpany limit posiadania w drużynie zawodników spoza Unii Europejskiej.
Pierwszym spotkaniem Ligi Mistrzów rozegranym na Camp Nou, w którym wziął
udział, był pojedynek z Udinese. Messi wchodząc na boisko otrzymał od fanów
owacje, a w czasie meczu imponował spokojem oraz udaną współpracą z Ronaldinho.

Messi zdobył sześć bramek w siedemnastu ligowych występach, zaś w sześciu
rozegranych meczach w Lidze Mistrzów strzelił jednego gola. 7 marca 2006 roku w
meczu z Chelsea doznał naderwania mięśnia w prawym udzie, przez co nie mógł grać
do końca sezonu. Barcelona zakończyła rozgrywki zwyciężając w Primera División
oraz w Lidze Mistrzów.

Messi w sezonie 2006/2007 był podstawowym zawodnikiem Barcelony, zdobywając 14
bramek w 26 ligowych spotkaniach. 12 listopada w spotkaniu z Realem Saragossa
Argentyńczyk doznał kontuzji kości śródstopia, która wyeliminowała go z gry na
trzy miesiące. 11 marca odegrał kluczową rolę w El Clásico, zdobywając
hat-tricka, dzięki czemu grająca z jednym zawodnikiem mniej Barcelona
zremisowała z Realem 3:3. Ostatnią bramkę Argentyńczyk zdobył w doliczonym
czasie gry. Messi stał się tym samym pierwszym piłkarzem od czasu Ivána Zamorano
oraz pierwszym zawodnikiem Barcelony od czasu Romário, któremu udało się zdobyć
trzy bramki w El Clásico. Jest również najmłodszym piłkarzem, który zdobył
bramkę w tych spotkaniach. Im bliżej było końca sezonu, tym Messi uzyskiwał
więcej trafień – 11 z 14 ligowych goli zdobył w ostatnich 13 spotkaniach.

Messi starał się udowodnić, że porównania do Maradony nie były przesadzone,
zdobywając na przestrzeni jednego sezonu bramki podobne do najsłynniejszych
trafień byłego napastnika. 18 kwietnia 2007 strzelił dwie bramki w półfinałowym
meczu Copa del Rey przeciwko Getafe, zaś jeden z goli przypominał bramkę
Maradony w ćwierćfinałowym meczu Mistrzostw Świata 1986 przeciwko Anglii.
Dziennikarze sportowi wnikliwie doszukiwali się podobieństwa do gola Maradony, a
hiszpańska prasa nazwała Messiego „Messidona”. Przebiegł ten sam dystans co
Maradona (62 metry), minął tę samą liczbę przeciwników (sześciu, w tym
bramkarza), oddał strzał z podobnej pozycji i celebrując bramkę również podbiegł
do bocznej chorągiewki boiska. Na pomeczowej konferencji, kolega z drużyny,
Deco, powiedział: „Nie ma takiego drugiego jak Leo”. W meczu z RCD Espanyol
zdobył bramkę podobną do tej strzelonej przez Maradonę w spotkaniu z Anglią.
Messi wyskoczył do piłki i za pomocą ręki przerzucił piłkę nad interweniującym
bramkarzem, Carlosem Kamenim. Mimo powtórek zagrania i protestów piłkarzy
Espanyolu, gol został uznany.

W rozegranym 22 września spotkaniu z Sevillą dwukrotnie wpisał się na listę
strzelców. Kilka dni wcześniej strzelił gola w wygranym 3:0 meczu Ligi Mistrzów
z Olympique Lyon, z kolei 26 września zdobył dwie bramki w zwycięskiej potyczce
(4:1) z Realem Zaragoza. 27 lutego, przeciwko Valencii, Argentyńczyk rozegrał
swój setny oficjalny mecz w barwach klubu.

Messi został nominowany do nagrody FIFPro w kategorii Napastnik. W internetowym
sondażu hiszpańskiej gazety „Marca” został wybrany najlepszym piłkarzem na
świecie, uzyskując 77 procent wszystkich głosów. Zdaniem felietonistów
katalońskich gazet „El Mundo Deportivo” i „Sport” oraz byłego niemieckiego
piłkarza, Franza Beckenbauera, Messi powinien otrzymać Złotą Piłkę. Wiele
piłkarskich osobistości, takich jak Ronaldinho, Samuel Eto’o, Frank Rijkaard,
Bernd Schuster, Raúl, Gianluca Zambrotta, Francesco Totti, Alfredo Di Stéfano,
Diego Maradona oraz Pelé przyznało, że uważają Messiego za jednego z najlepszych
obecnie piłkarzy świata.

Wskutek kontuzji kości śródstopia odniesionej 4 marca w meczu Ligi Mistrzów z
Celtikiem Glasgow, Argentyńczyk pauzował przez sześć tygodni. Piłkarz po raz
czwarty w ciągu trzech sezonów doznał tego samego urazu.

Po odejściu z klubu Ronaldinho, Messi przejął po nim numer „10” na koszulce. 1
października 2008 w meczu Ligi Mistrzów z Szachtarem Donieck, Argentyńczyk
zmienił na boisku Thierry’ego Henry’ego i po siedmiu minutach zdołał dwukrotnie
wpisać się na listę strzelców, dzięki czemu Barcelona, przegrywająca 0:1,
zdołała ostatecznie zwyciężyć 2:1. Następna ligowa potyczka przeciwko Atlético
Madryt określana była mianem „przyjacielskiej rywalizacji” pomiędzy Messim i
jego przyjacielem, Sergio Agüero. Messi zdobył w tym meczu gola z rzutu wolnego
oraz asystował przy jednej z bramek, a Barcelona wygrała spotkanie 6:1. Kolejny
dobry występ zaliczył w meczu z Sevillą, zdobywając dwie bramki – jedną z woleja
z odległości 23 metrów, a przy kolejnej ominął bramkarza i oddał strzał z
ostrego kąta boiska. 13 grudnia w El Clásico Barcelona zwyciężyła 2:0, a Messi
zdobył drugiego gola dla zespołu. Argentyńczyk został wybrany drugim piłkarzem
świata podczas gali FIFA, gromadząc 678 punktów.

W meczu z Atlético Madryt, Messi zdobył swojego pierwszego hat-tricka w 2009, a
Barcelona wygrała spotkanie 3:1. Niespełna miesiąc później po wejściu na zmianę
w potyczce z Racingiem Santander, przy stanie 1:0 dla Racingu, zdobył dwie
bramki, zapewniając swojej drużynie zwycięstwo. Strzelony przez niego drugi gol
w tym meczu był zarazem 5000 bramką klubu w historii jej ligowych występów. W 28
kolejce rozgrywek ligowych, piłkarz zdobył swojego 30 gola w sezonie (we
wszystkich rozgrywkach), przyczyniając się do wygranej 6:0 nad Málagą. 8
kwietnia 2009 uzyskał dwa trafienia w spotkaniu Ligi Mistrzów z Bayernem
Monachium, ustanawiając tym samym swój osobisty rekord dziewięciu bramek w tych
rozgrywkach. Dziesięć dni później, zdobywając 20 gola w sezonie, Messi zapewnił
drużynie zwycięstwo w meczu z Getafe, dzięki czemu Barcelona utrzymała sześć
punktów przewagi nad drugim w tabeli Realem Madryt.

Pieczętując dominację klubu w sezonie, Messi dwukrotnie wpisał się na listę
strzelców w zwycięskiej 6:2 potyczce z Realem Madryt rozegranej na Santiago
Bernabéu; była to najwyższa porażka madryckiego klubu od 1930. Po zdobyciu tych
bramek, Messi podbiegł do kibiców i przed kamerami zdjął koszulkę, pokazując
podkoszulek z napisem Síndrome X Fràgil (Zespół łamliwego chromosomu X), by
wesprzeć dzieci cierpiące na tę dolegliwość. 13 maja po raz pierwszy zwyciężył w
rozgrywkach o Puchar Króla, zdobywając bramkę i asystując przy kolejnych dwóch,
prowadząc zespół do wygranej 4:1 przeciwko Athletic Bilbao. 27 maja w finale
Ligi Mistrzów Barcelona wygrała z Manchesterem United 2:0, a Messi strzałem
głową w 70 minucie spotkania zdobył drugą bramkę. Z dziewięcioma trafieniami
został królem strzelców rozgrywek. Barcelona sezon zakończyła triumfując w Copa
del Rey, Primera División i Lidze Mistrzów, stając się tym samym pierwszym
hiszpańskim klubem w historii, któremu udało się zdobyć potrójną koronę.

Przed rozpoczęciem sezonu, przedłużył kontrakt z klubem do 2016 roku, stając się
najwyżej opłacanym zawodnikiem w drużynie oraz w całej lidze. Messi będzie
zarabiał około 9,5 miliona euro rocznie, zaś klauzula wykupu piłkarza wynosi 250
milionów. W rozegranym 28 sierpnia meczu o Superpuchar Europy z Szachtarem
Donieck asystował przy bramce Pedro, dającej drużynie zwycięstwo 1:0. Po tym
spotkaniu, Josep Guardiola powiedział, że Messi jest prawdopodobnie najlepszym
piłkarzem jakiego kiedykolwiek widział. Wcześniej zdobył dwie bramki w finale
Superpucharu Hiszpanii przyczyniając się tym samym do zwycięstwa w tych
rozgrywkach. Udanie rozpoczął zmagania ligowe – strzelił gola w wygranym 2:0
meczu z Getafe, zaś w spotkaniach z Atlético Madryt i Racingiem Santander
zaliczył po dwa trafienia oraz jednej asyście. W półfinałowym meczu Klubowych
Mistrzostw Świata przeciwko Atlante FC wszedł na boisko w 55 minucie i już dwie
minuty później, strzelił bramkę na 2:1. Był to jego pierwszy kontakt z piłką w
tym spotkaniu. Barcelona ostatecznie zwyciężyła 3:1. W finale KMŚ Duma Katalonii
z Messim w składzie pokonała po dogrywce Estudiantes La Plata 2:1 a Argentyńczyk
strzelił gola dającego swojej drużynie tytuł najlepszej drużyny globu. Został
wybrany najlepszym zawodnikiem turnieju. Kilka tygodni później w meczu z Sevillą
na Camp Nou (4:0) strzelił dwie bramki, zdobywając tym samym 100 gola dla FC
Barcelony. Szczyt formy Argentyńczyka przypadł na marzec. Podczas kolejnych
czterech meczów ligowych z Malagą, Almerią, Valencią i Saragossą strzelił 9
bramek. W przerwie pomiędzy nimi w bardzo ważnym rewanżu Ligi Mistrzów z VFB
Stuttgart zdobył dwa gole. Swoją wędrówkę po Złotego Buta kontynuował w
następnej fazie Champions League. Stał się bohaterem spotkania z Arsenalem,
któremu strzelił cztery bramki niwecząc tym samym marzenia Anglików o awansie do
półfinału. Rozegrał również bardzo udane zawody w Madrycie, gdzie pognębił
odwiecznego rywala zdobywając bramkę na 1:0 dla Barcelony. Messi nie pomógł
jednak swojej drużynie w awansie do drugiego z rzędu finału Ligi Mistrzów. W
meczach z Interem Mediolan (1:3 i 1:0) został całkowicie wyłączony z gry dzięki
sprytnej taktyce José Mourinho. Mimo to został królem strzelców turnieju z
ośmioma trafieniami na koncie (w tym 6 w fazie pucharowej) wyprzedzając między
innymi Cristiano Ronaldo i Ivicę Olicia. Sezon 2009/2010 zakończył się dla klubu
z Katalonii zwycięstwem w lidze z niesamowitą ilością 99 punktów. Messi zdołał
wyrównać rekord Ronaldo z sezonu 1996/1997, kiedy to Brazylijczykowi udało się
zdobyć 34 bramki. Otrzymał za to pierwszego w swojej karierze Złotego Buta.

Messi zaczął sezon od występu w Superpucharze Hiszpanii z FC Barceloną, w
dwumeczu łącznie strzelił 3 gole i zdobył 2 asysty przeciwko Realowi Madryt
(5:4) zapewniając FC Barcelonie zwycięstwo i zdobycie pierwszego trofea w tym
sezonie. Lionel wraz z FC Barceloną jako zwycięzca Ligi Mistrzów rozegrał
spotkanie ze zwycięzcą Ligi Europejskiej, portugalskiego FC Porto, w ramach
Superpucharu Europy. W tym meczu Messi strzelił 1 gola po błędzie Guarína oraz
asystował przy golu Cesca Fàbregasa, który ustanowił wynik na 2:0 dla Barcelony,
tym samym zapewniając 2 trofeum klubowi. W sierpniu, w meczu Ligi Mistrzów
przeciwko BATE Borysów, Messi pobił drugiego rekordzistę w historii klubu pod
względem strzelonych bramek, był nim László Kubala ze 194 trafieniami, przed nim
pozostał tylko César Rodríguez z 232 golami w oficjalnych meczach. W kolejnym
meczu ligi mistrzów przeciwko Viktroii Pilzno Leo strzelił swojego dwusetnego
gola w oficjalnych rozgrywkach. Podczas finału Klubowych Mistrzostw Świata Messi
strzelił 2 gole brazylijskiemu klubowi FC Santos (4:0) zdobywając 3 trofeum dla
FC Barcelony. Został również wybrany najlepszym zawodnikiem tego turnieju.
Lionel zdobył nagrodę stworzoną w 2011 roku dla Najlepszego Piłkarza Europy,
pokonując kolegę z FC Barcelony oraz zawodnika Realu Madryt Cristiano Ronaldo.
Wygrał również Złotą Piłkę pokonując w głosowaniu Cristiano Ronaldo oraz Xaviego
Hérnandeza, stając się tym samym czwartym zawodnikiem który zdobył Złota Piłkę
trzy razy. 19 stycznia 2011 w ligowym meczu z Valencia CF (5:1) Leo strzelił
swojego dwusetnego gola w Primera Division. 7 marca w meczu z Bayernem
Leverkusen (7:1) stał się zawodnikiem który jako pierwszy w historii Ligi
Mistrzów strzelił 5 goli w jednym meczu. 20 marca strzelając hat-tricka w meczu
ligowym przeciwko Granada CF pobił klubowy rekord 232 goli ustanowionego przez
Césara Rodrígueza i stał się najlepszym strzelcem w historii FC Barcelony. 2
maja strzelając hat-tricka z Málagą pobił rekord ilości strzelonych w sezonie
goli. Poprzednim rekordzistą był Gerda Müller z 67 trafieniami, z 68 Messi stał
się najlepszym strzelcem podczas jednego sezonu w historii Europy. 5 maja w
derbach Barcelony z Espanyolem Leo strzelił 4 gole tym samym strzelając
niespotykaną ilość 72 goli w jednym sezonie we wszystkich oficjalnych
rozgrywkach.

Sezon 2012/13 zaczął od porażki w superpucharze Hiszpanii z Realem Madryt 4:4 (o
wygranej zdecydowała liczba bramek strzelonych na wyjeździe). Sam Messi podczas
tych finałów dwa razy wpisywał się na listę strzelców. W pierwszej kolejce
Primera División FC Barcelona zmierzyła się z Realem Sociedad San Sebastián.
Zespół z Leo na czele wygrał 5:1, a sam Messi zaliczył dwie bramki. Ostatecznie
FC Barcelona zakończyła sezon na pierwszym miejscu z dorobkiem 100 punktów. Leo
z dorobkiem 46 bramek na koncie został królem strzelców i otrzymał Złotego Buta.
Drugie miejsce zajął Portugalczyk Cristiano Ronaldo, który stracił do
Argentyńczyka 12 bramek. W Lidze Mistrzów Barça bez problemu poradziła sobie w
fazie grupowej gdzie zajęła pierwsze miejsce z dorobkiem 13 punktów. Duma
Katalonii został pokonana dopiero w półfinale przez późniejszego triumfatora
rozgrywek Bayern Monachium. Leo podczas całej edycji Ligi Mistrzów wpakował
osiem razy piłkę do siatki, co dało mu trzecie miejsce tuż za Robertem
Lewandowskim oraz Cristiano Ronaldo. W Pucharze Króla Leo strzelił cztery
bramki. W całym sezonie łącznie uzyskał ich 60.

Sezon 2013/14 Messi po raz kolejny zaczął od dwóch występów w Superpucharze
Hiszpanii, w którym drużyna FC Barcelony zmierzyła się z Atlético Madryt.
Podczas dwóch spotkań Leo nie zdobył żadnej bramki. W pierwszej kolejce La Liga
Duma Katalonii ograła Levante UD 7:0, a sam Leo strzelił dwie bramki i zaliczył
asystę. W kolejnym spotkaniu FC Barcelona zmierzyła się z Málagą. Spotkanie
zakończyło się wygraną podopiecznych trenera Gerardo Martino 1:0, ale i Leo tym
razem nie strzelił bramki. Poprawił się za to w spotkaniu trzeciej kolejki
Primera División z Valencią CF, gdzie tych bramek uzyskał aż trzy. Barcelona
zwyciężyła nad „Nietoperzami” 3:2. Po 11 kolejkach Messi wpisywał się na listę
strzelców aż osiem razy. W Lidze Mistrzów podczas trzech spotkań uzyskał aż 6
bramek. 10 listopada podczas ligowego meczu z Betisem Messi musiał opuścić plac
gry w 22. minucie. Lekarze zdiagnozowali u niego naderwanie dwugłowego mięśnia
uda. W wyniku odnowienia się kontuzji lewej nogi, Messi nie mógł zagrać do końca
2013 roku. Argentyńczyk do gry powrócił 8 stycznia 2014 roku, strzelając dwa
gole przeciwko Getafe w Pucharze Króla. 13 stycznia zajął 2. miejsce w
plebiscycie Złotej Piłki dla najlepszego piłkarza. 16 marca w meczu ligowym
przeciwko Osasunie, 26-latek strzelił hat-tricka, co sprawiło, że stał się
najlepszym strzelcem wszech czasów FC Barcelony z 371 bramkami na koncie (mecze
towarzyskie i oficjalne).

W czerwcu 2004 zadebiutował w reprezentacji Argentyny U-20 w towarzyskim
spotkaniu z rówieśnikami z Paragwaju. Rok później zwyciężył z drużyną na
Młodzieżowych Mistrzostwach Świata 2005 rozegranych w Holandii. Został królem
strzelców i uznano go za najlepszego gracza turnieju.

4 sierpnia 2005 selekcjoner José Pekerman powołał Messiego do pierwszej
reprezentacji. Zadebiutował w niej 17 sierpnia w spotkaniu z Węgrami; miał 18
lat i 54 dni. Został wprowadzony na boisko w 63 minucie, jednak 40 sekund
później arbiter Markus Merk pokazał mu czerwoną kartkę za uderzenie łokciem
węgierskiego obrońcy, Vilmosa Vanczáka. Decyzja sędziego wywołała kontrowersje,
a Diego Maradona stwierdził, że arbiter postąpił zbyt pochopnie. Messi powrócił
do drużyny 3 września w przegranym 0:1 meczu z Paragwajem. Przed meczem
powiedział: „Dzisiaj będzie mój prawdziwy debiut. Poprzedni mecz trwał dla mnie
zbyt krótko...”. Po kolejnym spotkaniu, przeciwko Peru, Pekerman nazwał Messiego
„diamentem”.

28 marca 2009 w spotkaniu z Wenezuelą rozegranym w ramach kwalifikacji do
Mistrzostw Świata, Messi po raz pierwszy zagrał z numerem „10” na koszulce. Mecz
ten był również debiutem Diega Maradony w roli selekcjonera reprezentacji.
Argentyna zwyciężyła 4:0, a Messi w 25 minucie otworzył wynik spotkania.

Kontuzja odniesiona pod koniec sezonu 2005–2006 narażała Messiego na absencję na
Mistrzostwach Świata 2006. Mimo to, 15 maja piłkarz otrzymał powołanie do kadry
na turniej. Zagrał również swój ostatni mecz w barwach Argentyny U-20, zaś
później wystąpił w towarzyskim spotkaniu z Angolą. W pierwszym meczu Argentyny
na mistrzostwach przeciwko Wybrzeżu Kości Słoniowej, Messi wszedł na boisko z
ławki rezerwowych. W następnym spotkaniu z Serbią i Czarnogórą zastąpił w 74
minucie Maxi Rodrígueza, stając się tym samym najmłodszym reprezentantem
Argentyny na mistrzostwach w historii. Asystował przy trafieniu Hernána Crespo
oraz zdobył ostatnią bramkę w wygranym 6:0 meczu, dzięki czemu został
najmłodszym strzelcem w turnieju oraz szóstym najmłodszym zdobywcą gola w
historii Mistrzostw Świata. Wystąpił w zakończonym bezbramkowym remisem
spotkaniu z Holandią. W kolejnym meczu z Meksykiem Messi pojawił się na murawie
w 84 minucie przy stanie 1:1 i zdołał trafić do siatki, uczynił to jednak z
pozycji spalonej i bramka nie została uznana, jednak drużyna zdołała w dogrywce
strzelić gola dającego awans. Całe ćwierćfinałowe spotkanie z Niemcami spędził
na ławce rezerwowych, a Argentyna przegrała w rzutach karnych 2:4.

Messi został najmłodszym zawodnikiem powołanym na turniej. Pierwszy mecz
rozegrał 29 czerwca podczas wygranej 4:1 potyczki ze Stanami Zjednoczonymi. W
tym spotkaniu pokazał swoje zdolności jako rozgrywający. Wypracował sytuację,
dzięki której Hernán Crespo zdobył gola oraz sam kilkakrotnie oddał celne
strzały na bramkę. Został zastąpiony w 79 minucie przez Carlosa Téveza, który
kilka minut później wpisał się na listę strzelców.

W swoim drugim spotkaniu, przeciwko Kolumbii, wywalczył rzut karny, który
wykorzystał Crespo, doprowadzając tym samym do remisu 1:1. Miał również udział
przy drugiej bramce Argentyny, kiedy to po faulu na nim podyktowany został rzut
wolny, z którego gola zdobył Juan Roman Riquelme, podwyższając prowadzenie na
3:1. Ostatecznie mecz zakończył się zwycięstwem Argentyny 4:2, dzięki czemu
zespół awansował do ćwierćfinału turnieju.

W trzecim meczu z Paragwajem, trener dał odpocząć Messiemu przed kolejną fazą
rozgrywek. Na boisko wszedł w 64 minucie zastępując Estebana Cambiasso. W 79
minucie wypracował sytuację bramkową Javierowi Mascherano, którą ten
wykorzystał. W ćwierćfinale Argentyna zwyciężyła z Peru 4:0, a Messi po podaniu
Riquelme zdobył jedną z bramek. W półfinałowej potyczce z Meksykiem, strzelił
gola lobując bramkarza Oswaldo Sancheza, przyczyniając się do wygranej zespołu
3:0. W finale Argentyna przegrała z Brazylią 0:3.

Z początku Messi nie otrzymał zgody od klubu na wyjazd na Igrzyska Olimpijskie
2008, jednak zawodnik po odbyciu rozmowy z trenerem Josepem Guardiolą
ostatecznie dostał pozwolenie na uczestnictwo w zawodach. Dołączył do kadry
zespołu i pierwszą bramkę zdobył w wygranym 2:1 meczu z Wybrzeżem Kości
Słoniowej. Z kolei w spotkaniu z Holandią otworzył wynik spotkania oraz
asystował przy bramce Ángela Di Maríi, dzięki czemu Argentyna zwyciężyła
spotkanie po dogrywce 2:1. Z dobrej strony pokazał się w wygranym 3:0 meczu z
Brazylią. W finale Messi ponownie asystował przy trafieniu Di Maríi, dającemu
zwycięstwo 1:0 nad Nigerią.

Messi wystąpił w meczu otwarcia, w którym Argentyna pokonała Nigerię 1:0.
Argentyńczyk miał wiele okazji do strzelenia bramki, jednak został wielokrotnie
zatrzymany przez bramkarza Vincenta Enyeamę. Messi wyszedł w podstawowej
jedenastce Argentyny w kolejnym meczu mistrzostw przeciwko Korei Południowej
zakończonym zwycięstwem 4:1. Uczestniczył we wszystkich bramkowych akcjach
zespołu, ponadto pomógł zdobyć hat-trick Gonzalowi Higuaínowi. W trzecim,
ostatnim meczu grupowym Argentyna wygrała 2:0 z Grecją, a sam Messi był
kapitanem drużyny oraz został wybrany „graczem meczu”.

W pierwszym spotkaniu drugiej rundy, wygranym 3:1 z Meksykiem, Messi asystował
przy bramce Carlosa Téveza, która jednak nie powinna zostać uznana z powodu
spalonego. Argentyna zakończyła występ w mistrzostwach po przegranej z Niemcami
0:4.

Messi uczestniczył we wszystkich czterech meczach Argentyny w Copa América 2011.
Nie zdobył żadnego gola, ale zaliczył asystę przy golu Gonzala Higuaína w
przegranym meczu ćwierćfinałowym po rzutach karnych (w meczu 1:1) z Urugwajem.
Messi trafił w serii rzutów karnych; strzelał jako pierwszy. Messi dwukrotnie
został wybierany zawodnikiem meczu, kolejno z Boliwią (1:1) i Kostaryką (3:0).

Lionel Messi na Mundialu 2014 grał w każdym meczu swojej kadry. Ponadto strzelał
gola w każdym meczu Argentyny w fazie grupowej (Po jednej bramce w meczu z
Bośnią i Hercegowiną oraz w meczu z Iranem i dwie bramki w meczu z Nigerią). W
fazie pucharowej spotkała go jednak „niemoc strzelecka” i nie trafił tam ani
jednej bramki, strzelając jedynie karnego w wygranych w półfinałowym meczu z
Holandią serii rzutów karnych. Argentyna dotarła aż do finału gdzie przegrała z
Niemcami 1:0 po dogrywce. Lionel Messi został wybrany na najlepszego piłkarza
turnieju oraz zajął trzecie miejsce w klasyfikacji strzelców (razem z Neymarem i
Robinem van Persiem) z 4 golami na koncie tracąc jedną bramkę do drugiego w
klasyfikacji Thomasa Müllera i 2 bramki do laureata Złotego Buta tego turnieju
Jamesa Rodrígueza.

Na Copa América 2015 Lionel Messi zagrał pełny wymiar czasowy we wszystkich
meczach swojej kadry. Strzelił on tylko jednego gola w meczu z Paragwajem i
wykorzystał swoją „jedenastkę” w serii rzutów karnych w ćwierćfinałowym meczu z
Kolumbią oraz w finałowym meczu z Chile. Argentyna dotarła do finału gdzie
przegrała z Chile po rzutach karnych 4-1 (Leo Messi jako jedyny ze swojej kadry
trafił rzut karny).

Na Copa América 2016 Lionel Messi opuścił tylko pierwszy mecz w fazie grupowej z
Chile z powodu kontuzji. W pozostałych pojawił się na boisku. Ponadto ustrzelił
hat-tricka w meczu z Panamą i zdobył po jednej bramce ćwierćfinałowym meczu z
Wenezuelą i w półfinałowym meczu z USA. W meczu z USA stał się samodzielnie
najlepszym strzelcem w historii reprezentacji Argentyny strzelając swoją 55
bramkę w kadrze pobił rekord Gabriela Batistuta (54 gole). Argentyna dotarła do
finału gdzie przegrała przegrała z Chile 4:2 w rzutach karnych (regulaminowy
czas meczu oraz dogrywka nie przyniosły bramek). Po meczu Messi, gdy nie
strzelił rzutu karnego, oświadczył, że rezygnuje z gry w reprezentacji
Argentyny. W turnieju Messi zdobył 5 goli, królem strzelców z 6 golami został
Eduardo Vargas. 12 sierpnia 2016 r. Messi wydał komunikat, w którym
poinformował, że wraca do gry w reprezentacji. Po tej decyzji wiele osób starało
się przekonać Messiego do powrotu, ale Messi nie zmieniał decyzji. Jednak po
spotkaniu z nowym selekcjonerem reprezentacji Argentyny Edgardo Bauzą zdecydował
się wrócić do reprezentacji.

Messi ma dwóch kuzynów, którzy zawodowo grają w piłkę nożną – Maxiego Biancucchi
(obecnie występuje w paragwajskiej Olimpii Asunción) oraz Emanuela Biancucchi
(obecnie występuje w paragwajskim Independiente Asunción).

6 lipca 2016 roku Lionel Messi i jego ojciec Jorge zostali skazani przez Sąd w
Barcelonie na karę 21 miesięcy pozbawienia wolności w zawieszeniu na 2 lata i
grzywnę (Lionel 2 mln euro grzywny, a jego ojciec 1,5 mln). Obaj oskarżeni byli
za narażenie skarbu państwa na stratę ponad 4,1 mln euro w latach 2007–2009.

Messi znalazł się na okładce gry video Pro Evolution Soccer 2009 i brał udział w
kampanii promującej grę. Znalazł się też na okładkach gier FIFA Street i FIFA
13,14,15. Wspólnie z Fernando Torresem reklamuje kolejną odsłonę serii.



https://pl.wikipedia.org/wiki/Reprezentacja_Islandii_w_pi%C5%82ce_no%C5%BCnej

Reprezentacja Islandii w piłce nożnej mężczyzn jest drużyną występującą jako
przedstawiciele Islandii w tym sporcie. Mogą grać w niej jedynie osoby
posiadające obywatelstwo Islandii. Organizacją odpowiedzialną za kadrę narodową
jest Knattspyrnusamband Íslands (KSÍ, pol. Federacja Piłkarska Islandii).
Stadionem narodowym reprezentacji jest Laugardalsvöllur w mieście Reykjavík,
stolicy wyspy, mieści około 15 000 osób.

Mimo że Federacja Piłkarska Islandii powstała już w 1921 roku, pierwszy mecz
drużyna narodowa rozegrała dopiero 29 lipca 1930 przeciw Wyspom Owczym,
wygrywając go na wyjeździe 1:0. Obie drużyny pozostawały wtedy jeszcze
niezrzeszone z FIFA. Pierwszy mecz w ramach FIFA odbył się w Reykjavíku przeciw
Danii 27 lipca 1946, Islandia przegrała wtedy 0-3. Przez pierwsze dwadzieścia
lat istnienia zespół nie brał udziału w eliminacjach do mistrzostw świata ani
Europy w piłce nożnej, pierwsze próby podjęto dopiero w 1954 jednak jej
kandydatura do udziału w turnieju w Szwajcarii została odrzucona. Udana próba
odbyła się dopiero w 1958, jednak Islandia nie zakwalifikowała się. Od tamtej
pory nie brała udziału w imprezach międzynarodowych, swych sił spróbowała
dopiero w 1964 w mistrzostwach Europy, ale nie zakwalifikowała się. Od 1974
regularnie występuje w eliminacjach obu imprez, jednak bez skutku. W 1994
drużyna została wyróżniona najlepszym jak dotąd notowaniem w rankingu FIFA,
zajęła wtedy 37 pozycję.

Jednym z lepszych okresów kadry Islandii są eliminacje do mistrzostw Europy w
2004 roku, kiedy zajęła trzecie miejsce w grupie, o jeden punkt zaledwie
pozostając za Szkocją, wyprzedzając Litwę i Wyspy Owcze. Kolejne eliminacje nie
okazały się już jednak takim sukcesem, w tym okresie Islandia zajęła najniższą
dotąd, 117 pozycję w rankingu FIFA.

Kolejne eliminacje, tym razem na Mistrzostwa Europy 2016 i kolejny sukces. Warte
podkreślenia jest, że awans zapewniony został już na dwie kolejki przed końcem
eliminacji, a przypieczętowały go dwa zwycięstwa z trzecią drużyną ostatnich
mistrzostw świata – Holandią - 2:0 u siebie i 1:0 na wyjeździe.

Na mistrzostwach Europy Islandia trafiła do grupy z Portugalią, Węgrami i
Austrią. Po remisach 1:1 z dwoma pierwszymi zespołami, Islandczycy w ostatnim
meczu pokonali Austrię 2:1 po golu Arnóra Ingviego Traustasona w ostatniej
minucie spotkania. W 1/8 finału spotkali się z reprezentacją Anglii, z którą
wygrali 2:1 po golach Ragnara Sigurðssona i Kolbeinna Sigþórssona. W
ćwierćfinale Euro Islandczycy zagrali z gospodarzem turnieju - Francją, z którą
przegrali 2:5 odpadając tym samym z turnieju. Bramki dla Islandczyków w tym
meczu zdobywali kolejno Kolbeinn Sigþórsson oraz Birkir Bjarnason. Po tym
turnieju selekcjoner reprezentacji, Lars Lagerbäck pożegnał się z kadrą. Funkcję
tę przejął po nim jego dotychczasowy asystent Heimir Hallgrímsson.



https://pl.wikipedia.org/wiki/Ahmed_I

Ahmed I (ur. 18 kwietnia 1590, zm. 22 listopada 1617) – sułtan z dynastii
Osmanów, panujący od 1603 do 1617 roku. Syn Mehmeda III, brat Mustafy I
Szalonego, ojciec Osmana II, Murada IV i Ibrahima I.

Kontynuował wojny z Habsburgami na Węgrzech, zakończone rozejmem w Zsitvatorok
(1606) i potwierdzonym przez traktaty wiedeńskie (1615, 1616); na mocy tego
rozejmu Osmanowie utrzymali zwierzchność nad węgierskimi twierdzami Eger, Gran i
Kaniżą, ale byli zmuszeni wypłacić cesarzowi jednorazowe odszkodowanie wojenne.
Toczył walki z Safawidami, zakończone niepomyślnie dla państwa Osmanów, które
zostało zmuszone do cesji Gruzji i Azerbejdżanu na rzecz przeciwnika.

W okresie jego panowania wzrosła korupcja w administracji państwowej, nastąpiło
rozprężenie dyscypliny w armii, przybrały na sile bunty ludowe (tzw. celali,
1603-06) i ruchy odśrodkowe (np. powstanie księcia Druzów, Fahreddina).

Wprowadził zasadę podobną do senioratu, zgodnie z którą najstarszy mężczyzna
rodu zostawał sułtanem, natomiast jego synów i braci skazywano na luksusowy
areszt domowy (służyła do tego tzw. "Klatka"; mieszcząca się na terenie haremu).
Ochrona w Klatce kończyła się z chwilą narodzin męskiego potomka panującego
sułtana. Efektem wspomnianej zasady była czasami niekompetencja lub choroby
umysłowe przyszłych władców, wynikające nierzadko z ogłupiającego, klatkowego
trybu życia. Ahmed I opanował kilka języków obcych; był fundatorem Błękitnego
Meczetu w Stambule. W okresie jego panowania w imperium osmańskim zaczęto używać
tytoniu.

Ahmed I jest jedną z głównych postaci w tureckim serialu Wspaniałe stulecie:
Sułtanka Kösem. W jego rolę wciela się Ekin Koç.



https://pl.wikipedia.org/wiki/Rzut_karny_(pi%C5%82ka_no%C5%BCna)

Rzut karny – rzut bezpośredni w piłce nożnej wykonywany z odległości 11 m od
bramki (w systemie anglosaskim z 12 jardów) przez gracza drużyny przeciwnej.

Rzut karny dyktowany jest przez sędziego w wyniku faulu lub zagrania ręką przez
gracza drużyny broniącej w obrębie swojego pola karnego. W momencie wykonywania
rzutu karnego, w polu karnym oraz w łuku przy polu karnym poza zawodnikiem
wykonującym rzut karny i bramkarzem nie mogą znajdować się inni zawodnicy.
Podczas wykonywania rzutu karnego bramkarz do momentu kopnięcia piłki przez
wykonującego rzut karny zobowiązany jest przebywać obunóż na linii bramkowej, po
której może się poruszać.

W spotkaniach systemem pucharowym rzuty karne niekiedy wykonuje się w celu
rozstrzygnięcia danego spotkania. Gdy po upływie regulaminowego czasu 90 minut,
oraz po zarządzeniu przez sędziego dogrywki (dwa razy po 15 minut) (jeżeli
przepisy szczególne nie stanowią inaczej) nie padnie rozstrzygnięcie, wykonuje
się wówczas serię rzutów karnych po 5, na przemian dla każdej drużyny.

Można wyróżnić kilka technik wykonywania rzutów karnych. Najefektywniejszą z
nich jest strzał w górną część bramki, czyli powyżej połowy jej wysokości. Jest
ona tym skuteczniejsza, im bliżej prawego lub lewego górnego rogu zostanie
posłana piłka. Metoda ta wymaga jednak wysokich umiejętności i doświadczenia,
aby nie zakończyć uderzenia ponad poprzeczką. Dlatego wykonawcy rzutów karnych
decydują się często na mniej ryzykowny strzał po ziemi, możliwie blisko słupka.
W takim wariancie ważniejsze od siły uderzenia jest posłanie piłki w róg bramki
przeciwny do tego, w którego w stronę rzuci się bramkarz. Nie powinno się
natomiast wykonywać tzw. strzałów półgórnych, tzn. oddanych w stronę słupka
około wysokości kolan – bramkarz ma wówczas więcej czasu na dosięgnięcie piłki.
Znani są zawodnicy (m.in. Ronaldinho), którzy czekają z decyzją tak długo, aż
będą w stanie dostrzec, w którą stronę rzuci się bramkarz – posyłają wówczas
piłkę w stronę przeciwną. Jakkolwiek niektórzy bramkarze jedynie markują swoje
decyzje, a następnie zmieniają kierunek ruchu (m.in. Artur Boruc). Ponadto
istnieją jeszcze takie metody jak np. delikatne podcięcie piłki – w ten sposób
karne wykonywał wielokrotnie Antonín Panenka, dlatego tego typu strzały określa
się jako à la Panenka. W finale MŚ 2006 gola w ten sposób zdobył Zinédine
Zidane, a na Euro 2012 Andrea Pirlo oraz Sergio Ramos.

Pomysłodawcą rzutu karnego był irlandzki przemysłowiec, piłkarz i działacz
sportowy William McCrum, który zaproponował jego wprowadzenie w 1890 roku. Liga
irlandzka jako pierwsza wprowadziła rzut karny, już w tym samym roku.

Często zdarzało się, że poprzez obronę rzutu karnego bramkarz był bohaterem
swojej drużyny. Tak było między innymi w 2001 roku kiedy to w finale Ligi
Mistrzów przeciwko Valencii Oliver Kahn obronił trzy rzuty karne. W 2003 roku
brazylijski golkiper Dida obronił trzy rzuty karne w finale Ligi Mistrzów
przeciwko Juventusowi. Bohaterem Liverpoolu został Jerzy Dudek, który w finale
Ligi Mistrzów popisał się obroną dwóch rzutów karnych. Rozpraszał on zawodników
Milanu słynnym Dudek dance. Dzięki obronie karnych The Reds wygrali finał tej
edycji Ligi Mistrzów. Jednak największą sławę zdobył bramkarz Steauy Bukareszt
Helmuth Duckadam, który w 1986 r. w finale Pucharu Europy w Walencji obronił
wszystkie (tj. cztery) rzuty karne strzelane przez piłkarzy Barcelony,
zapewniając swojemu klubowi zwycięstwo. Wyczyn Duckadama - obronione cztery
karne i ani jednego puszczonego gola, nie został nigdy powtórzony w rozgrywkach
międzynarodowych.

Dwa razy rzuty karne decydowały o rozstrzygnięciu w finale mistrzostw świata: w
1994 r. Brazylia po remisie 0:0 pokonała rzutami karnymi Włochy, a w 2006 r.
Włochy po remisie 1:1 pokonały rzutami karnymi Francję.

Pierwsze wzmianki o serii rzutów karnych po dogrywce pochodzą z 1964 roku, 15
września 1964. PZPN podjął uchwałę, w której postanowił, że w rozgrywkach o
puchar kraju po remisowej dogrywce zwycięzcę wyłoni seria rzutów karnych,
strzelana w dwóch seriach, najpierw 5 z jednej drużyny potem 5 z innej, przy
remisie ponownie 2 serie po 5 zawodników, aż do wyłonienia zwycięzcy. Pierwsze
przypadki odnotowano już w lipcu 1965, podczas eliminacji Mistrzostw Kraju
Juniorów, następnie w 1/32 finału Pucharu Polski, wrzesień 1965 – zanotowano 2
spotkania zakończone rzutami karnymi.

W Europie – po raz pierwszy dopiero we wrześniu 1970, w pierwszej rundzie
Pucharu Zdobywców Pucharów i Pucharu Miast Targowych, pierwsi zastosowanie
karnych przypisują sobie Anglicy (en:penalty). Ich zdaniem 5 sierpnia 1970 w
półfinale Watney Cup doszło do pierwszej w świecie rozgrywki pomiędzy Manchester
United – Hull City, co nie jest prawdą, gdyż w Polsce strzelano już dużo
wcześniej.

Reprezentacja Polski w swojej dotychczasowej historii (stan na 1 lipca 2016),
trzykrotnie brała udział w konkursie rzutów karnych. Po raz pierwszy, zdarzyło
się to po meczu o trzecie miejsce z Nową Zelandią, podczas Turnieju Czterech
Narodów w Bangkoku, 19 czerwca 1999 roku. Biało-czerwoni po remisie 0:0 wygrali
w rzutach karnych 5:4 z piłkarzami nowozelandzkimi. Strzelcami bramek dla Polski
byli wówczas Maciej Żurawski, Artur Wichniarek i Maciej Stolarczyk, Radosław
Michalski i Jacek Chańko a dla Nowej Zelandii Chris Jackson, Scott Smith, Gavin
Wilkinson, i Paul Urlovic. Po raz drugi Polacy wykonywali serię rzutów karnych w
meczu przeciwko Szwajcarii, w 1/8 finału Mistrzostw Europy w Piłce Nożnej, 25
czerwca 2016. Polska, po remisie 1:1, wygrała 5:4, dzięki czemu awansowała do
ćwierćfinału turnieju. Strzelcami bramek dla Polski byli Robert Lewandowski,
Arkadiusz Milik, Kamil Glik, Jakub Błaszczykowski i Grzegorz Krychowiak, a dla
Szwajcarii Stephan Lichtsteiner, Fabian Shar, Ricardo Rodriguez Araya i Xherdan
Shaqiri. Trzeci raz reprezentanci Polski uczestniczyli w serii rzutów karnych w
tym samym turnieju pięć dni później, 30 czerwca, w meczu ćwierćfinałowym z
Portugalią (1:1 po dogrywce). Był to ich pierwszy, i do tej pory jedyny,
przegrany konkurs jedenastek. Dla Polski strzelali ponownie Lewandowski, Milik i
Glik, zaś dla Portugalii Cristiano Ronaldo, Renato Sanches, João Moutinho, Nani
i Ricardo Quaresma.

Reprezentantom Polski w ich dotychczasowych występach w konkursach rzutów
karnych tylko raz nie udało się zdobyć bramki. W przegranym meczu
ćwierćfinałowym Euro 2016 z Portugalczykami strzał Jakuba Błaszczykowskiego
obronił Rui Patricio. Z kolei jedynymi piłkarzami, którzy nie strzelili Polsce
gola w konkursach byli Mark Elrick w 1999 i Granit Xhaka w 2016 (obaj nie
trafili w światło bramki).



https://pl.wikipedia.org/wiki/Artur_Boruc

Artur Boruc (ur. 20 lutego 1980 w Siedlcach) – polski piłkarz występujący na
pozycji bramkarza w angielskim klubie Bournemouth. W latach 2004–2017
reprezentant Polski. Rekordzista pod względem liczby występów bramkarza w
reprezentacji Polski. Wychowanek Pogoni Siedlce. Uczestnik Mistrzostw Świata
2006 oraz Mistrzostw Europy 2008 i 2016.

Pochodzi z usportowionej rodziny, jego ojciec w czasach młodości przez wiele lat
uprawiał hokej na lodzie w barwach siedleckiej Pogoni. Boruc zainteresował się
piłką nożną w drugiej klasie szkoły podstawowej. Na pierwszy trening 9-letniego
Boruca zaprowadził jego starszy brat Robert w 1989. Wkrótce został pierwszym
golkiperem zespołu juniorów młodszych Pogoni. W 1993 wziął udział z juniorami
Pogoni w międzynarodowych mistrzostwach w piłce nożnej dzieci i młodzieży Dana
Cup w duńskim Hjørring.

W wieku 16 lat Boruc zaliczył pierwszy mecz w gronie seniorów – w sezonie
1995/1996 zadebiutował w I zespole Pogoni, podczas ligowego spotkania przeciwko
Orlętom Łuków o mistrzostwo ówczesnej III ligi. W sezonie 1997/1998 zdobył
natomiast z Pogonią Wojewódzki Puchar Polski.

W 1998 jako zawodnik reprezentacji Polski U-19 wystąpił na Stadionie Wojska
Polskiego w sparingowym meczu z Legią Warszawa. Po udanym występie został
zaproszony przez działaczy "Wojskowych" do uczestnictwa w obozie szkoleniowym na
Sycylii, a następnie został zawodnikiem Legii. Na zmianę z Wojciechem
Kowalewskim był bramkarzem drugiej drużyny. Jesienią 2000 trafił w ramach
wypożyczenia do drugoligowej drużyny Dolcanu Ząbki, gdzie grał do końca rundy.
Wiosną 2001 wrócił do Legii, gdzie rozpoczął treningi z pierwszym zespołem. 8
marca 2002 zadebiutował w Ekstraklasie w meczu z Pogonią Szczecin, zmieniając w
bramce Radostina Stanewa. Od tego czasu stał się podstawowym zawodnikiem
zespołu, który w tym samym sezonie sięgnął po Mistrzostwo Polski oraz Puchar
Ligi. W europejskich pucharach zadebiutował 12 sierpnia 2004 meczem Pucharu UEFA
z FC Tbilisi. W barwach Legii strzelił również swoją jedyną bramkę w
Ekstraklasie, wykorzystując rzut karny w meczu z Widzewem w 2004.

W lipcu 2005 został wypożyczony do Celticu (umowę podpisał 20 lipca 2005), gdzie
szybko stał się pierwszym bramkarzem. Po kilku miesiącach został przez szkocki
klub wykupiony definitywnie za 1,5 mln. euro. W tym samym sezonie Celtic został
Mistrzem Szkocji i wywalczył Puchar Ligi Szkockiej. W sezonie 2006/2007 rozegrał
swój pierwszy mecz w fazie grupowej Ligi Mistrzów.

Pomimo przeprowadzki do Glasgow Artur nie zerwał więzów z Legią Warszawa. 18
kwietnia 2007 roku podczas meczu 22. kolejki Orange Ekstraklasy można było go
zobaczyć pomiędzy warszawskimi kibicami, gdy dopingował Legię w meczu z Wisłą
Płock. Jest ponadto członkiem "Stowarzyszenia Kibiców Legii Warszawa".

Władze klubu Celtic ukarały Artura Boruca grzywną 50 tysięcy funtów za złamanie
zakazu picia alkoholu podczas przedsezonowego tournée Celticu w Holandii w 2008.

23 października 2008 Artur Boruc został ukarany przez komisję dyscyplinarną
Scottish Football Association grzywną w wysokości 500 funtów oraz ostrzeżeniem
przed podobnym tego typu zachowaniem w przyszłości za obraźliwe gesty wykonywane
w stronę kibiców Glasgow Rangers podczas spotkania derbowego, które miało
miejsce 31 sierpnia 2008.

12 lipca 2010 ACF Fiorentina ogłosiła, że porozumiała się z Celtikiem w sprawie
transferu Boruca i Polak podpisze z nią kontrakt po przejściu testów medycznych.
14 lipca 2010 roku Fiorentina ogłosiła na swojej stronie internetowej, że Polak
przeszedł testy medyczne i podpisał kontrakt z klubem. Kwota transferu wyniosła
3,6 mln euro. Pierwsze tygodnie Boruca we Florencji nie były jednak udane,
przegrał rywalizację o miano pierwszego bramkarza z Sébastienem Freyem. Dzięki
kontuzji Francuza, która miała miejsce w październiku Boruc został pierwszym
bramkarzem "Fiołków". Polski bramkarz był pewnym punktem swojej drużyny, swoją
grą zmuszając Freya do odejścia z klubu przed początkiem sezonu 2011/2012. Boruc
zakończył sezon z 36 spotkaniami w Serie A, jednak po sezonie nie przedłużył
kontraktu z klubem.

22 września 2012 przeszedł na zasadzie wolnego transferu do Southampton F.C.,
podpisując kontrakt obowiązujący do 30 czerwca 2013. Jego debiut w drużynie
nastąpił 20 października 2012 roku w przegranym meczu ligowym z West Ham United
F.C.. W marcu 2013 podczas meczu ligowego z Norwich City Boruc obronił rzut
karny w 93. minucie meczu, dzięki czemu Southampton zremisowało 0-0. W meczu 31.
kolejki angielskiej Premier League Southampton pokonał na St Mary’s Stadium
Chelsea F.C 2:1. W pierwszym składzie "Świętych" wyszedł Artur Boruc.
Reprezentant Polski doznał jednak zawrotów głowy i w przerwie został zmieniony.
Piłkarze Southampton wygrali na wyjeździe z Reading F.C 2:0 w pierwszym meczu
32. kolejki Premier League. Polski bramkarz wrócił do bramki po chorobie, która
uniemożliwiła mu dokończenie meczu z Chelsea przed tygodniem. Boruc narzekał
wtedy na zawroty głowy. Tym razem zagrał dobrze, choć momentami zachowywał się,
jakby ponownie miał problem z błędnikiem. 18 kwietnia "Holy Goalie" przedłużył
kontrakt ze "Świętymi" do 2015, niedługo po swoim dobrym występie w zremisowanym
1-1 meczu z West Ham United F.C. Gol, którego wpuścił 2 listopada 2013 w meczu
ze Stoke City (10. kolejka Premier League 2013/2014) trafił do Księgi Rekordów
Guinessa 2015 jako gol po strzale z największej odległości. W przerwie pomiędzy
sezonem 2013/14 a 2014/15 pomimo dobrej formy stracił swoje miejsce w pierwszym
składzie na rzecz ściągniętego z Celticu Frasera Forstera.

19 września 2014 został na rok wypożyczony do A.F.C. Bournemouth, drużyny
grającej wówczas w Football League Championship. Zadebiutował dzień później w
zremisowanym 1:1 meczu z Watfordem. W całym sezonie ligowym w 37 meczach 16 razy
zachował czyste konto pobijając swój rekord pod tym względem. Został też
mistrzem Championship i awansował do Premier League. 26 maja 2015 podpisał nowy,
roczny kontrakt z klubem. 16 czerwca 2016 przedłużył kontrakt o kolejny rok. 14
stycznia 2017, przeciwko Hull City, rozegrał swój 100. mecz w Premier League.

Boruc zagrał jeden mecz w reprezentacji Polski U-17 oraz dwa w U-18. 28 kwietnia
2004 zadebiutował w pierwszej reprezentacji Polski. Prowadzona wówczas przez
Pawła Janasa drużyna zremisowała w Bydgoszczy z Irlandią 0:0, a Boruc grał od
59. minuty. Początkowo był graczem rezerwowym, ale pod koniec eliminacji do
Mistrzostw Świata 2006 po kontuzji Jerzego Dudka zajął miejsce w bramce drużyny
narodowej.

15 maja 2006 selekcjoner Paweł Janas powołał go do 23-osobowej kadry na
Mistrzostwa Świata w Niemczech, gdzie bronił we wszystkich trzech spotkaniach
reprezentacji w pełnym wymiarze czasowym, puszczając cztery bramki. Mimo
rozczarowującego występu biało-czerwonych Boruc zebrał dobre recenzje, zwłaszcza
za mecz z Niemcami, za grę w którym otrzymał gratulacje od Prezydenta RP Lecha
Kaczyńskiego.

Mimo dobrego występu na MŚ Boruc nie był pierwszą opcją nowego selekcjonera
reprezentacji Leo Beenhakkera w eliminacjach Mistrzostw Europy. W pierwszym
meczu eliminacji zagrał Jerzy Dudek, a w następnych Wojciech Kowalewski. Dopiero
na skutek kary za żółte kartki dla Kowalewskiego Boruc zajął miejsce w składzie
na wyjazdowy mecz z Belgią 15 listopada 2006 i nie oddał go już do końca
eliminacji. 28 maja 2008 Beenhakker powołał go do kadry na Euro 2008 w Austrii i
Szwajcarii.

Na Mistrzostwach Europy 2008 zagrał pełne 90 minut we wszystkich trzech meczach
– z Niemcami, Austrią i Chorwacją. Mimo straconych 4 bramek (w tym jednej z
karnego) podczas turnieju Boruc zebrał za swoją postawę bardzo pochlebne
recenzje, zarówno wśród fachowców polskich jak i zagranicznych. Zbigniew Boniek
powiedział, że "jedynym piłkarzem światowej klasy w polskiej reprezentacji był
Artur Boruc", a Wojciech Kowalczyk oznajmił, że Boruc "wybronił tyle sytuacji
sam na sam", że powinien zostać wytypowany do najlepszej jedenastki turnieju.
Trener drużyny Chorwacji Slaven Bilić skomentował, że "gdyby nie świetna gra
bardzo dobrego bramkarza jakim jest Artur Boruc, już do przerwy prowadzilibyśmy
2:0". Bramkarz otrzymał najlepsze oceny ze wszystkich piłkarzy meczu Polska –
Austria: 9 od SkySports i 8.0 od goal.com. Od serwisu sport.pl dostał notę 6/6
za mecz z Chorwacją. Po meczu z Austrią selekcjoner pozwolił mu opuścić
zgrupowanie na jeden dzień, aby udał się do Warszawy w celu zobaczenia nowo
narodzonego syna.

21 sierpnia 2008 został zawieszony na czas nieokreślony w prawach reprezentanta
Polski, wraz z Dariuszem Dudką i Radosławem Majewskim, za "niedopuszczalne i
nieodpowiedzialne zachowania" po zakończeniu meczu Polska – Ukraina. Do kadry
powrócił 11 października, kiedy to zagrał od pierwszej minuty w wygranym 2:1
meczu eliminacji Mundialu 2010 z Czechami. Po półtorarocznej przerwie w
reprezentacji powrócił do niej już za kadencji Franciszka Smudy na mecz Polska –
Ukraina zakończony remisem 1:1. Po dwóch meczach rozegranych z orłem na piersi
Boruc został wyrzucony wraz z Michałem Żewłakowem z reprezentacji. Powodem
takiej decyzji selekcjonera było aroganckie zachowanie obydwu zawodników wobec
obsługi samolotu. Ponownie powołany do reprezentacji po prawie dwuipółletniej
przerwie, tym razem przez Waldemara Fornalika na mecz towarzyski z Irlandią 6
lutego 2013, w którym zagrał w podstawowym składzie zespołu.

30 października 2013 został powołany przez trenera reprezentacji Polski Adama
Nawałkę na dwa mecze towarzyskie ze Słowacją i Irlandią.

14 listopada 2016 przeciwko Słowenii rozegrał swój 64. mecz w drużynie narodowej
i stał się bramkarzem z największą liczbą występów w historii reprezentacji
Polski (drugi w klasyfikacji, Jan Tomaszewski, wystąpił z orłem na piersi 63
razy).

Artur Boruc jest jednym z piątki dzieci Władysława i Jadwigi Boruców, mając za
rodzeństwo jednego brata (starszego od siebie Roberta) oraz trzy siostry:
Katarzynę, Annę i Paulinę. W 2001 poślubił w Siedlcach Katarzynę Modrzewską. 11
czerwca 2008 w Warszawie podczas Euro 2008 przyszło na świat ich dziecko – syn
Aleksander. Para rozwiodła się w 2009. Od 2008 Boruc związany jest z Sarą
Mannei, która 3 sierpnia 2010 urodziła ich córeczkę Amelię. W lipcu 2014 wzięli
ślub.[potrzebny przypis]

21 kwietnia 2007 Boruc uratował w Elder Park w Glasgow trójkę Polaków, w tym
kobietę w zaawansowanej ciąży, przed grupą pijanych chuliganów. Otrzymał za to
specjalne wyróżnienie w 40. edycji Konkursu Fair Play organizowanego przez
Polski Komitet Olimpijski.

Jest kibicem Legii Warszawa, wielokrotnie deklarował także chęć ponownej gry w
tej drużynie.



https://pl.wikipedia.org/wiki/Jerzy_Brz%C4%99czek

Jerzy Józef Brzęczek (ur. 18 marca 1971 w Truskolasach) – polski piłkarz
występujący na pozycji pomocnika i trener piłkarski. Były reprezentant Polski,
wicemistrz olimpijski z Barcelony z 1992 roku.

Brzęczek rozpoczął karierę w zespole Rakowa Częstochowa. Po wyjeździe z
Częstochowy grał kolejno w Olimpii Poznań, Lechu Poznań, Górniku Zabrze, GKS-ie
Katowice, Tirolu Innsbruck, LASK, Maccabi Hajfa, Sturmie Graz, FC Kärnten oraz
Wacker Tirol. Latem 2007 roku, po dwunastu latach gry poza krajem, podpisał
roczny kontrakt z Górnikiem Zabrze, który 15 kwietnia 2008 roku przedłużono o
kolejny rok. W styczniu 2009 rozwiązał kontrakt z klubem i na zasadzie wolnego
transferu przeszedł do Polonii Bytom, gdzie był grającym asystentem trenera
Marka Motyki. Latem 2009 roku zakończył karierę.

42 razy wystąpił w reprezentacji Polski, której też był kapitanem. Zdobył cztery
bramki. Był kapitanem drużyny olimpijskiej, która w 1992 roku na Igrzyskach
Olimpijskich w Barcelonie zdobyła srebrny medal.

Na początku lutego 2010 roku Brzęczek został pierwszym trenerem Rakowa
Częstochowa. Po serii nieudanych meczów umowa z klubem została rozwiązana 3
listopada 2014, na prośbę głównego sponsora.

17 listopada 2014 roku został trenerem Lechii Gdańsk. Dnia 1 września 2015 roku
został zwolniony. Od końca września 2015 trener GKS Katowice.

Syn Brzęczka, Robert, jest młodzieżowym reprezentantem Polski oraz zawodnikiem
Błękitni Stargard. Brzęczek jest wujkiem innego polskiego piłkarza, Jakuba
Błaszczykowskiego.



https://pl.wikipedia.org/wiki/Laurent_Koscielny

Laurent Koscielny (wym. [loˈʁɑ̃ kosjɛlˈɲi]; ur. 10 września 1985 w Tulle) –
francuski piłkarz polskiego pochodzenia występujący na pozycji obrońcy w
angielskim klubie Arsenal oraz w reprezentacji Francji.

Koscielny rozpoczął swoją karierę w Brive, z którego w 2002 roku odszedł do
Limoges. Rok później został zawodnikiem Guingamp, w którego barwach zadebiutował
w dorosłym futbolu. W 2007 roku Koscielny wzmocnił zespół Tours. W sezonie
2008/09 Francuz rozegrał 34 spotkania i zdobył 5 bramek. W maju 2009 roku UNFP
umieścił Koscielny'ego w jedenastce sezonu 2008/09 Ligue 2. 16 czerwca 2009 roku
Koscielny za kwotę 1,7 miliona euro został sprzedany do Lorient, z którym
podpisał czteroletni kontrakt.

Po sezonie 2009/10 w mediach zaczęło pojawiać się coraz więcej informacji na
temat transferu Koscielnego do Arsenalu . Spekulowano, że Anglicy mają zapłacić
za Francuza kwotę rzędu 8,5 miliona funtów. 5 lipca francuski dziennik
Ouest-France podał, że w oczekiwaniu na oficjalne potwierdzenie transferu,
Koscielny odbył trening z zespołem rezerw Arsenalu. 7 lipca 2010 roku transfer
Koscielnego do Arsenalu został oficjalnie potwierdzony przez angielski klub.
Francuz będzie występował z numerem 6, który wcześniej należał do Philippe
Senderosa.

Ze względu na swoje polskie korzenie, Koscielny miał prawo do występów zarówno w
reprezentacji Francji, jak i w reprezentacji Polski. Koscielny postanowił
ubiegać się o polskie obywatelstwo, jednak 8 lipca 2010 roku serwis
Futbolnews.pl poinformował, że Koscielny nie zagra w reprezentacji Polski.



https://pl.wikipedia.org/wiki/AS_Monaco

AS Monaco (oficjalna nazwa Association Sportive de Monaco Football Club) –
monakijski klub piłkarski. Z powodu braku rodzimej ligi występujący w lidze
francuskiej. Z siedzibą w Monako (dystrykt Fontvieille).

AS Monaco zostało założone w 1924 r. Nie był to typowy klub piłkarski, o czym
mogą świadczyć sekcje, jakie Monaco wówczas posiadało. Oprócz piłki nożnej
uprawiano tam: koszykówkę, pływanie i dyscypliny lekkoatletyczne. Drużyna z
Księstwa Monaco ma ogromne ambicje, a to z racji patronatu księcia, który
mieszka i mieszkał w tym malutkim państewku. Marzenia o awansie i grze w Ligue 1
spełniły się dopiero w sezonie 1954/1955, w którym to ASM po raz pierwszy w
historii wystąpiło w rozgrywkach pierwszej ligi. W pierwszym swoim meczu ulegli
oni 1:3 na wyjeździe Reims. Pierwszy mecz u siebie rozegrali przeciwko
Toulousie. Spotkanie zakończyło się remisem 1:1. Ogólnie sezon ten skończyli oni
na całkiem dobrym 14 miejscu. Wówczas człon drużyny stanowili tacy piłkarze jak:
Skiba, Bellot, Zitouni i Gianesi.

W 1960 r. drużyna prowadzona przez Lucien Leduca zdobyła pierwszy Puchar
Francji. Po burzliwej drodze do finału, rozprawili się tam z Saint-Étienne. Mecz
finałowy zakończył się wynikiem 4:2. Rok później AS Monaco zdobyło pierwszy
tytuł mistrzowski. Wówczas Leduc miał do dyspozycji takich piłkarzy jak Michel
Hidalgo, Henri Biancheri, Theo i Delio Onnis. W sezonie 1962/1963 kibice i
piłkarze z księstwa świętowali zdobycie mistrzostwa i Pucharu Francji. Wraz z
odejściem tego trenera nastały cięższe czasy i AS Monaco tułało się między
pierwszą a drugą ligą aż do połowy lat 70. XX wieku. Wtedy to prezesem klubu
został Jean-Louis Campora, który ponownie zaangażował Leduca, co zaowocowało
powrotem na najwyższy szczebel rozgrywek i tytułem mistrzowskim w 1978 roku. W
pierwszym meczu w Lidze Mistrzów Monaco pokonało 7:2 AEK Ateny, potem uległo
Interowi Mediolan. WW sezonie 1975/1976 „Czerwono-Biali” opuścili szeregi Ligue
1. Później szybko do niej powrócili i pierwszy sezon po powrocie zakończyli na 1
miejscu, co było wówczas ewenementem. W 1979 roku do klubu z Valenciennes FC
przybył Roger Milla, który po sezonie rozstał się z monakijskim klubem.

W 1980 roku AS Monaco zdobyło Puchar Francji, a 2 lata później kolejne
mistrzostwo. Wówczas ukształtowały się takie talenty jak: Claude Puel, Manuel
Amoros, Bruno Bellone, a przydatność potwierdzili: Umberto Barberis, Ralf
Edström, Jacques Perais i Éric Pécout. Te nazwiska przyciągały na Stade Lousia
II (powstały w 1937 r.) 7 tys. widzów. W sezonie 1984/1985 zawodnicy klubu
zdobyli Puchar Francji. Nawet po kolejnym odejściu Luciena, klub nie pogrążył
się w kryzysie i lata osiemdziesiąte zaowocowały dwoma Pucharami Francji (1980 i
1985) oraz dwoma triumfami ligowymi (1982 i 1988). Mimo niezłej gry w
rozgrywkach krajowych klub kompletnie zawodził w rozgrywkach europejskich. W
lipcu 1987 zatrudniono na stanowisko trenera Arsène Wengera. Pierwszy swój sezon
zakończył już jako Mistrz Francji. Odniósł również pierwszy sukces na arenie
europejskiej. Jego podopieczni odpadli dopiero w ćwierćfinale Ligi Mistrzów po
przegranej walce z Galatasarayem Stambuł. W maju 1989 r. „Czerwono-Biali” ulegli
3:4 Olympique Marsylia w finale Pucharu Francji, ale AS Monaco dostało wówczas
szansę gry w Pucharze Zdobywców Pucharów. Tam dotarli do półfinału, gdzie
zmierzyli się z włoską Sampdorią Genua. W 1991 r. miał nastąpić rewanż. Po raz
kolejny w finale Pucharu Francji zmierzyły się jedenastki Olympique Marsylia i
AS Monaco. Tym razem na Parc des Princes lepsi okazali się podopieczni Wengera.
Wówczas ten Francuz miał do dyspozycji: Jean- Luca Ettoriego, Marcela Diba, Luca
Sonora, Claude Puela, Geralda Passiego, Rogera Mendy’ego, George’a Weaha oraz
Ramóna Díaza. Wyżej wymienieni zawodnicy stanowili o sile drużyny. Po zdobyciu
Pucharu Francji w sezonie 1990/1991 w Pucharze Zdobywców Pucharów wyeliminowali
kolejno Swansea City, IFK Norrköping, AS Romę oraz w półfinale Feyenoord
Rotterdam. W finale na Estádio da Luz w Lizbonie przegrali się z Werderem Brema.
Po wykryciu afery korupcyjnej, w której brali udział działacze klubu Olympique
Marsylia i zdegradowaniu klubu z Marsylii, AS Monaco dostało szansę występów w
eliminacjach do Ligi Mistrzów. Pokonali w nich AEK Ateny i Steauę Bukareszt.
Francuzi nie mieli zbyt wymagającej grupy, bowiem trafili do niej razem z FC
Barceloną, Galatasarayem Stambuł oraz Spartakiem Moskwa. Wyszli z niej bez
problemów, a w półfinale ulegli AC Milanowi. Kłopoty kadrowe (kontuzje Jürgen
Klinsmanna, Enzo Scifo, Viauda, wyjazd Victora Ikpeby na Puchar Narodów Afryki)
sprawiły, że AS Monaco poczynało sobie coraz gorzej. Po 7 latach pracy Arsène
Wenger podał się do dymisji, którą przyjęto. Zastąpił go były bramkarz Jean-Luc
Ettori. Wkrótce tego ostatniego zastąpił Jean Tigana, który wniósł wiele do
upadającego teamu. W sezonie 1995/1996 królem strzelców Ligue 1 został
Brazylijczyk Sonny Anderson, który wyrósł na nową gwiazdę. Rok później ASM
sięgnęło po 6. tytuł Mistrza Francji. Wówczas wszyscy obawiali się takich
zawodników jak: Sylvain Legwinski, Sonny Anderson, David Trezeguet, Thierry
Henry, Emmanuel Petit, Ali Benarbia, Victor Ikpeba i Patrick Blondeau. W
„mistrzowskim sezonie” drużyna zdobyła aż 69 goli. Dobrze im się wiodło w
Pucharze UEFA – dotarli do półfinału, gdzie zostali wyeliminowani przez Inter
Mediolan. Ostatni tytuł mistrzowski AS Monaco zdobyło w sezonie 1999/2000.

Później kolejny były piłkarz Didier Deschamps objął stanowisko trenerskie w ASM.
Zatrudnił on do szkolenia bramkarzy Jeana-Luca Ettoriego, co zaowocowało dobrą
grą mało znanego Włocha, Flavio Romy. Didier Deschamps postawił na młodzież.
Zakupił on Sébastien Squilacciego, Éric Cubillera, Patrice Evrę oraz Jaroslava
Plašila. To przyniosło oczekiwany efekt. W sezonie 2002/2003 AS Monaco zostało
wicemistrzem Francji. Później ciężkiej kontuzji doznał idol kibiców Monaco –
Shabani Nonda. Nie zagrał on do końca sezonu. Było to wielkie osłabienie dla
ASM, ale wszyscy mieli nadzieję, że udanie zastąpi go Emmanuel Adebayor do
spółki z Souleymane Camarą. Na wypożyczenie przyszedł „El Moro” i grał
wyśmienicie w sezonie 2003/2004. W tym sezonie Monaco bardzo dobrze
zaprezentowało się w Lidze Mistrzów: najpierw wychodząc z grupy, pokonując m.in.
8:3 Deportivo La Coruña, później pokonując Chelsea Londyn 5:3 i Real Madryt w
ćwierćfinale. W finale przegrali z FC Porto. Ostatecznie AS Monaco zakończyło
sezon z dorobkiem finału Ligi Mistrzów oraz 3. miejscu w tabeli zapewniając
sobie jedynie kwalifikacje do Ligi Mistrzów w przyszłym sezonie. Po odejściu
gwiazd, tj. Morientesa, Rothena, Pršo, Márqueza, Graxa, Guiliego, Ibarry AS
Monaco napotkało na trudności w kolejnym sezonie, nie było już tak zgranych i
doświadczonych graczy. Do klubu przyszli Javier Saviola (wypożyczony z
Barcelony), Maicon (kupiony z Cruzeiro) oraz Mohamed Kallon (kupiony z Interu
Mediolan). ASM nie poszło najlepiej w europejskich pucharach, a w lidze zajęli
ponownie 3. miejsce, które zapewniało kwalifikacje do Ligi Mistrzów. Do dymisji
podał się bardzo zasłużony trener Didier Deschamps.

Po jego odejściu w klubie zapanował chaos, w ciągu kilku lat zatrudniono i
zwalniano trenerów za złe wyniki. Sam klub plasował się w okolicach środka
tabeli. Mimo że w sezonie 2006/2007 zespół pozyskał Yaya Touré, Juana Pablo
Pino, Jérémiego Méneza i Marco Di Vaio, to zespół ponownie nie awansował do Ligi
Mistrzów. Rok później do drużyny dołączył Nenê, jednak i tym razem nic to nie
dało. W 2008 roku Jérôme de Bontin, główny akcjonariusz klubu, odmłodził klub
ASM, zostało sprowadzonych kilku utalentowanych piłkarzy m.in. Park Chu-young
oraz Nicolas N’Koulou. Klub zakończył sezon w środku tabeli a sam Bontin
zrezygnował z posady. Zastąpił go bankier Etienne Franzim, ale nie udało mu się
podźwignąć klubu. AS Monaco zostało zdegradowane do roli ligowego średniaka, a
częste zmiany trenerów tylko pogłębiały kryzys, owocem którego był spadek do
drugiej ligi w sezonie 2010/2011. W lipcu 2009 roku, brazylijski trener Ricardo
Gomes został zastąpiony przez byłego trenera AS Cannes i Stade Rennes – Guya
Lacombe, trener od razu zastąpił niepotrzebnych graczy tymi młodymi takimi jak:
Cédric Mongongu, Serge Gakpé, Pierre-Emerick Aubameyang, Frédéric Nimani, Yohan
Mollo czy Layvin Kurzawa.

Na zapleczu Ligue 1, Monaco również zawodziło i gdy wydawało się, iż klub
rozpadnie się całkowicie, na przełomie 2011 i 2012 roku nowym właścicielem
zespołu został rosyjski multimiliarder Dmitrij Rybołowlew (93. na liście
najbogatszych według magazynu Forbes), zobowiązując się do zainwestowania
przynajmniej 100 milionów euro w ciągu kolejnych czterech lat. W 2012 roku na
stanowisku trenera Laurent Banide został zastąpiony przez Marco Simone. Zimą
klub pozyskał młodziutkiego napastnika Emmanuela Rivière. Ostatecznie zespół
prowadzony przez włoskiego szkoleniowca bez problemu poradził sobie w Ligue 2. W
sezonie 2013/2014, gdy ASM powróciło do Ligue 1 Rosjanin przekroczył ten budżet
sprowadzając do klubu Rademela Falcao, Ricardo Carvalho, João Moutinho, Jamesa
Rodrígueza, Érica Abidala, Geoffreya Kondogbie, Jérémiego Toulalana oraz
Nicolasa Isimat-Mirina za łączną kwotę 160 mln euro. Nowym trenerem klubu został
Claudio Ranieri. Po sprowadzeniu tylu nowych, utalentowanych zawodników
przyszedł czas na przewietrzenie kadry, czyli tzw. porządki. Klub opuścili
Adriano, Aleksandros Dziolis, Ibrahima Touré oraz Nampalys Mendy, zaś wielu
graczy zostało wypożyczonych (m.in. Gaetano Monachello czy Carl Medjani).

AS Monaco rundę jesienną Ligue 1 zakończyło na drugim miejscu, tracąc trzy
punkty do lidera PSG. Zimą klub zasilili Lacina Traoré, Elderson, Dimityr
Berbatow oraz Aymen Abdennour.



https://pl.wikipedia.org/wiki/Emmanuel_Olisadebe

Emmanuel Olisadebe (ur. 22 grudnia 1978 w Warri w Nigerii) – polski piłkarz
pochodzenia nigeryjskiego, występujący na pozycji napastnika, uczestnik finałów
mistrzostw świata w 2002 w reprezentacji Polski. Był jednym z
najpopularniejszych piłkarzy w Polsce i pierwszym czarnoskórym piłkarzem w
historii reprezentacji Polski. W 2001 roku został sklasyfikowany w konkursie na
najlepszego piłkarza świata na 29. pozycji otrzymując 1 pkt. Tego samego roku w
plebiscycie Przeglądu Sportowego na najlepszego sportowca Polski zajął 4.
miejsce otrzymując 1 341 362 pkt.

Karierę zaczynał w zespole Jasper United w 1995 roku, gdzie występował przez
kolejne dwa lata. Do Polski trafił w październiku 1997 roku, aby występować w
polskiej pierwszej lidze. Początkowo miał występować w barwach Wisły Kraków lub
Ruchu Chorzów, ale ostatecznie został zawodnikiem Polonii Warszawa. W polskiej
lidze zadebiutował 23 listopada 1997 roku w meczu przeciwko Dyskobolii Grodzisk
Wielkopolski, gdzie w 78. minucie wszedł na boisko zastępując Litwina Gražvydasa
Mikulėnasa. W tym zespole, w pierwszym roku gry, strzelił zaledwie jedną bramkę,
było to w meczu przeciwko Górnikowi Zabrze 9 maja 1998 roku. W tym sezonie
Polonia zdobywa tytuł wicemistrzowski, przegrywając tytuł mistrza kraju o 3
punkty z łódzkim ŁKS-em. W sezonie 1998/1999 zagrał w 16 meczach I ligi i
strzelił cztery bramki. W sezonie 1999/2000 został już jednym z najlepszych
zawodników pierwszej ligi. Zdobył wówczas dwanaście goli dla Polonii Warszawa,
która została w tym sezonie mistrzem Polski. W tym zespole trenował pod okiem
Jerzego Engela, późniejszego trenera reprezentacji Polski.

W tym sezonie także miała miejsce rasistowska afera podczas spotkania ligowego.
6 maja 2000 roku w Lubinie Polonia zagrała w ramach 26 kolejki rozgrywek
spotkanie z Zagłębiem. Przez całą rozgrywkę w stronę Olisadebe kibice gospodarzy
rzucali banany.

W lipcu 2000 r. otrzymał polskie obywatelstwo. Procedura nadania była skrócona
lub niektóre jej punkty zostały całkiem pominięte (np. piłkarz do dziś nie mówi
dobrze po polsku). W eliminacjach do mistrzostw świata 2002 r. był
najskuteczniejszym strzelcem polskiej reprezentacji. Po kontuzji został
zawodnikiem Panathinaikosu Ateny. Z drużyną zdobył w sezonie 2003/2004 dublet,
mistrzostwo i Puchar Grecji. Grał również w Lidze Mistrzów. Do sezonu 2005/2006
rozegrał w lidze greckiej 75 meczów, w których zdobył 25 bramek. Po długich
kontuzjach kolana stracił miejsce w podstawowym składzie i 4 stycznia 2006
został sprzedany do angielskiego klubu Portsmouth FC, występującego w
Premiership. Nie zdołał jednak przebić się do pierwszej drużyny i w maju 2006
roku klub rozwiązał z nim kontrakt za porozumieniem stron. Od sierpnia 2006 roku
do maja 2007 roku był zawodnikiem Skody Xanthi. Od sezonu 2007/2008 rozpoczął
grę w beniaminku ligi cypryjskiej, APOP Kinyras. W kwietniu 2008 roku Radio Zet
podało, że Olisadebe zadebiutował w lidze chińskiej w zespole Henan Jianye i w
sezonie 2008 został wicekrólem strzelców tamtejszej ekstraklasy. W 2010 roku
rozwiązał kontrakt z Henan Jianye i od tego czasu pozostawał wolnym zawodnikiem.
W czerwcu 2011 roku pojawił się na testach w Lechii Gdańsk, lecz nie został
zawodnikiem gdańskiego klubu. 10 września podpisał roczny kontrakt z
beniaminkiem drugiej ligi greckiej AGS Vyzas Megaron.

W reprezentacji Polski Emmanuel Olisadebe zadebiutował za kadencji Jerzego
Engela niedługo po otrzymaniu polskiego obywatelstwa 16 sierpnia 2000 roku w
towarzyskim meczu z reprezentacją Rumunii. W tym samym spotkaniu zdobył gola
ustalając wynik spotkania na 1−1. Jerzy Engel poznał wcześniej tego zawodnika
jako trener Polonii Warszawa. Emmanuel Olisadebe do 2005 roku rozegrał w
drużynie narodowej 25 meczów i zdobył 11 bramek. Wystąpił na Mistrzostwach
Świata 2002, do których awans wywalczył z reprezentacją głównie dzięki swoim
bramkom. Podczas Mundialu zagrał we wszystkich spotkaniach reprezentacji,
łącznie przebywając na boisku przez 266 minut. Zdobył jedną bramkę, w ostatnim
spotkaniu grupowym, wygranym 3−1 z reprezentacją Stanów Zjednoczonych. Bramkarza
rywali pokonał już w 3. minucie spotkania i jest to najszybciej zdobyty gol
przez polską reprezentację w historii mistrzostw świata. Po mistrzostwach był
powoływany przez kolejnych selekcjonerów Zbigniewa Bońka i Pawła Janasa, ale już
nie imponował taką formą jak za czasów Jerzego Engela i nie udało mu się po
Mundialu zdobyć bramki w reprezentacji. Swój ostatni występ zaliczył 28 kwietnia
2004 roku w towarzyskim meczu z reprezentacją Irlandii.

17 czerwca 2001 poślubił Polkę, Beatę Smolińską. Po wyjeździe i przeprowadzce do
Grecji jego stałym miejscem zamieszkania są Ateny. Emmanuel jest jedną z gwiazd
wspierających kampanię Wykopmy Rasizm ze Stadionów prowadzoną przez
Stowarzyszenie Nigdy Więcej.

W Polsce pojawił się temat zaniżenia wieku przez Emmanuela Olisadebe. Według
statystyk i samego zawodnika, gdy Polonia Warszawa zdobywała mistrzostwo Polski
z Nigeryjczykiem w składzie, miał on 21 lat. Zdaniem Mirosława Skorupskiego,
menedżera zajmującego się sprowadzaniem afrykańskich piłkarzy, Olisadebe
odmłodził się wówczas od pięciu do sześciu lat, fałszując paszport.



https://pl.wikipedia.org/wiki/Mistrzostwa_Europy_w_Pi%C5%82ce_No%C5%BCnej_2008

XIII Mistrzostwa Europy w piłce nożnej w 2008 roku odbyły się w Austrii i w
Szwajcarii. Mistrzostwa rozpoczęły się 7 czerwca i trwały do 29 czerwca 2008
roku. Mistrzostwo po raz drugi w historii zdobyła reprezentacja Hiszpanii
(pierwszy raz w 1964 roku), która reprezentowała Europę podczas Pucharu
Konfederacji 2009 w RPA. Pierwszy raz w historii żaden z gospodarzy nie
zakwalifikował się do Fazy Pucharowej.

Oficjalna piłka Mistrzostw Europy w Piłce Nożnej 2008, wyprodukowana przez firmę
Adidas i zaprezentowana oficjalnie podczas ceremonii losowania grup 2 grudnia
2007, w Lucernie. Tak jak jej poprzednik, piłka Teamgeist, składa się z 14
klejonych w wysokiej temperaturze paneli.

Na powierzchni piłki umieszczono flagi gospodarzy – Austrii i Szwajcarii, w
formie znaków wodnych.

Trix i Flix – tak nazywają się oficjalne maskotki piłkarskich mistrzostw Europy
2008. O wyborze zdecydowali kibice obu alpejskich krajów. W głosowaniu wzięło
udział ponad 67 tys. Austriaków i Szwajcarów. Trix i Flix uzyskali 36,3 proc.
głosów, wyprzedzając Flitza i Blitza oraz Zagiego i Zigiego.

Maskotki zaprezentowano 27 września 2007 r. w Nyonie. To bracia bliźniacy
(symbolizujący dwa kraje – Austrię i Szwajcarię), ubrani w czerwono-białe
(kolory narodowe gospodarzy turnieju) stroje piłkarskie, o włosach
przypominających alpejskie szczyty. Na koszulkach posiadają numery 20 i 08,
które razem tworzą liczbę 2008 – rok, w którym odbywały się mistrzostwa.

Trix i Flix wystąpili w teledyskach do dwóch oficjalnych piosenek Mistrzostw
autorstwa Shaggy’ego: Feel The Rush i Like a Superstar.

Eliminacje do EURO 2008 rozpoczęły się 16 sierpnia 2006 i trwały do 21 listopada
2007. Udział w eliminacjach wzięło 50 reprezentacji narodowych z których
wyłoniono 14 finalistów. Austria i Szwajcaria jako gospodarze mistrzostw
zwolnieni byli z udziału w eliminacjach.

2 grudnia 2007, w Lucernie odbyło się losowanie grup finałowych (A-D) spośród
zakwalifikowanych drużyn. Wcześniej finalistów podzielono na 4 koszyki, wedle
specjalnie przygotowanego rankingu uwzględniającego wyniki z eliminacji
mistrzostw świata 2006 i eliminacji mistrzostw Europy 2008.



https://pl.wikipedia.org/wiki/DreamWorks

DreamWorks (inne nazwy to DreamWorks L.L.C., DreamWorks SKG, DreamWorks
Pictures) – amerykańska wytwórnia filmowa, zajmująca się produkcją i dystrybucją
filmów i programów telewizyjnych.

Firma DreamWorks SKG została założona w 1994 roku przez Davida Geffena, Stevena
Spielberga oraz Jeffreya Katzenberga. Inicjały SKG pochodzą od nazwisk
współzałożycieli.

W 1996 roku jako pododdział studia powstała wytwórnia muzyczna DreamWorks
Records, jednak nigdy nie spełniła pokładanych w niej nadziei i została
sprzedana w październiku 2003 koncernowi Universal Music Group.

Największe sukcesy finansowe firma DreamWorks odnosiła w produkcji filmowej,
szczególnie w filmach animowanych. Część firmy DreamWorks zajmująca się
animacją, po połączeniu z firmą Pacific Data Images utworzyła DreamWorks
Animation, która początkowo wchodziła w skład DreamWorks SKG. Po sukcesie
kasowym jakim okazał się film Shrek 2 w 2004 roku, który stał się najbardziej
kasowym filmem animowanym wszech czasów, DreamWorks stała się głównym rywalem
firmy Pixar w erze komputerowo generowanych filmów animowanych. W tym samym roku
DreamWorks Animation stała się osobną spółką notowaną na giełdzie.

Wytwórnia została wykupiona przez Paramount Pictures w 2006 roku. Od tego
momentu stała się dystrybutorem wszystkich filmów animowanych DreamWorks.

Pod koniec lat dziewięćdziesiątych firma DreamWorks Interactive (w 2000 roku
oddział kupiony przez Electronic Arts, Inc.) tworzyła również gry komputerowe,
takie jak:



https://pl.wikipedia.org/wiki/Red_Hot_Chili_Peppers

Red Hot Chili Peppers (w skrócie: RHCP) – kalifornijska grupa muzyczna grająca
głównie funk rock, powstała w Los Angeles w 1983. Obecny skład grupy tworzą
wokalista Anthony Kiedis, gitarzysta Josh Klinghoffer, basista Michael "Flea"
Balzary i perkusista Chad Smith. Zróżnicowany styl muzyczny zespołu połączył
tradycyjny funk z elementami innych stylów, w tym rocka alternatywnego, punk
rocka, i rocka psychodelicznego.

Oprócz Kiedisa i Balzary'ego w skład grupy pierwotnie wchodzili gitarzysta
Hillel Slovak i perkusista Jack Irons. Slovak zmarł w 1988 r. z powodu
przedawkowania heroiny, powodując odejście Ironsa. Na miejsce Ironsa do zespołu
szybko wszedł dawny perkusista Dead Kennedys D.H. Peligro, do momentu gdy zespół
znalazł stałego zamiennika w osobie Smitha, Slovak zaś został zastąpiony przez
początkującego i obiecującego gitarzystę Johna Frusciantego. W tym składzie
zespół nagrał czwarty i piąty album, Mother's Milk (1989) i Blood Sugar Sex
Magik (1991).

Blood Sugar Sex Magik, pierwszy znaczący album grupy, sprzedał się w nakładzie
ponad 13 milionów egzemplarzy, co zapewniło grupie komercyjny sukces. U
Frusciantego pogłębiało się uczucie dyskomfortu w związku z takim sukcesem i
nagle opuścił zespół podczas trasy koncertowej promującej album w 1992 r.,
popadając w uzależnienie od narkotyków. Kiedis, Flea, i Smith zatrudnili na jego
miejsce Dave'a Navarro z Jane's Addiction, aby nagrać następny album
zatytułowany One Hot Minute. Mimo że album odniósł umiarkowany komercyjny
sukces, nie został tak życzliwie przyjęty jak Blood Sugar Sex Magik i sprzedał
się w ponad dwa razy mniejszej ilości niż poprzednik. Krótko po tym Navarro
opuścił zespół z powodu różnic twórczych. Frusciante, który wyszedł z nałogu
narkotykowego po odbyciu kuracji odwykowej, ponownie stał się członkiem grupy na
prośbę Flea. Zjednoczony kwartet powrócił do studia, aby nagrać Californication
(1999), który sprzedał się na całym świecie w piętnastu milionach egzemplarzy,
odnosząc największy sukces spośród wszystkich albumów grupy. Następnym albumem
był wydany trzy lata później By the Way (2002), który również odniósł sukces. W
2006 r. grupa wydała podwójny album Stadium Arcadium, który jako pierwszy w
historii formacji uplasował się na 1. miejscu listy Billboard Hot 100.

Red Hot Chili Peppers jest siedmiokrotnym laureatem Nagrody Grammy. Zespół
sprzedał ponad 80 milionów albumów na całym świecie, osiem singli uplasowało się
w pierwszej czterdziestce zestawienia Billboard Hot 100 (włączając trzy single w
Top 10), pięć singli dostało się na listę przebojów Mainstream Rock Tracks, 11
singli zespołu osiągnęło 1. miejsce listy Modern Rock Tracks. 23 września 2009
grupa została nominowania do wprowadzenia do Rock and Roll Hall of Fame w ramach
grupy nominowanych na rok 2010. Red Hot Chilli Peppers został sklasyfikowany na
30. miejscu zestawienia "Greatest Artists of Hard Rock" przygotowanego przez
telewizję VH1.

Red Hot Chili Peppers (pierwotnie Tony Flow and the Majestic Masters of Mayhem)
został utworzony w Fairfax High School przez jej uczniów: Anthony'ego Kiedisa,
Hillela Slovaka, Jacka Ironsa i Michaela "Flea" Balzary'ego w 1983 Pierwszy raz
zespół wystąpił w klubie Rhythm Lounge dla około trzydziestoosobowej
publiczności, opening for Gary and Neighbor's Voices. Na tę okazję skomponowano
utwór, podczas której zespół zaczął improwizować, podczas gdy Kiedis rapował
wiersz własnego autorstwa – "Out in L.A". Jako że Slovak i Irons należeli już do
What Is This?, miał to być ich jedyny występ. Wykonanie utworu było jednak tak
żywiołowe, ze poproszono zespół o powrót za tydzień. Z powodu niespodziewanego
sukcesu zespół zmienił nazwę na Red Hot Chili Peppers, grając kilka razy
częściej w klubach w okolicy Los Angeles. Sześć piosenek z ich pierwszych
występów zostało nagranych na albumie demo.

Kilka miesięcy po ich pierwszym występie, grupa podpisała kontrakt z wytwórnią –
zostali zauważeni przez EMI. Dwa tygodnie później What Is This? otrzymał
propozycję nagrania albumu wydanego przez MCA, dlatego Slovak i Irons, dla
których RHCP było projektem pobocznym, skoncentrowali się na pracy w What is
This?. Aby uniknąć rozwiązania grupy, Kiedis i Flea zdecydowali się przyjąć
nowych członków. Po przesłuchaniach do zespołu dołączyli Cliff Martinez,
przyjaciel Balzary'ego, i Jack Sherman.

Zespół zatrudnił gitarzystę Gang of Four Andy'ego Gilla do wyprodukowania ich
pierwszego albumu. Pomimo początkowych obaw wokalisty i basisty, Gill
zastymulował zespół do wprowadzenia lżejszych dźwięków do repertuaru, mogących
zostać chętnie podchwycone przez radia komercyjne. The Red Hot Chili Peppers
został wydany 10 sierpnia 1984. Pomimo niewielkiej sprzedaży albumu, zespołowi
udało się zyskać trwałą warstwę fanów (utwory były grane przez radia
uniwersyteckie i za pośrednictwem MTV). Ostatecznie sprzedano 300 tysięcy
egzemplarzy albumu. Podczas trasy koncertowej promującej album, sprzeczki i
nieporozumienia pomiędzy Kiedisem a Shermanem zaczęły istotnie dezorganizować
działalność zespołu zarówno na scenie jak i w codziennym życiu. Sherman
ostatecznie opuścił formację, powrócił zaś do niej Slovak, zmęczony niszową
popularnością What is This?.

George Clinton został wybrany do wyprodukowania nowego albumu Red Hot Chili
Peppers, zatytułowanego Freaky Styley. Album został nagrany w studiu United
Sound Systems w Detroit obok kampusu Wayne State University's. Clinton wplótł
elementy punku i funku w repertuar grupy, pozwalając im na łączenie różnych
stylów muzycznych. Pomimo tego, że zespół miał o wiele lepsze relacje z
Clintonem niż z Gillem, Freaky Styley, wydany 16 sierpnia, 1985, również odniósł
niewielki sukces, nie plasując się na żadnej z list przebojów i nie odnosząc
sukcesu komercyjnego. Trasa koncertowa promująca nagranie została również uznana
za "bezproduktywną i zmarnowaną".

W piosence "Yertle The Turtle" na albumie "Freaky Styley" inny głos niż Kiedisa
mówi słowa: "Look at that turtle go bro". Zostało wspomniane w jego książce
Blizna, że słowa te wypowiedział kokainowy diler Clintona, któremu to Clinton
nie był w stanie zapłacić i zaoferował mu wypowiedzenie w utworze tych
słów[potrzebny przypis]

Cliff Martinez odszedł z grupy w 1986, zastąpił go Jack Irons, nie mający
chwilowo zespołu ani stałej pracy. Zespół chciał zatrudnić Ricka Rubina do
wyprodukowania ich trzeciego albumu, lecz ten odrzucił ich ofertę. Zespół w
końcu zatrudnił Michaela Beinhorna, który był ich ostatnim wyborem. Ponowne
zjednoczenie wszystkich pierwotnych członków zespołu ożywiło twórczość grupy..

29 września 1987 roku, wydano album The Uplift Mofo Party Plan. Był on pierwszym
albumem Red Hot Chili Peppers, który pojawił się na liście Billboard Hot 200 (na
148 miejscu), odniósł znaczący sukces, w porównaniu do pierwszych dwóch albumów.

W tym okresie Kiedis i Slovak popadli w poważne uzależnienie od narkotyków,
często opuszczali grupę, nie pojawiając się na próbach. Slovaka uzależnienie
doprowadziło do jego śmierci 25 czerwca 1988, krótko po zakończeniu trasy
koncertowej promującej The Uplift Mofo Party Plan. Kiedis opuścił miasto i nie
uczestniczył w pogrzebie Slovaka, nie mogąc uwierzyć w zaistniałą sytuację.
Następnie Jack Irons opuścił zespół, nie chcąc być członkiem grupy, "w której
jego przyjaciele umierają". Irons wstąpił do grunge'owej grupy z Seattle, Pearl
Jam, jednak opuścił formację w 1998 będąc w dalszym ciągu pod wpływem śmierci
przyjaciela.

Próbując poradzić sobie ze śmiercią Slovaka i odejściem Ironsa, Kiedis i Flea
tymczasowo zatrudnili perkusistę Dead Kennedys, D. H. Peligro i dawnego
gitarzystę P-Funk DeWayne'a McKnighta. Obaj szybko opuścili zespół z powodu
braku zgrania z innymi muzykami. Pomimo, że, Peligro był krótko członkiem
zespołu, jego działalność znacząco wpłynęła na kierunek rozwoju zespołu. Jego
wstąpienie do zespołu doprowadziło Johna Frusciante, znajomego Peligro, do
przesłuchania na wolne miejsce gitarzysty. Frusciante był zafascynowany Red Hot
Chili Peppers i w efekcie był szczególnie zainteresowany w przesłuchaniu. Muzycy
zagrali wspólnie jam session (jego owoce można usłyszeć na albumie Mother's Milk
w utworze "Pretty Little Ditty"), w wyniku czego zespół podjął jednogłośną
decyzję o przyjęciu Frusciante do zespołu.

Na trzy tygodnie przed rozpoczęciem nagrywania albumu grupa wciąż nie miała
perkusisty, pomimo wielu przesłuchań. Ostatecznie znajomy członków grupy
powiedział im o perkusiście, którego znał, Chad Smith, który był tak biegły w
perkusji, że "jadł [ją] na śniadanie". Kiedis miał wątpliwości, co do przyjęcia
Smitha, jednak zdecydował się dać mu szansę. Podczas przesłuchania Smith
zaskoczył grupę, wykazując się zdolnością łączenia skomplikowanych rytmów. Po
zakończeniu przesłuchania, Kiedis, Frusciante i Flea przyjęli Smitha do zespołu.
Smith został poproszony o ogolenie swojej głowy tak, by pasował do stylu grupy,
lecz ostatecznie pozwolono mu pozostać w grupie, gdy następnego dnia przyszedł z
nieogoloną głową.

Nagrywanie albumu było utrudnione przez konflikt zespołu z producentem,
Michaelem Beinhornem, którego celem było skłonienie Frusciante do grania
agresywnych, głośnych, heavymetalowych riffów. Preferencje producenta kłóciły
się ze stylem gry i chęciami gitarzysty, który postanowił skonfrontować
Beinhornowi swój funkowy styl grania. Przykład można usłyszeć w utworze "Stone
Cold Bush".

Czwarty album grupy, Mother's Milk został wydany w sierpniu 1989, i zawierał
pierwsze utwory grupy, które stały się przebojami – ballada dedykowana
Slovakowi, "Knock Me Down", i cover utworu Steviego Wondera "Higher Ground".
Album uplasował się na 52 miejscu zestawienia amerykańskich albumów i otrzymał
pierwszą w dorobku zespołu złotą płytę.

W 1990, grupa zmieniła wytwórnię na Warner Bros. Records, zatrudnili Ricka
Rubina do wyprodukowania ich piątego, niezatytułowanego albumu. Rubin później
wyprodukował wszystkie późniejsze albumy studyjne zespołu. Proces pisania i
komponowania materiału na album okazał się bardziej sprawny i owocny niż to
miało miejsce w trakcie nagrywania Mother's Milk. Kiedis powiedział "każdego
dnia dostawałem nową muzykę, by napisać do niej słowa".

Grupa rozpoczęła wyczerpujący, sześciomiesięczny proces nagrywania i produkcji
nowego albumu, lecz Rubin nie był zadowolony z pracy w zwykłym studiu
nagraniowym. Uważał, że grupa będzie lepiej pracować w mniej konwencjonalnym
miejscu. Odkrył "zaskakującą, wielką, pustą, pięknie położoną rezydencję o rzut
kamieniem od ich sali prób". Przez około miesiąc Frusciante, Kiedis i Flea żyli
w odosobnieniu, nie opuszczając domu podczas całego procesu nagrywania. Jednakże
Smith zdecydował się nie zamieszkać w domu, uważając, że jest on nawiedzony.

Członkowie grupy nie byli zdecydowani, jak zatytułować album, ale Rubinowi
szczególnie spodobał się jeden utwór (stick out): "Blood Sugar Sex Magik". Co
prawda nie była ona wydana jako singiel, jednak Rubin uważał, że jest to
najlepszy tytuł.

24 września 1991, album Blood Sugar Sex Magik został wydany. "Give It Away"
został wydany jako pierwszy singiel, wygrał nagrodę Grammy w 1993 roku w
kategorii "Best Hard Rock Performance" i jako pierwszy z singli grupy trafił na
pierwsze miejsce listy Modern Rock. Ballada "Under the Bridge" została wydana
jako singiel i uplasowała się na 2 miejscu Billboard Hot, najwyższe miejsce,
jakie uzyskał zespół, i stała się jednym z najlepiej rozpoznawalnych utworów
grupy. Pozostałe single, czyli "Breaking the Girl" i "Suck My Kiss" również
wypadły dobrze na listach przebojów. Album był międzynarodową sensacją, sprzedał
się w liczbie ponad 12 milionów egzemplarzy i sprawił, że Red Hot Chili Peppers
stał się znanym zespołem. Blood Sugar Sex Magik trafił na 310 miejsce listy 500
albumów wszech czasów magazynu Rolling Stone i w 1992 trafił na 3 pozycję
zestawienia albumów w USA, co prawda rok po wydaniu[potrzebny przypis].

Sukces zespołu i uzależnienie od narkotyków miały zły wpływ na Frusciante ,
który nagle opuścił grupę podczas Blood Sugar Japanese tour w maju 1992. Zespół
pokazał się na festiwalu Lollapalooza w 1992 roku z zastępczym gitarzystą
Arikiem Marshallem (który wystąpił wraz z grupą podczas ostatniego odcinka
czwartego sezonu serialu The Simpsons, "Krusty Gets Kancelled" oraz w
teledyskach "Breaking the Girl" i "If You Have to Ask"), i krótko z Jesse
Tobiasem z pochodzącego z Los Angeles zespołu Mother Tongue. Żaden z nich nie
pozostał na długo w zespole twierdząc, że "The chemistry wasn't right". Zespół
ostatecznie wybrał byłego gitarzystę Jane's Addiction Dave'a Navarro.

Dave Navarro po raz pierwszy pojawił się z grupą na festiwalu Woodstock '94,
gdzie ubrali się w wielkie kostiumy żarówek misternie przymocowane do
wyglądających na chromowane, metalicznych ubiorów. Choć na zewnątrz sytuacja
wyglądała stabilnie, to jednak wewnątrz zespołu – pomiędzy trzema stałymi
członkami zespołu a Navarro relacje się pogarszały. Jego wykształcenie muzyczne,
inne niż pozostałych członków zespołu spowodowało że wspólne występy były
niełatwe, więc dalej było to problemem przez następnych kilka lat, gdy zespół
nagrał jego pierwszy i jedyny z nimi album One Hot Minute, wydany 12 września
1995. Grupa opisuje album jako mroczniejszy, smutniejszy w porównaniu z
poprzednimi albumami. Pomimo tego, że album uzyskał mieszane oceny krytyków,
odniósł sukces komercyjny i sprzedał się w nakładzie pięciu milionów
egzemplarzy. Singel "My Friends" uplasował się na 1. miejscu listy Billboard Hot
100 (trzeci taki singel w historii działalności grupy), single "Warped" i
"Aeroplane" również zostały sklasyfikowane na listach.

Muzyka zawarta na albumie została wykorzystana na ścieżkach dźwiękowych do
filmów. "I Found Out", cover utworu Johna Lennona, został wykorzystany w filmie
Working Class Hero: A Tribute to John Lennon. Cover utworu Ohio Players, "Love
Rollercoaster", znalazł się na soundtracku do filmu Beavis and Butthead Do
America soundtrack i został wydany jako singel.

W tym czasie Kiedis ponownie uzależnił się od narkotyków. W kwietniu 1998
zostało ogłoszone, że Navarro opuścił grupę z powodu różnic stylistycznych i
tych dotyczących przyszłości zespołu. Kiedis przyznał, że decyzja była wspólna,
jednakże na oficjalnej stronie zespołu znajduje się informacja że gitarzysta
został wyrzucony. W tamtym czasie pojawiły się pogłoski, jakoby odejście Navarro
miało miejsce po incydencie z udziałem Kiedisa, kiedy w czasie próby, będąc pod
wpływem narkotyków, potknął się o wzmacniacz i przewrócił na ziemię Kiedis
stwierdził potem, że pomimo tego, że zdarzenie miało podtekst komiczny i było
żartobliwe, miało duży wpływ na odejście Navarro

W następnych latach po odejściu Johna Frusciante, powszechnie znanym faktem
stało się to, że u niego rozwijało się uzależnienie od heroiny, które
doprowadziło go do biedy i był bliski śmierci. Został przekonany do podjęcia
kuracji odwykowej w Las Encinas Drug Rehabilitation Center w styczniu 1998.
Muzyk zakończył leczenie w lutym, po czym wynajął apartament w Silver Lake. W
latach uzależnienia nabył wiele schorzeń, niektóre wymagały leczenie
operacyjnego, włączając blizny na ramionach z powodu przyjmowania narkotyków
dożylnie, czy protezy zębów.

W kwietniu 1998, Flea odwiedził swojego przyjaciela i dawnego członka grupy i
zaproponował Frusciante powrót do zespołu, co Frusciante zaakceptował. W ciągu
tygodnia, i, po raz pierwszy od sześciu lat, zreaktywowany zespół rozpoczął
próby w nowym składzie. Anthony Kiedis tak opisał sytuację:

Pomimo rozradowania grupy z powodu powrotu Frusciante, był on fizycznie i
psychicznie wyniszczony. Frusciante nie grał w zespole od czasu swojego
odejścia, oraz stracił wszystkie gitary podczas pożaru swojego domu, miał
trudności podczas powrotu do normalnego życia. Jego talent powrócił i nowe
utwory zostały zaprezentowane. 8 czerwca 1999 po ponad roku produkcji i
skrupulatnych nagrań, siódmy album grupy, Californication został wydany. Album
sprzedał się w nakładzie 15 milionów kopii na całym świecie i stał się
największym sukcesem grupy. Californication zawierał mniej rapowanych utworów
niż poprzednie albumy, oferował zintegrowane, spójne tekstury, melodyjne riffy
gitarowe, partie wokalne i basowe.

Californication uplasował się na 3. miejscu listy Billboard
200[potrzebny przypis] w USA; trzy single z albumu uplasowąły się na 1. miejscu
listy Modern Rock Tracks: "Scar Tissue", "Otherside" i "Californication". "Scar
Tissue" wygrał Grammy Award for Best Rock Song w 2000 roku. Utwór został
wykonany podczas ceremonii razem z krótkim jamem z raperem Snoop Doggiem na
zakończenie. Inne single pochodzące z albumu to "Around the World", "Road
Trippin'" i "Parallel Universe", które zostały sklasyfikowane w pierwszej 40.
Modern Rock Tracks.

W lipcu 1999 podczas dwuletniej międzynarodowej trasy koncertowej promującej
nowy album, Red Hot Chili Peppers zagrali na Woodstock 1999. Około 10 minut
przed rozpoczęciem występu zostali poproszeni przez siostrę Jimiego Hendrixa do
zagrania coveru jego utworu. Zespół zagrał "Fire", którego cover został
umieszczony na albumie Mother's Milk. Przypadkowo, w finałowej fazie koncertu,
wzniecony został niewielki pożar, co doprowadziło do interwencji ochrony.

W 2001, Red Hot Chili Peppers wydali pierwszy koncert nagrany na DVD, Off the
Map. DVD zostało wyreżyserowane przez wieloletniego przyjaciela Dicka Rude'a,
który również wyprodukował teledyski do utworów "Catholic School Girls Rule" i
"Universally Speaking". Zdjęcia zostały wykonane w czasie dwóch koncertów, i
zostały połączone z niezmienionymi wersjami utworów grupy.

Grupa zaczęła pisać następny album w 2001 roku , i wydała By the Way ponad rok
później, 9 lipca 2002, sprzedając ponad milion egzemplarzy w pierwszym tygodniu
i trafiając na 2 miejsce listy Billboard 200.[potrzebny przypis] Wyprodukowano
pięć singli: "By the Way", "The Zephyr Song", "Can't Stop", "Dosed" i
"Universally Speaking"i był najłagodniejszym albumem dotychczas wydanym. Zespół
skupił się na melodycznych balladach, niemal nie umieszczając rapowo-funkowych
piosenek, z których byli znani.

Red Hot Chili Peppers nagrali dwie nowe piosenki, "Fortune Faded" i "Save the
Population" na albumie Greatest Hits wydanej w listopadzie 2003. Co prawda,
"Universally Speaking" i "By the Way" były jedynymi piosenkami z albumu By the
Way obecnymi na składance, co spowodowało falę krytyki[potrzebny przypis],
ponieważ nie były na niej obecne utwory takie jak "Can't Stop" czy "The Zephyr
Song", które były bardzo popularne.

Podczas europejskiej części trasy koncertowej promującej album By the Way został
wydany drugi koncert zespołu nagrany na DVD, Live at Slane Castle, który został
nagrany podczas występu w Slane Castle 23 sierpnia 2003, w Irlandii. Zespół
również zdecydował się wydać pierwszy album koncertowy, Live in Hyde Park;
nagrany podczas trzech dni występów Hyde Parku w Londynie w 2004 roku. Ponad 258
000 fanów zapłaciło ponad 17 100 000 dolarów za bilety, the event ranked #1 on
Billboard's Top Concert Boxscores of 2004.

Album zawierał dwa niesłyszane wcześniej utwory, "Rolling Sly Stone" i "Leverage
of Space", które podobno zostały nagrane podczas nagrywania materiałów do albumu
Greatest Hits.

W 2006 zespół wydał album Stadium Arcadium wyprodukowany przez Ricka Rubina. Co
prawda 38 utworów zostało napisanych z zamiarem wydania ich na trzech albumach w
odstępach sześciu miesięcy, jednak zespół zdecydował się wydać dwupłytowy album
zawierający 28 utworów, zaś pozostałe utwory wydać później na stronie B, chociaż
jedynie dziewięć stron B zostało oficjalnie wydanych. Był to ich pierwszy album,
który zadebiutował na pierwszym miejscu amerykańskich list przebojów, gdzie
pozostał przez następne 2 tygodnie i zadebiutował na listach przebojów w 26
innych krajach, w tym w Polsce na 1 miejscu. W pierwszym tygodniu od wydania
album sprzedał się w 442 tysiącach egzemplarzy w samych Stanach Zjednoczonych,
zaś na całym świecie w ilości ponad 1,1 miliona egzemplarzy, i ustanowił rekord
liczby egzemplarzy sprzedanej w ciągu jednego tygodnia[potrzebny przypis]. Na
koniec 2006 roku Stadium Arcadium został uznany za najlepiej sprzedający się
album roku, z ponad siedmioma milionami sprzedanych egzemplarzy; był również
albumem, który sprzedał się w największym nakładzie w ciągu pierwszego tygodnia
od wydania w 2006.

Pierwszy singiel z albumu, "Dani California", był najszybciej sprzedającym się
singlem grupy, debiutując na szczycie Modern Rock Tracks, plasowując się na 6.
miejscu Billboard Hot 100, i osiągając 2. miejsce w Wielkiej Brytanii. Piosenka
ta również ukazała się na ścieżce dźwiękowej do filmu Death Note. "Tell Me
Baby", wydane jako następny singiel, również wspięło się na szczyty notowań w
2006. "Snow ((Hey Oh))" został wydany pod koniec 2006. Utwór jest grany podczas
napisów końcowych w filmie Death Note: The Last Name. Singel był 11. utworem
grupy sklasyfikowanym na 1. miejscu listy Billboard Hot 100, co dało nagraniom
zespołu sumę 81 tygodni spędzonych na 1. miejscu zestawienia. Po raz pierwszy
również trzy single pochodzące z tego samego albumu formacji uplasowały się na
1. miejscu. "Desecration Smile" został wydany w lutym 2007 i osiągnął 27.
miejsce listy UK Albums Chart. "Hump de Bump" początkowo miał zostać wydany jako
singel jedynie w USA, Kanadzie i Australii, jednak ze względu na pozytywny
odbiór teledysku przez publiczność, został wydany na całym świecie w maju 2007.

Zespół rozpoczął w 2006 międzynarodową trasę koncertową promującą Stadium
Arcadium; rozpoczęto ją od promocyjnych występów w Europie, kończąc krótką
europejską trasą koncertową od maja do lipca. Następnie rozpoczął się
amerykański etap trasy (sierpień-listopad), pod koniec miesiąca nastąpił powrót
do Europy na kolejny etap trasy, który trwał do końca grudnia. Red Hot Chili
Peppers rozpoczęli rok 2007 od drugiego etapu amerykańskiego, wyjątkowo wliczono
również Meksyk (styczeń-marzec). Następnie zespół zagrał szereg koncertów w
Australii i Nowej Zelandii (kwiecień) oraz w Japonii (początek czerwca).
Następny etap trasy koncertowej zespołu trwał od końca czerwca do końca
sierpnia. Formacja zagrała podczas koncertu Live Earth na Wembley Stadium 7
lipca 2007. W ramach trasy koncertowej red Hot Chili Peppers wystąpił na wielu
międzynarodowych festiwalach, m.in. Oxegen w lipcu 2006, Lollapalooza w sierpniu
2006 w Grant Park, Chicago, Coachella Valley Music and Arts Festival w Indio,
California pod koniec kwietnia 2007. W sierpniu 2007 formacja zagrała trzy
występy na festiwalach w Reading i Leeds (obok zespołów Razorlight i Smashing
Pumpkins).

W lutym 2007 Stadium Arcadium wygrał 5 nagród Grammy: najlepszy rockowy album,
najlepszy rockowy utwór ("Dani California"), Best Rock Performance By A Duo Or
Group With Vocal ("Dani California"), Best Boxed Or Special Limited Edition
Package i Best Producer (Rick Rubin).

Po zakończeniu trasy koncertowej promującej Stadium Arcadium, zespół udał się na
długą przerwę. Według Kiedisa zespół był wyczerpany z powodu grania bez przerwy
od wydania Californication. Kiedis wyjaśnił, że był zajęty opieką nad synem i
być może tworzeniem krótkiego telewizyjnego serialu nazwanego "Spider and Son"
który ma być podsumowaniem jego autobiografii, podczas gdy Flea zapisał się na
studia muzyczne, Frusciante kontynuował solową karierę a Chad Smith pracował z
Sammym Hagarem, Joe Satrianim, i Michaelem Anthonym w supergrupie Chickenfoot,
jak również w swoim solowym projekcie, Chad Smith's Bombastic Meatbats. Zespół
planował pozostać na przerwie przez "minimum rok". Jedynym nagraniem grupy było
pojawienie się w 2008 roku na albumie George'a Clintona (który wyprodukował w
1985 Freaky Styley) "George Clinton and His Gangsters of Love". Wraz z Kimem
Manningiem, zespół nagrał Shirley and Lee's classic "Let the Good Times Roll".

Trzech członków grupy (Kiedis, Flea, and Smith) występowało podczas piątej
edycji MusiCares. Anthony Kiedis otrzymał wtedy nagrodę Stevie Ray Vaughan w
ramach podziękowania za pomoc i wspieranie fundacji MusiCares oraz wspieranie
osób uzależnionych będących w trakcie kuracji. John Frusciante nie był w stanie
przybyć ze względu na jego ówczesny pobyt w Europie..

3 lipca 2007 Red Hot Chili Peppers po raz pierwszy zagościli na koncercie w
Polsce, na Stadionie Śląskim w Chorzowie.

20 maja 2008 roku grupa potwierdziła, że działalność na okres jednego roku w
październiku 2007 roku została zawieszona.

12 października 2009 roku, po 2 latach przerwy, grupa wznowiła działalność.
Muzycy zaczęli pisać piosenki, o czym wspomniał ojciec Anthony'ego Kiedisa na
jednej ze stron internetowych. Wznowienie działalności zespołu potwierdzili
między innymi perkusista Chad Smith oraz basista Flea. 13 grudnia 2009 roku, w
internecie znalazły się kolejne pogłoski o tym, że John Frusciante opuścił
zespół Red Hot Chili Peppers, a jego miejsce zajmie Josh Klinghoffer, który w
2007 roku koncertował z zespołem. 17 grudnia 2009 wiadomość tę potwierdził John
Frusciante na swoim oficjalnym profilu myspace : "W ciągu ostatnich 12 lat,
zmieniłem się jako osoba i artysta, do tego stopnia, że tworzenie tego co
zrobiłem z zespołem byłoby sprzeczne z moim charakterem. Nie było do wyboru
innej opcji. I po prostu będę tym, czym jestem, i będę robić to co chcę zrobić".

Red Hot Chili Peppers powrócili do studia 12 października 2009 z nowym
gitarzystą, Joshem Klinghofferem. Pierwszy singiel pod tytułem The Adventures of
Rain Dance Maggie ukazał się 15 lipca. Płyta "I'm With You" została wydana 29
sierpnia 2011 roku. We wrześniu 2009 zespół został nominowany do wprowadzenia do
Rock and Roll Hall of Fame. Dnia 27 lipca 2012 roku Red Hot Chili Peppers
zagrało w Polsce na Impact Festival w Warszawie na lotnisku Bemowo. Zespół
wystąpił 2 lutego 2014 w przerwie finału Super Bowl XLVIII.

W listopadzie 2014 roku Anthony Kiedis ogłosił, że zespół powróci do studia w
grudniu, aby nagrać jedenasty album grupy. W styczniu 2015 roku Flea oświadczył,
że producentem nowego albumu został Danger Mouse. Pierwszy singiel z nowego
albumu "Dark Necessities" ukazał się 5 maja 2016. Tego dnia ogłoszono również,
że nadchodzący album będzie zatytułowany "The Getaway", a swoją premierę miał 17
czerwca 2016. Red Hot Chili Peppers wystąpili 30 czerwca 2016 na Open'er
Festival w Gdyni.

Kiedis operuje kilkoma stylami wokalnymi w trakcie śpiewania. Jego styl
śpiewania: wersy mówione, "rap" (główny styl jego wokalu do Blood Sugar Sex
Magik) zostały połączone z tradycyjnym stylem śpiewania, dzięki czemu zespół
wypracował względnie spójny i oryginalny styl. Jednakże, partie wokalne
począwszy od Californication zawierały mniej szybko śpiewanych, mówionych bądź
rapowanych zdań. By the Way zawierało jedynie dwa utwory z rapowanymi zwrotkami
i konsekwentnie melodyjnymi refrenami. Styl śpiewania Kiedisa został wyćwiczony
podczas długotrwałych prób i lekcji przez cały okres działalności zespołu.

Styl gry na basie Flea jest połączeniem funku, psychodelii, punku, i hard rocka.
Slapowanie Flea było wyraźne w pierwszych albumach, późniejsze albumy (po "Blood
Sugar Sex Magik") miały więcej basowych melodycznych linii.

Improwizacja była zawsze ważną częścią gry zespołu – pierwsze występy zespołu na
żywo składały się niemal wyłącznie z utworów improwizowanych. Ponadto wiele
gitarowych partii solowych nagranych na potrzeby kolejnych nagrań i granych
przez Frusciante podczas koncertów, są improwizowane, podobnie część solo
Balzary'ego. Zespół na przestrzeni ostatniej dekady rozpoczynał niemal każdy
swój występ od krótkiej improwizacji, zagranej w tej samej tonacji co utwór
rozpoczynający koncert. Czasami początki, środki bądź zakończenia utworów, są
wydłużone przez improwizację do utworów takich jak "My Lovely Man", "If You Have
to Ask", "Californication", "Parallel Universe", "Can't Stop", "Throw Away Your
Television", "By the Way" oraz "Dani California". Zespół kończy każdy występ
dłuższą improwizacją i solami gitarzystów, zazwyczaj w rytmie utworu "Give It
Away".

Przez lata Kiedis poruszał różne tematy, które z biegiem czasu ulegały zmianie.
Tematyka jego repertuaru sięga przyjaźni, miłości, nastoletniego lęku, różnych
seksualnych tematów i połączenia pomiędzy seksem i muzyką, komentarz polityczny
i społeczny (szczególnie kwestie Indian), romansu, samotności, globalizacji i
wad sławy oraz Hollywoodu, biedy, narkotyków, alkoholu, obcowania ze śmiercią i
Kalifornii.



https://pl.wikipedia.org/wiki/Reprezentacja_Walii_w_pi%C5%82ce_no%C5%BCnej

Reprezentacja Walii w piłce nożnej – drużyna narodowa Walii, od 1910 roku jest
członkiem FIFA, a od 1954 – UEFA.

Tylko raz grała na mistrzostwach świata. Na Mundialu 1958 w Szwecji,
reprezentacja Walii prowadzona przez Jimmy'ego Murphy'ego w fazie grupowej
zanotowała trzy remisy (1:1 z reprezentacją Węgier, 1:1 z reprezentacją Meksyku
oraz 0:0 ze reprezentacją Szwecji). Między reprezentacją Walii a reprezentacją
Węgier rozegrano więc dodatkowy mecz (baraż o awans), w którym lepsi okazali się
Walijczycy, którzy wygrali 2:1 i awansowali do ćwierćfinału, w którym ulegli 0:1
przyszłym mistrzom świata – reprezentacji Brazylii.

Od tego momentu reprezentacji Walii przez 58 lat nie udało się awansować ani na
mistrzostwa świata ani na mistrzostwa Europy, mimo że w reprezentacji Walii
grali piłkarze odnoszący spore sukcesy w karierze klubowej tacy, jak m.in.: John
Charles (gwiazda Juventusu Turyn, król strzelców Serie A w sezonie 1957/1958),
pomocnik Terry Yorath (finalista Pucharu Zdobywców Pucharów 1973 i Pucharu
Europy: 1975 z Leeds United), Joey Jones i John Toshack (dwukrotni zdobywcy
Pucharu Europy: 1977, 1978 z FC Liverpool), Ian Rush (jeden z najlepszych
napastników Europy w latach 80-tych, dwukrotny zdobywca Pucharu Europy: 1981,
1984 z FC Liverpool), bramkarz Neville Southall (zdobywca Pucharu Zdobywców
Pucharów 1985 z Evertonem Liverpool), napastnik Mark Hughes (dwukrotny zdobywca
Pucharu Zdobywców Pucharów: w 1991 z Manchesterem United, i w 1998 z Chelsea
Londyn), oraz Ryan Giggs (zawodnik Manchesteru United, dwukrotny zdobywca Ligi
Mistrzów: 1999, 2008). Europejskie puchary zdobywali także bramkarz Gary Sprake
(dwukrotny zdobywca Pucharu Miast Targowych: 1968, 1971 z Leeds United) oraz
stoper Mike England (zdobywca Pucharu UEFA 1973 z Tottenhamem Hotspur).

Najbliżej awansu na mistrzostwa Europy reprezentacja Walii była w 1976 i 2003
roku. W fazie ćwierćfinałowej eliminacji do turnieju 1976 w Jugosławii,
reprezentacja Walii prowadzona przez Mike'a Smitha przegrała dwumecz z
reprezentacją Jugosławii (0:2, 1:1), natomiast w barażach do turnieju 2004 w
Portugalii reprezentacja Walii prowadzona przez Marka Hughesa przegrała dwumecz
z reprezentacją Rosji (0:0, 0:1).

Mark Hughes był selekcjonerem reprezentacji Walii w latach 1999-2004, następnie
w latach 2005-2010 reprezentację Walii prowadził były reprezentant kraju,
najbardziej utytułowany walijski szkoleniowiec – John Toshack, potem w 2010 roku
reprezentację Walii w dwóch meczach prowadził Brian Flynn, dnia 14 grudnia 2010
roku selekcjonerem reprezentacji Walii został były reprezentant kraju – Gary
Speed, który dnia 27 listopada 2011 roku popełnił samobójstwo.

Po samobójczej śmierci Gary'ego Speeda, dnia 19 stycznia 2012 roku selekcjonerem
reprezentacji Walii został Chris Coleman, pod którego wodzą w eliminacjach do
mistrzostw świata 2014 w Grupie A zajęła ona 5. miejsce i nie awansowała do
turnieju w Brazylii, jednak w eliminacjach do mistrzostw Europy 2016 w grupie B
zajęła 2. miejsce (za reprezentacją Belgii), dzięki czemu po raz pierwszy w
historii awansowała na mistrzostwa Europy. Na turnieju 2016 we Francji
reprezentacja Walii mająca w składzie takich zawodników, jak m.in.: Gareth Bale
czy Aaron Ramsey okazała się najlepsza w grupie B, wygrywając 2 mecze i 1
przegrywając (2:1 z reprezentacją Słowacji, 3:0 z reprezentacją Rosji, 1:2 z
reprezentacją AngliiReprezentacja Rosji w piłce nożnej mężczyzn), dzięki czemu
awansowała do 1/8 finału. W tej fazie turnieju Walijczycy spotkali się z
reprezentacją Irlandii Północnej. Dzięki samobójczemu trafieniu Garetha McAuleya
wygrali to spotkanie 1:0, awansując tym samym do ćwierćfinału. Zmierzyli się w
nim z reprezentacją Belgii, z którą wygrali 3:1 po golach Ashleya Williamsa,
Hala Robsona-Kanu, oraz Sama Vokesa. Znaleźli się tym samym w półfinale, w
którym zagrali z Portugalią. Przegrali ten mecz 0:2 i odpadli z turnieju.



https://pl.wikipedia.org/wiki/Euzebiusz_Smolarek

Euzebiusz Smolarek (ur. 9 stycznia 1981 w Łodzi) – polski piłkarz, który
występował na pozycji pomocnika lub napastnika, reprezentant Polski.

W swojej karierze reprezentował barwy m.in. Feyenoordu Rotterdam i Borussii
Dortmund.

Syn Włodzimierza Smolarka. W latach 2005, 2006 i 2007 zwycięzca plebiscytu
tygodnika „Piłka Nożna” w kategorii Piłkarz Roku (jako pierwszy polski piłkarz w
historii, uczynił to trzy razy z rzędu). Laureat Wiktora 2007 w kategorii
Najpopularniejszy sportowiec.

Życiorys Euzebiusza Smolarka został w głównej mierze zdeterminowany przez
sportową karierę jego ojca, który w lipcu 1986 – po zakończeniu turnieju
finałowego Mistrzostw Świata – przeszedł z Widzewa Łódź do Eintrachtu Frankfurt.
Do Niemiec wyemigrował z żoną oraz obydwoma synami – starszym Mariuszem oraz
pięcioletnim Euzebiuszem. We Frankfurcie rozpoczęła się przygoda z piłką nożną
młodego Euzebiusza, bowiem podjął on treningi w dziecięcym zespole klubu ojca.

Jego pasja nabrała rozpędu w czerwcu 1988, gdy Smolarek senior przeprowadził się
do Holandii, by reprezentować barwy Feyenoordu Rotterdam. Do jego szkółki
piłkarskiej rodzice zapisali również Ebiego, który z racji odziedziczonego
talentu czynił regularne postępy. Dlatego też został on dość wcześnie
wypożyczony do filialnego zespołu Feyenoordu – Spirit uit Ouderkerk aan den
IJssel. Również tam szybko zwrócił na siebie uwagę trenerów i w sezonie
2000/2001 znalazł się w kadrze I drużyny seniorskiej Feyenoordu Rotterdam,
zdobywając z nim wicemistrzostwo kraju. Ceniony za wyszkolenie techniczne i
waleczność, jako szesnastolatek dostał propozycję gry w holenderskiej
młodzieżówce, ale ostatecznie zdecydował się reprezentować barwy Polski.

Po niezwykle udanym premierowym sezonie w profesjonalnym futbolu – w którym
dodatkowo zadebiutował w europejskich pucharach (zarówno w Lidze Mistrzów, jak i
Pucharze UEFA) – nieźle rozpoczął również kolejny, stale umacniając swą pozycję
w zespole. Jednak w marcu 2002 nieszczęśliwie doznał skomplikowanej kontuzji
kolana, która wyeliminowała go z gry przez 15 miesięcy. Z tego powodu nie dane
mu było wystąpić w zwycięskim (3:2) dla Feyenoordu finale Pucharu UEFA sezonu
2001/2002 na De Kuip przeciwko Borussii Dortmund, jednak swój wkład w ów sukces
niewątpliwie posiadał. Dodatkowo, w kwietniu 2002 został zdyskwalifikowany na 6
miesięcy przez UEFA za rzekome zażywanie marihuany (winy mu jednak nigdy nie
udowodniono). Absencja spowodowana karnym zawieszeniem pokryła się z
niemożnością gry z racji urazu, jednak po powrocie na boisko nie udało mu się
odzyskać formy. Z tego powodu cały sezon 2002/2003 może uznać za najbardziej
nieudany w swej karierze.

W kolejnym sezonie wiodło mu się o wiele lepiej, Ebi okazał się bowiem jednym z
najlepszych strzelców w swojej drużynie. Odejście Berta van Marwijka ze
stanowiska szkoleniowca Feyenoordu oznaczało jednak dla Smolarka początek
kryzysu. Dlatego 18 stycznia 2005 został bezgotówkowo wypożyczony na pół roku
(do końca sezonu 2004/2005) do Borussii Dortmund (ściągnął go tam van Marwijk).
24 sierpnia 2007 został za 4,8 mln euro wytransferowany z Borussii do Racingu
Santander. Zadebiutował w nim już 26 sierpnia 2007 bezbramkowo zremisowanym
meczem z FC Barcelona (wszedł na boisko w 55 min. zmieniając Ivana Bolado, a już
w 67 min. ujrzał czerwoną kartkę). 7 października 2007 zdobył swego pierwszego
gola w barwach tego klubu, w spotkaniu przeciwko Real Valladolid (na 1:0) i był
to pierwszy gol Polaka w lidze hiszpańskiej od czasu trafienia Wojciecha
Kowalczyka – 22 czerwca 1997.

W wyniku zmian personalnych w hiszpańskim klubie w lecie 2008 roku Ebi, musiał
szukać nowego klubu. Początkowo krążyły plotki o jego transferze do Wisły
Kraków, także klubów z Francji, Rosji, Grecji, Portugalii czy Anglii, a w tym
takie zespoły jak Benfica Lizbona czy Olympiakos Pireus. Podjął on jednak
rozmowy z francuskim klubem Toulouse FC, której warunki nie zostały
zaakceptowane przez polskiego zawodnika. 30 sierpnia 2008 roku Ebi został
wypożyczony na 12 miesięcy do angielskiego klubu Bolton Wanderers. Początkowo do
Racingu w zamian za Smolarka miał trafić Portugalczyk Ricardo Vaz Tê, jednak
pozostał on w angielskim klubie. Sezon 2008/2009 był bez wątpienia jednym z
najgorszych sezonów Ebiego w całej karierze. W Boltonie grał bardzo mało, tylko
raz wystąpił w podstawowej jedenastce, większość meczów rozpoczynał z ławki
rezerwowych, a nawet na niej często brakowało dla niego miejsca. 10 sierpnia
2009 roku klub doszedł do porozumienia z piłkarzem w sprawie rozwiązania
kontraktu.

Po odejściu Polaka z Racingu pojawiły się oferty m.in. z niemieckiego Hamburgera
SV. 14 grudnia związał się dwuipółletnią umową z greckim AO Kavala. W Kavali
zadebiutował 5 stycznia 2010 roku w zremisowanym meczu z Levadiakosem. Pierwsze
bramki dla „Niebieskich Argonautów” strzelił 14 lutego w meczu z Panathinaikosem
Ateny. W dniu 25 lipca 2010 roku rozwiązał kontrakt z grecką AO Kavalą.

27 lipca 2010 Smolarek po przejściu badań medycznych podpisał dwuletni kontrakt
z Polonią Warszawa. 6 sierpnia 2010 roku Smolarek zadebiutował w wygranym przez
Polonię meczu z górnikiem Zabrze (2:0), zmieniając w 75 minucie meczu Daniela
Gołębiewskiego. 13 sierpnia 2010 roku w spotkaniu derbowym z Legią Warszawa
Smolarek strzelił swojego pierwszego gola w polskiej Ekstraklasie. Potem
zdobywał jeszcze bramki w spotkaniach z Zagłębiem Lubin i Ruchem Chorzów. Po
obiecującym początku Ebiego dopadł kryzys formy. Trzy gole zdobyte w rundzie
jesiennej Ekstraklasy nie satysfakcjonowały prezesa Polonii Warszawa Józefa
Wojciechowskiego. Okres przygotowawczy do rundy wiosennej piłkarz przepracował
solidnie. Zdobywał bramki w meczach sparingowych, jednak po słabym początku
rundy rewanżowej nowy trener zespołu Piotr Stokowiec zdecydował o przeniesieniu
piłkarza do juniorskiej drużyny klubu, występującej w rozgrywkach Młodej
Ekstraklasy. Jednakże po krótkim pobycie na ławce trenerskiej Piotra Stokowca
nowym trenerem Polonii został Jacek Zieliński, który z powrotem przywrócił
Euzebiusza Smolarka do seniorskiej drużyny. Po sezonie 2010/2011 nie porozumiał
się z prezesem Józefem Wojciechowskim co do zarobków, dlatego został zesłany do
tzw. „Klubu Kokosa”. Pod koniec lipca 2011 rozwiązał kontrakt z warszawskim
klubem.

Tydzień po opuszczeniu Polonii, Smolarek podpisał dwuletni kontrakt z katarskim
Al-Khor. W 10 meczach rundy jesiennej zdobył trzy bramki. Na początku stycznia
kontrakt Smolarka został rozwiązany za porozumieniem stron. Piłkarz rozpoczął
poszukiwania nowego klubu. Wyjechał do Turcji na zgrupowanie Uralu Swierdłowska
Oblast, jednak strony nie doszły do porozumienia w sprawie długości ewentualnej
umowy.

31 stycznia 2012 w ostatnim dniu zimowego okna transferowego piłkarz podpisał
kontrakt z holenderskim ADO Den Haag. Był to tym samym powrót Smolarka do ligi
holenderskiej po 7 latach. Zadebiutował w nim 8 lutego 2012 roku - w przegranym
0:6 meczu z AZ Alkmaar wszedł na boisko w 68 minucie. 7 marca za porozumieniem
stron Smolarek rozwiązał kontrakt z klubem z siedzibą w Hadze. W letnim okienku
transferowym brał udział w testach w kolejnym holenderskim zespole NAC Breda.

12 września 2012 Euzebiusz Smolarek związał się rocznym kontraktem z Jagiellonią
Białystok. W czerwcu 2013 poinformowano o odejściu zawodnika z klubu.

Już od najwcześniejszego dzieciństwa Smolarek junior marzył o grze w
reprezentacji Polski, na co wpływ miała przede wszystkim niezła gra jego ojca w
narodowych barwach i liczne sukcesy, które odnosił wraz z kadrą. By mieć szanse
zrealizowania swych pragnień Ebi jako nastolatek odmówił KNVB występów w
reprezentacji Holandii.

Swe pierwsze powołanie do zespołu biało-czerwonych otrzymał od Jerzego Engela na
towarzyskie spotkanie przeciwko Irlandii Północnej w cypryjskim Limassol. Debiut
w kadrze udało się zaliczyć już za pierwszym razem, bowiem 13 lutego 2002 na
stadionie Tsirion Athlitiko Kentro wszedł na boisko w wygranym 4:1 meczu właśnie
przeciwko popularnym Norn Iron (35 dni po 21 urodzinach). Mimo sporej
hermetyczności ówczesnej drużyny narodowej i zaledwie jednego w niej występu
miał szanse znalezienia się w 23-osobowej kadrze na finały Mistrzostw Świata
2002, jednak uniemożliwiła to – doznana w marcu – przewlekła kontuzja kolana.

Na kolejne powołanie przyszło mu czekać ponad 2 lata – do 31 marca 2004, gdy
obowiązki selekcjonera pełnił już Paweł Janas. To właśnie dzięki niemu dostał
możliwość udziału w swej pierwszej wielkiej imprezie, otrzymując nominację na
finały Mistrzostw Świata 2006, będąc zarazem jednym z liderów ekipy. Wcześniej
zdobył dla biało-czerwonych swego premierowego gola – 3 września 2005 na
chorzowskim Stadionie Śląskim w meczu eliminacji MŚ'2006 przeciwko Austrii.

Podczas mundialu zagrał we wszystkich 3 meczach, jednak Polacy odpadli już po
fazie grupowej. W związku z tym Janasa na stanowisku trenera zastąpił Leo
Beenhakker, którego Smolarek doskonale znał z Feyenoordu. 11 października 2006 w
wygranym 2:1 spotkaniu eliminacji Mistrzostw Europy 2008 z Portugalią strzelił 2
gole, stając się „ojcem triumfu”, ulubieńcem polskich kibiców i niekwestionowaną
gwiazdą zespołu. Swój kunszt potwierdził 13 października 2007, zaliczając w
przeciągu zaledwie 9 minut pierwszy klasyczny hat-trick dla reprezentacji i
dając jej wygraną 3:1 w niezwykle ważnym pojedynku z Kazachstanem. 17 listopada
2007 dwie bramki Ebiego dały Polsce zwycięstwo 2:0 nad Belgią i przypieczętowały
pierwszy w historii awans do finałów Mistrzostw Europy.

Podczas finałów Euro 2008 Ebi zagrał we wszystkich trzech meczach, lecz nie
zdobył żadnej bramki, a Polska odpadła już w fazie grupowej zdobywając tylko
jeden punkt w meczu z Austrią (1:1). Po meczu z Słowenią 9 września 2009 Ebi
długo nie występował w kadrze przez swoje problemy klubowe. Po kilku występach w
polskiej ekstraklasie Franciszek Smuda 23 sierpnia 2010 roku znowu powołał
Smolarka do kadry narodowej na mecze towarzyskie z Ukrainą i Australią.

Ebi w lipcu 2014 został trenerem młodzieży w Feyenoordzie, którą trenował przez
kilka miesięcy.



https://pl.wikipedia.org/wiki/Warszawa

Warszawa, miasto stołeczne Warszawa (m.st. Warszawa) – stolica Polski i
województwa mazowieckiego, największe miasto kraju, położone w jego
środkowo-wschodniej części, na Nizinie Środkowomazowieckiej, na Mazowszu, nad
Wisłą.

W 1569 mocą unii lubelskiej Warszawa została ustanowiona miejscem obrad sejmów
Rzeczypospolitej Obojga Narodów[a]. Od 1573 odbywały się tam wolne elekcje, a w
latach 1596–1611 do Warszawy przeniesiono dwór królewski i urzędy centralne.

Warszawa jest największym polskim miastem pod względem liczby ludności (1 748
916 mieszkańców, stan na 30 czerwca 2016) i powierzchni (517,24 km² łącznie z
Wisłą).

Jest jedynym polskim miastem, którego ustrój jest określony odrębną ustawą. Od
2002 Warszawa jest gminą miejską mającą status miasta na prawach powiatu. W jej
skład wchodzi 18 jednostek pomocniczych – dzielnic m.st. Warszawy.

Warszawa jest ważnym ośrodkiem naukowym, kulturalnym, politycznym oraz
gospodarczym. Tutaj znajdują się siedziby m.in. Prezydenta, Sejmu i Senatu, Rady
Ministrów oraz Narodowego Banku Polskiego. Warszawa jest także siedzibą agencji
Frontex odpowiedzialnej za bezpieczeństwo granic zewnętrznych Unii Europejskiej
oraz Biura Instytucji Demokratycznych i Praw Człowieka (ODIHR), agendy OBWE.

Warszawa jest drugim (po Lwowie) polskim miastem wyróżnionym Krzyżem Srebrnym
Orderu Wojennego Virtuti Militari. Została także wyróżniona Orderem Krzyża
Grunwaldu I klasy, Krzyżem Niepodległości z mieczami i Warszawskim Krzyżem
Powstańczym.

W 2010 think tank Globalization and World Cities (GaWC), badający wzajemne
stosunki pomiędzy miastami świata w kontekście globalizacji, uznał Warszawę za
metropolię globalną (Alpha-).

Nazwa pojawia się w XIV-wiecznych zapiskach jako Warseuiensis (1321), Varschewia
(1342) i XV wieku jako Warschouia (1482). Średniowieczna nazwa brzmiała
Warszewa, Warszowa. Najprawdopodobniej pochodzi od formy dzierżawczej imienia
Warsz (skróconej formy popularnego wówczas staropolskiego imienia Warcisław,
Wrocisław), używanego m.in. przez przedstawicieli rodu Rawów (Rawiczów) herbu
Rawa, właścicieli części terenów w rejonie współczesnego Solca i Mariensztatu.
Prawdopodobnie Warsz z rodu Rawów otrzymał w XIII wieku nadanie książęce, z
którego powstała wieś nosząca jego imię.

Zmiana nazwy na Warszawa wynikła z mazowieckiej wymowy dialektycznej. Do końca
XV wieku samogłoska -a- przechodziła w -e- po spółgłoskach miękkich (-sz- była w
tamtym okresie spółgłoską miękką). W XV wieku formy z wtórnym -e- zaczęły być
postrzegane jako gwarowe. Dlatego też zastępowano -e- przez -a-. Taka zmiana nie
była uzasadniona etymologicznie, więc takie formy nazywa się hiperpoprawnymi
(np. siadlisko, królawski). Tak też nastąpiła zmiana nazwy z Warszewa na
Warszawa, która upowszechniła się w XVI wieku.

Warszawa leży w środkowym biegu Wisły, na Nizinie Środkowomazowieckiej, w
odległości około 350 km od Karpat i Morza Bałtyckiego. Jest jedyną w Europie
stolicą leżącą w bezpośrednim sąsiedztwie parku narodowego (Kampinoski Park
Narodowy).

Miasto leży po obu stronach Wisły i jest nieznacznie wydłużone wzdłuż jej
brzegów (rozciąga się na ok. 30 km w kierunku północ-południe i ok. 28 km w
kierunku wschód-zachód). W obrębie miasta znajduje się 28 km biegu rzeki.
Szerokość koryta Wisły waha się od 1000 m na południu do 600 m na północy,
zwężając się w części środkowej w pobliżu mostu Śląsko-Dąbrowskiego do 350 m.

Lewobrzeżna część Warszawy jest w większości położona na Równinie Warszawskiej
(najwyższy punkt geodezyjny na skrzyżowaniu ul. Norwida i Nakielskiej, rejon
zajezdni autobusowej „Redutowa” – 115,7 m n.p.m.; porównywalne wysokości w
rejonie Filtrów – 114,7 m n.p.m. przy ul. Krzyckiego).

Pozostała część miasta leży w Dolinie Środkowej Wisły oraz na Równinie
Wołomińskiej (częściowo dzielnice wschodnie) i w Kotlinie Warszawskiej
(częściowo dzielnice północne). Na Bielanach, Białołęce, w Wawrze i Wesołej
występują porośnięte lasem, wysokie na kilka-kilkanaście metrów wydmy
śródlądowe, z najwyższym naturalnym punktem wysokościowym – 122,11 m n.p.m. (w
rejonie planowanej ul. Stanisława Wigury na osiedlu Groszówka w Wesołej).

Stolica stanowi główne miasto monocentrycznej aglomeracji warszawskiej. Liczba
jej mieszkańców, zależnie od sposobu zdefiniowania jej granic, wynosi od 2,6 do
3 mln. Jest to drugie, po aglomeracji śląskiej, największe skupisko ludności w
Polsce. Na obszarze aglomeracji warszawskiej znajduje się około 20 miast.

Charakterystyczna dla krajobrazu miasta jest wysoka na 6–25 m skarpa wiślana,
stanowiąca lewobrzeżną krawędź erozyjną Równiny Warszawskiej.

Na obszarze miasta znajduje się kilka wzgórz usypanych przez człowieka, m.in.
Kopiec Powstania Warszawskiego (wysokość 121,0 m n.p.m.), Górka Szczęśliwicka
(wysokość 152,0 m n.p.m. – najwyższy punkt wysokościowy w Warszawie), Kopa Cwila
(wysokość 108 m n.p.m.), a także składowiska odpadów, m.in. Góra Śmieciowa na
Radiowie (wysokość 144 m n.p.m.) czy hałda popiołów z Elektrociepłowni Siekierki
na Siekierkach.

Najniżej w Warszawie położonym punktem jest brzeg Wisły przy granicy z Jabłonną
(75,6 m n.p.m.).

Według klasyfikacji Wincentego Okołowicza Warszawa leży w strefie klimatu
umiarkowanego ciepłego przejściowego. Według uaktualnionej klasyfikacji
Köppena-Geigera Warszawa leży w strefie Dfb – klimatu kontynentalnego
wilgotnego.

Cechami charakterystycznymi klimatu Warszawy są dość równomierne opady o
średniej wieloletniej około 519 mm/rok z maksimum w lipcu (73,2 mm) i minimum w
lutym (22 mm). Średnia roczna temperatura powietrza wynosi +8,2 °C z maksimum w
lipcu (+18,3 °C) i minimum w styczniu (–2,2 °C). Okres wegetacyjny w Warszawie
wynosi od 200 do 210 dni w roku. Warszawa jest najczęściej pod wpływem mas
powietrza polarno-morskiego (około 60% dni w roku) oraz polarno-kontynentalnego
(około 30% dni w roku).

W Warszawie wyraźnie zaznacza się wpływ dużej aglomeracji miejskiej na klimat
(tzw. miejska wyspa ciepła). Objawia się to poprzez wyższe średnie temperatury w
centrum miasta, częstsze opady (nagrzanie powietrza powoduje powstawanie silnych
prądów wstępujących i chmur konwekcyjnych, którym towarzyszą ulewne opady i
burze). Badania przeprowadzone w latach 2001–2002 pokazały, że w ciepłej porze
roku średnia intensywność miejskiej wyspy ciepła w centrum Warszawy dochodziła
do 2,5–3,0 °C, natomiast w miesiącach zimowych 1,0–1,5 °C. Ze względu na większą
szorstkość podłoża w centrum miasta zmniejsza się prędkość wiatru.

Z uwagi na wysoką zawartość aerozoli i zanieczyszczeń w powietrzu, zwiększa się
zachmurzenie oraz pogarsza się przejrzystość powietrza, co prowadzi do
zmniejszania bezpośredniego promieniowania słonecznego i zwiększenia
promieniowania rozproszonego. Usłonecznienie w Warszawie wynosi ok. 1600
godzin/rok, z tym że w centrum miasta jest o 10% niższe.

Historia Warszawy sięga nawet IX wieku. Zasadniczy układ urbanistyczny
dzisiejszej Warszawy ukształtował się podczas odbudowy ze znacznych zniszczeń po
II wojnie światowej.

Pierwszymi osadami powstałymi na terenie dzisiejszej stolicy były Bródno (IX/X
wiek) Kamion (ok. 1065), Solec i Jazdów (XII/XIII wiek). Po zdobyciu i
zniszczeniu Jazdowa przez wojska Mendoga (1262), książę płocki Bolesław II
mazowiecki założył ok. 4 km na północ od Jazdowa nową osadę Warszowa. Około 1300
nastąpiła lokacja miasta (Stara Warszawa) na prawie chełmińskim.

Pierwsza wzmianka o Warszawie pochodzi z 23 kwietnia 1313, kiedy to miejscowość
pojawiła się w tytulaturze książęcej Siemowita II. W 1339 Warszawa została
wybrana na miejsce procesu polsko-krzyżackiego o Pomorze i Kujawy.

Będąca ważnym ośrodkiem handlu i rybołówstwa, na początku XIV stulecia osada
została jedną z siedzib książąt mazowieckich, zaś od 1413 stolicą Księstwa
Mazowieckiego. Wcześniej, w związku z dynamicznym rozwojem Starej Warszawy, w
1408 na północ od miasta lokowano Nową Warszawę.

W 1526 Mazowsze wraz z Warszawą wcielono do Korony Królestwa Polskiego. W 1569
podczas sejmu walnego w Lublinie podjęto decyzję o stałym odbywaniu sejmów
walnych w Warszawie, która była centralnie położona w stosunku do obydwu
zjednoczonych państw. Ogółem w Warszawie odbyło się 145 sejmów walnych (w
Piotrkowie 38, w Krakowie 29, a w Grodnie – 11).

Te same względy zadecydowały o wyznaczeniu Warszawy jako miejsca elekcji królów.
W 1573 na polach wsi Kamion pod Warszawą miejsce pierwsza wolna elekcja. W tym
samym roku miała miejsce konfederacja warszawska w sprawie uprawomocnienia
tolerancji religijnej w Rzeczypospolitej. Warszawa stała się ważnym łącznikiem
między głównymi centrami politycznymi Polski i Litwy, Krakowem i Wilnem, co było
jednym z powodów wyboru przez Zygmunta III Wazę miasta jako miejsca rezydencji
królewskiej. Do Warszawy przeniesiono z Krakowa także urzędy centralne, tj.
urząd marszałkowski, kanclerski i podskarbiński, które zostały umieszczone w
rozbudowanym po 1598 na rozkaz króla Zamku Królewskim. Sam Zygmunt III Waza na
stałe zamieszkał w Zamku w po powrocie z kampanii smoleńskiej w 1611. Warszawa,
nazywana oficjalnie „miastem rezydencjonalnym Jego Królewskiej Mości”, stała się
de facto stolicą państwa. Miasto miało prawo do czynnego uczestnictwa w akcie
wyboru królów.

Okres szybkiego rozwoju Warszawy przerwała wojna polsko-szwedzka w latach
1655–1658. Zniszczone miasto odbudowano, a w okresie panowania Jana III
Sobieskiego Warszawa stała się ważnym centrum artystycznym na skalę europejską w
dobie baroku (wzniesiono m.in. pałac w Wilanowie, liczne rezydencje magnackie i
kościoły). Pomimo kryzysu, chaosu i zniszczeń spowodowanych przez wojnę północną
oraz klęsk elementarnych i kryzysu politycznego (konfederacja warszawska, wojna
o sukcesję) stolica w okresie panowania Sasów przeżywała rozkwit kulturalny i
artystyczny, m.in. przebudowano Zamek Królewski i założono Oś Saską.

W 1740 roku Stanisław Konarski założył Collegium Nobilium. Siedem lat później,
bracia biskupi Józef Andrzej i Andrzej Stanisław Załuscy otworzyli dla
publiczności bibliotekę, która była jednym z największych księgozbiorów w
Europie. W 1767 powstał tam Teatr Narodowy i założono Szkołę Rycerską, a w 1773
powołano Komisję Edukacji Narodowej. Spośród wzniesionych wówczas
klasycystycznych budowli wyróżnia się pałac Na Wyspie.

Mimo bardzo trudnej sytuacji politycznej kraju, za panowania Stanisława Augusta
Poniatowskiego zwołano w Warszawie Sejm Czteroletni (1788–1792) zaś 3 maja 1791
uchwalono konstytucję Rzeczypospolitej.

Po upadku Rzeczypospolitej Szlacheckiej w wyniku klęski insurekcji
kościuszkowskiej (u jego schyłku miała miejsce rzeź ludności praskiej przez
wojska rosyjskie) oraz III rozbioru w 1795 roku, Warszawę wcielono do Królestwa
Prus. Oswobodzona przez wojska Napoleona w 1806 roku, stała się siedzibą
Księstwa Warszawskiego. Podczas kongresu wiedeńskiego w 1815 roku obrano
Warszawę jako stolicę Królestwa Kongresowego zależnego od cesarza rosyjskiego. W
tym okresie powstały Aleje Jerozolimskie. W architekturze i sztuce dominował
klasycyzm. Wzniesiono m.in. Teatr Wielki, Pałac Staszica i Belweder. W 1816
roku, dekretem cara Aleksandra I, powołany został Uniwersytet Warszawski z 5
wydziałami – teologii, prawa, medycyny, filozofii, nauki i sztuk pięknych. W
mieście działały organizacje patriotyczne (m.in. Związek Wolnych Polaków,
Towarzystwo Patriotyczne) i konspiracja przeciw zaborcy, który częstokroć łamał
konstytucję.

Patriotyczne środowiska warszawskie przygotowały powstania narodowowyzwoleńcze:
29 listopada 1830 wybuchło powstanie listopadowe, a w okresie 1863–1864 trwało
powstanie styczniowe. W czasie powstania listopadowego 1830 Warszawa była
siedzibą władz powstańczych (Rząd Tymczasowy). W 1831 wokół Warszawy miały
miejsce nierozstrzygnięte i zwycięskie przez powstańców bitwy (m.in. pod
Olszynką Grochowską, Wawrem, Białołęką) jednakże (m.in. po ataku na Wolę)
powstanie zostało stłumione przez Rosjan wspartych posiłkami z Prus.

W okresie powstania styczniowego 23 stycznia 1863 roku Warszawa była siedzibą
powstańczego Rządu Narodowego. Po upadku powstania zniesiono Sejm, wojsko
polskie i konstytucję, konfiskowano dobra, więziono, zsyłano na Syberię,
zamknięto Uniwersytet i Towarzystwo Przyjaciół Nauk, wprowadzono stan wojenny.
Warszawa stała się do 1905 roku twierdzą. Represjom towarzyszyła rusyfikacja. W
Warszawie powstało kilka cerkwi prawosławnych, w tym największy sobór św.
Aleksandra na placu Saskim. Jednocześnie rozbudowywano infrastrukturę. Warszawa
stała się ważnym węzłem kolejowym na przecięciu europejskich magistral
kolejowych: Kolei Warszawsko-Wiedeńskiej (1848), Kolei Warszawsko-Petersburskiej
(1862), Kolei Warszawsko-Terespolskiej (1867) oraz Kolei Nadwiślańskiej (1877).
Ponadto wybudowano także kolej obwodową i wąskotorową (do Piaseczna). Od 1856
zaczęto na szerszą skalę stosować oświetlenie gazowe, w miejsce wcześniej
stosowanych lamp olejowych. Dostawy gazu zapewniała wybudowana w tym samym roku
Gazownia Warszawska. W latach 1859–1864 budowano pierwszy stalowy most na Wiśle,
most Kierbedzia. W 1881 uruchomiono pierwszą centralę telefoniczną. W 1881 z
inicjatywy prezydenta miasta Sokratesa Starynkiewicza przystąpiono do budowy
nowoczesnych wodociągów i kanalizacji według projektu Williama Lindleya. Od 1885
zaczęto instalować ogrzewanie wodne mieszkań i innych pomieszczeń. Wcześniej, w
1862 roku, powstało Muzeum Narodowe. W 1897 roku Warszawa liczyła 626 tys.
mieszkańców i była największym po Petersburgu i Moskwie miastem w Cesarstwie
Rosyjskim.

Podczas I wojny światowej wycofujące się na wschód wojska rosyjskie wysadziły 5
sierpnia 1915 wszystkie cztery warszawskie mosty (Kierbedzia, Poniatowskiego
oraz obydwa mosty przy Cytadeli). Do listopada 1918 roku Warszawa znajdowała się
pod okupacją niemiecką. Pogorszeniu sytuacji gospodarczej towarzyszyło ożywienie
życia politycznego i kulturalnego.

8 kwietnia 1916 generał-gubernator Hans Hartwig von Beseler wydał rozporządzenie
zwiększające (od 1 kwietnia tego roku) ponad trzykrotnie powierzchnię miasta, z
3273 do 11 483 ha (bez Wisły, z rzeką – do 12 100 ha). Do miasta przyłączono w
całości dwie gminy: Mokotów i Czyste, a także Czerniaków i Siekierki (z gminy
Wilanów), folwark Rakowiec (z gminy Pruszków), Młociny, Kaskadę, Marymont, Potok
i Powązki (z gminy Młociny), Pelcowiznę, Ustronie, Nowe Bródno, Targówek i
Utratę (z gminy Bródno) oraz Grochów I, Grochów II i Kępę Gocławską (z gminy
Wawer).

11 listopada 1918 Rada Regencyjna przekazała Józefowi Piłsudskiemu władzę
wojskową w Warszawie (14 listopada 1918 również pełnię władz cywilnych w
stolicy) i naczelne dowództwo sił zbrojnych. W konsekwencji Warszawa stała się
stolicą II Rzeczypospolitej.

W okresie 13–26 sierpnia 1920, w czasie trwającej wówczas wojny
polsko-bolszewickiej (mającej na celu m.in. podporządkowanie Polski ZSRR i
ekspansję komunizmu na Zachód), na przedpolach Warszawy i okolicznych terenach
rozegrała się Bitwa Warszawska. Punktem zwrotnym walk była bitwa pod Radzyminem,
po której kontrofensywa Piłsudskiego zadecydowała o zwycięstwie.

W okresie międzywojennym miał miejsce rozwój przestrzenny Warszawy, spowodowany
m.in. koniecznością wzniesienia nowych gmachów publicznych na potrzeby
administracji młodego państwa. W 1939 liczyła ona 1 mln 350 tys. mieszkańców.
Szczególne zasługi dla rozwoju stolicy położył prezydent Stefan Starzyński;
m.in. budowa ponad 100 tys. mieszkań z infrastrukturą (osiedla na Żoliborzu,
Saskiej Kępie, Mokotowie), budowa nowej siedziby Muzeum Narodowego, renowacja
Pałacu Blanka, Arsenału, Pałacu Brühla, odkrycie średniowiecznych murów
Warszawy, założenie muzeum na Zamku Warszawskim i Muzeum Piłsudskiego w
Belwederze, rozwój infrastruktury (rozbudowa komunikacji miejskiej, budowa
lotniska na Okęciu, przygotowanie projektu budowy mostu Piłsudskiego i sieci
metra, modernizacja tras wylotowych Warszawy, modernizacja szpitali). Ponadto
założono nowe parki (m.in. park Sowińskiego i park Dreszera).

1 września 1939 niemiecka Luftwaffe rozpoczęła bombardowanie Warszawy. Dowództwo
nad obroną stolicy powierzono gen. Walerianowi Czumie (od 3 września
komendantowi obrony miasta) oraz gen. Juliuszowi Rómmlowi (od 8 września dowódcy
Armii Warszawa). Komisarzem cywilnym przy Dowództwie Obrony Warszawy był
prezydent Stefan Starzyński. Bohaterska obrona miasta z dużym udziałem ludności
cywilnej trwała do 28 września.

W październiku 1939 Warszawa stała się siedzibą władz dystryktu warszawskiego,
jednej z pięciu jednostek administracyjnych Generalnego Gubernatorstwa ze
stolicą w Krakowie. Celem Niemców było całkowite zgermanizowanie miasta (m.in.
tzw. plan Pabsta), czego środkiem była masowa eksterminacja warszawian
(egzekucje, wysyłki do obozów koncentracyjnych, obozu zagłady w Treblince i na
roboty do Rzeszy).

W 1939 Warszawa była największym skupiskiem Żydów w Europie oraz drugim – po
Nowym Jorku – na świecie. Według spisu ludności żydowskiej przeprowadzonego 28
października 1939 w Warszawie mieszkało wtedy 359 827 Żydów. W pierwszych latach
okupacji stali się oni głównym celem niemieckiego terroru. W listopadzie 1940
utworzono getto. W 1942 80% mieszkańców getta wywieziono i wymordowano w
komorach gazowych obozu zagłady w Treblince. W 1943 po powstaniu getto zostało
zlikwidowane, pozostałych przy życiu mieszkańców wymordowano lub wywieziono do
obozów w dystrykcie lubelskim, a cały teren dzielnicy zamkniętej zrównano z
ziemią.

Mimo hitlerowskiego terroru od początku okupacji Warszawa była wielkim centrum
ruchu oporu i walki z okupantem. Intensywność i różnorodność form, m.in.
formowanie wojska, masowe akcje zbrojne, mały i duży sabotaż, tajna działalność
oświatowo-kulturalna, ratowanie dzieł sztuki, działalność rozmaitych ośrodków
kierowniczych i działających w konspiracji stronnictw i grup politycznych
uczyniły Warszawę siedzibą władz Polskiego Państwa Podziemnego i Komendy Głównej
Armii Krajowej.

Terror okupanta niemieckiego z jednej i niebezpieczeństwo ekspansji dyktatury
stalinowskiej z drugiej strony były powodem zorganizowania przez AK w ramach
akcji „Burza” powstania warszawskiego, które wybuchło 1 sierpnia 1944 roku i
objęło całą lewobrzeżną Warszawę. Trwało ono 63 dni, oprócz powstańców z
okupantem bohatersko walczyła także znaczna część ludności cywilnej. O upadku
zdecydowała oprócz dostatecznego braku pomocy z zewnątrz, wzmożona eksterminacja
ludności przez nazistów (m.in. rzezie na Woli i Ochocie).

Po kapitulacji powstania, Niemcy nakazali opuszczenie miasta, a zabudowę
systematycznie niszczyli. Po stronie polskiej zginęło 16 tys. powstańców i około
150 tys. ludności cywilnej. Ogółem podczas wojny, zginęło ok. 700 tys.
warszawian.

14 września 1944 roku Armia Czerwona wraz z 1 Armią Wojska Polskiego wyzwoliły
prawobrzeżną Warszawę. 17 stycznia 1945 wojska radzieckie i Ludowe Wojsko
Polskie zajęły lewobrzeżną Warszawę, kończąc niemiecką okupację miasta.

W 1944 ze względu na zniszczenie miasta rozważano przeniesienie stolicy państwa
do Krakowa, Łodzi lub Poznania. W grudniu 1944 w Lublinie podjęto uchwałę o
odbudowie Warszawy. 14 lutego 1945 utworzono Biuro Odbudowy Stolicy, 3 maja 1945
otwarto wystawę Warszawa oskarża a 11 czerwca 1945 utworzono Społeczny Fundusz
Odbudowy Stolicy.

Według szacunków historyków, podczas oblężenia Warszawy we wrześniu 1939
zniszczono ok. 10% zabudowy miasta, ok. 12% w czasie likwidacji getta w 1943,
ok. 25% podczas powstania warszawskiego, a kolejne ok. 30% w wyniku burzenia
miasta już po kapitulacji powstania. Zagładzie uległo 782 z 957 zabytków
architektury, a 141 zostało uszkodzonych.

Konstytucja Polskiej Rzeczypospolitej Ludowej z 1952 w art. 90 jako pierwsza
określiła Warszawę jako stolicę Polski. Warszawa stała się głównym centrum
administracyjnym i politycznym kraju.

W pełni historycznie odbudowano Stare i Nowe Miasto, Trakt Królewski wraz z
okolicami i większość pojedynczych obiektów. W pozostałych przypadkach budowano
w duchu modernizmu i socrealizmu, czego przykładem jest Pałac Kultury i Nauki.
Odbudowano mosty, unowocześniono sieć transportową (m.in. Trasa W-Z). Kolejne
inwestycje prowadzono w dalszych latach. Warszawa otrzymała sieć nowych arterii
komunikacyjnych (m.in. Wisłostradę, Trasę Łazienkowską, Trasę Toruńską),
wzniesiono Dworzec Centralny. Nastąpiła silna industrializacja (m.in. przemysł
samochodowy, metalurgiczny, elektroniczny, farmaceutyczny, budowlany, odzieżowy,
spożywczy) i urbanizacja (osiedla mieszkaniowe m.in. Bródno, Jelonki, Tarchomin,
Targówek, Ursynów-Natolin-Kabaty). 14 maja 1955 roku został podpisany Układ
Warszawski.

Przez cały okres PRL-u w Warszawie kształtował się ruch opozycyjny. Rozwijała
się współczesna awangarda w sztuce, oprócz „Zachęty” nowymi wielkimi centrami
sztuki nowoczesnej stały się m.in. Centrum Sztuki Współczesnej w Zamku
Ujazdowskim, Galeria Foksal. W 1973 roku rozpoczęła się odbudowa Zamku
Królewskiego. 2 czerwca 1979 w Warszawie rozpoczęła się pierwsza pielgrzymka
papieża Jana Pawła II w Polsce. Od 6 lutego do 5 kwietnia 1989 roku w Pałacu
Namiestnikowskim w Warszawie odbyły się obrady Okrągłego Stołu, które
zapoczątkowały transformację ustrojową. Powołano lokalny samorząd i dokonano
demokratyczne wybory przedstawicieli rad siedmiu dzielnic (Żoliborz, Wola,
Ochota, Mokotów, Śródmieście, Praga-Północ, Praga-Południe). W 1994 roku
dokonano reformy administracyjnej stolicy. Pierwszymi prezydentami miasta po
okresie PRL byli kolejno Stanisław Wyganowski, Mieczysław Bareja, Marcin
Święcicki, Paweł Piskorski i Wojciech Kozak. Po uchwaleniu w 2002 nowej tzw.
ustawy warszawskiej, Warszawa stała się jednolitą gminą miejską na prawach
powiatu, która jest częścią województwa mazowieckiego składającą się z 18
dzielnic. Pierwszym prezydentem Warszawy według nowego ustroju został Lech
Kaczyński, następnie przez krótki okres Mirosław Kochalski i Kazimierz
Marcinkiewicz. Od 2006 funkcję tę pełni Hanna Gronkiewicz-Waltz. Po 1990 roku
nastąpił boom budowlany, miasto stało się ważnym centrum finansowym i siedzibą
inwestorów krajowych i zagranicznych. Spośród wielu inwestycji do największych
zalicza się m.in. budowę metra (pierwsza linia oddana do użytku w 1995 a
centralny odcinek drugiej linii w 2015), Stadionu Narodowego, Muzeum Powstania
Warszawskiego, obwodnicy Warszawy, odbudowę historycznej zabudowy placu
Teatralnego, renowację Krakowskiego Przedmieścia i przebudowę Lotniska Chopina.

Warszawa jest największym polskim miastem pod względem liczby ludności (1 748
916 mieszkańców według stanu z 30 czerwca 2016) i powierzchni (517,24 km²).
Ludność Warszawy stanowi około 4,5% mieszkańców całego kraju. Liczba ludności
systematycznie nieznacznie wzrasta, na co niewielki wpływ ma przyrost naturalny
– w 2008 wynoszący 0,4‰, a w dużo większym stopniu dodatnie saldo migracji –
2,1‰.

45,94% mieszkańców miasta (790 436) stanowią mężczyźni, 54,06% (929 962) –
kobiety. Warszawa jest jednym z najbardziej sfeminizowanych miast w kraju (11.
miejsce w 2008).

Dużą część faktycznych mieszkańców stanowi ludność niezameldowana. Szacowana
całkowita liczba mieszkańców spędzająca noc w mieście wynosi w przybliżeniu
1,91–1,96 mln osób. Również według szacunków Mazowieckiego Biura Planowania
Regionalnego z 2014 liczba ludności Warszawy była wyższa o 118–221 tys. od
danych w rejestrach. Ponadto wiele osób codziennie dojeżdża do Warszawy z
obszaru metropolitalnego, Łodzi i Radomia. Liczba ludności przebywająca w
granicach miasta w ciągu dnia szacowana jest na 2,41–2,46 mln.

Warszawa poniosła duże straty ludnościowe w wyniku II wojny światowej z 1289
tys. mieszkańców w 1939 roku do 478 755 w 1946. Na początku lat 50. XX wieku
przyrost ludności rocznie wynosił ok. 5–7% (ok. 45–60 tys. osób wobec 41 tys.
nowych mieszkań w ramach planu sześcioletniego oddanych w latach 1950–1955),
wprowadzono więc ograniczenia meldunkowe obowiązujące w Warszawie, w których
wyniku tempo migracji spadło (w 1976 wynosiło 22 tys. ludzi). W okresie
ograniczeń meldunkowych po liberalizacji przepisów możliwe stało się meldowanie
m.in. współmałżonków stałych mieszkańców miasta, wybitnych fachowców itp.
Ograniczenia te wpłynęły na rozwój miejscowości podwarszawskich, gdzie osiedlali
się ludzie przybywający z całej Polski i niespełniający wymagań ustawowych.
Usunięcie ograniczeń meldunkowych spowodowało ponowny niekontrolowany napływ
ludności do miasta.

Wykres liczby ludności miasta Warszawa na przestrzeni 3 ostatnich stuleci (w
tys.):

Warszawa jest jedynym dużym polskim miastem, którego ustrój jest określony
odrębną ustawą.

18 maja 1990 Sejm uchwalił ustawę o ustroju Warszawy. 27 maja 1990 wyborach
samorządowych mieszkańcy Warszawy wybrali swoich przedstawicieli do siedmiu
gmin-dzielnic. Na prezydenta Rada m.st. Warszawy wybrała urbanistę Stanisława
Wyganowskiego, który pełnił już tę funkcję od 27 stycznia 1990 na mocy decyzji
premiera Tadeusza Mazowieckiego.

25 marca 1994 Sejm uchwalił kolejną ustawę o ustroju miasta stołecznego,
wprowadzającą w stolicy podział na 11 niezależnych gmin, a największa z nich –
gmina Warszawa-Centrum – dzieliła się dodatkowo na 7 dzielnic. Władzę stanowiącą
prawo i pełniącą funkcję kontrolną stanowiło 19 rad: Rada Warszawy, 11 rad gmin
i 7 rad dzielnic, do których wraz z wejściem w życie w 1999 reformy podziału
administracyjnego kraju i utworzeniem powiatu warszawskiego doszła kolejna –
rada powiatu.

Po kolejnej nowelizacji tzw. ustawy warszawskiej z 2002 Warszawa stała się
jednolitą gminą na prawach powiatu, składającą się z 18 jednostek pomocniczych –
dzielnic. Prezydent Warszawy jest odtąd wybierany nie przez Radę m.st. Warszawy,
ale w wyborach bezpośrednich, przez mieszkańców. Pierwszym prezydentem wybranym
w ten sposób i pełniącym tę funkcję w nowym ustroju miasta był Lech Kaczyński.
Burmistrzowie dzielnic są wybierani przez rady dzielnic.

Zakres działania władz miasta, władz dzielnic i zasady gospodarki finansowej
określa Statut m.st. Warszawy, przyjęty przez Radę Warszawy w dniu 10 stycznia
2008.

Prezydent m.st. Warszawy jest wybierany bezpośrednio przez mieszkańców stolicy
na podstawie Kodeksu wyborczego. Do prerogatyw prezydenta należy m.in.
zarządzanie własnością miejską oraz nadzorowanie pracy wszystkich podległych mu
samorządów dzielnicowych – zakres obowiązków określa tzw. ustawa warszawska z 15
marca 2002.

Ustawa warszawska zniosła poprzednio istniejące gminy i ustanowiła w Warszawie
jeden organizm miejski na prawach powiatu, z Radą miasta stołecznego Warszawy
jako organem stanowiącym prawo i sprawującym kontrolę.

W Radzie m.st. Warszawy zasiada 60 radnych, którzy są wybierani w wyborach
bezpośrednich i proporcjonalnych co 4 lata. W Radzie utworzono kilkanaście
komisji, których zadaniem jest nadzór nad poszczególnymi dziedzinami życia.
Przewodniczącą Rady jest Ewa Malinowska-Grupińska.

Każda z 18 dzielnic Warszawy posiada własną radę dzielnicy. Pełnią one funkcje
stanowiące i kontrolne oraz zarządzają szkołami i własnością miejską na
podległym im obszarze. Na czele rady dzielnicy stoi przewodniczący, ponadto
wybiera ona burmistrza. Łącznie w radach warszawskich dzielnic i w Radzie m.st.
Warszawy zasiada 469 radnych.

Z dniem 1 grudnia 2009 Rada m.st. Warszawy powołała Młodzieżową Radę m.st.
Warszawy.

Młodzieżową Radę m.st. Warszawy tworzą uczniowie – przedstawiciele młodzieżowych
rad z 18 dzielnic miasta wybierani co 2 lata. Każdej z dzielnic przysługują 2
mandaty w Radzie. Swoich 2 przedstawicieli delegują do niej także
przedstawiciele szkół i placówek oświatowych, w stosunku, do których zadania
organu prowadzącego wykonuje Biuro Edukacji Urzędu m.st. Warszawy.

Celem działania Rady jest m.in. podejmowanie działań na rzecz zaspokajania
potrzeb i oczekiwań młodych mieszkańców miasta, integrowanie środowisk
młodzieżowych oraz upowszechnianie idei społeczeństwa obywatelskiego wśród
młodzieży. Rada m.in. przedstawia swoje opinie w sprawach dotyczących młodzieży
wobec organów administracji samorządowej. Ma także prawo do wyrażania opinii o
projektach uchwał Rady m.st. Warszawy oraz kierowania wniosków do komisji Rady w
sprawach dotyczących najmłodszych mieszkańców stolicy. .

Podobnie jak przed wojną, Warszawa była, poczynając od 1945, miastem
wydzielonym, czyli tzw. województwem miejskim; od początku lat 60. XX w.
utrwalił się podział na 7 dzielnic (w randze powiatów: Mokotów, Ochota,
Praga-Południe, Praga-Północ, Śródmieście, Wola i Żoliborz).

Po reformie administracyjnej w 1975 w Warszawie – podobnie jak w Krakowie,
Poznaniu i Wrocławiu – zachowano podział na dzielnice. Po wydarzeniach
czerwcowych do dzielnicy Ochota włączono w ramach represji zbuntowany Ursus.

W wyniku zmian wprowadzonych przez tzw. ustawę warszawską z 2002, Warszawa
stanowi obecnie jedną gminę mającą status miasta na prawach powiatu. Istniejące
wcześniej dzielnice gminy Warszawa-Centrum, gminy warszawskie oraz przyłączona
do stolicy gmina Wesoła zostały przekształcone w 18 jednostek pomocniczych –
dzielnic m.st. Warszawy. Dzielnice, chociaż są wyodrębnione instytucjonalnie i
funkcjonalnie, posiadają ograniczone kompetencje samorządowe i nie posiadają
osobowości prawnej. Nazwę każdej dzielnicy, jej granice, zadania i kompetencje
oraz zasady i tryb funkcjonowania jej organów określa statut nadany przez Radę
m.st. Warszawy.

Najgęściej zaludnioną dzielnicą jest Ochota (8650 osób/km²), a najrzadziej –
Wilanów (893 osób/km²). Średnia dla całego miasta wynosiła 3372 osób/km² (stan
na 31 grudnia 2015).

Historyczna zabudowa Warszawy wielokrotnie była niszczona podczas wojen.
Szczególnie ucierpiała podczas II wojny światowej. Miasto odbudowano dużym
wysiłkiem społeczeństwa całego kraju. Za wzorcową uznaje się rekonstrukcję
Starego Miasta, które 2 września 1980 roku zostało umieszczone na liście
światowego dziedzictwa UNESCO jako wyjątkowy przykład całkowitej rekonstrukcji
zespołu historycznego. Rekonstrukcję prowadziło Biuro Odbudowy Stolicy, którego
akta (14 679 teczek) w 2011 wpisano na listę Pamięć Świata prowadzoną przez
UNESCO.

Władze komunistyczne przyczyniły się jednak do dalszych zniszczeń – burzono całe
kwartały zabudowy (rejon Pałacu Kultury i Nauki), wyburzano dobrze zachowane
budynki z XIX i początków XX wieku, a elewacje pozbawiano zdobień, uznawanych za
burżuazyjny przeżytek. Niejednokrotnie zniekształcano przedwojenny układ
urbanistyczny. W późniejszym okresie kolejnym władzom brakowało wizji rozwoju
przestrzennego miasta i konsekwencji w planowaniu przestrzennym.

26 października 1945 roku wydany został Dekret o własności i użytkowaniu gruntów
na obszarze m.st. Warszawy, potocznie nazywany Dekretem Bieruta. Na mocy dekretu
na własność gminy m.st. Warszawy przechodziły wszelkie grunty w przedwojennych
granicach miasta (ok. 14,146 ha). Dekret w założeniach miał ułatwić odbudowę
stolicy. Dotychczasowi właściciele mogli składać wnioski o przyznanie wieczystej
dzierżawy, jednak nie wszyscy zdołali złożyć takie wnioski, a niektórych
wniosków nie rozpatrywano i ich własność odbierano, łamiąc dekret. W praktyce
odebrano ok. 25 tys. prywatnych właścicieli (według różnych źródeł) od 20 do
40[potrzebny przypis] tys. nieruchomości. Całość odebranego dekretem mienia po
odbudowie miasta według cen nieruchomości po 2000 roku szacowana jest na ok. 40
mld zł[potrzebny przypis].

Po upadku PRL dekret Bieruta pozostał w mocy, nie przeprowadzono systemowej
reprywatyzacji, poszczególne nieruchomości były i są zwracane po długotrwałych
procesach sądowych. Wskutek braku ustawy reprywatyzacyjnej w Warszawie skupowano
roszczenia od przedwojennych właścicieli. Obecnie ok. 2/3 gruntów w
przedwojennych granicach miasta objęte są ujawnionymi lub potencjalnymi
roszczeniami. Nieuregulowanie własności gruntów bardzo utrudnia procesy
inwestycyjne i rozwój miasta. Wartość przewidywanych odszkodowań (przy wysokości
20% wartości utraconych nieruchomości) szacuje się obecnie na ok. 15 mld zł, co
znacznie przekracza roczny budżet miasta. Tylko w ciągu 5 miesięcy 2012 roku
wojewoda mazowiecki wypłacił 52 mln zł odszkodowań, a Urząd m.st. Warszawy – 70
mln.

Do rozwiązania kwestii własnościowej niezbędne jest zaangażowanie władz
państwowych i środków z budżetu państwa (dekret Bieruta był aktem prawa
stanowionym przez ówczesną władzę ustawodawczą – prezydenta Krajowej Rady
Narodowej). Prace nad ustawą reprywatyzacyjną zapowiadane są od ponad 20 lat –
od początku transformacji ustrojowej w Polsce (w 2001 projekt ustawy uchwalony
przez Sejm RP został zawetowany przez ówczesnego Prezydenta RP Aleksandra
Kwaśniewskiego).

W ostatnich latach[kiedy?] warszawscy posłowie rządzącej Platformy Obywatelskiej
zapowiadali szybkie opracowanie projektu ustawy reprywatyzacyjnej, jednak prace
nad ustawą wstrzymano.

Historia wysokościowców w Warszawie sięga początku XX w., kiedy to wzniesiono
wysoki na 51 m budynek PAST-y.W latach 1931–1933 zbudowano Prudential. W latach
1952–1955 wzniesiono Pałac Kultury i Nauki, który pozostaje najwyższym budynkiem
w Warszawie i w Polsce. Współczesne wysokościowce, takie jak Intraco I i budynek
Elektrimu, zaczęto budować w latach 70. XX w.

W Warszawie znajduje się około 60 budynków mających ponad 65 m wysokości.
Warszawskie wieżowce to nie tylko największe budowle w Polsce, ale prezentują
one również wysoką zabudowę w skali europejskiej. Najwyższym budynkiem stolicy,
mierzącym 237 m (z iglicą), jest Pałac Kultury i Nauki. Dwa kolejne pod względem
wysokości to Warsaw Spire (220 m) i Warsaw Trade Tower z (208 m).

Historyczne centrum Warszawy zostało w 1980 wpisane na listę światowego
dziedzictwa UNESCO. Do rejestru zabytków wpisano natomiast m.in. układy
urbanistyczne i zespoły budowlane, dzieła architektury i budownictwa, dzieła
budownictwa obronnego, obiekty techniki, cmentarze, parki, ogrody oraz zabytki
archeologiczne. W rejestrze zabytków nieruchomych w 2006 wpisanych było ok. 1300
obiektów z obszaru Warszawy.

Większość zniszczonych podczas wojny zabytków odbudowano, choć niekiedy
zmieniono ich wygląd względem przedwojennego. Do takich budynków należy m.in.
Zamek Królewski. Istnieje jednak w stolicy wiele cennych budynków, które
przetrwały wojnę bez większych zniszczeń, jak Pałac w Wilanowie, kościół Wizytek
i kościół pokarmelicki pw. Wniebowzięcia NMP przy Krakowskim Przedmieściu czy
Pałac Prezydencki.

Zamek Królewski, będący wcześniej jedną z głównych rezydencji książąt
mazowieckich w obecnym stanie jest wierną rekonstrukcją barokowej budowli z XVII
i XVIII wieku, dzieła m.in. Matteo Castellego, następnie Joachima Jaucha,
Gaetana Chiaveriego, Carla Friedricha Pöppelmanna, Dominika Merliniego. Pomimo
zniszczeń w latach 1939 i 1944, dzięki systematycznym ewakuacjom zachował się
bogaty wystrój sal (m.in. Balowa, Audiencjalna, Tronowa, Marmurowa) z XVIII
wieku, w tym liczne dzieła sztuki związane z dworem króla Stanisława Augusta
(m.in. zespół wedut Canaletta, poczet królów Polski Marcella Bacciarellego,
ponadto obrazy Rembrandta Uczony przy pulpicie i Dziewczyna w kapeluszu). Od
strony południowej do Zamku przylega barokowy pałac Pod Blachą, dzieło Jakuba
Fontany budowane do 1730 roku. Przed zamkiem wznosi się kolumna Zygmunta III
Wazy ustawiona w 1644 (Clemente Molli, Augustyn Locci, i Constantino Tencalla).
W obrębie placu zachowały się kamienice z XVI-XVIII wieku m.in. zespół czterech
kamienic pod np. 1/13, Mansjonaria i kilka innych.

Z okresu średniowiecza, do dziś zachował się zespół zabytków z późnego
średniowiecza (w znacznym stopniu odbudowane i zrekonstruowane). Zachował się
układ urbanistyczny z regularnym układem ulic i centralnie położonym rynkiem. W
jego obrębie gotycka archikatedra (wcześniej fara staromiejska i kolegiata)
Świętego Jana Chrzciciela, wielokrotnie rozbudowywana, przebudowywana, po
ostatniej wojnie zrekonstruowana w stylu gotyku mazowieckiego. Wewnątrz ocalał
późnogotycki krucyfiks z początku XVI wieku, ponadto fragmenty wystroju (m.in.
kaplica Baryczkowska) z XVII i XVIII wieku. Miejsce pochówku książąt
mazowieckich, królów, prezydentów i ważnych osobistości Polski (m.in. Stanisław
August Poniatowski, Henryk Sienkiewicz, Ignacy Jan Paderewski, August Hlond,
Stefan Wyszyński). Obok barokowy dawny kościół Jezuitów, z najwyższą na Starówce
wieżą. Ponadto dawny kościół Augustianów pw. św. Marcina, przebudowany w XVIII
wieku w duchu baroku.

Na terenie Starego Miasta powstawała zwarta zabudowa dla miejskiego patrycjatu,
z XV-XVIII wieku charakteryzująca się spójnością form architektonicznych. Tworzą
ją kamienice, głównie trzy- i czterokondygnacyjne z trzema traktami wewnątrz i
dwu-, trój- i czteroosiowymi elewacjami z prostokątnymi oknami i ozdobnymi
portalami (wiele z nich ocalało zawieruchę wojenną). Ponadto kamienice
charakteryzują się wysokimi dachami z lukarnami na poddaszu, ponadto część z
nich dodatkowe nadbudówki (tzw. latarnie) służące do oświetlenia schodów
mieszczących się w środkowym trakcie. Część elewacji kamienic zachowała
dekorację elewacji. Najwięcej tego typu dzieł znajduje się przy Rynku Starego
Miasta (m.in. kamienice Winklerowska, Fukierów, pod Świętą Anną, Falkiewicza,
Baryczków, Długoszowa) oraz przy innych ulicach np. kamienice Pod Okrętem,
zespół kamienic przy ulicy Kanonia.

Stare Miasto otoczone jest murami obronnymi (XIII-XVI wiek) z basztą Prochową i
Barbakanem.

Lokowane w roku 1408 Nowe Miasto zachowało do dziś późnogotycką farę NMP (XV
wiek) wraz z wolnostojącą dzwonnicą. Pozostałe kościoły Nowego Miasta wzniesiono
w stylu barokowym. Kościół Świętego Jacka (Dominikanów) posiada XVII-wieczne
prezbiterium o formach gotyckich. Wewnątrz zachował się częściowo wystrój
barokowy (m.in. kaplica Kotowskich proj. Tylmana z Gameren, zespół rzeźb, w tym
Ecce Homo Antoniego Osińskiego). Przy Rynku Nowego Miasta kościół i klasztor
sakramentek proj. Tylmana z Gameren (w kościele zachował się nagrobek Marii
Karoliny z Sobieskich). Kościół Franciszkanów (proj. Karol Bay, Jakub Fontana i
inni) zachował XVIII ołtarze z XVII-wiecznymi obrazami (m.in. przeniesiony z
Lubiąża Chrystus w Ogrójcu Michaela Willmanna). Z dawnych rezydencji magnackich
zachowały się barokowe pałace Raczyńskich z 1786 roku (proj. Jan Chrystian
Kamsetzer), Sapiehów z 1731–1736 roku (proj. Jan Zygmunt Deybel) oraz
klasycystyczny pałac Sierakowskiego (proj. Jakub Kubicki). Z zabudowy
mieszkalnej m.in. kamienice przy ul. Freta.

W obrębie Śródmieścia zachowały się do dziś zespoły zabytkowe tworzące
poszczególne ulice (m.in. Trakt Królewski, Długa, Miodowa) i place (m.in.
Teatralny, Bankowy, Krasińskich). Zespoły te składają się z obiektów sakralnych,
rezydencjonalnych i mieszkalnych, pochodzących głównie z okresu baroku i
klasycyzmu.

Trakt Królewski rozpoczyna się od placu Zamkowego, biegnie ulicami Krakowskie
Przedmieście, Nowy Świat, Alejami Ujazdowskimi i prowadzi do rezydencji
królewskich na Łazienkach i na Wilanowie. Przy Krakowskim Przedmieściu, przeważa
zabudowa barokowa z XVII-XVIII wieku (kościoły i rezydencje magnackie), a
ponadto zachował się cenny zespół budowli klasycystycznych (głównie pałace) i
eklektycznych (hotele i kamienice czynszowe) z XIX stulecia. Jednolity,
klasycystyczny charakter nadano zabudowie ulicy Nowy Świat (do Alei
Jerozolimskich). Kościół Świętej Anny (dawny kościół bernardynów, obecnie
kościół akademicki) barokowo-klasycystyczny zachował fragmenty gotyckie
(sklepienia kryształowe w dawnych zabudowaniach klasztornych, fragmenty
prezbiterium) i renesansowe (kaplice boczne). Kościół karmelitów bosych
(seminaryjny) barokowy (proj. Isidoro Affaita i Efraim Szreger) zachował niemal
kompletny barokowy wystrój wnętrza z XVII-XVIII wieku. Kościół Wizytek z XVIII
w. (proj. m.in. Gaetano Chiaveri, Efraim Szreger i Jakub Fontana) z bogato
zdobioną fasadą i wystrojem wnętrza (rzeźby Jana Jerzego Plerscha, obrazy
Tadeusza Kuntzego). Monumentalny kościół Świętego Krzyża (Misjonarzy) z XVIII
wieku (proj. m.in. Józef Szymon Bellotti, Jakub Fontana), późnobarokowy zachował
mimo zniszczeń wystrój z XVIII wieku. Zespół epitafiów znanych Polaków (m.in.
Stanisława Małachowskiego, Władysława Reymonta i Fryderyka Chopina). Przed
fasadą figura Chrystusa niosącego krzyż z 1858 roku (autor Andrzej Pruszyński).
Pośrodku placu Trzech Krzyży klasycystyczny kościół Świętego Aleksandra (proj.
Piotr Aigner). Spośród dzieł architektury rezydencjonalnej wyróżniają się
barokowe i klasycystyczne pałace: Czapskich (1680–1707, przebudowany w XVIII i
XIX wieku), Potockich (XVIII wiek), Koniecpolskich (1643, Constantino Tencalla,
przebudowany przez Piotra Aignera w XIX wieku), zespół budynków Uniwersytetu
Warszawskiego, z pałacami Kazimierzowskim (XVII i XIX wiek, projekt Giovanni
Trevano przebudowany przez Dominika Merliniego), Tyszkiewiczów (schyłek XVIII
wieku, według projektu Stanisława Zawadzkiego) i Uruskich (1844–1847 rok,
projekt Andrzej Gołoński). Przy Nowym Świecie wznosi się Pałac Staszica
(1820–1823 rok, projekt Antonio Corazzi). Spośród budynków mieszkalnych wyróżnia
się zespół barokowych kamienic w końcowym ciągu Krakowskiego Przedmieścia
nieopodal placu Zamkowego, m.in. Roesena (nr 83), Wilhelma Duponta (nr 85),
Prażmowskich (nr 87), oraz kamienica Aleksandra Johna. Cennym przykładem
historyzmu są dwa neorenesansowe hotele: Europejski i Bristol (projektu Henryka
i Władysława Marconiego). Przy Królewskim Trakcie zachowały się także zabytkowe
pomniki: barokowa figura Matki Boskiej Pasawskiej w Warszawie z XVII wieku,
księcia Józefa Poniatowskiego i Mikołaja Kopernika, wykonane przez Berthela
Thorvaldsena oraz Adama Mickiewicza autorstwa Cypriana Godebskiego.

Cennym przykładem barokowej i klasycystycznej architektury i urbanistyki jest Oś
Saska powstała na zlecenie króla Augusta II Sasa, w znacznym stopniu
przekształcona w XIX wieku i podczas odbudowy po ostatniej wojnie. Dawny,
barokowy Pałac Saski (1713–1748 r. proj. Carl Friedrich Pöppelmann i Joachim
Daniel Jauch) przebudowany w stylu klasycystycznym w latach 1839–1842 przez
Adama Idźkowskiego zachował się do dziś fragmentarycznie (Grób Nieznanego
Żołnierza). W zachodniej części na placu Za Żelazną Bramą klasycystyczny Pałac
Lubomirskich w Warszawie (lata 1791–1793, proj. Joachim Hempel). W obrębie
ogrodu 21 barokowych rzeźb muz i cnót (Jan Jerzy Plersch).

Plac Teatralny jest cennym zespołem zabytkowym z okresu klasycyzmu, powstały na
miejscu barokowego Marywilu – zespołu zabudowań z rezydencją dla królowej Marii
Kazimiery. Zachodnią część zamyka bryła teatru zaprojektowana przez Antonia
Corazziego i wzniesiona w latach 1825–1833 mieszcząca Operę Narodową i Teatr
Narodowy. Naprzeciwko m.in. późnobarokowy Pałac Jabłonowskich i dawny kościół
Kanoniczek zbudowany w stylu klasycystycznym. W obecnym stanie pierzeja, przy
której wznoszą się oba obiekty, jest wierną rekonstrukcją z lat 90. XX w. W
okolicach m.in. przy ulicy Senatorskiej dawny kościół Reformatów (XVII-XVIII
w.), pałace Błękitny (XVIII i XIX w.), Blanka (XVIII w. proj. Szymon Bogumił
Zug), Mniszchów (XVIII-XIX w.), Małachowskich (XVIII-XIX w.), Biskupów
Krakowskich (XVIII w.), Prymasowski (XVII-XVIII wiek).

Po wojnie na placu odbudowano trzy klasycystyczne monumentalne gmachy wniesione
w latach 20. XIX wieku według projektu Antonia Corazziego: budynek Giełdy i
Banku Polskiego oraz pałace: Ministra Skarbu i Komisji Rządowej Przychodów i
Skarbu.

Obszar pomiędzy Traktem Królewskim a Wisłą od XVII wieku był zabudowywany przez
rody szlacheckie, zaś w XIX wieku tereny te zamieszkiwali drobni rzemieślnicy i
biedota. Z zachowanej do dziś zabudowy rezydencjonalnej wyróżnia się pałac
Ostrogskich (proj. Tylman z Gameren). Ponadto renesansowy pałac Zamoyskiego
(1870 r. proj. Leandro Marconi). W północnej części Powiśla, osiedle
mieszkaniowe Mariensztat z lat 40. i 50. XX wieku. Na Solcu m.in. późnobarokowy
pałac Symonowiczów w Warszawie i klasycystyczny pałacyk Branickich-Lubomirskich
(po roku 1779, proj. Szymon Bogumił Zug). Przy Rynku Soleckim stoi barokowy
dawny kościół Trynitarzy z 1726 roku. Jego metryka sięga XIV wieku. Wewnątrz
m.in. obraz Michaela Willmanna „Męczeństwo św. Bartłomieja”.

Głównym zabytkiem historycznego Ujazdowa jest barokowy Zamek Ujazdowski
wzniesiony w roku 1624 przez Matteo Castellego na miejscu starszej rezydencji
książęcej. Obecnie w Zamku ma swoją siedzibę Centrum Sztuki Współczesnej.
Nieopodal, na Agrykoli, znajduje się pomnik Jana III Sobieskiego dłuta
Franciszka Pincka z 1788.

Łazienki Królewskie założone zostały w drugiej połowie w XVIII wieku z
inicjatywy króla Stanisława Augusta Poniatowskiego. Całe założenie było
zrealizowane przez architektów królewskich: Dominika Merliniego i Jana
Chrystiana Kamsetzera, kolejne zabudowania w pierwszej tercji XIX wieku
zaprojektował Jakub Kubicki. Centrum założenia tworzy pałac Na Wyspie, z
zachowanym w dużej części wystrojem wnętrz (m.in. Sala balowa, Gabinet Króla,
Galeria Obrazów). Dekorację malarską i rzeźbiarską wykonali m.in. Marcello
Bacciarelli i Jan Bogumił Plersch. Klasycystyczny wystrój wnętrz i wyposażenie
zachował również Pałac Myślewicki (m.in. Sypialnia i Sala Jadalna) i Biały Domek
(m.in. Pokój Bawialny, Sala Jadalna). W Starej Pomarańczarni mieści się Galeria
Rzeźby Polskiej. Ponadto na terenie Łazienek znajdują się m.in. Ermitaż, Stara i
Nowa Kordegarda, Amfiteatr i Podchorążówka. Z XIX-wiecznej zabudowy Łazienek
wyróżnia się Belweder wzniesiony w latach 1818–1822 według projektu Jakuba
Kubickiego. Tenże architekt wzniósł także m.in. Świątynię Egipską i stajnię.

Najcenniejszymi zabytkami na terenie dzielnic Bielany i Żoliborz są Kościół
Matki Bożej Królowej Polski na Marymoncie (XVII-XIX w. proj. m.in. Tylman z
Gameren), kościół św. Marii Magdaleny na Wawrzyszewie (XVII-XIX w.), zespół
kościelno-klasztorny Kamedułów (XVIII wiek) oraz Pałac Brühla na Młocinach.
Wszystkie cztery obiekty cechuje styl późnobarokowy. Z obiektów militarnych do
najcenniejszych obiektów zalicza się m.in. zabudowania warszawskiej Cytadeli
oraz fortyfikacje Twierdzy Warszawa (m.in. fort Wawrzyszew). W centrum Żoliborza
zachowała się modernistyczna zabudowa z okresu międzywojennego. Są to osiedla
Żoliborz Dziennikarski, Żoliborz Oficerski i Żoliborz Urzędniczy, wzniesione w
latach 20. i 30. XX wieku, według projektów m.in. Tadeusza Tołwińskiego,
Kazimierza Tołłoczki, Aleksandra Bojemskiego i Romualda Gutta.

Na terenie przemysłowej Woli zachowała się częściowo zabudowa z okresu
XIX-wiecznej industrializacji Warszawy. Są to m.in. zakład Platerniczy
Norblinów, neoromańska elektrownia Tramwajów Miejskich w Warszawie (obecnie
siedziba Muzeum Powstania Warszawskiego), dawna gazownia z neoromańskimi
zbiornikami gazu w formie rotundy, wieżą ciśnień i zabudowaniami (obecnie Muzeum
Gazownictwa), fabryka Lilpop, Rau i Loewenstein. Z zabytków o charakterze
militarnym m.in. fragmenty zabudowań twierdzy Warszawa: forty P, Blizne,
Chrzanów. Sztukę sakralną Woli egzemplifikują neoromański kościół św. Augustyna
na Nowolipkach(proj. Edward Cichocki i Józef Huss), neogotycki kościół Świętych
Stanisława i Wojciecha (proj. Konstantyn Wojciechowski) ponadto cerkiew
prawosławna św. Jana Klimaka. We wschodniej części dzielnicy Cmentarz
Powązkowski z licznymi zabytkowymi nagrobkami i rzeźbami gł. z XIX i XX w.

Na obszarze Ochoty zachowały się głównie zabytki architektury mieszkaniowej i
przemysłowej z XIX i XX wieku. Do najcenniejszych zaliczane są Filtry Lindleya
wzniesione w latach 1883–1886 według projektu Williama Heerleina Lindleya.
Zachował się komplet zabudowań, m.in. siedziba dyrekcji, wieża ciśnień, hale
filtrów powolnych, zakład filtrów pospiesznych, zbiorniki wodne i komory
podziemne. Przy Alejach Jerozolimskich i pl. Narutowicza kilka eklektycznych
kamienic czynszowych. W centrum Ochoty, przy pl. Narutowicza eklektyczny Kościół
Niepokalanego Poczęcia NMP (proj. Oskar Sosnowski) wybudowany w latach 1911–1918
oraz przy ul. Barskiej Gmach Izb Rzemieślniczych im. św. Antoniego (tzw.
Antonin) wybudowany w latach 1910–1913. Z okresu międzywojennego zachował się
duży zespół osiedli mieszkaniowych (m.in. Kolonia Staszica, Kolonia Lubeckiego),
willi oraz budynków użyteczności publicznej (m.in. Gmach Ministerstwa
Komunikacji, XXI LO).

W południowej części Warszawy (Mokotów, Wilanów i Ursynów) zachowało się kilka
zabytków architektury sakralnej i rezydencjonalnej z XVII-XIX wieku o wysokiej
klasie artystycznej i historycznej. Z okresu panowania Jana III Sobieskiego
zachował się kościół Bernardynów na Czerniakowie (proj. Tylman z Gameren) oraz
zespół pałacowo-parkowy na Wilanowie, którego pałac (1670–1686, proj. Augustyn
Locci) z zachowanymi barokowymi komnatami (m.in. Wielki Salon Karmazynowy) i
wystrojem (m.in. malowidła Jerzego Eleutera Siemiginowskiego) pełnił funkcję
rezydencji zwycięzcy odsieczy wiedeńskiej. Z okresu klasycyzmu pochodzą
Królikarnia na Mokotowie (proj. Dominik Merlini), Pałac Krasińskich na Ursynowie
(proj. Piotr Aigner) oraz Pałac Potockich na Natolinie (proj. Szymon Bogumił
Zug), klasycystyczny dwór Ksawerego Pusłowskiego, neogotycki Pałac Szustra i
eklektyczna Żółta Karczma (proj. Francesco Maria Lanci, obecnie Muzeum Historii
Polskiego Ruchu Ludowego). Z architektury militarnej zachowały się zabudowania
Twierdzy Warszawa (m.in. forty Mokotów, Służew, Służew).

Najstarszym zabytkiem na terenie prawobrzeżnej Warszawy jest kościół św. Jakuba
na Białołęce, gotycki, z XIV i XV wieku. Cennym zabytkiem pozostaje drewniana
willa letniskowa Świdermajer zbudowana w stylu Nadświdrzańskim zlokalizowana na
osiedlu Płudy. Pozostałe cenne zabytki sakralne znajdują się w centrum Pragi:
barokowy kościół Najświętszej Matki Bożej Loretańskiej (1642 r. proj.
Constantino Tencalla) oraz neogotycka katedra św. Michała i św. Floriana
(1887–1904, Józef Pius Dziekoński) i cerkiew Marii Magdaleny (1867–1869, proj.
Nikołaj Syczew). W obrębie centrum Pragi zachowała się wielkomiejska zabudowa
mieszkaniowa z XIX/XX wieku. Ponadto klasycystyczny Gmach dawnej Komory Wodnej
(proj. Antonio Corazzi). W południowej części Pragi zachowały się zabytki
klasycystyczne: rogatki Grochowskie (proj. Jakub Kubicki) oraz Dworek Grochowski
(proj. Fryderyk Albert Lessel). Z okresu międzywojennej awangardy najcenniejszym
zespołem architektonicznych jest zabudowa Saskiej Kępy, a ponadto wille w
Wawrze, Aninie i Międzylesiu. Z zabudowy militarnej ocalał Fort Śliwickiego na
Pradze-Północ.

W 2013 podmioty gospodarki narodowej zarejestrowane w Warszawie wytworzyły 13,2%
PKB kraju, czyli 218,3 mld złotych w cenach bieżących (127 tys. 74 złotych na
jednego mieszkańca).

W końcu 2016 liczba zarejestrowanych bezrobotnych wynosiła 33 212 osób, a stopa
bezrobocia wynosiła 2,8%.

W 2014 średnie miesięczne wynagrodzenie brutto w Warszawie wynosiło 5385,8
złotych.

W 2015 dochody miasta wyniosły 14,313 mld zł, a wydatki 12,894 mld zł.
Odnotowano nadwyżkę budżetową w wyoskości 1,419 mld zł.

W planie budżetu na 2016 dochody Warszawy zaplanowano w wysokości 14,483 mld zł,
a wydatki 14,686 mld zł.

Od XIV w. funkcjonowało w Warszawie rzemiosło, z którego w 2. połowie XVIII w.
rozwinął się przemysł manufakturowy – przed rozbiorami istniało kilkadziesiąt
manufaktur. Po upadku insurekcji kościuszkowskiej i rozbiorach ponowny rozwój
przemysłu nastąpił w okresie Królestwa Polskiego, gdy do Warszawy przybyło wielu
przedsiębiorców z zachodniej Europy, zaczęły też powstawać fabryki wyposażone w
maszyny parowe, z częściowo zmechanizowanym procesem produkcyjnym. W strukturze
przemysłu dominował przemysł włókienniczy, ponadto maszynowo-metalowy i
spożywczy. Rozwój przemysłu ponownie zahamowały zniszczenia i represje celne po
powstaniu listopadowym. W latach 60. XIX w. rozwinął się transport kolejowy, co
umożliwiło zbyt towarów w całym Cesarstwie Rosyjskim, sukcesywnie zwiększało się
zatrudnienie w przemyśle. Przed I wojną światową do największych zakładów
należały Lilpop, Rau i Loewenstein, K. Rudzki i S-ka, Borman, Szwede i Spółka,
Wulkan i Labor, istniało też bardzo wiele drobnych zakładów. Dominował przemysł
maszynowo-metalowy (41% zatrudnionych). Największymi skupiskami przemysłu było
Powiśle, Wola i Praga.

W okresie międzywojennym wybudowano wiele nowoczesnych zakładów. Do największych
należały: Lilpop, Rau i Loewenstein, Państwowe Zakłady Tele- i Radiotechniczne,
Fabryka Samochodów Osobowych i Półciężarowych Państwowych Zakładów Inżynierii,
Państwowa Fabryka Karabinów oraz zakłady związane z lotnictwem. W 1938 w
przemyśle Warszawy zatrudnionych było 108 tys. pracowników.

W obu wojnach światowych przemysł Warszawy poniósł olbrzymie straty – w I wojnie
z powodu ewakuacji urządzeń produkcyjnych, w II wojnie wskutek bombardowań i
wywozu urządzeń i materiałów przez okupanta.

Po II wojnie światowej władze komunistyczne przeprowadziły nacjonalizację
przemysłu, w rękach prywatnych pozostały tylko zakłady rzemieślnicze. Produkcję
skoncentrowano w wielkich fabrykach, z których największymi były Huta Warszawa w
obecnej dzielnicy Bielany, ZPC Ursus oraz Fabryka Samochodów Osobowych (FSO) na
Pradze-Północ. Dużymi skupiskami przemysłu były też Wola i Służewiec. Do lat 80.
XX w. dominował przemysł maszynowo-metalurgiczny. Po 1989 rozpoczął się proces
prywatyzacji przemysłu, niektóre zakłady upadły z powodu niskiej
konkurencyjności wyrobów, inne rozwijały się dzięki inwestycjom firm
zagranicznych.

Warszawa jest dużym centrum nowoczesnych usług biznesowych. Działają tam centra
BPO, ITO oraz centra usług wspólnych m.in. firm Accenture, BNP Paribas, CBRE,
Citibank, Google, MoneyGram, Roche, Royal Bank of Scotland i Wincor Nixdorf.
Największe centra badawczo-rozwojowe należą do koncernów: Samsung oraz General
Electric (Engineering Design Center – wspólnie z Instytutem Lotnictwa).

Do największych zakładów przemysłowych należą fabryki spółek: Procter & Gamble,
ArcelorMittal, LOTTE Wedel, Polska Wytwórnia Papierów Wartościowych, Polfa
Tarchomin, Polpharma, Servier (Anpharm), Coca-Cola, Smurfit Kappa i Essilor. W
Warszawie znajduje się podstrefa Łódzkiej Specjalnej Strefy Ekonomicznej.
Została nią objęta część kompleksu produkcyjnego spółki Procter & Gamble w
dzielnicy Targówek.

W 1994 przy ul. Górczewskiej otwarto pierwszy hipermarket należący do
niemieckiej sieci HIT (w 2002 przejęty przez brytyjskie Tesco).

Do największych centrów handlowo-rozrywkowych należą: Arkadia (największe pod
względem powierzchni), Blue City, Galeria Mokotów, Promenada, Sadyba Best Mall,
Wola Park oraz Złote Tarasy. Największym centrum handlu detalicznego i hurtowego
w granicach administracyjnych Warszawy jest centrum handlowe Marywilska44.

Jest także siedzibą agencji Frontex odpowiedzialnej za bezpieczeństwo granic
zewnętrznych Unii Europejskiej, Biura Instytucji Demokratycznych i Praw
Człowieka (ODIHR), agendy OBWE, a także przedstawicielstw
dyplomatyczno-konsularnych.

Władze miasta stosują marketing terytorialny. Budowaniu wizerunku marki miasta
służą: własny system identyfikacji wizualnej, logo i hasło Zakochaj się w
Warszawie. Według badania opinii Polaków TNS Polska z 2013 roku Warszawa ma
najsilniejszą markę wśród wszystkich polskich miast (118 pkt na 300 możliwych).
Na drugim miejscu sklasyfikowano Kraków (107 pkt), natomiast 3 miejsce zajął
Gdańsk (89 pkt).

Warszawa jest największym w Polsce węzłem komunikacyjnym w zakresie
pasażerskiego ruchu samochodowego, kolejowego i lotniczego.

Miasto jest głównym węzłem transportowym Mazowsza. Obecnie przez miasto
przebiegają trzy drogi ekspresowe: S2, S8, S79; 6 dróg krajowych: DK2, DK7, DK8,
DK17, DK61 i DK79 oraz 14 dróg wojewódzkich: DW580, DW629, DW631, DW633, DW634,
DW637, DW638, DW706, DW711, DW717, DW719, DW724, DW801 i DW898. Po zniszczeniach
II wojny światowej, powstania warszawskiego i powojennych rozbiórkach kamienic w
mieście poprowadzono i poszerzono kilka ciągów transportowych. Jednak przez
kolejne dziesięciolecia, aż do lat 90. XX wieku inwestycje transportowe były
daleko niewystarczające – Warszawa długo była jedną z nielicznych stolic
europejskich pozbawioną metra, nadal brakuje kilku połączeń mostowych. Obecnie
istnieje około 30 km ekspresowej obwodnicy Warszawy. Planowo całość obwodnicy ma
mieć długość ok. 80 km. Ponadto w odległości ok. 30 km od Warszawy biegnie
obwodnica śladem DK50.

Jednym z głównych zadań miasta jest rozwój sieci transportu miejskiego, mogącego
stać się alternatywą dla prywatnego transportu samochodowego, którego rola w
centrum miasta będzie ograniczana. W 1999 powstała strefa płatnego parkowania w
śródmieściu, w przyszłości rozważa się wprowadzenie opłat za wjazd do centrum.
Jednocześnie od początku XXI w. prowadzone są działania mające na celu
zintegrowanie różnych środków transportu: przy dużych węzłach przesiadkowych
powstają parkingi typu Parkuj i Jedź (Park and Ride), uruchomiono wspólny bilet
ZTM-KM rozszerzając następnie jego zasięg na kolejne gminy podwarszawskie,
wydłużono sieć autobusów podmiejskich, na ciągach ulic pozbawionych transportu
szynowego powstają wydzielone pasy dla autobusów, następuje też sukcesywna
wymiana taboru i modernizacja linii tramwajowych i kolejowych.

Projektowane są trzy obwodnice – Obwodnica etapowa Warszawy, z której docelowo
ma powstać Obwodnica Miejska (przez most Skłodowskiej-Curie (Północny) i
Siekierkowski) oraz Ekspresowa obwodnica Warszawy prowadząca ruch tranzytowy z
autostrady A2 (Berlin – Moskwa) i dróg ekspresowych S8 (Wrocław – Suwałki) i S17
(Warszawa – Lublin), przez most Grota i Południowy. Jej odcinek przez osiedla
mieszkaniowe dzielnicy Ursynów zostanie poprowadzony w tunelu.

Budowane w przeszłości stały przeprawy mostowe (pierwszy stały most wzniesiono w
1573) były wielokrotnie niszczone podczas wojen, przez powodzie lub krę. W
sierpniu 1915 oraz we wrześniu 1944 wszystkie warszawskie przeprawy zostały
wysadzone.

W historii miasta istniało wiele mostów tymczasowych m.in. sezonowe mosty
łyżwowe, jakie jak most Ponińskiego, a w XX wieku – dwa mosty wysokowodne
zbudowane w 1945 przez radzieckich saperów oraz w latach 1985–2000 most Syreny.

Obecnie na 28-kilometrowym odcinku Wisły znajdujących się w granicach
administracyjnych miasta istnieje 10 stałych mostów: 8 drogowych
(Skłodowskiej-Curie, Grota-Roweckiego, Gdański, Śląsko-Dąbrowski, Świętokrzyski,
Poniatowskiego, Łazienkowski i Siekierkowski) oraz 2 kolejowe – most przy
Cytadeli i most średnicowy. Władze miasta planują w przyszłości budowę kolejnych
4–6 mostów i kładek: Krasińskiego, Na Zaporze i Południowego, lokalnego – na
przedłużeniu ulic Ratuszowej oraz kładki na Wiśle na wysokości ulic: Karowej i
Stefana Okrzei.

Warszawski węzeł kolejowy skupia 8 linii dalekobieżnych oraz podmiejskie koleje
dojazdowe wykorzystujące, z wyjątkiem Warszawskiej Kolei Dojazdowej, tę samą
infrastrukturę. Jest on w całości zelektryfikowany.

Pierwszą linię kolejową w Warszawie otwarto w 1845 (Kolej Warszawsko-Wiedeńska).
Zespół stacji i przystanków kolejowych tworzy Warszawski Węzeł Kolejowy. Cechuje
go układ gwiaździsty, w obrębie miast równoleżnikowy z liniami: średnicową dla
ruchu osobowego oraz obwodową dla ruchu towarowego i tranzytowego.

W Warszawie znajduje się 6 dużych dworców kolejowych – Warszawa Centralna,
Warszawa Gdańska, Warszawa Śródmieście, Warszawa Wileńska, Warszawa Wschodnia i
Warszawa Zachodnia – oraz ponad 40 mniejszych stacji i przystanków osobowych, z
których korzystają pociągi Szybkiej Kolei Miejskiej i Kolei Mazowieckich. W
ostatnich latach oddano do użytku sześć nowych stacji kolejowych: Warszawa Aleje
Jerozolimskie (2008), Warszawa Żwirki i Wigury (2008), Warszawa Lotnisko Chopina
(2012), Warszawa Zacisze Wilno (2013), Warszawa Ursus Niedźwiadek (2014) oraz
Warszawa Mokry Ług (2016).

Szybka Kolej Miejska to naziemna sieć kolei łączącej centrum Warszawy z jej
przedmieściami i sąsiednimi miejscowościami. Ma być uzupełnieniem metra i
alternatywą dla transportu autobusowego. SKM kursuje po torach należących do PKP
Polskich Linii Kolejowych. Pierwsza linia S1 ruszyła w 2005 na trasie do
Falenicy. Obecnie kursują 4 linie, łączące Warszawę z Sulejówkiem Miłosną,
Pruszkowem, Otwockiem i Wieliszewem, a także Lotniskiem Chopina (linią
uruchomioną w czerwcu 2012).

Na terenie aglomeracji warszawskiej funkcjonowało w przeszłości kilka
dojazdowych kolei wąskotorowych: Jabłonowsko-Karczewska,
Piaseczyńsko-Wilanowska, Marecka i Łomiankowska, zlikwidowanych w latach 60. i
70. XX wieku. Obecnie funkcjonuje jedynie normalnotorowa Warszawska Kolej
Dojazdowa (WKD) działająca od 1925, pierwotnie jako Elektryczne Koleje
Dojazdowe. Wykonuje ona przewozy pasażerskie na trasie Warszawa Śródmieście –
Podkowa Leśna – Grodzisk Mazowiecki z odgałęzieniem Podkowa Leśna – Milanówek.

System transportu miejskiego w Warszawie składa się z linii autobusowych,
tramwajowych, metra oraz Szybkiej Kolei Miejskiej. Wszystkie linie koordynowane
są przez Zarząd Transportu Miejskiego. Do przejazdów środkami komunikacji
miejskiej uprawniają bilety z paskiem magnetycznym i Warszawska Karta Miejska.

W 2015 miejskim transportem zbiorowym realizowanych było 46,8% podróży.
Najwięcej przewozów wykonywanych jest autobusami (573,5 mln pasażerów w 2015), o
ok. połowę mniej – tramwajami (271,6 mln), mniejsze udziały ma metro (224,3
mln), Szybka Kolej Miejska (25,3 mln), Koleje Mazowieckie (31,8 mln w ramach
oferty Wspólny bilet ZTM-KM-WKD) i Warszawska Kolej Dojazdowa (4,9 mln w ramach
oferty Wspólny bilet ZTM-KM-WKD).

Najważniejszymi węzłami przesiadkowymi (w 2015 wg liczby przesiadających się
pasażerów) są zespoły przystankowe i stacje metra: Centrum, Dworzec Wileński,
(Metro) Wilanowska oraz (Metro) Ratusz-Arsenał. Ważnym węzłem jest też
przystanek Dworzec Centralny, który jest głównym punktem przesiadkowym dla
autobusów nocnych.

ZTM prowadzi ok. 250 linii autobusowych. Okresowo uruchamiane są linie
dodatkowe, np. linie cmentarne w okresie Wszystkich Świętych. Warszawskie
autobusy obsługiwane są przez spółkę m.st. Warszawy Miejskie Zakłady Autobusowe
oraz przez przewoźników prywatnych: Europa Express City, Michalczewski, Mobilis
i PKS Grodzisk Mazowiecki. Mieszkańcy Warszawy mogą również, dzięki umowie o
wspólnym bilecie korzystać z autobusów niektórych przewoźników obsługujących
podwarszawskie gminy, których część trasy przebiega na terenie miasta – na
przykład KM Łomianki (w granicach stref biletowych ZTM).

Budowę istniejącej dziś kolei podziemnej rozpoczęto dopiero 15 kwietnia 1983 r.
Pierwszy odcinek został otwarty 7 kwietnia 1995 r., a budowę całej pierwszej
linii o przebiegu północ-południe i długości 23,1 km, z 21 stacjami, zakończono
25 października 2008 r. (budowa kolejnych 2 stacji została odłożona na bliżej
nieokreśloną przyszłość). We wrześniu 2010 r. rozpoczęła się budowa II linii
(docelowo 31 km, 28 stacji), której odcinek centralny został uruchomiony 8 marca
2015 r. W każdym dniu roboczym z metra korzysta około 500 tys. pasażerów.

Pierwszą linię tramwaju konnego otwarto w Warszawie 11 grudnia 1866. 26 marca
1908 wyruszył pierwszy tramwaj elektryczny. W okresie międzywojennym tramwaje
znacjonalizowano i wybudowano wiele nowych linii, które jednak uległy
zniszczeniu w latach II wojny światowej. Po wojnie wiele z nich odbudowano, lecz
później część uległa likwidacji. Obecnie sieć tramwajowa w Warszawie jest
zarządzana przez spółkę Tramwaje Warszawskie. Sieć liczy ponad 130 km torów (ok.
276,5 km toru pojedynczego). Około 25 linii tramwajowych obsługiwanych przez
kilkaset pociągów.

Lotnisko Chopina jest położone ok. 8 km od centrum Warszawy, w
południowo-zachodniej części miasta, w dzielnicy Włochy. Jest największym portem
lotniczym w Polsce pod względem obsługiwanych pasażerów i wykonywanych operacji
lotniczych. Składa się z dwóch terminali pasażerskich („A” oraz General
Aviation), dworca towarowego (cargo) i wojskowego portu lotniczego.

Drugim lotniskiem obsługującym aglomerację warszawską jest port lotniczy
Warszawa/Modlin w Modlinie-Twierdzy, osiedlu miasta Nowego Dworu Mazowieckiego.
Jest on zlokalizowany ok. 36 km na północny zachód od centrum stolicy. Lotnisko
rozpoczęło działalność w lipcu 2012. Aktualnie korzysta z niego jeden
przewoźnik, irlandzki Ryanair.

Istnieje także aktywnie używane lotnisko Warszawa-Babice na Bemowie. Korzysta z
niego Aeroklub Warszawski, Lotnicze Pogotowie Ratunkowe, a także wielu
właścicieli mniejszych samolotów i śmigłowców prywatnych lotnictwa ogólnego.

W 2011 przy ul. Banacha oddano do użytku sanitarne lądowisko Banacha, a rok
później zmodernizowano przy ul. Szaserów – lądowisko Szaserów, a drugie przy ul.
Wołoskiej – lądowisko CSK MSWiA-Wołoska. W tym samym roku zarejestrowano również
wielofunkcyjne lądowisko Sokół dla śmigłowców, położone na dachu budynku Biura
Bezpieczeństwa Narodowego przy ul. Karowej 10. Od 2013 przy ul. Kondratowicza
działa sanitarne lądowisko Mazowiecki Szpital Bródnowski, a od 2014 lądowisko
Banacha-Szpital Pediatryczny. W roku 2015 oddano do użytku nowe lądowisko
Instytut „Pomnik – Centrum Zdrowia Dziecka”.

W Warszawie jest coraz więcej dróg rowerowych: w 2004 było ok. 100 km ścieżek i
szlaków rowerowych, w 2010 – już 275 km, zaś w 2014 r. łączna długość
przekroczyła 400 km. Wskaźnik gęstości sieci rowerowej (0,70 km/km²) jest ponad
dwukrotnie większy niż w Krakowie czy Gdańsku. Na najbardziej atrakcyjnych
trasach rowerowych natężenie ruchu sięga 500 rowerzystów na godzinę. Funkcjonuje
ponad 1000 parkingów dla rowerów oferujących kilkanaście tysięcy miejsc, w tym
kilkadziesiąt parkingów typu Bike and Ride (B+R) przy stacjach metra i miejscach
dogodnych przesiadek.

U strukturze Urzędu m.st. Warszawy utworzono stanowisko pełnomocnika prezydenta
m. st. Warszawy ds. komunikacji rowerowej. Działają również organizacje
społeczne wspierające rozwój ruchu rowerowego, m.in. Warszawska Masa Krytyczna.

W Warszawie znajduje się centrum powiadamiania ratunkowego, które obsługuje
zgłoszenia alarmowe kierowane do numerów alarmowych 112, 997, 998 i 999.

Do warszawskich placówek oświatowych – 844 przedszkoli i 992 szkół (w tym 296
podstawowych, 236 gimnazjalnych i 460 ponadgimnazjalnych) – uczęszcza 268 tys.
dzieci i młodzieży. Co roku 14 tys. absolwentów kończy licea ogólnokształcące,
tyle samo – średnie szkoły zawodowe, a kolejne 2 tys. – zasadnicze szkoły
zawodowe.

Stolica jest największym ośrodkiem akademickim w Polsce. Swoją siedzibę ma tu 66
uczelni.

Pierwszą salę teatralną w Warszawie urządzono w letnim dworze Anny Jagiellonki w
Jazdowie. Tam 12 stycznia 1578, podczas uroczystości weselnych Jana Zamoyskiego
i Krystyny Radziwiłłówny, w obecności królowej i króla Stefana Batorego,
wystawiono Odprawę posłów greckich Jana Kochanowskiego. Pierwszy budynek teatru
publicznego, nazywanego Operalnią, wzniesiono w 1748.

W Warszawie znajduje się ok. 30 większych stałych teatrów. Wśród nich
największymi są Teatr Narodowy (założony w 1765) oraz Teatr Wielki – Opera
Narodowa (założony w 1778).

Duże koncerty muzyczne urządza się głównie w Sali Kongresowej (obecnie w
remoncie), na Stadionie Narodowym, w hali Torwar, na służewieckim torze wyścigów
konnych i lotnisku na Bemowie, a mniejsze – w teatrach.

Pierwsze muzeum na terenie obecnej Warszawy zostało otwarte w sierpniu 1805
przez Stanisława Kostkę Potockiego w Pałacu w Wilanowie. Było to drugie muzeum
na ziemiach polskich (po otwartym w 1801 muzeum w Puławach).

Największe stołeczne muzea to: Muzeum Narodowe, Zamek Królewski, Muzeum Pałacu
Króla Jana III w Wilanowie, Muzeum Warszawy, Łazienki Królewskie, Muzeum
Powstania Warszawskiego oraz Muzeum Historii Żydów Polskich, a największe
galerie – Zachęta i Centrum Sztuki Współczesnej Zamek Ujazdowski.

W marcu 2010, z okazji Roku Chopinowskiego, zwiedzającym udostępniono
zmodernizowane Muzeum Fryderyka Chopina. Obecnie trwa remont siedziby głównej
Muzeum Warszawy. W listopadzie 2014 otwarto jego nowy oddział – Muzeum
Warszawskiej Pragi.

W 2018 w warszawskiej Cytadeli powstaną nowe siedziby Muzeum Wojska Polskiego i
Muzeum Historii Polski. W sąsiedztwie Pałacu Kultury i Nauki ma powstać Muzeum
Sztuki Nowoczesnej.

Pierwsze kina uruchomiono w Warszawie w latach 1903–1904. W 1938 w mieście
funkcjonowało 69 stałych kin. Obecnie w Warszawie działa ok. 30 kin, w tym 10
multipleksów należących do operatorów Cinema City i Multikino.

W Warszawie znajduje się wiele bibliotek, w tym Biblioteka Narodowa oraz
Biblioteka Publiczna m.st. Warszawy (ul. Koszykowa 26/28), utworzona w 1907, a
stanowiąca dziś bibliotekę główną województwa mazowieckiego. W mieście działa
ponadto wiele bibliotek uczelni, z największą – Biblioteką Uniwersytecką, oraz
biblioteki specjalistyczne, jak np. Biblioteka Sejmowa i Centralna Biblioteka
Wojskowa.

W stolicy funkcjonuje kilkadziesiąt bibliotek publicznych – dzielnicowych i
osiedlowych – dla dzieci, młodzieży i dorosłych, z wypożyczalniami i czytelniami
naukowymi. Nierzadko organizują one wystawy, konkursy i spotkania z autorami.
Zbiory bibliotek publicznych liczą ok. 5,8 mln woluminów, korzysta z nich 370
tys. czytelników (stan na 2008 rok). Od niedawna tworzone są też mediateki z
multicentrami, w których można wypożyczać płyty z muzyką, audiobooki i filmy.

Powstała znaczna liczba filmów o mieście – zarówno dokumentalnych, jak i
fabularnych (np. Warszawa w reż. Dariusza Gajewskiego).

W Warszawie mieszczą się siedziby wydawców i redakcje większości największych
polskich dzienników: „Faktu”, „Gazety Wyborczej”, „Super Expresu”,
„Rzeczpospolitej” i „Dziennika Gazety Prawnej” i „Przeglądu Sportowego” i
„Gazety Polskiej Codziennie” oraz tygodników: „Polityki”, „Newsweek Polska”, „W
Sieci”, „Do Rzeczy”, „Wprost”, „Uważam Rze”, „Gazety Polskiej” i „Przeglądu”.

Tematyką lokalną zajmują się przede wszystkim dodatki lokalne do gazet
ogólnopolskich: do „Rzeczpospolitej” – „Życie Warszawy” (do 2011 funkcjonujące
jako samodzielna gazeta), „Gazety Wyborczej” – „Gazeta Stołeczna” jaki i również
lokalne gazety np. miesięczniki: „Skarpa Warszawska”, „Kurier Warszawski” i
„Stolica” (dawniej tygodnik) oraz półrocznik „Kronika Warszawy”. Wydawane są
także bezpłatne: półtygodnik „Nasze Miasto” oraz gazety dzielnicowe i osiedlowe:
np. „Głos Pragi”, „Nowa Gazeta Praska” oraz „Południe”.

Warszawa jest siedzibą spółki Polskie Radio i redakcji jej programów
ogólnopolskich, lokalnej rozgłośni Polskie Radio RDC oraz ogólnopolskiego Radio
Zet. Ponadto nadaje stąd wiele stacji prywatnych: Antyradio, Eska Rock, Radio
Eska, Radio Jutrzenka, Radio Kampus, Radio Kolor, Radio Niepokalanów, Radio
Plus, RMF Maxxx Mazowsze, Rock Radio, Radio Warszawa (dawniej: Radio
Warszawa-Praga), Radio WAWA, Radio Złote Przeboje i Vox FM Warszawa (dawniej
Radio Plus). Z terenu Warszawy nadawanych jest 27 analogowych stacji radiowych
(większość z Pałacu Kultury i Nauki, ale emisja prowadzona jest również z
wieżowca Rondo 1 oraz Hotelu Marriot, trzy stacje nadawane są także z RTCN
Raszyn kilkanaście kilometrów od granicy miasta – nadajniki w mieście są tylko
ich uzupełnieniem) oraz 9 cyfrowych stacji radiowych w systemie DAB+, z których
cztery dostępne są wyłącznie cyfrowo.

W stolicy swą główną siedzibę, studia i redakcje anten ogólnopolskich ma
Telewizja Polska. Nadawany jest stąd także lokalny program TVP Warszawa. Również
w Warszawie znajdują się studia innych stacji telewizyjnych: Polsat,
Superstacja, TTV, TV 4, TVN, TV Puls, Telewizja Republika i TV Trwam. Emisję
programów telewizyjnych dla Warszawy prowadzi Pałac Kultury i Nauki, z którego
emitowanych jest 27 programów otwartych i 12 kanałów kodowanych w ramach
multipleksów pierwszego, drugiego, trzeciego (których główne nadajniki znajdują
się w Raszynie), czwartego (kodowanego), ósmego oraz dodatkowej emisji testowej
kanałów TVN, TVN 7 i TTV w jakości HD (obydwa nadawane są w Warszawie tylko z
PKiN).

Pierwsze warszawskie organizacje sportowe zaczęły powstawać w drugiej połowie
XIX wieku. W 1878 powstało Warszawskie Towarzystwo Wioślarskie. W 1886
zorganizowano Warszawskie Towarzystwo Cyklistów (WTC). Wtedy też odbyły się
pierwsze większe imprezy sportowe. Tak więc w 1869 po raz pierwszy na ziemiach
polskich miał miejsce w Warszawie wyścig kolarski. Pojawiła się również prasa
sportowa, jak np. czasopismo „Kolarz, Wioślarz, Łyżwiarz”. Dynamiczny rozwój
warszawskiego sportu przypada jednak na pierwsze lata XX wieku. 25 sierpnia 1900
WTC wraz z pismem „Kolarz, Wioślarz, Łyżwiarz” zorganizowało pierwszy
długodystansowy wyścig kolarski na trasie Warszawa-Lublin-Warszawa. Najlepszą
polską cyklistką przełomu wieków była Karolina Kocięcka, która w 1900 wyruszyła
rowerem z Warszawy do Paryża na II Igrzyska Olimpijskie i Wystawę Światową.
Pierwsze na ziemiach polskich wyścigi kolarskie z udziałem prowadzącego
motocykla odbyły się na torze kolarskim WTC na Dynasach podczas Wystawy
Sportowej, którą otwarto 30 maja 1903. 4 czerwca miał miejsce wyścig amatorski,
a 18 czerwca bito rekord przejazdu w ciągu jednaj godziny. WTC brało też udział
w przygotowaniu pierwszego na ziemiach polskich motocyklowego wyścigu szosowego
na trasie o długości 100 kilometrów. Odbył się on pod Warszawą 2 sierpnia 1903.
21 maja 1901 na terenie parku w Łazienkach otwarto tor wyścigów konnych o
długości 2200 metrów. Posiadał on 24 przeszkody stałe oraz rowy i skarpy.
Konkursy hippiczne odbywały się tam corocznie do wybuchu I wojny światowej. 10
listopada 1905 rozpoczęło działalność w Warszawie pierwsze „gniazdo” Sokoła im.
Tadeusza Kościuszki. 4 marca 1906 ukazał się natomiast pierwszy numer tygodnika
„Sokół”. Było to skierowane do młodzieży pismo propagujące usprawniające i
niezbędne w prawidłowym rozwoju ćwiczenia gimnastyczne. W październiku 1906
powstała zaś pierwsza kobieca organizacja gimnastyczna „Grażyna”. Inicjatorką
jej powstania była Helena Kuczalska-Prawdzic. 29 września 1909 na Agrykoli w
ramach Dni Sportu zorganizowanych przez sekcję gier Warszawskiego Koła
Sportowego odbył się po raz pierwszy mecz drużyny Warszawskiego Klubu Sportowego
z reprezentacją krakowskiej Wisły (7:0 dla Wisły). W listopadzie 1912 przy Nowym
Świecie otwarto sztuczne lodowisko Palais de Glace z płytą lodową o powierzchni
1500 m kw. Wybuch pierwszej wojny światowej nie zahamował rozwoju warszawskiego
sportu. Obok już działających Klubu Sportowego „Polonia”, Akademickiego Związku
Sportowego i Klubu Sportowego „Korona”, utworzono Związek Polskich Stowarzyszeń
Sportowych i Gimnastycznych, którego zjazd połączony z zawodami sportowymi odbył
się w parku Agrykola w dniach 20-22 września 1918. W lutym 1917 powstało
natomiast Polskie Towarzystwo Żeglugi Napowietrznej. W czerwcu 1917 utworzono
pierwszą szkołę pływania dla kobiet, którą kierowała p. Łączewska – ówczesna
mistrzyni pływacka. Od 29 kwietnia 1915 zaczął ukazywać się w Warszawie „Sport
Polski” – jedyne pismo sportowe na ziemiach polskich podczas I wojny światowej.
Wcześniej ukazywał się tygodnik ilustrowany „Sport”.

Największy obiekt sportowy w Warszawie to wielofunkcyjny Stadion Narodowy
mieszczący 58 tys. widzów, na którym mogą się odbywać mecze piłkarskie, rugby,
footballu amerykańskiego oraz widowiska rozrywkowe. Zastąpił dawny
lekkoatletyczny Stadion Dziesięciolecia, który funkcjonował 1955–2007 i mieścił
maksymalnie 100 tys. widzów. W Warszawie istnieją również: 31-tysięczny
piłkarski Stadion Wojska Polskiego w Warszawie, lekkoatletyczne stadiony Gwardii
Warszawa oraz Skry Warszawa oraz 7-tysięczny piłkarski Stadion Polonii.

W Warszawie jest także zlokalizowane kilkanaście hal sportowych, w tym
największa, mogąca pomieścić na swoich trybunach 4 tys. widzów Hala Torwar, Tor
wyścigów konnych na Służewcu, Tor łyżwiarski Stegny, kilka krytych lodowisk,
kilkadziesiąt całorocznych basenów i kortów tenisowych, m.in. klubu sportowego
Warszawianka. Mieszczą się tu siedziby Narodowego Centrum Sportu oraz Centrum
Olimpijskiego.

W 2012 dwa warszawskie kluby piłkarskie występowały w Ekstraklasie (Legia
Warszawa i Polonia Warszawa) (obecne tam od wielu lat). W rozgrywkach Basketligi
występuje koszykarski klub (Polonia Warszawa) i (AZS Politechnika Warszawska),
której siatkarska sekcja również w sezonie 2011/2012 występuje w PlusLidze.

Główne warszawskie kluby sportowe, w których uprawia się różne dyscypliny
sportowe (alfabetycznie):

Trasa kolarskich zawodów Tour de Pologne dorocznie przebiega przez Warszawę.
Warszawa jest również gospodarzem biegów masowych: Półmaratonu Warszawskiego
(marzec), Maratonu Warszawskiego (maj/wrzesień), Biegu Wisły, Irena Run i
Biegnij Warszawo (październik).

Korty KSP Warszawianka goszczą regularnie turnieje tenisowe m.in.: J&S Cup,
Suzuki Warsaw Masters 2008 oraz Polsat Warsaw Open. Od 1921 odbywają się
piłkarskie Derby Warszawy rozgrywane pomiędzy warszawskimi klubami Legią
Warszawa i Polonią Warszawa. Na torze Służewiec odbywają się gonitwy konne –
Wielka Warszawska. Regularnie odbywają się tu Halowe Mistrzostwa Polski Seniorów
w Lekkoatletyce, Mistrzostwa Polski Seniorów w Lekkoatletyce, Memoriały Janusza
Kusocińskiego oraz Kamili Skolimowskiej.

W 2008 Warszawa otrzymała tytuł Europejskiej Stolicy Sportu. W Warszawie
funkcjonują sportowe towarzystwa: Cyklistów, Wioślarskie, Szachistów oraz
Łyżwiarskie.

W 2012 r. stolica była jednym z ośmiu miast-gospodarzy największego sportowego
wydarzenia w Polsce – Mistrzostw Europy w Piłce Nożnej. Na Stadionie Narodowym
rozegrano łącznie pięć meczów: trzy w fazie grupowej (w tym dwa z udziałem
reprezentacji Polski, z czego jeden był meczem otwarcia) oraz po jednym
ćwierćfinale i półfinale.

W Warszawie funkcjonuje ponad 30 basenów, w tym – w sezonie letnim – cztery
odkryte: Moczydło przy Górczewskiej , WOW Wisła Inflancka przy ul. Inflanckiej,
Park Kultury w Powsinie przy ul. Maślaków i w parku Szczęśliwickim.

W Warszawie funkcjonują trzy porty rzeczne: port Czerniakowski, port Praski i
port Żerański.

W ostatnich latach brzegi Wisły stały się popularnym miejscem wypoczynku,
rozrywki i rekreacji. Przebudowano bulwary wiślane, urządzono kilka plaż, a w
sezonie letnim działają tam liczne klubokawiarnie.

Warszawa jest siedzibą władz zwierzchnich i jednostek administracyjnych wielu
Kościołów i związków wyznaniowych: Konferencji Episkopatu Polski, archidiecezji
warszawskiej i diecezji warszawsko-praskiej Kościoła rzymskokatolickiego, władz
zwierzchnich Kościoła Ewangelicko-Augsburskiego, Kościoła
Ewangelicko-Reformowanego, Kościoła Ewangelicko-Metodystycznego, Kościoła
Zielonoświątkowego, Armii Zbawienia, władz zwierzchnich oraz diecezji
warszawskiej Kościoła Polskokatolickiego, kustodii warszawskiej Kościoła
Katolickiego Mariawitów, władz zwierzchnich (metropolii warszawskiej i całej
Polski) oraz diecezji warszawsko-bielskiej Polskiego Autokefalicznego Kościoła
Prawosławnego. Z tego względu w stolicy jest jedna archikatedra, pięć katedr i
dwie konkatedry.

W Warszawie znajdują się także parafie i zbory innych wyznań katolickich i
protestanckich, siedziby gmin żydowskich, wspólnot buddyjskich i gminy
muzułmańskiej.

Podczas badania sondażowego, przeprowadzonego w 2010 przez zespół socjologów z
UKSW, 66% ankietowanych mieszkańców Warszawy zadeklarowało się jako osoby
wierzące, a 6% jako osoby niewierzące. Na msze uczęszczało 32% wiernych
archidiecezji warszawskiej, oraz 34% wiernych diecezji warszawsko-praskiej.
Eucharystię przyjmuje około 15% wiernych.

Z Warszawy co roku wyrusza kilka pieszych pielgrzymek na Jasną Górę, w tym
najbardziej znana i najliczniejsza w Polsce, 300-letnia Pielgrzymka warszawska
oraz Warszawska Akademicka Pielgrzymka Metropolitalna i Praska pielgrzymka
piesza.

W stolicy znajduje się kilka sanktuariów maryjnych – m.in. sanktuarium Matki
Boskiej Łaskawej z jej obrazem koronowanym w 1651 w obecności króla Jana
Kazimierza (pierwsza koronacja obrazu maryjnego w Polsce). Matka Boska Łaskawa
jest uznawana za główną patronkę Warszawy. Drugorzędnym patronem miasta jest bł.
Władysław z Gielniowa, bernardyn z kościoła pw. św. Anny, zmarły w 1505 r.,
ogłoszony patronem Warszawy przez papieża Jana XXIII 19 grudnia 1962. Świętym
Kościoła katolickiego związanym ze stolicą jest też arcybiskup warszawski
Zygmunt Szczęsny Feliński, kanonizowany przez papieża Benedykta XVI 11
października 2009.

Około 200 km² miasta zajmują tereny zieleni: parki, lasy, zieleń uliczna oraz
zieleń osiedlowa i zieleń wokół obiektów użyteczności publicznej. Znaczne
obszary objęte są ochroną przyrody.

Na północny zachód od Warszawy rozciąga się Puszcza Kampinoska. Większość
terenów puszczy zajmuje Kampinoski Park Narodowy, stanowiący od 2000 rezerwat
biosfery UNESCO. Warszawa jest jedyną stolicą w Europie i jedną z dwóch na
świecie graniczących bezpośrednio z parkiem narodowym. W granicach otuliny
Kampinoskiego Parku Narodowego leży część dzielnicy Bielany.

Ponadto inne wartościowe tereny – dolina Wisły, Wilanówki, ciąg jezior oraz
kompleksy leśne – weszły w skład Warszawskiego Obszaru Chronionego Krajobrazu.
Część WOChK związana z doliną Wisły stanowi obecnie fragment sieci obszarów
Natura 2000. Tereny leśne we wschodniej części Warszawy objęto granicami
Mazowieckiego Parku Krajobrazowego.

W obrębie miasta znajduje się kilkanaście zwartych kompleksów leśnych,
obejmujących ponad 7200 ha, co stanowi prawie 14% powierzchni miasta. Część
lasów, jak np. Las Bielański, jest pozostałością dawnej, rozległej puszczy
mazowieckiej, porastającej te obszary; znaczna część jest kompleksami silnie
przekształconymi przez gospodarkę, część lasów pochodzi z XX-wiecznych zalesień.
Większość lasów w obrębie Warszawy to bory sosnowe z domieszką brzóz i dębów.
Wiele z tych środowisk służy warszawiakom do rekreacji, niektóre mają dużą
wartość przyrodniczą i chronione są w formie rezerwatów przyrody.

Największą część spośród obszarów leśnych zajmują lasy prywatne pod nadzorem
Prezydenta m.st. Warszawy (44%), pozostałe to lasy miejskie (38%) (Lasy miejskie
Warszawy) i lasy stanowiące własność Skarbu Państwa administrowane przez Lasy
Państwowe (18%).

Największe zwarte obszary leśne Warszawy zlokalizowane są w obrębie
Mazowieckiego Parku Krajobrazowego. Składają się z kilku dużych kompleksów
leśnych, częściowo od siebie izolowanych, leżących na południowo-wschodnim
skraju miasta: w dzielnicach Wesoła i Wawer i częściowo w podwarszawskich
gminach. W skład Mazowieckiego Parku Krajobrazowego wchodzą m.in. rezerwaty
Rezerwat im. Króla Jana Sobieskiego z pięknymi fragmentami dąbrów i Bagno Jacka
w Wesołej. Na północ od terenów Mazowieckiego Parku Krajobrazowego położone są
rozległe Lasy Rembertowskie, częściowo zlokalizowane na terenach wojskowych. Na
ich południowym skraju leży leśny rezerwat Kawęczyn, a blisko niego rezerwat
Olszynka Grochowska. Duże obszary leśne, sąsiadujące z Lasami Legionowskimi,
znajdują się w dzielnicy Białołęka.

Te trzy ostatnie obszary łączą się wąskimi pasami zadrzewień ze znajdującym się
tuż za granicami miasta Kampinoskim Parkiem Narodowym.

Obszary leśne Warszawy są bardzo cenne jako ostoje fauny i flory (zwłaszcza lasy
objęte ochroną jako rezerwaty) oraz ze względu na walory krajobrazowe.

Na terenie Warszawy znajduje się kilkadziesiąt zbiorników wodnych i cieków,
niektóre z nich mają dużą wartość przyrodniczą i krajobrazową. W skład wód
stojących wchodzi m.in. kilka zbiorników o charakterze jezior, będących
starorzeczami Wisły (Jezioro Wilanowskie, Jeziorko Czerniakowskie, Jezioro
Powsinkowskie, Jezioro Kamionkowskie, Jezioro Gocławskie, Łacha Potocka), kilka
zbiorników torfowiskowych, kilkanaście stawów parkowych i sztuczne zbiorniki
(przeważnie fosy) będące pozostałościami XIX-wiecznych fortyfikacji Warszawy, a
także pozostałości po wyrobiskach gliny w formie glinianek (w Parku
Szczęśliwickim, Parku Moczydło, Glinianki Sznajdra, Staw Koziorożca, Stawy
Cietrzewia itd.).

Największym naturalnym zbiornikiem wodnym w Warszawie jest Jeziorko
Czerniakowskie (19,7 ha) mające status rezerwatu. Inne duże zbiorniki (o
powierzchni kilkunastu ha) to także Jezioro Powsinkowskie (bardzo cenne
przyrodniczo: m.in. jako ostoja ptaków wodno-błotnych i ze względu na rzadkie
gatunki bentosowych bezkręgowców) i Jezioro Wilanowskie. W dużych warszawskich
parkach znajduje się wiele stawów parkowych, jednak tylko niektóre z nich mają
charakter zbiorników trwałych (Łazienki Królewskie, park Moczydło, park
Szczęśliwicki, park Skaryszewski, Dolinka Służewiecka), z pozostałych (np. Pole
Mokotowskie, park Ujazdowski) woda jest regularnie spuszczana, okresowo usuwane
są rośliny i osady, co uniemożliwia występowanie w nich większości typowych
przedstawicieli słodkowodnej fauny i flory. Na terenie Warszawy występują
chronione prawem torfowiska, na których znajdują się malownicze zbiorniki wodne
(m.in. Macierowe Bagno i Bagno Jacka w Wesołej oraz Torfy i Biały Ług w Wawrze).
Częściową ochroną prawną jako tzw. użytek ekologiczny objęte jest Jeziorko
Imielińskie na Ursynowie.

Wiele fragmentów przepływającej przez Warszawę Wisły, zwłaszcza na wschodnim
brzegu, jest bardzo cennych przyrodniczo, zarówno ze względu na gnieżdżące się
tu ptaki (np. Rezerwat Wyspy Zawadowskie w Wilanowie i Wawrze), jak i liczne
populacje ryb, a także rzadkich bezkręgowców. Około 20 trwałych cieków i kanałów
jest elementem środowiska przyrodniczego Warszawy, m.in. silnie zdegradowany,
choć wciąż atrakcyjny przyrodniczo kilkunastokilometrowy Kanał Żerański
(Królewski) łączący Wisłę z Jeziorem Zegrzyńskim i malownicza rzeka Wilanówka,
płynąca fragmentami wśród wiejskiego i półnaturalnego krajobrazu. Wiele starych
cieków wodnych: Drna, Rudawka, Żurawka – zostało skanalizowanych.

Środowiska słodkowodne Warszawy i ich otoczenie to, jak w przypadku innych
wielkich miast rezerwuary różnorodności biologicznej, podlegają coraz większej
presji ze strony otaczających silnie zurbanizowanych obszarów (tzw. rozpełzanie
się miasta).

W Warszawie żyje co najmniej 4000 gatunków zwierząt, w tym: wydra, bóbr, bączek
zwyczajny, rzekotka drzewna, traszka grzebieniasta, bocian czarny, kumak
nizinny.



https://pl.wikipedia.org/wiki/Harry_Potter_(seria_film%C3%B3w)

Harry Potter – seria ośmiu brytyjsko-amerykańskich filmów fantasy powstałych na
podstawie cyklu powieści brytyjskiej pisarki J.K. Rowling również zatytułowanej
Harry Potter. Filmy stworzono w wytwórni Warner Bros. i wydano w latach
2001–2011. Wszystkie osiem wyprodukował David Heyman, za to reżyserów było w
sumie czterech: Chris Columbus, Alfonso Cuarón, Mike Newell i David Yates. W
główne role wcieliła się trójka (z początkiem produkcji pierwszego filmu)
nastolatków: Daniel Radcliffe, Rupert Grint i Emma Watson. Zagrali oni Harry’ego
Pottera oraz jego dwoje przyjaciół, Rona Weasleya i Hermionę Granger – uczniów
Szkoły Magii i Czarodziejstwa Hogwart. Wielowątkowa fabuła filmów skupia się
przede wszystkim na walce z największym czarnoksiężnikiem na świecie, Lordem
Voldemortem.

Filmy z serii Harry Potter, tak jak i książki, odniosły potężny sukces na całym
świecie. Za sprawą ponad 7,7 miliarda dolarów dochodu jest to najbardziej kasowy
cykl filmów w historii, poza tym wszystkie pojedyncze części znajdują się w
czołówce najbardziej dochodowych filmów wszech czasów (najwyżej część ostatnia –
pozycja ósma).

W 1997 powieść Harry Potter i Kamień Filozoficzny trafiła w ręce Davida Heymana,
brytyjskiego producenta filmowego prowadzącego wytwórnię Heyday Films.
Postanowił on zaprezentować wytwórni Warner Bros. pomysł zekranizowania jej. W
1999 Rowling sprzedała za milion funtów brytyjskich prawa do adaptacji czterech
pierwszych książek z serii Harry Potter. Pisarka wymogła, by obsadę stanowili
wyłącznie brytyjscy (ewentualnie irlandzcy) aktorzy, zdjęcia powstawały w
Wielkiej Brytanii, a Warner Bros. nie miało prawa kręcić filmów nie na podstawie
jej powieści.

Wszystkie osiem filmów wyprodukował Heyman ze swoją wytwórnią Heyday Films,
którą dodatkowo wspierała przy pierwszych trzech wytwórnia 1492 Pictures.
Więźnia Azkabanu wyprodukowali dodatkowo Chris Columbus i Mark Radcliffe. Przy
czterech ostatnich częściach Heyman współpracował z Davidem Barronem, a
dwuczęściowe Insygnia Śmierci zgodziła się wyprodukować sama Rowling (która
wcześniej odrzuciła propozycję pracy na tej pozycji przy Czarze Ognia). Heyman
wypowiedział się: „Gdy wyszedł pierwszy film, nie myślałem o tym, że będzie ich
aż osiem”. Przyznał, że pierwsza część była bardzo zależna od Warner Bros.,
jednak później dano mu więcej swobody w realizowaniu kolejnych adaptacji.
Najdroższym ze wszystkich filmów był Książę Półkrwi, kosztujący 250 milionów
dolarów. Ostatnia z książek Rowling (Harry Potter i Insygnia Śmierci) została
zekranizowana w dwóch częściach; Heyman zdradził, że mimo to kręcono je jako
jedną całość.

Do roli Harry’ego Pottera rozważano kandydatury wielu chłopców, między innymi
Liama Aikena, którego nawet zgodzono się przyjąć, ale ofertę cofnięto ze względu
na jego pochodzenie (jest pół-Brytyjczykiem). Daniela Radcliffe'a Heyman odkrył
w teatrze, gdy ten był na sztuce z rodzicami. Chłopiec zachwycił twórców, jak i
samą Rowling, która powiedziała: „Poczułam się tak, jakbym odzyskała dawno
utraconego syna”. Jego rodzice początkowo wahali się w sprawie wyrażenia zgody
na udział Daniela w projekcie, ale zgodzili się po tym, jak twórcy zapewnili
ich, iż syn będzie chroniony przed mediami. Rupert Grint w roli Rona Weasleya i
Emma Watson jako Hermiona Granger zostali wyłonieni na castingach. Grint
dowiedział się o przesłuchaniach z programu telewizyjnego, zaś Watson została
polecona przez nauczycielkę. Oboje debiutowali w Harrym Potterze, z kolei
Radcliffe miał już na koncie rolę w filmie telewizyjnym David Copperfield z 1999
roku. 8 sierpnia 2000 cała trójka podpisała kontrakty.

Do dorosłych ról wybrano wiele znanych i doświadczonych aktorów. Jako pierwszy
został zatrudniony Robbie Coltrane, który wcielił się w Rubeusa Hagrida Alana
Rickmana i dwukrotną laureatkę Oscara, Maggie Smith. Albusa Dumbledore’a zagrał
(mimo postanowień o wyłącznie brytyjskiej obsadzie) Irlandczyk, Richard Harris,
który zmarł niedługo po premierze drugiej części. W kolejnych filmach zastąpił
go Michael Gambon. W rolę nastoletniego Dracona Malfoya wcielił się Tom Felton,
który w chwili rozpoczęcia zdjęć miał już większe doświadczenie filmowe niż
Radcliffe, Grint i Watson, bowiem zagrał w dwóch produkcjach. Dursleyów, którzy
pojawili się w pierwszych trzech, piątym i ostatnim filmie zagrali Richard
Griffiths i Fiona Shaw. W kolejnych częściach Harry’ego Pottera do obsady
dołączyły kolejne twarze, takie jak Gary Oldman, Helena Bonham Carter, Ralph
Fiennes, David Thewlis, Timothy Spall, Brendan Gleeson, Imelda Staunton, Robert
Pattinson czy laureaci Oscara Emma Thompson i Jim Broadbent.

Jedną z pierwszych rozważanych kandydatur na reżysera Kamienia Filozoficznego
złożył Steven Spielberg, który chciał nakręcić film animowany. Właśnie dlatego
Rowling zdecydowała się odrzucić jego propozycję. Późniejszymi kandydatami byli
chociażby Chris Columbus, Terry Gilliam, Jonathan Demme, Mike Newell, Alan
Parker, Wolfgang Petersen, Rob Reiner, Tim Robbins, Brad Silberling czy Peter
Weir. Wybór Rowling padł na Gilliama, jednak wytwórnia Warner Bros. zdecydowała
się zatrudnić Columbusa, tłumacząc się jego doświadczeniem w pracy nad filmami
familijnymi (takimi jak Kevin sam w domu czy Pani Doubtfire). Później Columbus
wyreżyserował także drugą część, Komnatę Tajemnic. Reżyser stwierdził, iż chciał
stworzyć dzieło złote i staromodne; równocześnie oświadczył Rowling, iż nie
zamierza modyfikować ogólnej treści i przesłania jej książki.

Po zakończeniu prac nad Komnatą Tajemnic Columbus uznał, że się „wypalił”, i
dlatego postanowił nie reżyserować kolejnego filmu (choć pracował nad nim jako
producent). Zastąpił go Alfonso Cuarón, który nadał Więźniowi Azkabanu
mroczniejszy i bardziej tajemniczy charakter, zmieniając barwę kolorów i
krajobrazy Hogwartu. Czwartą część wyreżyserował Mike Newell (wcześniejszy
kandydat do wyreżyserowania Kamienia Filozoficznego), który chciał stworzyć
„paranoidalny dreszczowiec”. Tak jak w przypadku Cuaróna, jego przygoda z Harrym
Potterem skończyła się na jednym filmie. Na potrzeby Zakonu Feniksa Newella
zastąpił David Yates, który wyreżyserował także wszystkie kolejne filmy –
Księcia Półkrwi i podzielone na dwie części Insygnia Śmierci.

Na początku scenariusz do Kamienia Filozoficznego miał napisać Michael
Goldenberg. Powstała nawet wczesna wersja jego dzieła, jednak Heyman odrzucił
Godlenberga go na rzecz Steve’a Klovesa. Kloves przyznał, że bardzo stresował
się przed pierwszym spotkaniem z Rowling. Tymczasem pisarka wyraziła dla niego
duże wsparcie i pomagała mu w tworzeniu scenariusza. Kloves odpowiadał za cztery
pierwsze filmy, a w piątym zastąpił go Goldenberg, któremu Rowling również
pomagała. Pozostałe części cyklu (od szóstej do ósmej) znowu powstały na
podstawie scenariuszy Klovesa.

Za scenografię we wszystkich ośmiu filmach odpowiadał Stuart Craig. Stworzył on
wiele planów, z czego największym i najbardziej okazałym było atrium
Ministerstwa Magii. Poza tym jego słynnymi dziełami były Komnata Tajemnic, dwór
Malfoyów czy stworzona komputerowo jaskinia, w której znajdował się rzekomy
horkruks w Księciu Półkrwi. Jako że filmy powstawały, gdy nie wszystkie książki
były jeszcze znane, Craig musiał modyfikować scenografię Hogwartu, na przykład
tworząc olbrzymi dziedziniec na potrzeby Insygniów Śmierci: Części II. Scenograf
przyznał, że z sukcesywnie powstającymi filmami zmieniała się technika, i o ile
na początku szkicował swoje pomysły ołówkiem, o tyle później wykorzystywał już
nowoczesną technologię.

Zdjęcia powstawały głównie w Leavesden Studios w miejscowości Watford (na północ
od Londynu), które od 2012 można zwiedzać. Zamek Alnwick i katedrę w Gloucester
wykorzystano jako filmowy Hogwart, poza tym filmy kręcono w wielu angielskich i
szkockich plenerach (również w Londynie, na przykład na stacji King’s Cross). W
każdym kolejnym filmie zdjęcia były coraz bardziej mroczne, zimne i nastrojowe.
W piątym filmie (Zakon Feniksa) za zdjęcia odpowiadał Polak – Sławomir Idziak.

Zdjęcia do pierwszego filmu rozpoczęły się 2 października 2000, a zdjęcia do
ostatniego zakończyły 12 czerwca 2010. W grudniu 2010 ekipa ponownie zebrała
się, by nakręcić na nowo epilog Dziewiętnaście lat później. Ostatni klaps w
historii Harry’ego Pottera padł 21 grudnia 2010.

Premiera pierwszego filmu z cyklu, Kamień Filozoficzny, odbyła się 4 listopada
2001 w Wielkiej Brytanii i 14 listopada w Stanach Zjednoczonych. Dwa dni później
produkcja weszła na ekrany kin; w kolejnych krajach pojawiała się sukcesywnie aż
do maja 2002. Rok po premierze filmu, czyli w listopadzie 2002, wydana została
druga część, Komnata Tajemnic. Po przerwie w 2003 następne filmy, Więzień
Azkabanu i Czara Ognia, ukazały się kolejno w maju 2004 i listopadzie 2005. W
czerwcu 2007 odbyła się premiera Zakonu Feniksa, a na jesień 2008 zaplanowano
zaprezentowanie Księcia Półkrwi, jednak z przyczyn komercyjnych – mimo
ukończenia produkcji – przeniesiono go o siedem miesięcy, aż do lipca 2009.
Dwuczęściowe Insygnia Śmierci wydano w listopadzie 2010 i lipcu 2011. Ostatnia
część jako jedyna została wydana w pełni w 3D (choć nakręcono ją w 2D).
Uroczysta premiera Insygniów Śmierci: Części II odbyła się 7 lipca 2011 na
Trafalgar Square w Londynie.

12 września 2013 J.K. Rowling oświadczyła na Facebooku, że podpisała z wytwórnią
Warner Bros. umowę na zrealizowanie spin-offu osadzonego w uniwersum Harry’ego
Pottera, zatytułowanego Fantastic Beasts and Where to Find Them. Głównym
bohaterem filmu jest Newt Skamander, zaś film opowiadał o wydarzeniach, które
doprowadziły do napisania przezeń książki Fantastyczne zwierzęta i jak je
znaleźć. Akcja pierwszego filmu rozpoczęła się w Nowym Jorku siedemdziesiąt lat
przed wydarzeniami przedstawionymi w Kamieniu Filozoficznym. Rowling napisała
scenariusz do filmu, co było jej debiutem scenopisarskim. Seria będzie składać
się z pięciu filmów.

Wszystkie osiem filmów spotkało się z dużym uznaniem krytyków i licznymi
nominacjami do prestiżowych nagród. W sumie Harry Potter został 15 razy
nominowany do Oscara, jednak nigdy żaden z jego twórców nie dostał statuetki, za
co Akademia była krytykowana przez media. Za to w 2011 podczas 64. ceremonii
rozdania nagród Brytyjskiej Akademii Sztuk Filmowych i Telewizyjnych (BAFTA)
J.K. Rowling, Rupert Grint, Emma Watson, producenci David Heyman i David Barron
oraz reżyserowie David Yates, Mike Newell i Alfonso Cuarón odebrali honorową
nagrodę statuetkę imienia Michaela Balcona za wkład w brytyjską kinematografię.
Poza tym filmy o Harrym Potterze zdobyły dwie nagrody BAFTA (za scenografię w
Czarze Ognia i efekty specjalne w Insygniach Śmierci: Części II) oraz 5
nominacji do Grammy za ścieżki dźwiękowe.

Już od 2007 roku Harry Potter to najbardziej dochodowa seria filmowa w historii,
a to za sprawą ponad 7,7 miliardów dolarów zysków z biletów (rekord pobito
dzięki 4,47 miliarda). Niemal siedmiokrotnie przewyższa do łączny budżet
wysokości 1,2 miliarda. Po tym, jak pierwsza część (Kamień Filozoficzny)
zarobiła 975 milionów dolarów, żadna inna część nie zdołała jej prześcignąć.
Udało się to dopiero ostatniej (Insygnia Śmierci: Część II), która przyniosła
ponad 1,3 miliarda dolarów. Przez pewien czas był to trzeci najbardziej
dochodowy film wszech czasów, a w lipcu 2015 roku uplasował się na siódmym
miejscu. Poza tym pobił wiele rekordów, chociażby dla największych wpływów,
jakie jeden film w Stanach przyniósł w trakcie jednego dnia (73 miliony dolarów
w dniu premiery). Kamień Filozoficzny to największy kinowy sukces 2001 roku,
Czara Ognia – 2005, a Insygnia Śmierci: Część II – 2011. Największą porażkę ze
wszystkich ośmiu filmów odniósł Więzień Azkabanu, który mimo to był sam w sobie
dużym sukcesem.



https://pl.wikipedia.org/wiki/Reprezentacja_W%C5%82och_w_pi%C5%82ce_no%C5%BCnej

Reprezentacja Włoch w piłce nożnej (wł. Nazionale italiana di calcio) – zespół
piłkarski, reprezentujący Włochy w meczach i sportowych imprezach
międzynarodowych, powoływany przez selekcjonera, w którym mogą występować
zawodnicy posiadający obywatelstwo włoskie. Za jego funkcjonowanie
odpowiedzialny jest Federazione Italiana Giuoco Calcio.

Pierwszym poważnym sukcesem był brązowy medal na Igrzyskach Olimpijskich w
Amsterdamie w 1928. Włochy nie uczestniczyły w pierwszych finałach w 1930. W
kolejnych MŚ w 1934, gdzie byli gospodarzami, Włosi pokonali w finale
Czechosłowację po dogrywce 2:1, zdobywając swój pierwszy tytuł. Kolejny tytuł
mistrzowski został zdobyty w 1938, a w finale Włosi pokonali Węgrów. Co ciekawe
oba tytuły zdobył trener Vittorio Pozzo, który do tej pory pozostaje jedynym
selekcjonerem który to uczynił[potrzebny przypis]. W międzyczasie Włochy zdobyły
złoty medal na Igrzyskach Olimpijskich w Berlinie w 1936.

Po II wojnie światowej Włosi nie byli tak skuteczni. W 1949 w katastrofie
lotniczej koło Turynu zginęła niemal cała drużyna Torino FC. Ta tragedia miała
kolosalny wpływ na drużynę narodową ponieważ aż 10 piłkarzy z Torino grało w
podstawowym składzie reprezentacji.

W 1968 Włochy zdobyły Mistrzostwo Europy, pokonując w finale Jugosławię. Był to
pierwszy sukces od czasu MŚ w 1938. Na mundialu w 1970 Włosi dotarli do finału,
gdzie przegrali z Brazylią. Kolejny sukces miał miejsce w 1982 kiedy Włochy
pokonały w finale mundialu RFN 3:1.

Po zwycięstwie zaczęły się chude lata. Włochy nie zakwalifikowały się do ME w
1984. Na MŚ 1986 Włochy odpadły w drugiej rundzie przegrywając z Francją. Na
Mistrzostwach Europy w 1988 Włochy w półfinale przegrały z ZSRR. W 1990 Włochy,
gospodarz Mistrzostw, były faworytem, ale w półfinale przegrały z Argentyną po
rzutach karnych. W 1994 Włochy dotarły do finału, ale tam trafili na Brazylię, z
którą znów przegrali, tyle że po rzutach karnych. Na Mistrzostwach Europy w 1992
Włosi nie zakwalifikowali się, a na kolejnych nie wyszli z grupy.

W 1998 podczas mundialu we Francji Włosi dotarli do ćwierćfinału, gdzie znów
przegrali z Francją, a na dodatek po rzutach karnych, które stały się
przekleństwem Włochów do mundialu w 2006. Na Mistrzostwach Europy w 2000, Włosi
dotarli do finału, gdzie pechowo przegrali z Francją. Mimo prowadzenia 1:0
Francja wyrównała w ostatniej minucie meczu, a w dogrywce Francuzi strzelili
"złotego gola". Na Mistrzostwach Świata w 2002, Włosi odpadli w 1/8 finału po
meczu z gospodarzami, Koreą Płd. Na Mistrzostwach Europy dwa lata później,
Włochy nie wyszły z grupy.

Mundial 2006 to wielki sukces prowadzonych przez Marcello Lippiego Azzurich
którzy pokonując w finale Francję po rzutach karnych zdobyli upragniony tytuł
mistrzów świata. Po mundialu z funkcji trenera zrezygnował Lippi, a federacja
wyznaczyła na jego następcę Roberta Donadoniego.

Na Mistrzostwach Europy 2008, stawiani w gronie ścisłych faworytów Włosi spisali
się poniżej oczekiwań – odpadli w ćwierćfinale po przegranej w rzutach karnych z
Hiszpanami. Po turnieju zwolniono trenera Donadoniego i do pracy z kadrą
powrócił Marcello Lippi.

Azzurri pod wodzą Lippiego zagrali na dwóch ważnych turniejach – Pucharze
Konfederacji i Mistrzostwach Świata. Przygodę z oboma zakończyli już na fazie
grupowej. Po tym drugim turnieju Lippi rozstał się z kadrą (zgodnie z
zapowiedziami, że uczyni to niezależnie od wyniku). Jego następcą został Cesare
Prandelli. Pod jego wodzą Włosi na Mistrzostwach Europy w 2012 awansowali do
finału, gdzie przegrali z Hiszpanami 0:4 osiągając największy sukces od czasu
Mundialu 2006. Wcześniej Włosi w drodze do finału m.in. pokonali w ćwierćfinale
w rzutach karnych Anglików i w półfinale jednego z faworytów tych Mistrzostw
Niemców.

Na Euro 2016 reprezentacja Włoch trafiła do grupy E razem z Belgią, Irlandią i
Szwecją. Po dwóch zwycięstwach (z Belgią 2:0 i Szwecją 1:0), oraz jednej porażce
(z Irlandią 0:1) z sześcioma punktami na koncie wyszli z tej grupy z pierwszego
miejsca (Belgowie mieli tyle samo punktów, lecz gorszy bilans bramkowy i
przegrany mecz bezpośredni w pierwszej kolejce spotkań). W 1/8 finału trafili na
reprezentację Hiszpanii z którą wygrali 2:0 dzięki trafieniom Giorgio
Chielliniego i Graziano Pellè. W ćwierćfinale zmierzyli się z reprezentacją
Niemiec. Po regulaminowych 90 minutach, a także dodatkowych 30 minutach dogrywki
było 1:1. Półfinalistę Euro 2016 musiały wyłonić więc rzuty karne, w których
Włosi przegrali 5:6, odpadając tym samym z turnieju.

Drużyna Cesarego Prandellego wyszła z grupy z drugiego miejsca, a w ćwierćfinale
trafiła na zwycięzców grupy D – Anglików, których pokonali w serii rzutów
karnych 4:2. W półfinale Włosi spotkali się z ekipą Niemiec. To spotkanie
również wygrali. Zwycięstwo dały im dwie bramki Maria Balotellego. 1 lipca 2012
w finale na Stadionie Olimpijskim w Kijowie zmierzyli się z Hiszpanami, którym
ulegli 0:4.

* Pogrubioną czcionką zostały zaznaczone drużyny, które awansowały do fazy
pucharowej turnieju.



https://pl.wikipedia.org/wiki/Nacjonalizm

Nacjonalizm (z łac. natio, „naród”) – postawa społeczno-polityczna uznająca
naród za najwyższe dobro w sferze polityki. Głosi solidarność wszystkich grup i
klas społecznych danego narodu.

Nacjonalizm uważa interes własnego narodu za nadrzędny wobec interesu jednostki,
grup społecznych, czy społeczności regionalnych. Uznaje naród za najwyższego
suwerena państwa, a państwo narodowe za najwłaściwszą formę organizacji
społeczności, złączonej wspólnotą pochodzenia, języka, historii i kultury.
Nacjonalizm przedkłada interesy własnego narodu nad interesami innych
narodów[a], zarówno wewnątrz kraju (mniejszości narodowe lub etniczne) jak i na
zewnątrz (narody sąsiednie).

Skrajną odmianą nacjonalizmu jest szowinizm. Należy w tym miejscu podkreślić, że
nacjonalizm u swych podstaw nie przejawia wrogości do mniejszości narodowych czy
innych narodów.

Postawa nacjonalistyczna nie jest autonomiczną i kompletną ideologią, lecz
zbiorem zasad, które mogą być wyznawane przez różne odmiany prawicy (Narodowa
Demokracja, Kemalizm) lub lewicy (Jakobini, Czerwoni Khmerzy). W historii
występowały różne typy nacjonalizmów, np. narodowy konserwatyzm, narodowy
liberalizm, narodowy radykalizm, narodowy socjalizm (nazizm), faszyzm.

W XIX-wiecznym nacjonalizmie istotnym elementem był darwinizm społeczny, który
zakładał, że życiem społeczeństw rządzą te same zasady, co światem przyrody.
Według nacjonalistycznej interpretacji historii świat był i jest areną walk
pomiędzy różnymi narodami, z których tylko najsilniejsze mają prawo do
przetrwania. Idee nacjonalistyczne często pojmują naród jako przede wszystkim
etniczną wspólnotę krwi przez co często jest porównywany do rasizmu.

W II RP za polityczny wyraz nacjonalizmu uważano ruch narodowy (Liga Narodowa,
Stronnictwo Narodowo-Demokratyczne, Związek Młodzieży Polskiej "Zet", Narodowy
Związek Robotniczy, Związek Ludowo-Narodowy, Obóz Wielkiej Polski, Stronnictwo
Narodowe) oraz jego odłamy (np. Obóz Narodowo-Radykalny). Współtwórcą i głównym
ideologiem polskiego nacjonalizmu – Narodowej Demokracji (endecji) – był Roman
Dmowski[b], jednakże obóz narodowy sam nie określał się jako nacjonalistyczny,
wychodząc z założenia, że to określenie zawiera w sobie element doktrynalny i
sprowadza obowiązek narodowy do części jakby tylko społeczeństwa[c].



https://pl.wikipedia.org/wiki/Bitwa_nad_Somm%C4%85

Bitwa nad Sommą (1 lipca–18 listopada 1916) – największa bitwa I wojny
światowej, która pochłonęła ponad milion ofiar.

Bitwa rozegrała się między siłami brytyjskimi i niemieckimi nad rzeką Sommą w
północnej Francji (Pikardia).

Na konferencji w Chantilly w grudniu 1915 roku dowódcy sił alianckich
zadecydowali, że latem następnego roku należy przeprowadzić ofensywy
równocześnie na wszystkich najważniejszych frontach. Na froncie zachodnim nad
rzeką Sommą mieli zaatakować Brytyjczycy i Francuzi. Ich plany pokrzyżowało
jednak natarcie Niemców pod Verdun (luty 1916). W związku z tym główny ciężar
przygotowania operacji nad Sommą spadł na Brytyjczyków.

Brytyjski głównodowodzący gen. Douglas Haig zamierzał zaatakować siłami swojej
4. Armii (d-ca gen. Henry Rawlinson) i częścią 3. Armii (d-ca gen. Edmund
Allenby) pozycje niemieckiej 2. Armii (d-ca gen. Fritz von Below) na odcinku
Serre–Curlu – dalej wspierać miało Brytyjczyków natarcie francuskiej 6. Armii
(d-ca gen. Marie Émile Fayolle). Brytyjczycy planowali w ciągu kilkudniowego
bombardowania artyleryjskiego zniszczyć niemieckie umocnienia, które potem – jak
sądzono – zajęłaby bez większego oporu piechota. Oczekiwane przełamanie pozycji
przeciwnika miała następnie wykorzystać kawaleria, nacierając na Cambrai i
Douai. Jednym z celów bitwy było też „wykrwawienie” przeciwnika i odciągnięcie
jego sił z innych frontów.

Ostatecznie ze względu na trudną sytuację sojuszników gen. Haig przyspieszył
ofensywę. 24 czerwca 1916 roku Brytyjczycy rozpoczęli ostrzał artyleryjski
pozycji niemieckich (wystrzelono ponad 1,5 miliona pocisków). Ośmiodniowe
bombardowanie okazało się jednak niewystarczająco skuteczne. Fortyfikacje
niemieckie były mocniejsze i lepiej zamaskowane, niż przypuszczali to
Brytyjczycy; ponadto pojawiały się problemy z zaopatrzeniem, a sprzęt (amunicja)
był niejednokrotnie wadliwy. Przede wszystkim jednak utracono element
zaskoczenia. 1 lipca wysadzono kilkanaście min pod niemieckimi umocnieniami, a
ostrzał został przesunięty na dalsze linie. Tymczasem Niemcy opuścili ocalałe
schrony i zajęli stanowiska bojowe. Siły brytyjskie, które rozpoczęły szturm na
pierwszą linię, zostały zdziesiątkowane ogniem broni maszynowej. W czasie
pierwszego dnia szturmu Brytyjczycy stracili blisko 60 tys. ludzi (zwłaszcza z
jednostek ochotniczych sformowanych w Wielkiej Brytanii na fali wojennego
entuzjazmu). Bardziej skuteczny okazał się atak francuskiej 6. Armii (w okolicy
Péronne), która zdołała osiągnąć większość celów.

Pomimo niepowodzenia w pierwszym dniu natarcie było kontynuowane. Kolejne
miesiące przyniosły szereg ciężkich walk dających atakującym jedynie nieznaczne
zyski terenowe. Niemcy zmuszeni zostali do reorganizacji swoich sił i
ściągnięcia posiłków m.in. spod Verdun. Haig mimo braku znaczących sukcesów
zamierzał wywierać stałą presję na Niemców, licząc na to, że w końcu wyczerpią
oni swoje rezerwy. W lipcu Brytyjczycy opanowali Pozières, Contalmaison i las
Mametz, w sierpniu ich postępy były jeszcze mniejsze mimo zażartych walk m.in.
pod Guillemont.

Podczas bitwy na szeroką skalę wykorzystywano gazy bojowe, zwłaszcza fosgen, w
postaci granatów artyleryjskich oraz bomb z moździerzy Stokesa i moździerzy
Livensa. Przykładowo 28 października w ataku na Beaumont Hamel, brytyjskie
oddziały chemiczne wystrzeliły 1126 pocisków moździerzowych, a następnie 101
cylindrów z miotaczy Livensa. We wrześniu artyleria brytyjska zużyła 45 tys.
ciężkich pocisków artyleryjskich z gazem, ale ze względu na niedostatki
zaopatrzenia, udział procentowy pocisków chemicznych w nawale artyleryjskiej
pozostał minimalny.

Sytuacja zaczęła się poprawiać we wrześniu. 15 września po raz pierwszy w wojnie
użyto czołgów (po stronie brytyjskiej). Wtedy też szala zwycięstwa w walkach pod
Courcelette, Martinpuich i Flers przechyliła się na stronę Brytyjczyków. Niemcy
zostali zdziesiątkowani przez silny brytyjski ostrzał artyleryjski, jak również
przez czołgi. Raz jeszcze nową broń zastosowano w bojach o Thiepval, Combles i
Gueudecourt. Kolejne ataki podejmowane w październiku i w pierwszej połowie
listopada (głównie nad rzeką Ancre) nieznacznie tylko zmieniły linię frontu.
Pogarszająca się pogoda wymusiła na gen. Haigu wstrzymanie ofensywy.

Najdłużej żyjącym weteranem bitwy był Henry Allingham (zmarł 18 lipca 2009
roku).

Jednym z uczestników bitwy nad Sommą (po stronie niemieckiej) był Polak Bohdan
Hulewicz, który będąc podporucznikiem dowodził plutonem w czasie bitwy. Tak
opisał natarcie na francuski okop (pisownia oryginalna):



https://pl.wikipedia.org/wiki/Pi%C5%82ka_no%C5%BCna

Piłka nożna (ang. association football, soccer) – gra zespołowa,
najpopularniejsza dyscyplina sportowa z około 4 miliardami fanów na całym
świecie.

Od 1900 r. dyscyplina olimpijska. Na całym świecie w 2009 roku w rozgrywkach
udział brało 265 milionów zawodniczek i zawodników, oraz 5 milionów sędziów
należących do 206 lokalnych związków zrzeszonych w FIFA. W meczach piłkarskich
uczestniczą dwie rywalizujące ze sobą drużyny. Celem gry jest umieszczenie piłki
w bramce przeciwnika. Zwycięża drużyna, która w regulaminowym czasie gry (dwie
połowy po 45 minut każda w rozgrywkach seniorów) zdobędzie więcej bramek. Mecze
piłkarskie odbywają się na prostokątnym, pokrytym murawą boisku. Rozmiary boiska
to 45 do 90 m szerokości i długości od 90 do 120 m, lecz boisko nie może być
kwadratowe. Od 14 marca 2008 roku każde nowe boisko powinno mieć 105 metrów
długości i 68 metrów szerokości. Decyzję tę przyjął Komitet Wykonawczy FIFA na
podstawie przepisów opracowanych przez IFAB instytucję odpowiedzialną za
Przepisy Gry w Piłkę Nożną.

Drużyna piłkarska składa się z 11 zawodników (aby zespół został dopuszczony do
meczu musi być ich co najmniej 7) i zazwyczaj 7 rezerwowych (w finałach
Mistrzostw Świata i Mistrzostw Europy – 12). Wśród graczy wyróżniamy bramkarza i
graczy z pola: obrońców, pomocników i napastników. Podział graczy z pola na
pozycje jest czysto umowny, w aktualnie stosowanych strategiach gry często
następuje podczas meczu płynna wymiana między nimi. Bramkarz jest jedynym
zawodnikiem, który może dotykać i łapać piłkę rękami w czasie gry, jednak
zgodnie z Przepisami może to mieć miejsce jedynie we własnym polu karnym. W
przypadku rozmyślnego zagrania piłki ręką przez bramkarza poza własnym polem
karnym, jego drużyna zostaje ukarana rzutem wolnym bezpośrednim (zobacz
Wykroczenia i kary), tak samo jak w przypadku pozostałych zawodników. Wbrew
powszechnie panującej opinii, ukaranie bramkarza za rozmyślne zagranie piłki
ręką w czasie gry poza własnym polem karnym karą indywidualną w postaci żółtej
lub czerwonej kartki, może mieć miejsce jedynie w ściśle określonych w
Przepisach Gry sytuacjach. Bramkarzowi nie wolno zagrywać piłki ręką po podaniu
jej do niego przez współpartnera z wrzutu oraz po podaniu od współpartnera nogą
(a konkretnie jej częścią poniżej kolana), jednak jeśli intencją zawodnika z
drużyny nie było podanie piłki do bramkarza a wynikło to z przypadku, w takiej
sytuacji bramkarz może zagrywać ręką, nieważne, którą częścią ciała zagrał
współpartner.

Typowa gra piłkarska polega na utrzymywaniu się w posiadaniu piłki tak, aby nie
weszła ona w posiadanie przeciwnika, na podaniach piłki nogą lub głową (nie
ręką) do partnera z zespołu, a następnie kopnięciu jej do bramki przeciwnika.
Kontakt fizyczny między graczami zasadniczo jest niedozwolony. Zawodnicy, którzy
nie są w posiadaniu piłki, starają się przemieszczać po boisku, próbując znaleźć
się w pozycjach ułatwiających wymianę piłki pomiędzy graczami swojego zespołu, a
jednocześnie utrudniających grę przeciwnikowi.

Piłka nożna jest jedną z szybciej prowadzonych gier. Piłka jest poza grą po
opuszczeniu przez nią całym obwodem boiska lub po przerwaniu gry gwizdkiem przez
sędziego. Warto przy tym zauważyć, że inaczej niż np. w piłce ręcznej zegar nie
jest zatrzymywany, a czas spotkania dalej płynie. Piłka jest wprowadzana do gry
w sposób ściśle określony w Przepisach Gry, który zależy od powodu, dla którego
znalazła się poza grą.

Początków tej dyscypliny, jak i innych odmian futbolu, można doszukiwać w
popularnych w różnych cywilizacjach grach z piłką. Na Wyspach Brytyjskich
zwyczaj ten jest nieznanego pochodzenia. Mógł dotrzeć z Celtami, Rzymianami,
Duńczykami, czy Normanami. Można prześledzić niesłabnącą popularność futbolu
ludowego od najstarszej znanej notatki sporządzonej między 1174 a 1183 r.
Pochodzenie angielskiej nazwy sportu – ‘football’ – również nie jest wyjaśnione.
Do dziś tradycyjny futbol ludowy przetrwał w niektórych miejscowościach
Zjednoczonego Królestwa, jak np. Royal Shrovetide Football.

Określenie „soccer”, wbrew powszechnemu mniemaniu nie jest słowem rdzennie
amerykańskim, a wywodzi się z brytyjskiego angielskiego i jest slangowym skrótem
pełnej nazwy piłki nożnej: „association football”. Jest ono używane w licznych
krajach angielskojęzycznych, gdzie dominuje inny rodzaj futbolu, np. futbol
amerykański, czy futbol australijski.

W XIX wieku Wielka Brytania była centrum rewolucji przemysłowej, co doprowadziło
do znaczących zmian cywilizacyjnych. Granie w piłkę przenoszono z miast na
podmiejskie łąki, doprowadzono do spisania pierwszych reguł. Prym wiodły szkoły
publiczne, które uznały, że gry ruchowe mogą pozytywnie wpłynąć na rozwój i
dyscyplinę młodzieży. Powstanie kolei sprawiło, że szkoły mogły dużo łatwiej
rywalizować ze sobą. Problemem był jednak brak wspólnych zasad gry. Reguły –
zazwyczaj nieliczne – ustalano tuż przed meczem. Najstarsze znane zasady gry
spisano w 1845 r. w Rugby School w środkowej Anglii.

Kluczowe dla rozwoju piłki nożnej okazały się reguły spisane w Cambridge w 1848
r. i w Sheffield w 1857 r. Od tego momentu można mówić o stopniowym oddzielaniu
się piłki nożnej od rugby. Wówczas narastał też konflikt między zwolennikami i
przeciwnikami grania ręką.

Reguły Cambridge spisano po spotkaniu 12 klubów. Wyróżniały się tym, że
ograniczały możliwość trzymania piłki w ręku i faworyzowały jej kopanie. Reguły
Cambridge nie zostały szeroko przyjęte w Anglii, ale stały się podstawą dla
pierwszych zasad The Football Association w 1863 r.

Północnoangielski Sheffield Football Club założony w 1857 r. spisał w tym samym
roku własne reguły, które miały znacząco wpłynąć na rozwój gry. W tym
robotniczym regionie szkoły miały mniejszy wpływ na grę. Innowacje wprowadzone w
Sheffield odcisnęły w ciągu kolejnych dwudziestu lat znaczące piętno na
południowoangielskiej odmianie FA. Zasady wyróżniały się brakiem przepisu
spalonego.

We wczesnych latach 60. XIX wieku dążenie do ujednolicenia reguł było na tyle
duże, że 26 października 1863 r. udało się powołać 11 londyńskim klubom The
Football Association – pierwszą organizację zarządzającą rozgrywkami
piłkarskimi. Konflikt dotyczący szarżowania i gry rękoma doprowadził do
powołania w 1871 r. the Rugby Football Union. Drogi rugby i piłki nożnej się
rozeszły.

Pierwotna piłka nożna przypominała bardziej rugby. Identyczna zasada spalonego
uniemożliwiała grę do przodu, stąd pod bramkę rywala przemieszczano się albo
dryblując, albo za pomocą młyna. Na taktykę znacząco wpłynęli Szkoci, rozwijając
grę podaniami.

Kolejne zmiany dotyczyły rzutu karnego, sędziów, bramkarza, pola karnego
(wprowadzonego w 1902 r.), kartek (od 1970 r.), czy przeprowadzania zmian
(dopuszczonych po raz pierwszy w 1958 r.). Przeprowadzano także modyfikacje
wcześniejszych przepisów oraz dwukrotnie (w 1938 i 1997 r.) nastąpiło
uwspółcześnienie tekstu zasad. Do zarządzania regułami gry powołano w 1886 r.
Międzynarodową Radę Piłkarską (IFAB – International Football Association Board).

Anglicy przebywający za granicami swojego kraju sprowokowali jej
rozprzestrzenianie się na całym świecie. Dzięki łatwym podstawowym zasadom piłka
nożna w krótkim czasie była znana na wszystkich kontynentach. Duże znaczenie dla
rozwoju dyscypliny miało powołanie Międzynarodowej Federacji Piłki Nożnej (FIFA)
w Paryżu w 1904 r., która od 1913 r. należy do IFAB, a od 1930 r. organizuje
Mistrzostwa Świata.

Mecze rozgrywane są na polu gry wyznaczonym w postaci prostokąta o szerokości od
45 do 90 m i długości od 90 do 120 m (przy jednoczesnym zastrzeżeniu, że boisko
nie może być kwadratem, dla meczów międzynarodowych od marca 2008 roku FIFA
ustanowiła wymiary boisk 105x68). Dwie krótsze linie nazywają się liniami
końcowymi przy czym odcinek między słupkami – linią bramkową, natomiast dwie
dłuższe – liniami bocznymi. Po przeciwległych stronach pola gry, na środku linii
bramkowych, ustawione są bramki o szerokości między wewnętrznymi krawędziami
słupków 7,32 m i wysokości dolnej krawędzi poprzeczki od podłoża 2,44 m. Zawody
są rozgrywane piłką, która powinna mieć obwód nie mniejszy niż 68 cm i nie
większy niż 70 cm, a jej masa powinna wynosić od 410 do 450 gramów. Przy
rozpoczęciu zawodów ciśnienie powietrza we wnętrzu piłki musi wynosić od 0,6 do
1,1 atmosfery.

Piłkę w czasie gry można uderzać głową, nogą, przyjmować na klatkę piersiową
itp., nie wolno jedynie rozmyślnie zagrywać jej rękami. Zakaz ten nie dotyczy
bramkarza zagrywającego piłkę znajdującą się w obrębie własnego pola karnego,
poza sytuacją rozmyślnego podania od pasa w dół do bramkarza przez
współpartnera, lub podania piłki do bramkarza z wrzutu. Rozmyślne dotknięcie
piłki ręką jest karane rzutem wolnym bezpośrednim dla drużyny przeciwnej (lub
rzutem karnym, jeśli piłkę dotknął zawodnik z pola we własnym polu karnym). W
zależności od sytuacji, sędzia może również ukarać zawodnika, który przewinił
karą indywidualną w postaci żółtej lub czerwonej kartki.

Przepisy gry w piłkę nożną definiują szereg przewinień, za które drużyna
zawodnika może być ukarana rzutem wolnym lub rzutem karnym. Rzuty wolne dzielą
się na rzuty wolne bezpośrednie i pośrednie. Rzut wolny bezpośredni może być
przyznany przeciwko drużynie, której zawodnik dopuszcza się w czasie gry i na
polu gry jednego z następujących przewinień: kopie lub usiłuje kopnąć
przeciwnika, podstawia bądź próbuje podstawić nogę przeciwnikowi, skacze na
przeciwnika, nieprawidłowo atakuje przeciwnika ciałem, uderza lub usiłuje
uderzyć przeciwnika, popycha przeciwnika, atakuje przeciwnika nogami, trzyma
przeciwnika, pluje na przeciwnika, atakuje sędziego lub rozmyślnie dotyka piłkę
ręką. Jeżeli któreś z tych przewinień zostaje dokonane w obrębie pola karnego
drużyny zawodnika – sędzia przyznaje drużynie przeciwnej rzut karny. Z rzutu
wolnego bezpośredniego bramka może zostać zdobyta bezpośrednio, ale tylko na
drużynie przeciwnej. W przypadku wykonania rzutu wolnego w kierunku własnej
bramki (ale spoza własnego pola karnego), jeżeli piłka niedotknięta przez
żadnego zawodnika przekroczy całym obwodem linię bramkową pomiędzy słupkami i
pod poprzeczką, sędzia przyzna rzut rożny dla drużyny przeciwnej. Jeżeli w
powyższej sytuacji rzut wolny bezpośredni będzie wykonywany z własnego pola
karnego – sędzia nakaże powtórzyć jego wykonanie – wynika to z faktu, że piłka
nie jest w grze, dopóki nie zostanie kopnięta bezpośrednio poza własne pole
karne w obrębie pola gry. Rzut wolny pośredni może zostać przyznany jeżeli:
bramkarz przez czas dłuższy niż 6 sekund kontroluje piłkę we własnych rękach i
nie pozbędzie się jej, bramkarz dotknie piłki rękami (we własnym polu karnym) po
raz drugi po tym, jak wypuścił ją z rąk, a nie została dotknięta przez innego
zawodnika, bramkarz rozmyślnie dotknie piłki ręką we własnym polu karnym po
rozmyślnym podaniu jej nogą (poniżej kolana) od współpartnera, bramkarz
rozmyślnie dotknie piłki rękoma we własnym polu karnym po otrzymaniu jej
bezpośrednio z wrzutu od współpartnera, zawodnik gra w sposób niebezpieczny (np.
atakuje piłkę nogą wyprostowaną do przodu, atakuje piłkę nogą podniesioną
powyżej biodra przeciwnika będącego w jego zasięgu, atakuje piłkę głową poniżej
biodra przeciwnika będącego w jego zasięgu itp), zawodnik przeszkadza
bramkarzowi drużyny przeciwnej w zwolnieniu piłki z rąk, zawodnik popełnia inne
przewinienie, niewymienione w Przepisach Gry w Piłkę Nożną, z którego powodu
sędzia przerwał grę w celu udzielenia zawodnikowi kary indywidualnej. Rzut wolny
pośredni jest również przyznawany drużynie przeciwnej, jeżeli zawodnik w czasie
gry i na polu gry kopie lub usiłuje kopnąć współpartnera, uderza lub usiłuje
uderzyć współpartnera, wchodzi na pole gry bez zgody sędziego i wpływa na grę
lub jest winny niesportowego zachowania. Z rzutu wolnego pośredniego nie można
zdobyć bramki bezpośrednim strzałem. Jeżeli piłka po wykonaniu rzutu wolnego
pośredniego wpadnie bezpośrednio do bramki przeciwnika – sędzia przyzna rzut od
bramki, natomiast jeżeli wpadnie do bramki wykonawcy – zasada jest identyczna
jak przy wykonywaniu rzutu wolnego bezpośredniego.

Jeśli piłka po uderzeniu, podaniu lub odbiciu przekroczy całym obwodem linię
boczną, sędzia wskazuje wrzut. Wznowienie gry następuje przez wrzut piłki
rękoma, zza i znad głowy bez odrywania nóg od podłoża z miejsca, w którym piłka
opuściła pole gry, przez zawodnika drużyny przeciwnej. Gdy piłka opuści boisko
poprzez linię bramkową (ale poza bramką), grę rozpoczyna się rzutem z rogu lub
rzutem od bramki, w zależności od tego, który zawodnik ostatni dotknął piłki.
Rzut z rogu wykonywany jest przez drużynę atakującą, jeżeli ostatnim
zawodnikiem, który dotknął piłki, jest zawodnik broniący; w przeciwnej sytuacji
wykonywany jest rzut od bramki. Rzut rożny wykonywany jest z pola rożnego i
obowiązują przy jego wykonaniu takie same zasady jak przy wykonywaniu rzutu
wolnego bezpośredniego. Rzut od bramki wykonywany jest z dowolnego miejsca pola
bramkowego wykonawcy, przy czym piłka po zagraniu musi niedotknięta przez nikogo
opuścić pole karne w obrębie boiska.

Po faulu w obrębie pola karnego sędzia dyktuje rzut karny. Rzut karny wykonywany
jest z punktu karnego, który znajduje się w odległości 11 m od linii bramkowej
oraz w równej odległości od słupków bramkowych. W czasie wykonywania rzutu
karnego w polu karnym do momentu wprowadzenia piłki do gry może znajdować się
tylko zawodnik wykonujący rzut karny oraz bramkarz, któremu nie wolno opuszczać
linii bramkowej (ani skakać na niej obiema nogami). Rzut karny może być również
rozegrany pomiędzy dwoma zawodnikami z drużyny, jednak po podaniu piłka musi
potoczyć się do przodu, w kierunku bramki przeciwnika, a zawodnik, do którego
podanie jest adresowane, do momentu zagrania piłki musi znajdować się poza polem
karnym oraz w odległości 9 m 15 cm od punktu karnego i w odległości większej niż
11 m od linii bramkowej. Dozwolone jest dobijanie strzałów przez wszystkich
zawodników. Strzelec rzutu karnego może dobijać, ale tylko jeżeli piłka zostanie
rozegrana z innym zawodnikiem (najczęściej bramkarzem drużyny przeciwnej lub
obrońcą). Jeżeli piłka po strzale zostanie odbita od słupka i nie dotknie jej
żaden inny zawodnik, strzelec nie może ponownie zagrać piłki (a jeżeli dotknie –
zostanie podyktowany rzut wolny pośredni dla drużyny przeciwnej). Wykonanie
rzutu karnego powinno być płynne, niedozwolone jest markowanie strzału. W
przypadku nieprawidłowości sędzia powtarza wykonanie rzutu karnego.

Zawodnik drużyny atakującej znajduje się na pozycji spalonej, gdy jest na
połowie przeciwnika i w momencie podania do niego piłki jest bliżej linii
końcowej przeciwnika niż piłka i przedostatni zawodnik drużyny broniącej.

Zasadą, którą często kierują się sędziowie, jest zasada korzyści. Oznacza ona
rezygnację z odgwizdania, jeśli drużyna pokrzywdzona jest w korzystnej sytuacji.
Przykładowo: jeśli podczas wykonywania rzutu wolnego mur wbiegnie w strefę 9,15
m od piłki, a mimo to padnie gol, to sędzia nie nakaże powtórzenia rzutu
wolnego. Podobnie będzie, gdy nastąpi faul na kartkę, lecz sędzia zdecyduje
pokazać ją po zakończeniu akcji, gdyż pokrzywdzona drużyna pomimo faulu jest w
posiadaniu piłki; lub gdy bramkarz sfauluje napastnika, a ten strzeli bramkę –
zostanie ona uznana; gdy obrońca dotknie piłki ręką, a mimo to drużyna atakująca
po chwili strzeli bramkę – również zostaje ona uznana.

Jeśli w przepisowym czasie gry drużyny osiągną wynik remisowy, a konieczne jest
wyłonienie zwycięzcy (co ma miejsce w przypadku spotkań rozgrywanych systemem
turniejowym bez rewanżów), ma wówczas miejsce trzydziestominutowa dogrywka – 2
połowy po 15 minut. W większości rozgrywek na szczeblu międzypaństwowym
obowiązywała do niedawna zasada „złotej bramki” (golden goal), polegająca na
tym, że po strzeleniu bramki w dogrywce mecz się kończy, a zwycięzcą zostaje
drużyna, którą ją zdobyła. Później na jej miejsce wprowadzono zasadę „srebrnej
bramki” (silver goal), polegającej na tym, że zwycięzcą zostaje drużyna, która
prowadzi po pierwszej połowie dogrywki. Obecnie odchodzi się od tych zasad na
rzecz pełnowymiarowej dogrywki.

Jeśli dogrywka nie przyniesie rozstrzygnięcia, wówczas zawodnicy obu drużyn
wykonują serię rzutów karnych (po 5 rzutów karnych, każda dla każdej drużyny), a
gdy i po nich nie ma zwycięzcy, wykonuje się na przemian po jednym rzucie karnym
aż do osiągnięcia zwycięstwa. W serii rzutów karnych piłkarze na przemian
wykonują rzuty karne z przepisowej odległości. Żaden gracz nie może oddać więcej
niż jednego strzału, chyba że wszyscy pozostali gracze pola oddali już strzał w
serii rzutów karnych. Gola uznaje się, gdy piłka wpadnie do bramki bezpośrednio,
po odbiciu od słupka, poprzeczki lub od bramkarza. Nie uznaje się tzw.
„dobitek”.

W niektórych systemach rozgrywek, jeśli dogrywka nie wyłoniła zwycięzcy, nie
przewidywano serii rzutów karnych lub ograniczano ich liczbę. W takich
przypadkach, jeśli wciąż nie było możliwe wskazanie zwycięzcy – sędzia
rozstrzygał wynik wykonując rzut monetą.

Zawody prowadzi zespół sędziów: sędzia główny (biegający po boisku), dwaj
sędziowie asystenci (biegający poza boiskiem wzdłuż linii bocznych) oraz sędzia
techniczny (sygnalizuje zmiany i czas przedłużenia gry). W przypadku braku
sędziego technicznego (np. na niższych szczeblach rozgrywkowych) zmiany
sygnalizowane są przez jednego z sędziów liniowych, przez uniesienie oburącz
chorągiewki. Decyzje sędziego głównego są nieodwołalne. Jedynie sędzia główny
podejmuje decyzje. Sędziowie boczni są jedynie pomocnikami, których sugestiami
arbiter główny powinien, lecz nie musi się sugerować. Przyjmuje się, że sędzia
jest „powietrzem”. Znaczy to, że w momencie gdy piłka odbije się od sędziego i
przeszkodzi, lub pomoże jednemu z zespołów przeprowadzić skuteczną akcję, gra
jest kontynuowana. Dzieje się tak również w przypadku zderzenia sędziego z
jednym z graczy, co mogłoby mieć wpływ na przebieg gry. Sędziowie muszą być
niezależni, tzn. w meczach międzypaństwowych nie mogą pochodzić z krajów,
których drużyny uczestniczą w spotkaniu. Dopuszczalne są zmiany sędziów w
trakcie rozgrywek (np. z powodu kontuzji arbitra głównego). Ciekawostką jest to,
że FIFA ma zamiar wprowadzić w życie przepis dotyczący tego, że na boisku
sędziowałoby dodatkowo dwóch arbitrów, którzy staliby za bramkami obu stron.
IFAB postanowiła, że próby mają zostać przeprowadzone w sezonie 2009/2010 w
jednej z lig europejskich. UEFA wykorzystała 5 sędziów w trakcie EURO 2012.

Piłka nożna jest od wielu lat najpopularniejszą dyscypliną sportową w wielu
krajach i ma najbardziej rozbudowane rozgrywki w skali świata. Zasadniczo zawody
odbywają się w dwóch systemach: ligowym (tzw. każdy z każdym) oraz pucharowym.
Ten pierwszy polega na rozegraniu przez każdą parę zespołów określonej w
regulaminie liczby meczów (najczęściej 2) w sezonie i wyłonieniu zwycięzcy (za
wygraną przyznaje się przeważnie 3 punkty, kiedyś 2), za remis rywale dostają po
1 punkcie, zaś za porażkę 0 punktów. Zwycięża zespół, który uzyska najwięcej
punktów, a w dalszej kolejności decydują mecze bezpośrednie, następnie bilans
bramek, a na końcu liczba strzelonych bramek. W systemie pucharowym rozgrywa się
mecze tylko między rozlosowanymi w pary zespołami, przy czym do dalszej rundy
przechodzi (awansuje) zespół, który okaże się lepszy w bezpośredniej
rywalizacji. Istnieją również systemy mieszane. Na przykład podczas Mistrzostw
Świata I faza turnieju rozgrywana jest w grupach, w każdej z nich systemem
ligowym („każdy z każdym”), natomiast począwszy od II fazy (od 1/8 finału aż do
finału) drużyny grają między sobą systemem pucharowym.

Międzynarodową Federacją Piłki Nożnej jest FIFA. Należy do niej 209 narodowych
federacji piłki nożnej. FIFA organizuje światowe rozgrywki piłkarskie (turnieje
olimpijskie, mistrzostwa świata kobiet i mężczyzn oraz grup młodzieżowych itp.)
oraz ustala przepisy gry w piłkę nożną. Jest także nadrzędną organizacją wobec
federacji regionalnych:

Federacją zrzeszającą europejskie związki piłkarskie jest Unia Europejskich
Związków Piłkarskich Piłki Nożnej (UEFA). Organizacja została założona w 1954 r.
w Bazylei. Obecnie zrzesza 54 związki piłkarskie. UEFA jest organizatorem
europejskich pucharów (Liga Mistrzów UEFA, Liga Europy UEFA, Superpuchar Europy
UEFA) oraz organizuje Mistrzostwa Europy.

CONMEBOL (Confédéración Sudaméricana de Fútbol) – południowoamerykańska
konfederacja piłki nożnej, powstała 9 lipca 1916 roku.

W USA piłka nożna, zwana tam soccer, nie należy do najpopularniejszych sportów i
zdecydowanie ustępuje pod względem liczby przychodzących na spotkania kibiców
takim dyscyplinom, jak hokej na lodzie, koszykówka, baseball czy futbol
amerykański. Niemniej jednak dyscyplina ta jest uprawiana tam od bardzo dawna, a
już od lat 80. XIX wieku męska reprezentacja USA rozgrywała pierwsze,
nieoficjalne jeszcze mecze.

Pierwszy raz wystąpiła w finałach mistrzostw świata już w pierwszej edycji tej
imprezy, w 1930 roku, gdzie udało się jej awansować do półfinału. 20 lat
później, podczas finałów w Brazylii, trafiła na Anglię, którą – choć określona
przez Wyspiarzy jako reprezentacja jednej z dwóch nacji, obok Eskimosów, nie
umiejących grać w piłkę nożną – pokonała 1:0.

W ciągu następnych 36 lat US-Team (zwany też The Stars & Stripes) nie potrafił
się zakwalifikować do Finałów. W tym okresie wiele dla popularyzacji piłki
nożnej w USA uczynił nieistniejący już klub New York Cosmos, który – będąc
własnością wytwórni Warner Bros. i mogąc korzystać z jej zasobów finansowych –
sprowadził wielu legendarnych, ale niemłodych piłkarzy europejskich i
południowoamerykańskich, jak na przykład Pelé, Franz Beckenbauer, Johan
Neeskens. Ci między innymi zawodnicy pomogli występującej w North American
Soccer League drużynie z Nowego Jorku zdobyć 4 tytuły mistrzowskie i dwa
wicemistrzostwa.

Przełamanie złej passy męskiej reprezentacji nastąpiło w 1990 roku, ale podczas
włoskich finałów Amerykanie przegrali wszystkie mecze. Poprawa nastąpiła 4 lata
później – wówczas, na własnych boiskach, reprezentacja Stanów Zjednoczonych
zaprezentowała się poprawnie, odpadając w 1/8 finału po przegranej 0:1 z
Brazylią, późniejszym mistrzem. MŚ w 1998 roku znów przyniosły trzy porażki (w
tym w pełnym politycznych podtekstów meczu z Iranem), ale już finały w Korei i
Japonii zakończyły się dla US-Teamu aż w ćwierćfinale. Także do finałów w 2006
r. Amerykanie zakwalifikowali się.

Szefowie United States Soccer Federation i selekcjoner Bruce Arena deklarują, że
reprezentacja USA czynić będzie takie postępy, iż w 2010 roku będzie jednym z
faworytów do zdobycia tytułu mistrzowskiego. Ma w tym pomóc coraz lepsza
organizacja i podnoszący się poziom Major League Soccer, istniejącej od 1996
roku amerykańskiej ligi piłkarskiej.

Zdecydowanie lepiej prezentują się wyniki amerykańskiej reprezentacji kobiet. We
wszystkich pięciu dotychczasowych edycjach Mistrzostw Świata Kobiet Amerykanki
zdobywały medal – dwukrotnie złoty i trzykrotnie brązowy.

Zobacz też: CAF, Afrykańska Liga Mistrzów, Afrykański Puchar Konfederacji,
Puchar Narodów Afryki.

Zobacz też: AFC, OFC, Klubowe mistrzostwa Oceanii w piłce nożnej, Puchar Azji,
Puchar Narodów Oceanii.

Do kanonu dyscyplin olimpijskich piłka nożna weszła w 1900 r. i (z krótkimi
przerwami) jest w nim do dziś. Wystartowały wówczas tylko trzy reprezentacje.
Dodatkowo uznano je za reprezentacje „klubowe” i rozgrywki zdegradowano do rangi
zawodów pokazowych, nie przyznając medali – dziś jednak MKOl honoruje te wyniki
i kraje, z których wywodziły się zgłoszone drużyny figurują w oficjalnym
katalogu medalowym. W 1904 do turnieju piłkarskiego przystąpiły niezależne
drużyny, które reprezentowały równocześnie swoje państwa, przy czym z każdego
kraju mogła przystąpić więcej, niż jedna drużyna (tym samym USA ma przypisany
zarówno srebrny, jak i brązowy medal). Rozgrywki piłkarskie przypominały więc
formułą dyscypliny indywidualne.

Ranga imprezy zaczęła spadać jeszcze bardziej wraz z profesjonalizacją piłki
nożnej, gdyż amatorski charakter igrzysk nie dopuszczał do rozgrywek zawodowych
piłkarzy. Promowało to kraje tzw. realnego socjalizmu, w których formalnie nie
istniał zawód piłkarza. Zawodnicy oficjalnie byli pracownikami resortu, który
sprawował patronat nad ich klubem (np. górnikami, żołnierzami), jednak w
praktyce źródłem ich utrzymania był sport. Złożone z takich piłkarzy
reprezentacje olimpijskie były więc de facto pierwszymi reprezentacjami
narodowymi. Stało się to przyczyną dominacji państw bloku socjalistycznego,
które (z wyjątkiem zbojkotowanych przez większość z nich igrzysk w 1984 r.)
zdobyły wszystkie piłkarskie złota olimpijskie w latach 1952–1988, z reguły
przejmując także medale pozostałych kolorów.

W celu uatrakcyjnienia mało popularnych rozgrywek olimpijskich, Międzynarodowy
Komitet Olimpijski zawarł kilka lat później kompromis z FIFA, na mocy którego w
kadrze olimpijskiej oprócz młodzieżowców może znaleźć się trzech piłkarzy
starszych, jednak tylko pod warunkiem zgody klubu macierzystego. Piłka nożna na
igrzyskach olimpijskich nadal jednak cieszy się rangą znacznie niższą, niż
mistrzostwa świata i mistrzostwa kontynentalne. Rozgrywki te (w przeciwieństwie
do eliminacji i finałów mistrzostw oraz oficjalnych meczów towarzyskich) nie są
zapisane w oficjalnym kalendarzu FIFA, przez co kluby nie mają obowiązku
zwalniania zawodników na imprezę. Wiąże się to też z tym, że turniej olimpijski
pokrywa się w większości krajów z sezonem piłkarskim, przez co kluby nie chcą
tracić zawodników w trakcie rozgrywek ligowych. Próby podniesienia rangi
turniejów olimpijskich blokowane są przez FIFA oraz federacje kontynentalne
(przede wszystkim UEFA), według których mógłby on stanowić zbyt silną
konkurencję prestiżową i finansową dla organizowanych przez nie rozgrywek
międzypaństwowych. Tym samym w piłce nożnej, w przeciwieństwie do większości
dyscyplin sportowych, igrzyska olimpijskie nie stanowią i prawdopodobnie nie
będą stanowić w najbliższym czasie najważniejszej imprezy.

Mecze turniejów olimpijskich to odrębne rozgrywki i nie są one oficjalnymi
meczami pierwszych reprezentacji narodowych. W myśl zasady, że mecz oficjalny to
ten, w którym obie reprezentacje uznają drużynę za swoją kadrę A, wyjątek od tej
reguły stanowią wyłącznie mecze pomiędzy drużynami z bloku komunistycznego w
okresie tzw. realnego socjalizmu (jednakowoż w katalogu FIFA mają one tylko
status oficjalnych meczów towarzyskich). Przez wiele lat w krajach bloku
wschodniego opinia publiczna nie zdawała sobie z tego sprawy, a władze i
podległe im media z przyczyn propagandowych nie wyprowadzały jej z tego błędu.
Po latach wywoływało to liczne reperkusje. M.in. polski piłkarz Kazimierz Deyna,
któremu przez wiele lat powszechnie przypisywano 102 oficjalne występy w kadrze
narodowej, w rzeczywistości miał ich – jak wykazała weryfikacja – 97.

W ostatnich latach zauważa się poważniejsze traktowanie futbolu olimpijskiego
przez niektóre federacje piłkarskie (np. argentyńską), a także publicznie
wyrażaną chęć udziału w igrzyskach przez niektórych słynnych piłkarzy (m.in.
Ronaldinho, Leo Messi), trudno jednak stwierdzić, czy przerodzi się to w stałą
tendencję.

Najwięcej goli w historii strzelił Josef Bican (ponad 1468 goli). Natomiast
najlepszą skutecznością strzelonych bramek w stosunku do rozegranych meczów
odznacza się Fernando Peyroteo.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_2006

XVIII Mistrzostwa Świata w Piłce Nożnej odbyły się w dniach 9 czerwca – 9 lipca
w Niemczech, którym przyznano organizację imprezy w lipcu 2000. Mistrzem świata
zostali Włosi, którzy w finale pokonali Francuzów po rzutach karnych. Gospodarze
turnieju zajęli trzecie miejsce po zwycięstwie nad Portugalią. Mecze Mistrzostw
Świata transmitowano do niemal wszystkich 207. krajów członkowskich FIFA
(jedynym wyjątkiem był Turkmenistan). Prawo do telewizyjnego przekazu zakupiło
ponad 500. stacji, dzięki czemu 25. mundialowych dni obejrzało 3,25 miliarda
widzów, a sam mecz finałowy ponad miliard. Oficjalnym hymnem mistrzostw była
piosenka „Celebrate the Day” Herberta Gronemeyera.

Maskotką turnieju był Goleo VI (lub krócej Goleo) – lew. Jego imię pochodzi od
słów go leo (w wolnym tłumaczeniu idź lwie). Maskotki są wyprodukowane przez
firmę Nici. Posiada koszulkę w różnych barwach narodowych z numerem „06”.
Powstały różne piosenki o Goleo VI oraz teledyski.

Drużyny biorące udział w eliminacjach reprezentowały 198. narodowych związków
piłkarskich. Kwalifikacje do mundialu rozpoczęły się w grudniu 2003 i wyłoniły
31. finalistów. Po raz pierwszy w historii mistrzostw świata zwycięzca
poprzednich finałów – Brazylia – nie otrzymał automatycznie miejsca w kolejnych
finałach. Reprezentacja Niemiec, jako gospodarz, nie musiała uczestniczyć w
eliminacjach. 13. miejsc w mistrzostwach przypadło członkom UEFA, 5. – CAF, a po
4. – CONMEBOL i AFC i 3. CONCACAF. O pozostałych dwóch miejscach decydowały
baraże pomiędzy drużynami ze strefy AFC i CONCACAF oraz CONMEBOL i OFC.

Siedem drużyn po raz pierwszy w historii awansowało do mundialu: Angola,
Wybrzeże Kości Słoniowej, Czechy, Ghana, Togo, Trynidad i Tobago i Ukraina.
Reprezentacje Czech i Ukrainy po raz pierwszy wystąpiły jako niezależne państwa,
ale w przeszłości zawodnicy z tych krajów występowali na mistrzostwach grając w
barwach Czechosłowacji i Związku Radzieckiego.

¹ Niektóre stadiony na czas trwania mundialu musiały zmienić swoje nazwy,
ponieważ są one niezgodne z umowami zawartymi między FIFA a sponsorami.

² Pojemność stadionów jest mniejsza niż w trakcie rozgrywek Bundesligi, ponieważ
FIFA dopuszcza w trakcie mistrzostw tylko miejsca siedzące.

Najmłodszym uczestnikiem tych mistrzostw, urodzonym 16 marca 1989 roku, był
pochodzący z Barbadosu napastnik Theo Walcott, grający w reprezentacji Anglii.
Najstarszym zaś bramkarz Ali Boumnijel z Tunezji, urodzony 13 kwietnia 1966
roku.



https://pl.wikipedia.org/wiki/Iron_Maiden

Iron Maiden – heavymetalowy (reprezentujący New Wave of British Heavy Metal)
zespół z Londynu, założony 25 grudnia 1975 roku, uważany za jeden z
najwybitniejszych i najpopularniejszych zespołów heavymetalowych w historii.
Liderem grupy jest basista Steve Harris. Nazwa zespołu oznacza żelazną dziewicę.

W toku kariery formacja otrzymała setki nagród muzycznych, włączając w to Grammy
Awards i jej odpowiedniki w wielu krajach, Brit Awards 2009 oraz Ivor Novello
Awards – za wybitne osiągnięcia na arenie międzynarodowej i wkład w muzykę
brytyjską. Zespół posiada około 450 złotych i platynowych płyt oraz 35 srebrnych
płyt.

Grupa słynie także z Eddiego, maskotki-monstrum będącego protoplastą wielu
mrocznych fantomów pojawiających się po 1980 r. na okładkach płyt zespołów
metalowych na całym świecie. Eddie gościł na większości okładek albumów i singli
Iron Maiden, jest również nieodłącznym elementem scenografii koncertów. Gadżety
z wizerunkiem maskotki grupy sprzedano w milionowych nakładach.

Pomimo braku wsparcia promocyjnego ze strony mediów głównego nurtu, Iron Maiden
pozostaje jedną z najbardziej utytułowanych formacji heavymetalowych w historii.
Według sprawozdania zamieszczonego na oficjalnej stronie zespołu, do września
2015 roku nakład wszystkich formatów wydawniczych 16 albumów studyjnych grupy,
sięgnął liczby ponad 90 milionów sprzedanych egzemplarzy. Iron Maiden to druga
po Metallice formacja metalowa, mogąca poszczycić się największą liczbą
sprzedanych albumów w historii gatunku.

Grupa gra heavy metal z elementami progresywnymi oraz epickimi. Ich muzyka jest
oparta na ostrych, aczkolwiek melodyjnych riffach gitarowych oraz szybkiej i
dynamicznej pracy sekcji rytmicznej, z urozmaiconą grą perkusisty Nicko McBraina
oraz charakterystycznie brzmiącą („klekoczącą”) gitarą basową Steve’a Harrisa.
Charakterystyczną cechą większej części twórczości (1981–1994 i od 1999) grupy
jest szerokiej skali wokal Bruce’a Dickinsona. Muzyk ten jest uznawany za
jednego z najlepszych frontmanów oraz wokalistów rockowych. Styl muzyczny Iron
Maiden dopełniają także wirtuozerskie solówki dwóch, a od 1999 trzech
gitarzystów prowadzących.

Katalog utworów zespołu jest zbiorem zróżnicowanym formalnie. Iron Maiden
stworzyli zarówno bardzo szybkie, mocne, czasami podchodzące pod thrash metal
kompozycje typu „Be Quick or Be Dead”, „Man on the Edge” czy „Killers”
kompozycje nawiązujące do klasycznej szkoły punk rocka jak „Iron Maiden”,
„Invasion”, Burninig Ambition” czy „Charlotte The Harlot” progresywne, długie
utwory, często wieloczęściowe z urozmaiconą strukturą o epickim zacięciu,
niosące znaczący ładunek emocjonalny, takie jak „Paschendale”, „Sign Of The
Cross”, „Dance of Death”, „Rime of the Ancient Mariner”, „Seventh Son of a
Seventh Son”, „Hallowed Be Thy Name”, „The Talisman”, „When The Wild Wind Blows”
czy „Alexander The Great”, także spokojne ballady typu „Afraid to Shoot
Strangers”, czy akustyczno-orkiestrowa „Journeyman”, półakustyczna „Pridigal
Son” bądź eksperymentalne kompozycje jak „Satellite 15… The Final Frontier”, w
końcu utwory instrumentalne – „Transylvania”, „Ides Of March” czy „Genghis
Khan”. Iron Maiden mają także na swoim koncie melodyjne kompozycje, jak „Running
Free”, „Run to the Hills”, „Can I Play with Madness” czy „Wasted Years”, które
dzięki swojej przystępności i lekkości osiągnęły ogromny sukces komercyjny.

Zdaniem wielu krytyków na albumie A Matter of Life and Death z 2006 r. grupa
zaprezentowała odmienny styl muzyczny, będący rozwinięciem mrocznej,
apokaliptycznej atmosfery znanej z kontrowersyjnego albumu The X Factor z 1995
r. Płyty te są przedmiotem licznych sporów i dywagacji zarówno wśród
recenzentów, jak i fanów.

Lwia część repertuaru formacji została skomponowana przez lidera – Steve’a
Harrisa – oraz Adriana Smitha, Janicka Gersa, Dave’a Murraya i Bruce’a
Dickinsona. Dodatkowo Blaze Bayley brał udział w tworzeniu linii melodycznych
wokalu na albumach The X Factor oraz Virtual XI, nagranych z jego udziałem. Dwaj
perkusiści – Nicko McBrain i Clive Burr mieli marginalny wkład w powstawanie
muzyki zespołu.

Początek istnienia formacji przypada na 25 grudnia 1975 r., kiedy to były
basista zespołów Smiler i Gypsy’s Kiss (1971–1975) – Steve Harris – zrealizował
swój plan założenia własnej grupy. Nazwę Iron Maiden, oznaczającą „żelazną
dziewicę”, Harris zapożyczył z tytułu filmu Człowiek w żelaznej masce (The Man
in the Iron Mask). Oprócz założyciela formację dopełniali: wokalista Paul Day,
perkusista Ron Matthews i gitarzyści Terry Rance oraz Dave Sullivan. Debiutancki
koncert grupa zagrała pierwszego maja 1976 w Poplar w Londynie.

We wrześniu 1976 do zespołu dołączył nowy wokalista Dennis Wilcock, zastępując
Daya. Od tego momentu Iron Maiden wpadła w korowód licznych roszad personalnych.
Grupa dała jeszcze kilka koncertów, po czym Dave Sullivan został zastąpiony
przez Dave’a Murraya. Od kapeli odszedł także drugi gitarzysta – Terry Rance.
Jego miejsce zajął Bob Sawyer, który doprowadził do antagonizmów pomiędzy
Dave’em Murrayem oraz Dennisem Wilcockiem, co ostatecznie przekonało Harrisa, by
pozbyć się z zespołu obu gitarzystów (Wilcock pozostał w składzie). Murray
został usunięty już po pierwszym występie w 1977, a Sawyer po odegraniu
większości zaplanowanych koncertów. Na ich miejsce przyjęci zostali Terry Wapram
oraz klawiszowiec Tony Moore. W tym samym czasie do Iron Maiden dołączył także
perkusista Barry Graham (zwany później Thunderstick). W takim składzie grupa
dała tylko jeden koncert – w klubie „The Bridge House”, muzycy zapamiętali go
jako fatalny występ. Steve Harris postanowił wówczas zwolnić wszystkich członków
i zbudować zespół od podstaw. Do Iron Maiden powrócił więc Dave Murray i został
przyjęty nowy perkusista Doug Sampson. Zespół gorączkowo poszukiwał wokalisty,
co zaowocowało zatrudnieniem zdradzającego punkrockowe inklinacje Paula Di’Anno.

W latach 1976 do czerwca 1979 grupa dała setki klubowych koncertów na terenie
Anglii. Za organizację poszczególnych etapów tras odpowiadał Steve Harris,
przygotowywał także pierwsze grafiki i plakaty promujące występy formacji. Nie
stanowiło to problemu, albowiem basista był kreślarzem i wprawnie wykorzystywał
swoje umiejętności. Muzycy byli zdani na siebie, a w realiach show-biznesu
lansującego modę na punk rock nie mogli liczyć na wsparcie ze strony wpływowych
przedstawicieli wytwórni płytowych czy promotorów. W połowie 1979 Iron Maiden
nawiązali współpracę z menedżerem Rodem Smallwoodem.

Przez cztery lata zespół dał łącznie kilkaset koncertów, głównie w londyńskich
klubach (m.in. The Cart And Horses, The Ruskin Arms, The Marquee czy The
Soundhouse), lecz nie zdołał nagrać żadnej płyty. Pierwsza okazja nadarzyła się
ku temu 31 grudnia 1978 r. W noc sylwestrową powstało pierwsze demo zespołu z
czterema utworami, które później zostało opublikowane jako The Soundhouse Tapes
jednak bez kompozycji „Strange World”, gdyż zespół uznał, iż jakość nagrania
jest zbyt słaba. Rejestracja dema kosztowała muzyków 200 funtów. Wszystkie 5000
egzemplarzy rozeszło się w kilka tygodni. EP sprzedawana była wyłącznie na
drodze wysyłkowej.

Także na tamtym undergroundowym etapie, muzycy przywiązywali niebagatelną rolę
do wizerunku estradowego. Począwszy od połykającego szpady i plującego sztuczną
krwią frontmana Dennisa Wilcocka, poprzez zainstalowanie specjalnie
podświetlanej tablicy z logo grupy, a skończywszy na amatorskich efektach
pirotechnicznych i świetlnych. W 1979 roku powstał również pomysł upiornej
maskotki Eddie the Head, która od tamtej pory już stale towarzyszy grupie,
przybierając coraz wymyślniejsze formy i monstrualne rozmiary. Pomysłodawcą
wizerunku Eddiego był artysta Derek Riggs, który od dłuższego czasu starał się
zainteresować swoimi pracami wydawców muzycznych i managerów.

W ówczesnym czasie dużą rolę w wypromowaniu zespołu odegrał lokalny DJ Neal Kay
organizujący w rockowym klubie Heavy Metal Soundhouse wieczory z heavy metalem,
prezentując zgromadzonej widowni nagrania młodych, dopiero debiutujących
formacji. Kiedy przedstawił publiczności utwory Iron Maiden, pochodzące z dema
The Soundhouse Tapes, zainteresowanie poczynaniami grupy znacznie wzrosło. Utwór
„Prowler” uplasował się na szczycie zestawienia listy najpopularniejszych
piosenek ciężkiego rocka, cyklicznie drukowanej na łamach magazynu „Sounds”.

W 1979 r. grupa dobierała dodatkowych gitarzystów. Byli to kolejno Paul Cairns,
Paul Todd i Dave Mac, którzy nie zapisali się w żaden szczególny sposób w
dziejach Iron Maiden oraz Tony Parsons. Był on członkiem zespołu równie krótko,
jak trzej wyżej wymienieni muzycy, ale to właśnie z jego udziałem grupa
uczestniczyła w nagrywaniu kompilacji Metal for Muthas. Podczas koncertu w
Marquee Club, 13 października 1979 r. w Londynie obecny był m.in. John Darnley,
agent potentata wydawniczego EMI. Muzycy wywarli na przedstawicielu wytwórni na
tyle dobre wrażenie, iż w grudniu czteroosobowy skład w asyście Roda Smallwooda
podpisał kontrakt z EMI Rec opiewający na pięć albumów studyjnych i skromną, jak
na możliwości tak znaczącego wydawcy, zaliczkę w wysokości 50 tys. funtów. Od
tego momentu datuje się początek profesjonalnej kariery estradowej zespołu.

Po odejściu Parsonsa w Iron Maiden pozostało znów tylko czterech muzyków.
Niedługo później składu grupy dopełnił nowy gitarzysta – Dennis Stratton.
Wkrótce dołączył także perkusista Clive Burr (zastąpił Sampsona, który miał
problemy zdrowotne). W tym składzie zespół rozpoczął nagrywanie swojego
pierwszego longplaya. Producentem albumu został Will Malone. W lutym 1980 wydany
został pierwszy singiel nazwany „Running Free”, dotarł on do 33 pozycji list, a
zespół promując go w programie „Top of the Pops”, nie zgodził się na odtworzenie
kompozycji z playbacku. Wydana dwa miesiące później płyta zatytułowana została
Iron Maiden. Prawdopodobnie ze względu na obecność w grupie Paula Di’Anno album
zawierał prócz heavymetalowych brzmień także elementy punku (najsilniej
ujawniające się w „Running Free”, „Charlotte the Harlot” oraz utworze
tytułowym). W programie albumu znalazł się również jeden rozbudowany,
progresywny utwór – „Phantom of the Opera” – oraz instrumentalna, dynamiczna
kompozycja „Transylvania”. Album zadebiutował na czwartej pozycji brytyjskiej
listy bestsellerów, szybko zdobywając tytuł srebrnej, a niedługo potem złotej
płyty. Po latach Iron Maiden uważany jest z jeden z najważniejszych debiutów w
historii gatunku. Album zdobył też duże uznanie w Japonii, przynosząc Iron
Maiden wyróżnienie czytelników magazymu „Music Life” w kategorii „Najlepszy Nowy
Zespół”, jak i tytuł złotej płyty.

Po zakończeniu nagrywania, w marcu 1980, Iron Maiden wyruszyli na tournée po
Wielkiej Brytanii jako gość specjalny Judas Priest, po czym, wspomagani przez
Praying Mantis i Neala Kaya, ruszyli w trasę promującą swój własny album, wydany
na początku kwietnia. Występy odbywały się od kwietnia do sierpnia 1980, a grupa
odwiedziła po raz pierwszy zagraniczne sceny – zagrała na festiwalu Wheel Pop w
belgijskim Kortrijk oraz festiwalu Kuusrock w Oulu w Finlandii przed
wielotysięcznymi audytoriami.

W międzyczasie zostały wprowadzone na rynek dwa kolejne single – „Sanctuary”
oraz „Women in Uniform”. Ze względu na kontekst wizualny związany z
umieszczeniem na okładce premier Wielkiej Brytanii, Margaret Thatcher w roli
ofiary Eddiego-Nożownika, wydawnictwo wywołało skandal obyczajowy. Muzycy w celu
wyjaśnienia zajścia spotkali się z premier krótko po opublikowaniu małych
płytek.

Ponad 50 koncertów na terytorium Wielkiej Brytanii przyciągały tysiące fanów,
zaś 23 sierpnia zespół wystąpił jako jedna z atrakcji prestiżowego Reading
Festival 1980 przed 40 tys. widzów. Wówczas była to największa liczba widzów,
dla jakiej zagrali na ówczesnym etapie kariery.

Znacznie większą część Europy zespół przemierzył, koncertując jako support dla
amerykańskiego zespołu Kiss od sierpnia do listopada 1980 roku. Metalowców z
Iron Maiden ujrzała wtedy po raz pierwszy publiczność Włoch, Niemiec, Francji,
Szwajcarii, Holandii, Szwecji, Danii i Norwegii. Jako goście specjalni
Amerykanów dali 27 koncertów dla ponad 400 tys. widzów, którzy nierzadko lepiej
przyjmowali młodą, stosunkowo mało znaną kapelę niż amerykańskich gwiazdorów. Po
przedostatnim występie tej trasy, na przełomie października i listopada 1980
roku z zespołu został usunięty Dennis Stratton. Powodem było skłócenie z
menedżerem grupy oraz nieporozumienia artystyczne, wynikające z odmiennych
gustów muzycznych Strattona i pozostałych członków.

Strattona, za sugestią Dave’a Murraya, zastąpił gitarzysta Adrian Smith.
Uznawany jest on za najlepszego gitarzystę zespołu z minimalną przewagą nad
Murrayem. Obaj stanowili bardzo zgrany duet zarówno pod względem muzycznym – już
wcześniej występowali razem w zespole Urchin, jak i towarzyskim – byli
przyjaciółmi od czasów dzieciństwa. Ich wspólną grę określano mianem „dźwięku
bliźniaczych gitar”.

Z nowym gitarzystą zespół zagrał jeszcze jeden koncert z Kiss i odbył krótką
trasę po Anglii, której ostatni występ, 21 grudnia 1980 w londyńskim Rainbow
Theatre został zarejestrowany i wydany na kasecie VHS. Oficjalnym tytułem
wydawnictwa było Iron Maiden, lecz częściej stosowana jest nazwa Live at the
Rainbow.

Na przełomie 1980–1981 Iron Maiden nagrali album Killers. Płyta zawierała utwory
nieco żywsze niż kompozycje z pierwszego longplaya, jednak utrzymane w podobnym
stylu. Killers był pierwszym albumem wyprodukowanym przez Martina Bircha,
znanego w branży i cenionego producenta albumów Deep Purple, Black Sabbath i
Blue Öyster Cult. Z Killers zostały wydane dwa single – „Twilight Zone” i
„Purgatory”. Niestety, podobnie jak poprzednio wydane małe płytki i te nie
cieszyły się większym powodzeniem. Album sprzedawał się znacznie lepiej na
świecie niż debiut, osiągając po roku od premiery próg miliona kopii i
przynosząc grupie złote płyty w Niemczech, Japonii, Kanadzie, Francji (podwójne
złoto), Wielkiej Brytanii oraz we Włoszech. Był także pierwszym albumem Iron
Maiden, który zadebiutował w zestawieniu amerykańskich bestsellerów Billboard
Album Charts.

W lutym 1981 formacja wyruszyła w trasę „Killer World Tour” promującą nowy
album, w której ramach grupa dała 137 koncertów. Do połowy marca formacja
koncertowała tylko w Wielkiej Brytanii, po czym wyruszyła w trwające do maja
tournée po Europie Zachodniej. Jeszcze w tym samym miesiącu grupa wystąpiła po
raz pierwszy w Japonii, gdzie zagrała pięć błyskawicznie wyprzedanych koncertów.
Nagrania z Nagoi zostały później wydane jako minialbum Maiden Japan (wydany
także pod nazwą Heavy Metal Army). W czerwcu zespół odwiedził kolejny kontynent
– Amerykę Północną. Muzycy koncertowali w Stanach Zjednoczonych i Kanadzie
zarówno w ramach własnej trasy, jak i jako support dla zespołów UFO i Judas
Priest (tournée promujące album Point of Entry) do początku sierpnia. Od połowy
sierpnia do 10 listopada Iron Maiden pojawili się ponownie na scenach Europy
Zachodniej. Formacja zawitała także do Jugosławii, by wystąpić na festiwalu w
Belgradzie. Do historii grupy przeszły m.in. koncerty w roli gościa specjalnego
ogromnego niemieckiego festiwali Golden Summernights 1981, odbywających się w
Norymberdze na Zeppelinfeld przed 100 tys. widzów oraz na stadionach w
Stuttgarcie, Darmstadt przed kilkudziesięciotysięcznymi audytoriami.

Na trasie Steve Harris rozczarował się postawą wokalisty Paula Di’Anno. Dało o
sobie znać wieloletnie uzależnienie od narkotyków, od których frontman zespołu
nie stronił także przed występami. Rod Smallwood wraz z zespołem zmuszeni byli
odwoływać koncerty z powodu częstych niedyspozycji Di’Anno, ostatecznie we
wrześniu 1981 roku postanowili zwolnić dotychczasowego wokalistę. Media i fani
odebrali ten krok bardzo nieprzychylnie. Uważano, że zespół, tracąc swego
czołowego członka już na początku kariery, pozbawia się szansy na dalszą
egzystencję na rynku muzycznym. Po latach pierwsze dwie płyty studyjne nagrane z
Di’Anno zostały docenione przez miłośników heavy metalu i rocka, zyskały także
status kanonicznych wydawnictw gatunku, sprzedając się w łącznym nakładzie ponad
20 milionów kopii na całym świecie.

Ostatni koncert z Paulem Di’Anno miał miejsce w szwedzkim Lund. Management
zespołu już od dłuższego czasu poszukiwał potencjalnego następcy, którym został
charyzmatyczny, dysponujący potężnym głosem wokalista popularnego wówczas
zespołu heavymetalowego Samson, Bruce Dickinson. Pierwszy koncert z nowym głosem
Iron Maiden miał miejsce w Bolonii w sali Palasport, był 26 października 1981
roku.

Na przełomie 1981 oraz 1982 roku, zespół w asyście Martina Bitcha rozpoczął
rejestrację materiału na swój trzeci album studyjny. Sesja nagraniowa miała
miejsce w londyńskich Battery Studios, gdzie muzycy rejestrowali już poprzedni
album, Killers. Jeszcze przed premierą nowej płyty Iron Maiden dali 20 koncertów
w Wielkiej Brytanii, w tym czasie ukazał się singiel „Run to the Hills”, który
błyskawicznie zajął 7 pozycję list sprzedaży w tym kraju. Wydany w marcu 1982 r.
The Number of the Beast był pierwszym albumem, który przez dwa kolejne tygodnie
zajmował pozycję pierwszą zestawienia UK Albums Chart, zaś w zasadzie wszędzie
dotarł do TOP 5 oraz Top 10 list bestsellerów, oraz wspiął się na pozycję 33
amerykańskiej listy Billboard 200, przynosząc grupie pierwszą złotą płytę w USA.

Album przynosił ponad 40 minut muzyki, na którą złożyły się ponadczasowe
standardy, jak wspomniany „Run to the Hills”, „Children of the Damned”, „22,
Acacia Avenue”, „The Prisoner”, „Hallowed Be Thy Name”, czy niezwykle efektowny
utwór tytułowy, który wydano na kolejnym singlu. Album zaliczany jest do ścisłej
czołówki metalowych wydawnictw wszech czasów. Według doniesień amerykańskiego
magazynu „The New York Times”, do sierpnia 2010 r. sprzedano ponad 14 mln kopii
The Number of the Beast na świecie. Iron Maiden szybko awansowali do
hardrockowej ekstraligi, wyruszyli też w ogromną trasę „Beast on the Road 1982”,
w ramach której dali 187 koncertów w Ameryce Północnej, Japonii, Australii oraz
na Starym Kontynencie, po raz pierwszy prezentując barwną oprawę sceniczną oraz
ruchomego, trzymetrowego Eddiego, który pojawiał się na estradzie podczas
wykonywania utworu „Iron Maiden”. Od tej pory obecność maskotki zespołu, coraz
bardziej rozbudowanej i okazalszej wymiarowo, stanie się stałą atrakcją ich
koncertów. Koncerty grupy przyciągały tysiące widzów, jednak pomimo
niekwestionowanego sukcesu w Ameryce Północnej, Brytyjczycy występowali jako
gość specjalny Rainbow, Scorpions czy Judas Priest.

W związku z kontrowersyjną, demoniczną wymową utworu tytułowego, nawiązującego
do biblijnej wizji apokaliptycznej oraz pojawiających się w refrenie słów „666 –
the Number of the Beast”, ultraprawicowe organizacje amerykańskie oskarżyły
muzyków o popularyzację satanizmu i szerzenie zepsucia moralnego, na które
narażona miała być, słuchająca ich muzyki młodzież. Pomimo nakłaniania do
bojkotu koncertów grupy, a nawet organizowanych akcji palenia ich płyt, Iron
Maiden byli zapraszani na największe amerykańskie festiwale (Rock Fest 1982,
Pacific Jam 1982, A Day on the Green 1982), gdzie występowali m.in. na Rich
Stadium, Anaheim Stadium, Comskey Park, Oakland Alameda Coliseum, dla audytoriów
o rozmiarach od 60 do 100 tys. widzów, wciąż jednak nie będąc główną atrakcją
wieczoru.

Rychłą zmianę tego stanu rzeczy zapowiadał występ w roli głównej gwiazdy
brytyjskiego „Reading Festival 1982” przed 40 tys. widzów, tudzież kilka
koncertów na otwartym powietrzu w Australii. Na tym etapie formacja była już
gwiazdą pierwszej wielkości, natomiast kolejne albumy, składające się na klasykę
gatunku, tylko umacniały ich pozycję. Po zakończonym koncertem w Nagoii tournée,
od zespołu odszedł perkusista Clive Burr, borykający się z problemami
zdrowotnymi i źle znoszący trudy przebywania w trasie.

Jeszcze w grudniu zastąpił go Nicko McBrain, znany ze współpracy z Patem
Traversem, gry w formacji Streetwalkers oraz francuskiej grupy Trust,
zaprzyjaźnionej z Iron Maiden. Na początku 1983 r. zespół wraz z producentem
Martinem Birchem rozpoczął sesję nagraniową kolejnego albumu, w tym celu
wynajęto Compass Point Studios na Bahamach. Czwarty album studyjny był pierwszym
z cyklu trzech, zrealizowanych w tym miejscu. 16 maja ukazał się album Piece of
Mind, który dotarł do pozycji 3 w Wielkiej Brytanii, oraz osiągnął wysokie,
czternaste miejsce w zestawieniu Billboard 200. Album przyniósł dwa popularne
single z utworami „Flight of Icarus” (pierwszy duży hit w USA) oraz „The
Trooper” – swoisty hymn fanów grupy, grany od tej pory na każdym koncercie.
Album zwiastował też odejście od typowej dla NWOBHM stylistyki surowego heavy
metalu, na korzyść bardziej progresywnego podejścia w kompozycjach „Where Eagles
Dare”, „Revelations” czy nawiazującego lirycznie do Diuny Herberta – „To Tame a
Land”. Nie zabrakło też miejsca na tematykę batalistyczną i historyczną: wojna
krymska w „The Trooper” czy działania komandosów znane z filmu Tylko dla orłów w
„Where Eagles Dare”. Powstał kolejny album powszechnie doceniany zarówno przez
fanów, jak i dziennikarzy. Zespół również promował nową płytę specjalną EP
Video, pt. Video Pieces, zawierającą zestaw czterech teledysków, zrealizowanych
do obu albumów nagranych z Dickinsonem.

Piece of Mind był również pierwszym wydawnictwem, który uzyskał status platyny w
USA, a w pozostałych miejscach świata przyniósł grupie kolejne, złote płyty, w
tym w Jugosławii. Trasa „World Piece Tour 1983” składała się ze 145 koncertów,
zagranych w przeważającej wielkości w salach mogących pomieścić od 10–25 tys.
osób. Grupa zagrała prawie 90 koncertów w Ameryce Północnej, już jako główna
atrakcja, występując m.in. w renomowanych salach, jak Madison Square Garden czy
Forum de Montréal w Kanadzie. W Wielkiej Brytanii czterokrotnie wyprzedali
Hammersmith Odeon (łącznie 20 tys. widzów), natomiast objazd świata zakończyli
koncertami w Westfalenhalle w Dortmundzie jako gwiazda tamtejszego Rock & Pop
Festival 1983, występ zespołu był transmitowany drogą satelitarną do ponad 300
milionów domostw.

Trasa koncertowa pod względem wizualnym dowodziła rozwoju zespołu. Pojawiło się
szereg rekwizytów nawiązujących do ilustracji albumu, ruchome rampy świateł,
potężne nagłośnienie. W stosunku do wielu późniejszych ekstrawagancji
koncertowych zespołu były to wciąż dość nieśmiałe, choć przykuwające uwagę
publiczności rozwiązania.

Kiedy brytyjski magazyn „Kerrang!” podsumowywał mijający rok, a czytelników
poproszono o wytypowanie stu najlepszych albumów metalowych, nie było
wątpliwości – Piece of Mind uplasował się na pozycji pierwszej, zaraz za nim
znalazł się The Number of the Beast, a w Top 20 znalazły się inne wydawnictwa
zespołu. Podobnie wyglądały zestawienia w innych rejonach świata. Brytyjczycy
stali się najpoważniejszymi pretendentami do miana „Największej formacji
heavymetalowej świata”.

We wrześniu kolejnego roku na rynku pojawił się piąty studyjny longplay,
zatytułowany Powerslave. Ozdobiony niezwykle efektowną ilustracją okładkową
autorstwa Dereka Riggsa, przenoszącą słuchacza w realia starożytnego Egiptu,
przynosił ponad 50 min. niezwykle dopracowanego technicznie, klasycznego heavy
metalu, w tym dwa przebojowe, uznawane za klasyki gatunku single „Aces High” (UK
Top 20) i „2 Minutes to Midnight” plasujący się pod Top 10 brytyjskiej listy
małych płytek. Jednak wizytówkami nowej propozycji grupy były oparty na
efektownym, orientalizującym riffie utwór tytułowy oraz ponad trzynastominutowa
progresywna suita „Rime of the Ancient Mariner”, którą Harris napisał po
zapoznaniu się z dziełem brytyjskiego poety, prekursora romantyzmu w poezji
brytyjskiej, Samuela Taylora Coleridgea pt. „Rymy Sędziwego Marynarza”.

Nigdy wcześniej żaden zespół heavymetalowy nie dokonał tak przekonującego
mariażu wymagającej tematyki wywodzącej się z tradycji literackiej z ciężkimi
brzmieniami. Dzięki takim kompozycjom jak wspomniany „Rime of the Ancient
Mariner”, Brytyjczycy wespół z kanadyjską formacją Rush, wywarli nieprzeceniony
wpływ na nurt progresywnego oraz technicznego metalu. Krytycy byli zgodni w
ocenach, uznając Powerslave nie tylko za szczytowe osiągnięcie artystyczne
Brytyjczyków, ale wówczas – całego nurtu.

Album zyskał ogromną popularność, osiągając w pierwszym tygodniu po premierze
pozycję 2 bestsellerów w Wielkiej Brytanii (został wyprzedzony przez album
składankowy, który nie powinien znaleźć się w zestawieniu) natomiast w USA
osiągnął miejsce 12 notowania Billboard 200, z łatwością uzyskując status
platynowej płyty. Wielka trasa promująca ten album (200 koncertów zagranych w 28
krajach, w ciągu 13 miesięcy dla ponad 3,5 mln widzów) rozpoczęła się pięcioma
błyskawicznie wyprzedanymi koncertami w Polsce, podczas których Brytyjczycy jako
pierwszy w historii wykonawca zachodni, zaprezentowali pełną produkcję
estradową. „World Slavery Tour 1984/85” była wielkim widowiskiem, którego
poszczególne elementy zostały oparte na grafikach, znanych z promowanego albumu.
Scena przypominała wnętrze egipskiej świątyni, zwieńczonej ruchomymi,
ozdobionymi freskami i malowidłami rampami świateł, które kryły około 800
reflektorów, za muzykami zmieniały się ogromne, panoramiczne tła przedstawiające
piramidy i ich wnętrza, wykorzystano szereg efektów pirotechnicznych, ogromny,
rozsuwany sarkofag skrywający Eddiego – Faraona oraz kilkumetrową mumię
przemierzającą estradę. Zespół używał także potężnej aparatury nagłaśniającej o
mocy 152 tys. W. Sprzęt przewożono w ogromnych ciężarówkach. Było to pierwsze z
wielu późniejszych tournées w historii grupy, podczas których zaprezentowano
tzw. superprodukcję koncertową.

Zainteresowanie koncertami było od początku ogromne. W Polsce wszędzie
gromadziły się nadkomplety publiczności w dziesięciotysięcznych halach, w
Londynie 24-koncertowa trasa sprzedała się na pniu, na Węgrzech zagrali dla 50
tys. widzów, w nowojorskiej Radio City Music Hall wyprzedano siedem wieczorów
dla łącznej liczby 60 tys. osób i tylko problemy ze strunami głosowymi Bruce’a
Dickinsona zmusiły organizatorów do odwołania dwóch występów. Po raz pierwszy w
historii na cztery wieczoru z rzędu sprzedano salę Long Beach Arena pod Los
Angeles. Koncerty te, podobnie jak cztery wieczory w londyńskiej Hammersmith
Odeon, zostały sfilmowane i nagrane na potrzeby publikacji audio-wizualnej.

Trasa po Europie Wschodniej okazała się tak ogromnym sukcesem, iż postanowiono
utrwalić ją za sprawą dokumentalnego filmu, emitowanego przez MTV, Behind the
Iron Curtain. Okrojona wersja tegoż, znalazła się na identycznie zatytułowanym
VHS Iron Maiden. Największym koncertem tournée był występ w roli jednej z
atrakcji największego na świecie festiwalu muzycznego Rock in Rio 1985, gdzie na
widowni znajdowało się (w zależności od źródeł) od 350 tys. do pół miliona osób.
Ponad sto koncertów w Stanach zjednoczonych przyciągnęło półtora miliona widzów.

W październiku 1985 r, ukazał się podwójny album koncertowy oraz towarzyszący mu
film video zatytułowany Live After Death, zrealizowany podczas wspomnianych
koncertów na Long Beach Arena przed 54 tys. ludzi. Wydawnictwo pilotowały single
z koncertowymi wersjami utworów „Running Free” oraz „Run to the Hills / Phantom
of the Opera”. Film stał się ogólnoświatowym bestsellerem, podobnie jak album,
który w Wielkiej Brytanii dotarł do pozycji 2 list sprzedaży, a w USA znalazł
się w Top 20 Billboard 200. Po latach album uznany został za jedną z
najwybitniejszych płyt koncertowych wszech czasów, na trwałe uwieczniając
zarówno potencjał estradowy Iron Maiden, jak i lata świetności klasycznego
metalu.

Status mega gwiazdy, który stał się udziałem muzyków formacji, jak i intensywna
trasa koncertowa, wyczerpały ich emocjonalnie. Brytyjczycy potrzebowali kilku
miesięcy przerwy na zregenerowanie sił. Pod koniec 1985 r. formacja uchodziła za
najintensywniej koncertujący zespół muzyczny na świecie oraz najlepszą i
największą formację nurtu heavy metal. Pracom nad następną płytą towarzyszyły
dylematy odnośnie kierunku artystycznego, który powinien obrać zespół. Bruce
Dickinson pragnął przeforsować pomysł wydania podwójnego albumu studyjnego, z
drugim dyskiem, zawierającym materiał o charakterze akustycznym. Idea ta
spotkała się z dezaprobatą kolegów, co wokalista odebrał jako osobistą porażkę i
przestał angażować się w proces powstawania nowego materiału. Tym razem (obok
Harrisa) wiodącym kompozytorem okazał się Adrian Smith, który miał wpływ na
brzmienie nowej płyty grupy.

Opublikowany w październiku 1986 r., ozdobiony futurystyczną ilustracją
okładkową Somewhere in Time, przynosił kompozycje utrzymane w dotychczasowym
stylu, z jedną różnicą – zespół po raz pierwszy użył syntezatorów gitarowych.
Album cieszył się ogromną popularnością, docierając do pozycji 2 w Wielkiej
Brytanii oraz 11 na liście bestsellerów Billboard 200 w USA, rozchodząc się w
Stanach Zjednoczonych w ponad dwumilionowym nakładzie.

Album pilotowały dwa single „Wasted Years” oraz „Stranger in a Strange Land”
(Top 20 w Wielkiej Brytanii) o nieco łagodniejszym charakterze brzmieniowym, niż
miało to do tej pory miejsce. Z Somewhere in Time pochodzą też takie kompozycje,
jak koncertowy hymn „Heaven Can Wait”, czy utwór „Alexander the Great”,
dedykowany historii życia i podbojów Aleksandra Macedońskiego.

Tradycyjnie zespół udał się w wielką trasę, która znów imponowała rozmachem oraz
wyszukanymi efektami specjalnymi. Widownia zobaczyła specjalnie zaprojektowana
estradę, przypominającą fragment kosmicznego miasta, efektownie poruszające się,
kaskadowe rampy ze światłami, tradycyjnie już zmieniające się za sceną tła,
potężna pirotechnikę, działo laserowe, kilkumetrowego Eddiego – Cyborga,
strzelającego z pistoletu, ale największe wrażenie na widzach wywierał
gigantyczny, pneumatycznie nadmuchiwany Eddie podnoszący na głowie perkusję oraz
unoszący na ogromnych łapach Steve’a Harrisa i Bruce’a Dickinsona. W USA
zgromadzeni mogli oglądać latające w powietrzu, nadmuchiwane statki kosmiczne,
olbrzymiego astronautę, balony z ilustracją albumu, a muzyków podziwiać było
można na ogromnym telebimie, zamontowanym nad górną rampą świateł. Zespół używał
nagłośnienia o mocy 180 tys. W i około tysiąca reflektorów, kilka podnośników
hydraulicznych oraz własnych agregatów prądotwórczych.

W Londynie Hammersmith Odeon sprzedano na siedem wieczorów z rzędu (pierwotnie
na sześć), znów kilkukrotnie zapełnili Long Beach Arena (52 000), w Europie
grali w kilkunastotysięcznych salach, zaś sześć koncertów w Polsce zostało
wówczas zapamiętane jako najlepsza trasa zachodniego zespołu w tym kraju. 80
koncertów w USA i Kanadzie, odbywających się zazwyczaj w arenach sportowych na
20 tys. miejsc oraz na takich stadionach, jak Oakland Alameda Coliseum czy
Spartan Stadium, przyciągały rzesze widzów. 159 występów „Somewhere on Tour”
1986/87 przyciągnęło około 2,3 mln. widzów.

Dwunastolecie swojego istnienia grupa podsumowała dokumentalnym VHS 12 Wasted
Years, które podobnie jaki kilka poprzednio wydanych filmów, cieszyło się dużym
powodzeniem (złoty i platynowy certyfikat w Wielkiej Brytanii, Stanach
Zjednoczonych i Kanadzie). Zespół na tym etapie miał na koncie około 20 mln
sprzedanych płyt ponad tysiąc zagranych koncertów i sto złotych i platynowych
płyt.

Siódmy album studyjny grupy ukazał się w kwietniu 1988 r. Nosił tytuł Seventh
Son of a Seventh Son i był albumem koncepcyjnym, opartym na motywach powieści
„Siódmy syn”, Orsona Scotta Carda. Album ten odzwierciedlał fascynacje Steve’a
Harrisa zespołami progresywnymi z lat siedemdziesiątych. Nowością, polaryzującą
opinie fanów, było stonowane, delikatniejsze niż miało to miejsce do tej pory,
brzmienie gitar oraz wykorzystanie, dla podkreślenia atmosfery niektórych nagrań
– instrumentów klawiszowych. Na płycie znalazły się klasyczne już dzisiaj
utwory, jak otwierający stawkę, oparty na kanwie powieści Aleistera Crowleya –
„Moonchild”, tytułowy epicki „Seventh Son of a Seventh Son” drapieżny, wydany na
singlu „The Evil That Men Do”, nastrojowa balada, zwieńczona efektowna kodą
„Infinite Dreams”, złowieszcze „Only the Good Die Young” oraz przebojowe, wydane
na singlach „Can I Play with Madness” czy „The Clairvoyant.

Album nagrany w „Musicland Studios” w Monachium, okazał się największym z
dotychczasowych sukcesów komercyjnych zespołu. Jako kolejny po The Number of the
Beast longplay, debiutował na pierwszym miejscu brytyjskiej listy przebojów,
dotarł w większości krajów do Top 5 zestawień sprzedaży, zaś w Stanach zajął
miejsce dwunaste w zestawieniu Billboard 200. Niestety, w przeciwieństwie do
poprzedniego albumu nie sprzedawał się w USA aż tak dobrze, co bardzo
rozczarowało Steve’a Harrisa.

Promujące album single były największym w dotychczasowej karierze sukcesem
grupy, zarówno w Anglii (Top 3 oraz Top 5 zestawień), jak i w wielu innych
krajach świata. Dziennikarze okazali się jednomyślni co do jego wartości,
najnowsza propozycja studyjna zespołu już w roku premiery została uznana za
największe osiągnięcie artystyczne, a Iron Maiden byli postrzegani w kategoriach
„brytyjskiej instytucji muzycznej”.

Trasa promująca album, zatytułowana „7th Tour of a 7th Tour”, po raz kolejny
udowadniała, że formacja zasłużyła na miano „Największego Zespołu Metalowego
Świata”. Iron Maiden tym razem zagrali tylko 103 koncerty, które zobaczyło ponad
dwa miliony osób w Ameryce Północnej oraz Europie. Po raz kolejny rozmach
prezentacji estradowej mógł imponować. Muzycy występowali na ogromnej,
specjalnie skonstruowanej scenie, przypominającej kaskadowy lodowiec, otoczonej
przez kilka gór lodowych, nad którymi zawisła potężna konstrukcja świateł,
zbudowana z ponad 1,500 żarówek. Obecni mogli zobaczyć dwa imponujące rozmiarami
wcielenia Eddiego, który raz wyłaniał się zza obrotowej makiety lodowca jako
prorok znany z wkładki do LP, zaś w kulminacyjnym momencie przedstawienia, nad
estradą górował Eddie wyjęty wprost z okładki albumu, prezentując zgromadzonej
widowni swojego potomka, a wszystko to przy wtórze efektów świetlnych,
stroboskopowych i kanonad pirotechniki Choć przedstawienie imponowało rozmachem,
to wielu krytyków muzycznych zarzuciło wówczas grupie, przekraczanie wszelkich
granic estradowego kiczu, znanego z prześmiewczego filmu quasi-dokumentalnego
„Oto Spinal Tap”.

60 koncertów w Ameryce Północnej znów odbywało się w wielkich arenach (po raz
pierwszy w hali LA Forum) i na dwudziestotysięcznych amfiteatrach, natomiast
jako zespół supportujący wystąpili zdobywający właśnie międzynarodową sławę Guns
N’ Roses. W Europie Iron Maiden zagrali m.in. cykl koncertów w Wielkiej
Brytanii, Niemczech, Francji, Włoszech, Holandii, Szwajcarii, Grecji, Hiszpanii,
Czechosłowacji, na Węgrzech, w roli gwiazdy objazdowego festiwalu Monsters of
Rock 1988, podczas których frekwencja sięgała od 20 do ponad 100 tys. osób.
Brytyjczyków poprzedzały takie tuzy, jak Kiss, David Lee Roth, Megadeth,
Metallica, Anthrax, Guns N’ Roses, Trust oraz Helloween. Szacuje się, iż
czternaście spektakli festiwalowych zobaczyło wówczas 750 tys. widzów.

Punktem kulminacyjnym trasy okazał się występ Iron Maiden w roli gwiazdy
Monsters of Rock w Donington Park, 20 sierpnia 1988. Zagrali wówczas dla
najliczniejszego audytorium w historii imprezy, szacowanego na co najmniej 107
tys. widzów. Grupa wykorzystała podówczas najpotężniejszą aparaturę
nagłaśniającą świata, generującą ponad pół miliona mocy znamionowej na kanał
oraz dźwięk o natężeniu 125 dB. Do jej przewiezienia potrzebnych było szesnaście
TIRów. Fakt ten doczekał się wpisu do „Księgi Rekordów Guinessa” w 1990 r.

Na sukcesie imprezy cieniem położył się przykry wypadek, kiedy to w panującym
ścisku śmierć poniosło dwóch kilkunastoletnich fanów, zaś jeden z poważnie
rannych – Gary Dobson, został wybudzony z dwumiesięcznej śpiączki za pomocą
muzyki Iron Maiden. Trasa trwała do grudnia 1988 r. i objęła również szereg
koncertów w zamkniętych obiektach oraz kolejny objazd Wielkiej Brytanii, podczas
którego kilkanaście koncertów (z czego aż sześć w Londynie) grupy, zobaczyło
ponad 120 tys. widzów.

Iron Maiden dali dwa wyprzedane występy w NEC Arena w Birmingham, które zostały
w całości zarejestrowane, na potrzeby opublikowania kolejnego VHS oraz albumu
koncertowego, podsumowującego trasę. Pełna wersja audiowizualna owego zapisu
została opublikowana ćwierć wieku później.

W końcu 1988 grupa sygnowała również nowy kontrakt wydawniczy z amerykańskim
oddziałem Sony, Epic Records – rezygnując z dalszego reprezentowania swoich
interesów w Stanach Zjednoczonych przez Capitol Records. Epic reprezentował
zespół przez kolejne pięć lat, do momentu podpisania kolejnej umowy z niezależną
wytwórnią Castle Music Communications (CMC) w 1994 roku, gwarantującą możliwość
dystrybucji płyt dzięki umowie z BMG Records.

Rok 1989 oznaczał przerwę w działalności artystycznej i koncertowej formacji.
Jedynie w listopadzie ukazał się singiel „Infinite Dreams” plasujący się na
pozycji szóstej brytyjskich list, promując kolejne koncertowe VHS Maiden
England. Film ukazywał zespół podczas dwóch wyprzedanych koncertów w NEC Arena
Birmingham, plasując się na czołowych pozycjach list bestsellerów po obu
stronach Atlantyku. Na kolejny rok przypadła dziesiąta rocznica ukazania się
debiutanckiego albumu, obchodzono ją z należytym rozmachem, m.in. ukazała się
dziesięcioczęściowa kompilacja First Ten Years Up The Irons, przynosząca
nagrania z dwudziestu kolejnych maxi-singli, uzupełnione o wypowiedzi Nicko
McBraina, przywołującego wspomnienia z poszczególnych lat kariery. Formacja
podsumowała także swój dorobek teledyskowy wydając identycznie zatytułowaną
kasetę video z pełnym zestawem wideoklipów.

W 1990 roku muzycy postanowili również nagrać kolejny album studyjny. Miał on
nawiązywać brzmieniowo i klimatycznie do pierwszych płyt z lat 1980–1982.
Podczas nagrywania albumu z powodu różnic na tle artystycznym usunięto z grupy
Adriana Smitha. Jego następcą został Janick Gers znany ze współpracy z Ianem
Gillanem, White spirit oraz udziału w nagrywaniu debiutanckiej solowej płyty
Bruce’a Dickinsona, Tattooed Millionaire. W tym składzie nagrano album No Prayer
for the Dying. Płyta diametralnie różniła się od swej poprzedniczki. Album
nagrywano, nie jak to miało miejsce do tej pory w renomowanych studiach, lecz za
pomocą przenośnego studia Rolling Stone Mobile, używanego w latach 70. XX w
przez The Rolling Stones, zamontowanego w specjalnie zaakomodowanym budynku
gospodarczym na terenie posiadłości lidera formacji, Harrisa. Zmiany obejmowały
zarówno brzmienie – melodie stały się bardziej surowe, jak i teksty – pojawił
się w nich wyraźny podtekst polityczny. Płytę promowały dwa single, „Holy Smoke”
(nr 3 w Wielkiej Brytanii) oraz „Bring Your Daughter To The Slaughter” –
pierwszy w historii grupy numer jeden w Wielkiej Brytanii.

Iron Maiden wyruszyli w trasę No Prayer on the Road 1990/91, w ramach której
dali około 120 koncertów, zarówno w wielkich arenach, jak i bardziej kameralnych
miejscach. Muzycy zrezygnowali z rozbudowanej oprawy koncertów, z jakiej słynęli
w minionej dekadzie, stawiając na wizualną surowość i koncentrując się na samej
muzyce. Mimo to tournée cieszyło się wielkim powodzeniem, znaczonym wyprzedanymi
koncertami oraz występami grupy w roli gwiazdy wielkich imprez we Francji (Bol
d'Or), Danii (po raz pierwszy jako gwiazda Roskilde Festival dla 65 tys.) oraz
Szwajcarii, latem 1991 roku.

Album nie odniósł aż tak znaczącego sukcesu komercyjnego, jak wiele poprzednich
– jednak dotarł na pozycję 2 w Wielkiej Brytanii oraz 17 na amerykańskiej liście
Billboardu. Krytycy, jak i fani ocenili płytę jako wyraźnie słabszą i odartą z
ambitnych pomysłów, tak dobrze znanych z poprzednich wydawnictw. Wielu fanów
odebrało nową propozycje grupy jako przejaw artystycznego i twórczego kryzysu
Iron Maiden.

Sytuację poprawił następny album Fear of the Dark, który debiutował na pierwszym
miejscu brytyjskiej listy przebojów oraz zajął wysokie 12 miejsce na liście
Billboardu. Album nagrano w prywatnym studio należącym do Steve’a Harrisa
(nazywanym Barnyard Studios) po raz ostatni pod czujnym okiem Martina Bircha.
Przebojami z albumu były utwory „Fear of the Dark”, zbliżający się do thrash
metalu „Be Quick or Be Dead” (singiel pilotujący, numer dwa na listach
brytyjskich), przebojowy, wydany na singlu „From Here to Eternity” nastrojowy,
epicki „Afraid To Shoot Strangers” czy wydana również na singlu ballada „Wasting
Love”. Płyta sprzedawała się najlepiej od lat, przyczyniając się do odzyskania
dawnej reputacji grupy. Na fali sukcesu albumu pojawiła się również kompilacja
teledysków zatytułowana From There To Eternity, przygotowana z myślą o odbiorcy
amerykańskim.

Trasa „Fear Of The Dark Tour 1992” oraz siostrzana „Real LIVE Tour 1993” była w
znacznej mierze powrotem do wizualnego splendoru minionej dekady, wiodła przez
pięć kontynentów i ostatecznie zamknęła się w 114 koncertach, które zobaczyło
około 3 mln widzów. Iron Maiden po raz pierwszy odbyli długą trasę po Ameryce
Południowej, występując na tamtejszych stadionach z kompleksem Ginásio do
Maracanãzinho włącznie. W Europie zespół zagrał cykl koncertów w Niemczech,
Wielkiej Brytanii, Włoszech, Hiszpanii, Francji jako gwiazda objazdowego
Monsters Of Rock Festival. Po raz drugi wystąpili wówczas w Donington Park przed
około 80 tys. ludzi. W 1993 r. zespół kontynułował koncertowy pochód przez Stary
Kontynent, dając krótki recital na niebiletowanym, włoskim MAYDAY Festival 1993,
odbywającym się na San Giovanni In Laterano Square, który co roku przyciąga
nawet milion osób. Trasę zakończyły trzy koncerty na Stadionie Olimpijskim w
Moskwie, o całkowitej pojemności 45 tys. miejsc. Objazd świata podsumowały aż
trzy koncertowe wydawnictwa: A Real Live One, A Real Dead One oraz Live At
Donington 1992. Ostatni z koncertów wydano również w wersji wizualnej. Albumy
pilotowały single „Fear Of The Dark – Live” oraz „Hallowed Be Thy Name”, płytki
gościły w zestawieniu Top 10 najpopularniejszych singli w Wielkiej Brytanii.

Tymczasem stosunki interpersonalne pomiędzy członkami Iron Maiden uległy
radykalnemu pogorszeniu. Po zakończonej trasie koncertowej, grupę z powodu
odmiennej wizji artystycznej, opuścił Bruce Dickinson. Specjalnie dla fanów
zorganizowano dwa wyreżyserowane koncerty w londyńskich Pinewood Studios, z
udziałem znanego magika telewizyjnego Simona Drakea, podczas których
zaprezentowano mroczny spektakl, przepełniony scenami tortur znanych z horrorów
gore, uwieńczonych egzekucją Dickinsona w żelaznej dziewicy. Widowisko
transmitowała stacja MTV w opcji pay-per-view. W roku 1994 ukazała się kaseta
video z zapisem tegoż spektaklu, zatytułowana Raising Hell. Fani otrzymali także
specjalną, limitowaną wersję wydawniczą kasety video „Maiden England”,
wyposażoną w pojedynczy dysk CD z zapisem wybranych utworów, pochodzących z
koncertów w Birmingham.

Tytułowy utwór z albumu Fear of the Dark odebrał nominację do amerykańskiej
nagrody muzycznej Grammy Awards, w kategorii „Best Metal Performance”.

Zdegustowany decyzją frontmana, Steve Harris rozważał możliwość zamknięcia
działalności formacji. Od tego pomysłu odwiódł go Dave Murray, który
zaproponował znalezienie nowego wokalisty. Na apel managementu o zgłaszanie
swojej kandydatury na frontmana grupy, odpowiedziało osiem tysięcy potencjalnych
następców Dickinsona. Najpoważniejszymi kandydatami na to stanowisko byli Doogie
White, Damian Wilson oraz Blaze Bayley, wcześniej wokalista grupy Wolfsbane,
która otwierała koncerty Iron Maiden na brytyjskiej części trasy w 1990 r.
Ostatecznie zastępcą Dickinsona został wspomniany Bayley. W tym składzie zespół
nagrał album The X Factor, który sygnalizował skrajną zmianę stylu muzycznego
grupy, na co wpływ miała m.in. osobista tragedia Steve’a Harrisa (basista
borykał się z problemami rodzinnymi). Album charakteryzował się niezwykle
mrocznym, posępnym klimatem, spotęgowanym niskim głosem wokalisty o uśrednionej
skali oraz pełnymi zadumy tekstami, poruszającymi problemy egzystencjalne.

W zasadzie tylko promujące album single „Man on the Edge” oraz „Lord of the
Flies” nawiązywały do przebojowości, z której formacja słynęła. Ten pierwszy
dotarł do Top 10 zestawienia w Wielkiej Brytanii oraz pierwszej piątki najlepiej
sprzedawanych singli w Europie. Niestety, album wzbudził nieporównywalnie
mniejsze zainteresowanie od poprzednich płyt, docierając w Wielkiej Brytanii do
pozycji ósmej i zaledwie 147 w notowaniu Billboard 200. Po roku album sprzedał
się w niskim, jak na standardy Iron Maiden, nakładzie ponad miliona kopii.
Promująca płytę trasa „The X Factor 1995/1996” trwała ponad rok, obejmowała pięć
kontynentów i 145 koncertów, grupa dotarła po raz pierwszy do takich miejsc jak
Południowa Afryka czy Izrael. Zespół po części zaprezentował widowisko
nawiązujące do przedstawień z lat 80., jednakże dużo bardziej okrojone, choćby z
uwagi na konieczność występowania w znacznie mniejszych obiektach, niż miało to
miejsce przed laty.

23 października Iron Maiden po dziewięciu latach nieobecności pojawili się na
stołecznym Torwarze, spotykając się z ciepłym przyjęciem ze strony polskiej
widowni. Znakomite przyjęcie czekało też na muzyków we Francji, Grecji,
Hiszpanii, Włoszech czy całej Ameryce Południowej, gdzie występowali, jak
dawniej – w ogromnych salach i na stadionach. Największym koncertem tego etapu
trasy był występ w roli gwiazdy Monsters Of Rock Festival 1996, w brazylijskim
São Paulo dla 65 tys. widzów.

We wrześniu 1996 roku EMI Records podsumowali dwudziestolecie działalności
estradowej grupy okolicznościową składanką Best of the Beast, wydaną w kilku
wersjach i pilotowaną singlem z nową, przeciętną kompozycją „Virus”. Dwadzieścia
lat kariery grupy uczciła również firma EMI, wręczając muzykom pamiątkowe relify
w uznaniu za sprzedaż dziesięciu nagranych w tym okresie albumów studyjnych, w
nakładzie około 43 mln kopii na całym świecie. W związku z obchodami stulecia
EMI w 1997 roku, na limitowanym CD pojawił się wywiad-rzeka z serii In Profile,
w którym przypominano historię grupy od początków jej istnienia.

Kolejny album studyjny ukazał się dopiero w marcu 1998 roku i z założenia miał
być powrotem do klasycznych brzmień Iron Maiden. Album zatytułowany Virtual XI,
pilotowany jedenastominutowym singlem „The Angel and the Gambler”, okazał się
ogromnym rozczarowaniem i komercyjnym fiaskiem, nie zdołał osiągnąć nakładu
miliona kopii i to pomimo promowania dziewięciomiesięczną trasą oraz specjalnymi
spotkaniami futbolowymi, w których uczestniczyli muzycy i gwiazdy piłki nożnej.
Produkcja i miksowanie albumu, po raz kolejny okazały się przerastać Steve’a
Harrisa, który to podjął się obowiązków producenta wraz z Nigelem Greenem.
Dodatkowo podczas trasy koncertowej u Bayley’a pojawiły się problemy z głosem.

Zgodnie z zapowiedziami muzyków, trasa „Virtual XI World Tour 1998” objęła cały
glob i w założeniu miała stanowić powrót do estradowej widowiskowości, z jakiej
Iron Maiden słynęli. Niestety, znów zamiary managementu weryfikowały rozmiary
obiektów, w jakich formacja grała w Wielkiej Brytanii, USA czy Niemczech, zwykle
mieszczących do zaledwie kilku tysięcy ludzi. W wielu miastach zagrali w
dziesięciotysięcznych obiektach i na stadionach, jak miało to miejsce podczas
koncertów w Ameryce Południowej. W Argentynie wystąpili dla 70 tys. widzów jako
gwiazda Monsters Of Rock Festival 1998. Warto odnotować, iż we wrześniu zespół
znów pojawił się w Polsce, w katowickim Spodku. W tym samym czasie ukazał się
również singiel „Futureal”, cieszący się sporym powodzeniem (Top 10 w Wielkiej
Brytanii) oraz zremasterowana, wzbogacona o ścieżki multimedialne, kolekcja
dwunastu klasycznych albumów formacji, wydanych w latach 1980–1993.

Jako że Steve Harris nie widział dalszych perspektyw dla działalności
artystycznej Iron Maiden, w grudniu 1998 podjął decyzję o rozwiązaniu formacji,
o czym powiadomił menedżera Roda Smallwooda. Ten jednak nie podał informacji do
publicznej wiadomości, natomiast doprowadził do istotnej dla dalszych losów
grupy zmiany. W lutym 1999 r.do zespołu powrócił Bruce Dickinson oraz Adrian
Smith. Informacja ta zelektryzowała fanów na całym świecie, zaś grupa – od tej
pory będąca sekstetem, zapowiedziała serię trzydziestu koncertów w USA i
Europie, promujących zarówno powrót oryginalnych członków Iron Maiden, jak i
nowe wydawnictwo – grę komputerową Ed Hunter, z soundtrackiem składającym się z
największych przebojów zespołu, wybranych w internetowym głosowaniu przez fanów.

Trasa „The Ed Hunter Tour 1999” wiodła przez wielkie areny Europy oraz sale o
średniej pojemności w Ameryce Północnej. Zespół zaprezentował konceptualne
widowisko oparte na elementach promowanej gry komputerowej oraz wizualizacjach,
związanych z przekraczaniem kolejnych poziomów Ed Hunter. Bilety na poszczególne
koncerty sprzedawały się w rekordowym tempie. Zespół nawiązał także współpracę z
renomowanym producentem Kevinem Shirleyem, znanym ze współpracy z Aerosmith,
Dream Theater czy Silverchair. Jeszcze przed wyruszeniem w trasę koncertową,
management zespołu renegocjował kontrakt wydawniczy na rynek amerykański z Sony
Music, zaś na giełdę brytyjską trafiły akcje Iron Maiden.

W listopadzie 1999 roku sekstet pod okiem Shirleya rozpoczął sesję nagraniową
nowego albumu w paryskich Guillaume Tell Studios. Jedną z inspiracji do
powstania pilotującego płytę singla „The Wicker Man, był brytyjski film z roku
1973 o tym samym tytule, zaś tytuł nowego albumu Brave New World zaczerpnięto od
powieści „Nowy wspaniały świat” Aldousa Huxleya. Album wyróżniał się bogatym
brzmieniem, skomplikowanymi progresywnymi strukturami melodycznymi oraz dynamiką
przywołującą ducha klasycznych płyt formacji. Singiel trafił do Top 10
brytyjskiego zestawienia, zaś album uplasował się na pozycji 7 w Wielkiej
Brytanii oraz 39 w Stanach Zjednoczonych, docierając również do czołówki
bestsellerów w wielu krajach, przynosząc Iron Maiden wiele złotych płyt, również
w Polsce. Trasa promująca „Brave New World Tour” wiodła przez niemal sto
koncertów odbywających się w wielkich halach, na stadionach i amfiteatrach oraz
prestiżowych festiwalach, na których Brytyjczycy byli główną atrakcją (Dynamo
Fesival, Roskilde Festival, With Full Force Festival).

20 i 21 czerwca 2000 roku formacja dała dwa wyprzedane koncerty w Polsce (Torwar
oraz Spodek) natomiast po raz pierwszy zespół wystąpił również w Estonii i na
Ukrainie, prezentując widowisko pełne rozmachu i przyciągając na kolejne
przystanki trasy od kilkunastu do kilkudziesięciu tysięcy widzów. Powrót Iron
Maiden na wielkie sceny stał się faktem, a popularność grupy zaczęła od tamtej
pory zdecydowanie rosnąć. Zwieńczeniem koncertowych wojaży okazała się trasa po
stadionach Ameryki Południowej oraz występ jako gwiazdy brazylijskiego Rock In
Rio Festival 2001, 19 stycznia 2001 przed ponad 250 tys. osób. Trasę sumarycznie
zobaczyło około dwóch milionów widzów. W lutym 2001 zespół otrzymał dwie
nominacje do nagrody Grammy Award, w tym samym roku został również uhonorowany
prestiżowym wyróżnieniem Ivor Novello Awards, przyznawanym za wybitne
osiągnięcia na arenie międzynarodowej. Album The Number of the Beast został
również uwieczniony w serii dokumentalnej „Classic Albums”, realizowanej przez
Eagle Vision dla uhonorowania twórców najważniejszych albumów muzycznych.

W marcu 2002 r. ukazały się album koncertowy oraz DVD zatytułowane Rock in Rio,
przynoszące zapis wspomnianego koncertu z Rio de Janeiro. DVD na całym świecie
dotarło na szczyty list bestsellerów, przynosząc grupie szereg złotych i
platynowych płyt oraz wyróżnień krytyków muzycznych, było również pierwszym
rockowym DVD wyróżnionym w Polsce złotą płytą. Rok 2002 upłynął muzykom na
gromadzeniu nowych pomysłów, zaś aktywność koncertowa sprowadziła się do
zorganizowania cyklu trzech koncertów w Brixton Academy, z których dochód został
przeznaczony na rzecz fundacji Clive Aid, gromadzącej fundusze niezbędne do
zorganizowania pomocy dawnemu perkusiście grupy, Cliveowi Burrowi cierpiącemu na
stwardnienie rozsiane. Na ten sam cel również przeznaczone zostały wpływy ze
sprzedaży singla „Run to the Hills”, zawierającego utwór tytułowy w wersjach z
1982 oraz 2001 roku. Na jesieni ukazała się kompilacja największych przebojów
zespołu Edward the Great oraz ściśle limitowany, specjalny boks kolekcjonerski
Eddie’s Archive – wyposażony w trzy albumy kompilacyjno – koncertowe (Beast Over
Hammersmith, BBC Archives oraz Best of the 'B' Sides), pergamin z drzewem
genealogicznym grupy, pierścień oraz zdobiony kielich. Płyty CD były dostępne
wyłącznie wraz z boksem, zespół nie zdecydował się na ich osobne wydanie, co
miało podkreślać unikatowość i ekskluzywność przedsięwzięcia.

Działalność koncertową muzycy wznowili w maju 2003 roku, wyruszając w trasę
„Give Me Ed... ‘Til I’m Dead Tour”, podczas której zaproponowali set – listę
złożoną z ich największych przebojów. Trasa wiodąca przez Europę oraz Amerykę
Północną promowała kolejne DVD zespołu, Visions of the Beast – zawierające
wszystkie do tamtej pory zrealizowane teledyski w wersjach cyfrowo
zremasterowanych oraz ich ujęcia alternatywne. Zarówno kompilacja teledysków,
jak i trasa, okazały się wielkim sukcesem komercyjnym. Zestaw DVD uzyskał
kilkukrotnie status platyny w Wielkiej Brytanii, USA, Kanadzie, Finlandii i
innych miejscach świata, zaś 56 koncertów przyciągnęło łącznie ponad milion
osób. Już tradycyjnie zespół odwiedził Polskę (trzeci czerwca, Spodek w
Katowicach), zaś w rozpisce koncertowej znalazły się wielkie festiwale, jak
Roskilde Festival, Rock am Ring / Rock im Park, gdzie sprzedano 150 tys. biletów
łącznie, Graspop Metal Meeting, Heineken Jamming Festival czy reaktywowany w
Donington Park, Download Festival, gdzie na widowni znajdowało się prawie 50
tys. osób.

W tym czasie grupa miała już przygotowany kolejny album studyjny, z którego
utwór „Wildest Dreams” prezentowano podczas letnich koncertów. Wyprodukowany
przez Kevina Shirleya, trzynasty album studyjny Dance of Death ukazał się we
wrześniu i okazał się dużym sukcesem komercyjnym, debiutując na szczycie list
bestsellerów w sześciu krajach i osiągając 2 pozycję list bestsellerów w Anglii
oraz 18 na amerykańskim Billboard 200. Płyta po latach pamiętana jest z
orkiestralnego, pełnego rozmachu utworu tytułowego, dramatycznej opowieści
„Paschendale”, akustycznej pełnej dramatyzmu ballady „Journeyman”, dedykowanego
okrutnemu losowi sekty Katarów Montségur oraz z dwóch przebojowych singli:
„Wildest Dreams” oraz „Rainmaker”, które uplasowały się w brytyjskim Top 10
bestsellerów. Promując album zespół wyruszył w trasę „Dance of Death World Tour
2003/04”, która obejmowała 52 koncerty w europejskich, amerykańskich i
japońskich arenach sportowych oraz trafiła na pięćdziesięciotysięczne stadiony
Argentyny, Brazylii i Chile. Koncert w Dortmundzie, w Westfalenhalle był
transmitowany przez telewizję muzyczną Viva oraz rejestrowany na potrzeby
kolejnego albumu koncertowego i DVD. W listopadzie Iron Maiden wystąpili we
wrocławskiej Hali Ludowej supportowała ich polska formacja KAT. Zapis ich
koncertu opublikowano na albumie Somewhere in Poland oraz na DVD.

Trasa wyróżniała się teatralnym rozmachem oraz wykorzystaniem wielu efektów
naturalistycznych. Oprócz zapisu jednego z koncertów, uwieczniono również proces
komponowania albumu, przygotowania estrady, a także przeprowadzono liczne
wywiady z managementem grupy, obsługą techniczną i z fanami. Wszystko to oraz
koncert w dwóch wersjach audio przynosiło potrójne wydawnictwo DVD oraz 2 CD
Death on the Road, które miało premierę dopiero w 2005 roku. Wcześniej, w 2004
r. ukazał się singiel „No More Lies” oraz specjalna wersja DVD – Audio Dance of
Death. Grupa odebrała także preztizowa nagrodę Nordoff Robbins Silver Clef za
wybitne osiągnięcia na polu działalności Charytatywnej. W listopadzie zespół
opublikował także pierwsze z serii historycznych DVD, podsumowujących kolejne
etapy kariery History of Iron Maiden Part 1: Early Days. Dwie płyty przynosiły
łącznie 280 minut materiału, na który składały się amatorski zapis koncertu z
klubu Ruskin Arms z kwietnia 1980 roku, prawie kompletny koncert z Hammersmith
Odeon z 1982 roku, pierwszy profesjonalnie zrealizowany film koncertowy Live at
the Rainbow, fragment występów Iron Maiden na „Rock & Pop Festival 1983” w
Westfalenhalle oraz archiwalny materiał z lat 1979–1983.

DVD pilotowało wznowienie singla „The Number of the Beast”, który uplasował się
na pozycji 3 brytyjskich list bestsellerów. Film dotarł na czołowe pozycje
zestawień w dwudziestu krajach, po raz kolejny przynosząc muzykom szereg złotych
i platynowych płyt. W roku 2005 grupa wyruszyła w pierwszą z cyklu kilku
kolejnych tras o charakterze „historycznym”, podczas których zarówno repertuar,
jak i oprawa koncertów nawiązywały do epoki zaprezentowanej na DVD z
archiwaliami. Podczas „Eddie Rips Up the World Tour” muzycy wykonywali utwory
wyłącznie z pierwszych czterech albumów studyjnych, zaś 48 koncertów tournée
objęły występy stadionowe, festiwalowe i koncerty w wielkich arenach sportowych.
W ciągu 90 minut sprzedano niemal 60 tys. biletów na Ullevi Stadium w Göteborgu,
koncert był transmitowany przez łącza satelitarne dla 60 milionów widzów.

Iron Maiden również wystąpili dla polskiej publiczności na chorzowskim Stadionie
Śląskim jako gwiazda Mystic Festival. Anglicy zagrali dla 150 tys. osób na
niemieckich Rock am Ring / Rock im Park, 125 tys. łącznie na Reading and Leeds
Festivals w Anglii, Graspop Metal Meeting, Gods of Metal czy też odbyli znaczące
dla umocnienia pozycji grupy w USA tournée jako co-headliner największego
festiwalu muzycznego w Ameryce Północnej Ozzfest, wraz z Black Sabbath.
Audytoria w Ameryce Północnej liczyły od 25 do około 50 tys. widzów, natomiast
podczas ostatniego koncertu w San Bernardino, doszło do incydentu zainicjowanego
przez żonę Ozzyego Osbournea, Sharon. Muzycy zostali obrzuceni jajkami i
wyzwiskami, kilkakrotnie wyłączano im prąd. Publiczność wyczuwając
nieprzypadkowość tych działań do końca występu wspierała Iron Maiden, zaś media
zdecydowanie stanęły po stronie kapeli Steve’a Harrisa. Prowokacja mająca na
celu dyskredytację formacji uwiarygodniła ją w oczach amerykańskich fanów, na
dodatek zespół został włączony do „Hollywood RockWalk” mieszczącym się na Sunset
Boulevard w Los Angeles. Muzycy po raz drugi dali charytatywny koncert na rzecz
The Clive Burr MS Trust Fund, tym razem w londyńskim Hammersmith Apollo.

Z końcem roku rozpoczęli także pracę nad kolejnym albumem, zatytułowanym A
Matter of Life and Death. Czternasty album studyjny ukazał się na jesieni 2006
roku, zarówno ilustracja okładkowa, jak i tematyka tekstów piosenek dotykała
wzajemnych powiązań pomiędzy religią a wojną na różnych etapach rozwoju
ludzkości. Muzyka okazała się bardziej mroczną i trudniejszą w odbiorze, niż
miało to miejsce w przypadku kilku poprzednich płyt, mimo to nowa propozycja
studyjna odniosła znaczący sukces komercyjny i artystyczny. A Matter of Life and
Death w kilkunastu krajach świata debiutował na szczytowych pozycjach
bestsellerów (również w Polsce), w Wielkiej Brytanii i wielu innych krajach
dotarła do TOP 5 zestawień, zaś w USA znalazła się w TOP 10 notowań Billboard
200. Album przyniósł grupie kolejne złote i platynowe płyty oraz wiele nagród i
nominacji (Bandit Award, Metal Hammer Award, Rock Hard Award czy Classic Rock
Roll of Honour Awards). Płytę pilotowały single „The Reincarnation of Benjamin
Breeg” oraz „Different World”, które zdobyły sporą popularność (Top 10 w Anglii,
Europie i USA).

Od września 2006 roku Iron Maiden ruszyli w trasę „A Matter of Life and Death
World Tour 2006/07”, grając wyprzedane koncerty w wielkich arenach Azji, Ameryki
Północnej i Europy. Zamiast wielu evergreenów muzycy postanowili zaprezentować
zawartość albumu w całości, nawiązując do tradycji wielkich legend art. rocka
lat 70. W Szwecji 60 tys. biletów na cztery koncerty halowe sprzedano w 45 min,
nie inaczej było w przypadku trasy po Wielkiej Brytanii (dziewięć koncertów dla
120 tys. widzów). Druga część trasy przypadła na rok 2007 i była powiązana z
obchodami ćwierćwiecza wydania najpopularniejszego albumu grupy, The Number of
the Beast. Zespół występował na stadionach w Bułgarii (40 tys.), Czechach,
Serbii, Słowenii, Niemczech oraz Włoszech (Stadion Olimpijski w Rzymie). Po raz
kolejny europejska publiczność mogła podziwiać grupę w roli headlinerów wielkich
festiwali, m.in. Graspop Metal Meeting, Fields of Rock, Heineken Jamming
Festival gdzie pojawiło się 123 tys. widzów, w końcu po raz czwarty w karierze,
w Donington Park na Download Festival 2007 przed niemal 80 tys. widzów.

Do historii przeszły również pierwsze koncerty Iron Maiden w Indiach oraz w
Zjednoczonych Emiratach Arabskich – odpowiednio przed 50 tys. widzów na
Bangalore Palace Grounds w Bombaju oraz jako headliner Dubai Desert Rock
Festival dla 25 tys. widzów. Bilety wyprzedano w błyskawicznym tempie, był to
pierwszy tak znaczący sukces światowej sławy grupy metalowej w tym rejonie
globu. Trasę promującą album zakończono 24 czerwca 2007 roku występem w
londyńskiej Brixton Academy, z którego dochód po raz trzeci i ostatni miał
zasilić konto fundacji The Clive Burr MS Trust. Stan byłego perkusisty Iron
Maiden był już bardzo poważny i niestety nie uległ zmianie aż do jego śmierci w
2013 roku. Trasa „A Matter of Life and Death World Tour” objęła ostatecznie 62
koncerty w 26 krajach i przyciągnęła blisko 1,5 mln widzów. W sierpniu 2007 r.
Iron Maiden wraz z managementem pracowali nad kolejnym projektem koncertowym,
mającym się okazać najambitniejszym przedsięwzięciem logistycznym w ich
karierze.

Z początkiem roku grupa wyruszyła w drugą w swojej karierze trasę historyczną,
podczas której promowano najnowsze DVD Live After Death, a sam zespół
przemieszczał się pomiędzy kolejnymi przystankami tournée prywatnym boeingiem
nazwanym Ed Force One. Zespół dał 23 koncery w Azji, Oceanii, Ameryce Północnej
oraz Południowej, które przyciągnęły ponad pół miliona widzów. Muzykom oraz
ekipie technicznej towarzyszyła ekipa filmowa pracująca dla Sama Dunna i Scota
McFadyena, którzy podjęli się trudnego zadania wyreżyserowania dokumentalnego
filmu dedykowanego trwającej trasie.

W marcu 2008 grupa zapowiedziała wydanie kolejnego albumu kompilacyjnego.
Pojawił się on na rynku muzycznym 12 maja 2008 pod nazwą Somewhere Back in Time.
Wydanie kompilacji związane było z sukcesem trasy koncertowej Somewhere Back in
Time, a samą płytę można było odsłuchać w całości na oficjalnej stronie zespołu.

Inaugurujący trasę koncert w Bombaju (Indie), według lokalnych sprawozdawców
przyciągnął stutysięczne audytorium. Oprawa trasy nawiązywała do okresu
1984–1986 łącząc elementy charakterystyczne dla tras „World Slavery Tour”
(egipska świątynia i sarkofag) i „Somewhere on Road” (światła oraz
Eddie-Cyborg), zawierała również wszystkie najbardziej charakterystyczne dla
tamtych lat efekty specjalne. Zespół z ogromnym powodzeniem koncerował także w
Stanach Zjednoczonych oraz Europie, często grając dla kilkudziesięciotysięcznych
audytoriów na ogromnych stadionach. Tylko siedem koncertów w Skandynawii
zobaczyło około 250 tys. widzów, zgromadzonych na takich obiektach jak Ullevi
Stadion, Olympic Stadion w Sztokholmie oraz Helsinkach, Ratina Stadion w
Finlandii czy Valle Hovin w Oslo. Podczas koncertu w roli gwiazdy największego
festiwalu heavymetalowego na świecie Wacken Open Air pada rekord frekwencji.
Brytyjczyków zobaczyło tam blisko 100 tys. ludzi.

7 sierpnia 2008 zespół zagrał na warszawskim Stadionie Gwardii przed ponad 30
tys. widzów. Podczas koncertów wchodzących w skład trasy „Somewhere Back in Time
World Tour 2008/09” wokalista zespołu zapowiedział nowy studyjny album, po
wydaniu którego odbyć się miała kolejna, równie spektakularna trasa koncertowa.
10 listopada 2008 ogłoszono rozszerzenie trasy „Somewhere Back In Time” o serię
koncertów w lutym i marcu 2009 roku. Zespół po raz kolejny obleciał swoim
samolotem południową półkulę odwiedzając obie Ameryki, Azję, Oceanię i Europę.
Podczas koncertu na Autodromo Interlagos padł rekord frekwencji na indywidualnym
show zespołu w karierze. Według różnych źródeł zgromadziło się tam od 65 do 100
tys. widzów. W latach 2008/09 w Ameryce Łacińskiej Iron Maiden dali aż 27
koncertów dla około miliona osób. Sumarycznie 90 koncertów historycznej trasy
zobaczyło około 2,5 mln widzów.

21 kwietnia odbyła się ogólnoświatowa prezentacja filmu dokumentalnego Iron
Maiden: Flight 666, opowiadającego o trasie Iron Maiden 2008, zaplanowano seanse
w 45 krajach, 500 kinoteatrach 3D 5.1. Uczastniczyło w nich około 200 tys.
widzów tego samego dnia EMI zapowiedzieli premierę filmu Iron Maiden: Flight 666
oraz soundtracku, na ogólnodostępnych formatach CD, DVD, Blu-ray i limitowanej
wersji winylowej picture discs. W Europie wydawnictwo ukazało się 25 maja 2009.
Grupie poświęcono wiele miejsca w czołowych periodykach muzycznych, a DVD
trafiło na szczyty zestawień w 25 krajach świata. Z ogromnym zainteresowaniem
spotkało się również historyczne DVD Live After Death.

12 stycznia 2010 zespół wraz z producentem Kevinem Shirleyem wszedł do studia
Compass Point na Bahamach, by zarejestrować materiał na swój 15 album studyjny,
który został zatytułowany The Final Frontier. Wydawnictwo ostatecznie ukazało
się 16 sierpnia 2010 roku. Dokładnie ósmego czerwca 2010 roku o pierwszej w
nocy, na stronie głównej grupy, został udostępniony singiel noszący tytuł „El
Dorado”. Iron Maiden na przełomie 2010 i 2011 roku świętowali spektakularną
trasą koncertową 35-lecie działalności. Zespół zapowiedział swój udział w
objazdowym festiwalu Sonisphere 2010 jako headliner koncertów w Wielkiej
Brytanii (Knebworth House) odbywającego się 30/31 lipca i pierwszego sierpnia, 7
sierpnia w Szwecji oraz Finlandii dzień później. Brytyjczykom towarzyszyć mieli
m.in.: Heaven & Hell, Slayer, Anthrax, Mastodon, Iggy Pop & The Stoogies, Alice
Cooper i Mötley Crüe.

25 koncertów zagranych w 2010 r. w Ameryce Północnej, okazało się ogromnym
sukcesem komercyjnym, grupa wystąpiła jako gwiazda Bluefest Cisco Festival w
Ottawie oraz Festival d’eté Quebec odbywającym się na Plains of Abraham, przed
100 tys. widzów. Iron Maiden supportowani przez Dream Theater, regularnie
występowali w USA i Kanadzie przed dwudziestotysięcznymi audytoriami. Po
zakończeniu trasy północnoamerykańskiej formacja dała jdenaście koncertów na
Starym Kontynencie. Wystąpili m.in. w roli headlinera szwedzkiej, fińskiej oraz
brytyjskiej odsłony Sonisphere Festival, podczas których średnia frekwencji
sięgała 60 tys. widzów. Po raz drugi uświetnili swoją obecnością niemiecki
Wacken Open Air 2010, gdzie zgromadziło się 100 tys. osób, wystąpili również
jako headliner belgijskiego Pukkelpop Festival i węgierskiego Sziget Festival
przed 90 tys. widzów. Muzycy dotarli także do rumuńskiej Transylwanii, gdzie na
ich koncert przybyło około 45 tys. widzów. Podczas pierwszego etapu trasy zespół
wykonywał jedynie singlowy El Dorado, jako utwór promujący najnowszy album The
Final Frontier. Trasa reprezentująca repertuar nowego albumu przypadała na rok
2011, obejmując festiwale w Europie, w Azji Południowo-Wschodniej oraz w Ameryce
Północnej.

Piętnasty album studyjny The Final Frontier okazał się najlepiej notowaną
pozycją w karierze zespołu, ostatecznie docierając do pozycji pierwszej list
bestsellerów w 30 krajach świata, w efekcie przynosząc grupie szereg złotych i
platynowych płyt, również w Polsce. W formie elektronicznej oraz jako single
promocyjne dla mediów, ukazały się „Coming Home” oraz „The Final Frontier”.
Album, choć odebrany jako dowód progresji stylistycznej muzyki formacji,
wzbudził skrajne opinie wśród fanów, którzy zarzucili muzykom odejście od
stricte heavymetalowego kierunku na rzecz poszukiwań quasi-progresywnych.
Promująca płytę kompozycja „El Dorado” została nominowana do nagrody Grammy w
kategorii „Best Hardrock Performance”, w lutym 2011 przyznano Brytyjczykom
pierwszą w ich karierze amerykańską statuetkę.

Tymczasem zespół rozpoczął kolejny etap trasy zatytułowany „Around The World In
66 Days”, obejmujący 27 koncertów w Azji, Oceanii, Europie i obu Amerykach,
podczas którego zagrali dla około 700 tys. widzów. Kolejny raz Iron Maiden wraz
z ekipą przemieszczali się specjalnie przygotowanym samolotem Ed Force One.
Brytyjczycy wystąpili m.in. jako headliner Soundwave Festival 2011 w Australii
(trasa australijska to siedem koncertów dla 200 tys. ludzi), dali dwa koncerty
typu open air w Indonezji, po raz pierwszy dotarli też do Korei Południowej,
natomiast z uwagi na skutki katastrofy ekologicznej i skażenie atmosfery
promieniowaniem atomowym w Japonii, zostali zmuszeni do odwołania dwóch
wyprzedanych koncertów na Saitama Arena o pojemności 25 tys. miejsc. Koncerty w
Ameryce Południowej odbywały się z reguły na wyprzedanych, wielkich stadionach,
takich jak meksykański Foro Sol, brazylijski Estádio do Morumbi, peruwiański
Universitario San Marcos, kolumbijski park Simon Bolivar, argentyński Velez
Sarsfield czy największy w Chile, Estadio Nacional de Chile. Chilijski koncert
został sfilmowany na potrzeby kolejnego DVD.

Ostatnim etapem trasy były występy na Starym Kontynencie, w tym objazd aren w
Niemczech i Wielkiej Brytanii, gdzie jedenaście koncertów zespołu przyciągnęło
około 135 tys. osób. Oczekiwane od kilku lat występy na zamkniętych obiektach
wyprzedawały się na pniu. Zespół przedstawił niezwykle efektowny wizualnie show
na wielkich stadionach, w arenach oraz prestiżowych festiwalach, na których
wystąpili w roli gwiazdy. Do historii przeszło siedem koncertów w roli
headlinera objazdowego Sonisphere Festival w Polsce, Czechach, Włoszech, Turcji,
Hiszpanii, Szwajcarii oraz Grecji – przyciągających kilkudziesięciotysięczne
audytoria. Po raz czwarty w karierze Brytyjczycy zagrali jako headliner Roskilde
Festival dla 120 tys. widzów, prawie 90 tys. osób było obecnych podczas
pierwszego w karierze występu, jako jednej z gwiazd belgijskiego Werchter
Festival.

Trasa „The Final Frontier World Tour 2010/11” zakończyła się dwoma wyprzedanymi
koncertami w londyńskiej O2 Arena, po 98 występach dla 2,6 mln osób w 39
krajach. Na 26 marca 2012 zapowiedziano premierę koncertowego albumu oraz DVD,
zatytułowanego En Vivo! (2012). Wydawnictwa audio-video upamiętniają koncert na
Estadio Nacional de Chile w Santiago, przed ponad 50 tys. osób – oraz przebieg
trasy koncertowej „Around The World In 66 Days 2011”. Wydany w marcu 2012 roku
film dokumentalno-koncertowy, okazał się kolejnym sukcesem komercyjnym,
docierając do czołówki zestawień sprzedaży w około 30 krajach i przynosząc
zespołowi szereg wyróżnień. Było to piąte z kolei tego typu wydawnictwo, które
cieszyło się międzynarodową popularnością.

Z początkiem 2012 roku zespół rozpoczął intensywne przygotowania do kolejnej,
historycznej trasy koncertowej, która ostatecznie trwała przez trzy kolejne
lata. 18 lutego 2012 grupa ogłosiła kolejne koncerty. Tym razem ponad 30
spektakli zaplanowanych na okres czerwiec – sierpień miało obejmować wyłącznie
Amerykę Północną. Trasa „Maiden England World Tour 2012/13” promowała kolejne
(już trzecie) retrospektywne DVD grupy, History Of Iron Maiden Part III: Maiden
England. Na rok 2013 zarezerwowano kilkadziesiąt koncertów w pozostałych
częściach globu, m.in. w Ameryce Południowej, gdzie Iron Maiden po raz trzeci w
karierze byli gwiazdą ogromnego fesiwalu Rock In Rio w Brazylii. Ponad 90 tys.
biletów na ten koncert sprzedano w niespełna dwie godziny. Oprawa koncertów
została pomyślana jako odzwierciedlenie gigantycznej produkcji scenicznej z 1988
roku, kiedy to Iron Maiden promowali legendarny album Seventh Son of a Seventh
Son (1988). Według wielu naocznych świadków ówczesna produkcja koncertowa
należała do najbardziej spektakularnych w dziejach grupy.

Koncerty zagrane w Ameryce Północnej okazały się ogromnym sukcesem zarówno
komercyjnym, jak i artystycznym. Była to najlepiej przyjęta i najwspanialsza
trasa północno-amerykańska Iron Maiden od 25 lat. Tymczasem management
zapowiedział, iż latem 2013 roku grupa ruszy w objazd Starego Kontynentu, dając
rekordowy, już piąty w karierze show w roli headlinera Download Festival 2013 w
Donington Park przed około 100 tys. osób. Następnie anonsowano winylowe
re-edycje ośmiu klasycznych albumów formacji w ekskluzywnej wersji PLP Heavy
Weight Vinyl. W ciągu kolejnych miesięcy ogłoszono szereg koncertów
stadionowo-festiwalowych w poszczególnych krajach Europy. Iron Maiden jako
pierwszy zespół rockowy miał wystąpić na Friends Arena, nowym stadionie
sportowym w Sztokholmie, sprzedając ponad 50 tys. biletów w ciągu 45 minut.

Na lipiec 2013 roku formacja zarezerwowała dwa koncerty w największych arenach
widowiskowych w Polsce. Na 3 lipca zarezerwowano łódzką Atlas Arena, zaś dzień
później Iron Maiden zawitać mieli do gdańskiej Ergo Arena. Muzycy odwiedzili te
miasta po raz ostatni we wrześniu 1986 roku podczas trasy „Somewhere on Tour”.

W związku z ogromnym zainteresowaniem dotychczasowymi osiemdziesięcioma
koncertami trasy „Maiden England 2012/13”, które przyciągnęły łącznie ponad 2
mln osób – kierownictwo zespołu podjęło decyzję o przedłużeniu trasy w roku 2014
o kolejne 20 występów na największych festiwalach oraz w wybranych arenach i
stadionach Europy. Zespół był gwiazdą prestiżowych festiwali m.in. Bravalla
Festival, Rock Im Park/Rock Am Ring (łącznie 160 tys. widzów), Hellfest (100
tys. widzów), Main Square Arras, Nova Rock Festival czy Forta Rock Festival.
Reasumując, sto koncertów trasy „Maiden England 2012–2014” przyciągnęło 3 mln
osób w 32 państwach Ameryki Północnej, Południowej oraz Starego Kontynentu, co
uczyniło tournée najbardziej spektakularnym i najlepiej przyjętym od chwili
ukonstytuowania się sześcioosobowego składu w lutym 1999 roku. Ostatnim
koncertem trasy, był występ przed 60 tys. widzów w roli headlinera Sonisphere
Festival, w angielskim Knebworth Park. Trzeci w historii koncert Iron Maiden w
Poznaniu odbył się 24 czerwca 2014 na poznańskim Stadionie Miejskim. Poprzedziły
go występy szwedzkiego zespołu Ghost oraz amerykańskiej legendy thrash metalu –
Slayer.

Począwszy od października 2014 na rynku wydawniczym pojawiły się kolekcjonerskie
reedycje pierwszych ośmiu klasycznych albumów grupy oraz towarzyszących im
siedmiocalowych singlii, wydanych na wysokojakościowym winylu (180 g). Dźwięk
odtworzono z oryginalnych taśm-matek i poddano remasteringowi w „Abbey Road
Studios” w Londynie, uzyskując najwyższą wierność audiofilską względem
oryginału. Odtworzono także oryginalną szatę graficzną ilustracji okładkowych,
tak aby możliwie najwierniej uwieczniała ona dzieło Dereka Riggsa, legendarnego
grafika zespołu.

We wrześniu grupa przystąpiła do pracy nad szesnastym albumem studyjnym. Proces
rejestracji materiału zainicjowano w Paryżu, w asyście etatowego producenta
Maiden, Kevina Shirley’a. Rejestrację albumu zakończono w połowie grudnia, o
czym za pośrednictwem osobistego profilu na FB poinformował producent.

Na lata 2015/2016 przypada czterdziesta rocznica istnienia brytyjskiej formacji.
W lutym 2015 na stronie grupy znalazła się informacja, że u Bruce’a Dickinsona
wykryto niewielki guzek nowotworowy, znajdujący się we wczesnym stadium,
umiejscowiony w tylnej części języka. Wokalista poddał się intensywnej radio-
oraz chemioterapii. W marcu Nicko McBrain potwierdził, że szesnasty album
studyjny jest gotowy do wydania, lecz wszelkie plany promocyjne i koncertowe
zespołu są uwarunkowane stanem zdrowia wokalisty, który sukcesywnie się
poprawiał. W kolejnych tygodniach artyści zostali uhonorowani nagrodami „Bandit
Award” oraz „O2 Silver Clef Award”. W kwietniu 19 zremasteryzowanych w
technologii 24 bits/96 kHz albumów Iron Maiden zostało udostępnionych za
pośrednictwem specjalnej witryny na platformie iTunes, ponadto katalog grupy
przystosowany do wymogów rozdzielczości Hi-Res FLAC przez Tonyego Newtona i Ade
Emsleya w Abbey Road Studios, trafił do odbiorców za pośrednictwem Onkyo Music.

15 maja podano do informacji publicznej wiadomość, że Bruce Dickinson został
całkowicie wyleczony z choroby nowotworowej, co potwierdziły badania za pomocą
tomografu komputerowego. Jak twierdził manager grupy, Rod Smallwood, powrót do
pełnej sprawności i kondycji fizycznej miał zająć wokaliście kilka miesięcy, co
przesądzało o przeniesieniu trasy promującej nowy album na początek 2016 roku.
Rynkową premierę szesnastego albumu studyjnego grupy przewidziano na drugą
połowę 2015 roku.

18 czerwca 2015 ogłoszono, że nowy album będzie nosił nazwę The Book of Souls,
ukaże się 4 września 2015 i będzie pierwszym studyjnym albumem dwupłytowym
zespołu. 14 sierpnia miała miejsce ogólnoświatowa premiera singla „Speed of
Light” oraz teledysku wyreżyserowanego przez Lexiego Leona z The Brewery
Productions. Obraz w konwencji gry elektronicznej rodem z lat 80. XX wieku
ukazywał przemiany formacji na przestrzeni 40 lat kariery. W przeciągu tygodnia
zobaczyło go na kanale YouTube około 5 mln widzów.

25 sierpnia 2015 zespół poinformował, że w 2016 roku rusza w trasę koncertową
prywatnym jumbo jetem. Wokalista Bruce Dickinson po raz kolejny ma zostać
kapitanem i pilotem Boeinga 747 – 400 Jumbo Jet (znanym też jako „Królowa
Niebios”) i przemierzyć 6 kontynentów, pokonując prawie 88,5 tysięcy kilometrów
dookoła globu, zaś “The Book Of Souls World Tour” ma odwiedzić około 35 krajów,
w tym po raz pierwszy Chiny oraz Salwador. Ogromna czterosilnikowa maszyna
okazała się prawie dwa razy większa i ponad trzy razy cięższa od poprzedniego
Boeinga 757, używanego podczas tras w latach 2008, 2009 i 2011. Nowy „Ed Force
One” może zabrać na pokład zespół, ekipę i prawie 25 ton sprzętu
elektronicznego.

Według managementu członkowie Iron Maiden mają przygotować się do
rozpoczynającej się pod koniec lutego trasy w Stanach Zjednoczonych, następnie
na początku marca formacja ma skierować się do Ameryki Środkowej, gdzie
zaplanowano koncerty m.in. w Meksyku, Salwadorze i Kostaryce. Następnie „Ed
Force One” ma obrać kierunek na Amerykę Południową (koncerty w Argentynie,
Chile, kilka sztukami w Brazylii), aby pod koniec marca powrócić do USA, a
następnie w pierwszych dwóch tygodniach kwietnia przylecieć do Kanady. Z końcem
kwietnia zespół ma ponownie zagrać koncerty w Japonii, następnie pierwsze
koncerty w Chinach, aby później skierować się do Nowej Zelandii i Australii,
gdzie seria koncertów została zaplanowana na pierwszą połowę maja 2016 r. Według
dalszych planów kierownictwa formacji „Ed Force One” powinien skierować się do
Afryki (pierwsze koncerty z Dickinsonem po 20 latach od inaugurującej trasę „The
X – Factour 1995” wizyty z Blazem Bayleyem), które w zamierzeniu miały być
ostatnim przystankiem przed licznymi koncertami w Europie, zaplanowanymi od
końca maja do początku sierpnia. Scenografia wykorzystywana w trakcie tournee
przypominała ogromną świątynię Majów, zaś efekty specjalne i ogólne wrażenia
związane z uczestnictwem w spektaklach, opisano jako powrót Iron Maiden w
wielkim stylu po rocznej przerwie i poważnej chorobie frontmana.

Album The Book of Souls (2015) spotkał się z bardzo dobrym odzewem zarówno ze
strony krytyków muzycznych, jak i fanów zespołu. Tylko w pierwszym tygodniu po
premierze album osiągnął pozycją pierwszą sprzedaży w 24 krajach, by w
następnych tygodniach trafić łącznie na szczyt zestawień w 46 krajach, biorąc
pod uwagę zarówno sprzedaż nośników fizycznych, jak i plików cyfrowych. „The
Book of Souls” (2015) znalazł się ostatecznie na szczycie zestawień w:
Argentynie, Austrii, Belgii, Brazylii, Chorwacji, Czechach, Finlandii,
Niemczech, Grecji, Węgrzech, Izraelu, Włoszech, Japonii, Meksyku, Holandii,
Norwegii, Polsce, Portugalii, Serbii, Słowenii, Hiszpanii, Szwecji, Szwajcarii,
Wielkiej Brytanii, Boliwii, Rosji, Estonii, Bułgarii, Chile, Kolumbii,
Kostaryce, Ekwadorze, Salwadorze, Gwatemali, Indiach, UEA, Litwie, Luksemburgu,
Nepalu, Nikaragui, Panamie, Papui Nowej Gwinei, Paragwaju, Peru, Rumunii,
Słowacji.

16 album studyjny przyniósł grupie dziesiątki prestiżowych nagród i wyróżnień,
jak i ponad 20 „Srebrnych”, „Złotych” oraz „Platynowych” certyfikatów – również
w Polsce. Kolejnymi singlami promocyjnymi okazały się ozdobiony zabawnym
teledyskiem koncertowym „Death Or Glory” oraz ponad 18-minutowy „Empire of the
Clouds” (wydany z okazji „Record Store Day 2016”).

Jesienią 2015 roku management zespołu ogłosił listę kilkudziesięciu koncertów
trasy „The Book of Souls World Tour 2016”, obejmującej sześć kontynentów i 35
państw, w tym 24 koncert grupy w Polsce na Stadionie Wrocław 3 lipca 2016 roku.
W rozpisce nie zabrakło ogromnych aren sportowych, stadionów i prestiżowych
festiwali, których gwiazdami Brytyjczycy byli już wielokrotnie w przeszłości,
m.in. Graspop Metal Meeting (po raz siódmy jako headliner), Wacken Open Air (po
raz trzeci), Download Festival w Donington (po raz szósty) oraz w Paryżu czy
Sonisphere Festival. Polski koncert trasy okazał się największym samodzielnym
(poza festiwalami) występem, jaki formacja dała w tym kraju. W koncercie, który
grupa dała 3 lipca 2016 na Stadionie Wrocław, uczestniczyło niemal 40 tys.
widzów. Naturalnie znów mogła imponować liczba i różnorodność gadżetów
związanych z trasą, zaś fani po raz kolejny otrzymali grę „Legacy of the Beast”
przeznaczoną na IPody i telephony komórkowe wyposażone w program Android.
Soundtrack do niej stanowiły koncertowe, niepublikowane dotąd wersje wielu
standardów grupy.

Przypadająca na rok 2016 trasa ostatecznie objęła 72 występy w 36 krajach
świata, ulokowanych na sześciu kontynentach. Ostatni koncert zagrany w jej
ramach, miał miejsce czwartego sierpnia na Wacken Open Air w Niemczech,
uczestniczyło w nim około 90 tys. widzów. Występ był transmitowany via Wacken TV
oraz Arte TV, dzięki czemu zobaczyło go ponad 27 milionów widzów. Internetowy,
monitorowany streaming show w czasie rzeczywistym, pozwolił na pobicie rekordu
550 tys. odbiorców, co łącznie z ponad 1,6 mln fanów fizycznie uczestniczących w
koncertach 2016 r., pozwoliło na osiągnięcie jednego z najlepszych wyników
frekwencyjnych formacji w ujęciu rocznym (około 2 mln widzów). Steve Harris
anonsował europejską trasę solowego projektu British Lion, w ramach której
pojawiły się dwie polskie daty – Kraków i Gdańsk. Członkowie Iron Maiden w
wywiadach potwierdzili, iż w roku 2017 fani mogą spodziewać się kilkudziesięciu
koncertów, w ramach których legendarna formacja będzie kontynuować trasę „The
Book of Souls World Tour 2016/17”.

23 września anonsowano 18 koncertów w Niemczech, Belgii oraz UK będących
kontynuacją wspomnianej trasy na rok 2017. 13 koncertów w Wielkiej Brytanii
złożyło się na największą (pod względem poziomu zainteresowania publiczności)
trasę halową, jaką zespół miał odbyć na Wyspach Brytyjskich w dotychczasowej
karierze. Zaznaczono, iż będą to jedyne koncerty europejskie formacji w
nadchodzącym roku. Management formacji wprowadził pełną kontrolę nad dystrybucją
elektronicznych biletów na trasę po arenach Wielkiej Brytanii. Decyzja ta
okazała się niezwykle trafną, bowiem sprzedaż biletów "z drugiej ręki" spadła o
95%, dzięki temu iż fani mogli kupić bilety niemal wyłącznie po cenie
wyjściowej. Tylko w ciągu jednego dnia sprzedano około 120,000 kart wstępu na
koncerty brytyjskie zabookowane na kwiecień 2017 roku. W połowie stycznia 2017
roku ogłoszono daty 25 letnich koncertów w Ameryce Północnej, na tamtejszych
arenach sportowych i amfiteatrach o pojemności ponad 20 tys. miejsc. Ze względu
na ogromne zainteresowanie, management formacji zdecydował się na dodanie
drugiego występu w Barclay Center na Brooklinie, zaplanowanego na 22 lipca 2017
r. Koncert ten był zwieńczeniem trasy „The Book of Souls World Tour 2016/17”.
Występy zabookowane na 2017 rok zostały niemal całkowicie wyprzedane, w tym
wiele w rekordowym czasie. W ciągu 56 godzin od chwili rozpoczęcia sprzedaży
kart wstępu na 25 koncertów w USA i Kanadzie, rozeszło się 265 tysięcy biletów.
Ze względu na fakt, iż większość ze 118 koncertów trasy odbywało się w arenach
widowiskowo – sportowych, tournee przyjęło charakter bardziej kameralny, niż
kilka poprzednich tras. Już pod koniec lutego 2017 roku stało się jasne, iż
wszystkie koncerty trasy przyciągną przynajmniej 2,7 mln widzów .

Iron Maiden są uważani za jeden z największych i najbardziej wpływowych zespołów
nurtu heavy metal w historii. Jako pionierzy stylu NWOBHM uważani są obecnie za
ikonę muzyki rockowej i metalowej, a ich wizerunek oraz brzmienie zainspirowało
tysiące wykonawców reprezentujących różnorakie odłamy heavy metalu oraz rocka w
ostatnich 35 latach profesjonalnej aktywności estradowej Brytyjczyków. MTV
uznała ich za czwarty pod względem ważności zespół metalowy w historii, zaś w
2005 roku zostali włączeni do „Rockwalk Of Fame” w Kalifornii.

Liczbę albumów nagranych w hołdzie dla Iron Maiden szacuje się na ponad sto, a
reprezentują one takie warianty stylistyczne jak metal, rock, soul, pop,
klasyka, muzyka symfoniczna, alternatywna, elektro, techno, industrial,
pianistyczna, smyczkowa czy wykonania akustyczne.

Podobnie jak muzyka, niezwykle wpływowym okazał się wizerunek ilustracyjny
formacji stworzony przez Dereka Riggsa oraz charakterystyczna czcionka (Metal
Lord) tworząca litery znane z logo grupy. Na potrzeby promocyjne sięgnął po nią
David Bowie podczas kampanii reklamowej jednej ze swoich tras koncertowych.
Czcionka ta jest bardzo często wykorzystywana przy okazji tworzenia logotypów
witryn, sklepów z gadżetami oraz imprez związanych tematycznie z subkulturą
heavymetalową. Iron Maiden są uznawani za brytyjską instytucję, jeden z
największych zespołów koncertowych w historii, ponadczasową markę nieulegającą
modzie. Dla wielu pozostają synonimem terminu „heavy metal”.

W plebiscycie związanym z „Diamentowym Jubileuszem Panowania Królowej
Brytyjskiej” album The Number Of The Beast (1982) został uznany za najlepszy
album brytyjski. Albumy nagrane w tzw. okresie klasycznym dla Iron Maiden
zostały zaliczone do najwybitniejszych osiągnięć ciężkiego rocka. Iron Maiden
przyczynili się także do wprowadzenia do heavy metalu elementów kultury wyższego
rzędu oraz wzbogacenia tego subgatunku rocka o szereg elementów progresywnych i
epickich.

Wizerunek Iron Maiden od początku był oparty na motywie postaci upiornej
maskotki o imieniu Eddie, która pojawiała się na gadżetach związanych z formacją
oraz podczas widowiskowych koncertów, zmieniając swój wygląd w zależności od
promowanego materiału oraz przybierając monstrualne wymiary. Ten swego czasu
nowatorski i wpływowy wizerunek od początku wzbudzał kontrowersje, doprowadzając
do oskarżeń zespołu o propagowanie satanizmu oraz wpisując muzyków w grono
artystów propagujących kulturę kiczu w biznesie muzycznym.

Jednoznacznej ocenie wymykają się również teksty piosenek formacji, zwykle
nawiązujące do postaci i wydarzeń historycznych (np. „Aces High”, „Paschendale”,
„Montségur”, „The Trooper”, „Alexander The Great”, „The Longest Day”,
„Invasion”), mitologii („Flight of Icarus”, „Powerslave”), czy też korzystają z
motywów z literatury („Brave New World”, „To Tame a Land”, „Phantom of the
Opera”, „Seventh Son of a Seventh Son”) oraz filmów („Where Eagles Dare”,
„Children of the Damned”, „Edge of Darkness”). Tematyka twórczości Iron Maiden
jest zróżnicowana. Autorami tekstów są zazwyczaj Steve Harris, Adrian Smith i
Bruce Dickinson; sporadycznie Blaze Bayley i Paul Di’Anno, zaś pozostali
członkowie udzielali się w tym zakresie bardzo rzadko albo wcale.

W początkach kariery koncerty grupy w zasadzie nie różniły się niczym specjalnym
w porównaniu z występami innych przedstawicieli nurtu NWOBHM. Zespół podczas
wykonywania kompozycji Iron Maiden zapraszał na estradę kilka osób w maskach
Eddiego, czemu towarzyszyły ostre światła i dym z suchego lodu.

Kiedy wokalistą grupy został Bruce Dickinson, zespół wystąpił na specjalnie
zbudowanej, konceptualnej estradzie, otoczonej rampami świateł i rzędami
podestów, zaś publiczności zaprezentowano po raz pierwszy kilkumetrowego
Eddiego, który przemierzał estradę. Każda kolejna trasa przynosiła więcej
efektów wizualnych i kolejne wcielenia maskotki grupy, która już tradycyjnie
ukazywała się dwóch wersjach: mobilnej oraz jako ogromna maskotka wyłaniająca
się zza zestawu perkusyjnego. W latach 1984–1988 show Iron Maiden należał do
najbardziej spektakularnych w świecie rocka, a estrada i otaczające ja rekwizyty
rozrosły się do monstrualnych rozmiarów. Odpowiednio była to ogromna egipska
świątynia, we wnętrzu której otwierał się wielki sarkofag, międzygwiezdna baza
kosmiczna z potężnym Eddiem podnoszącym muzyków na pneumatycznej głowie i łapach
w końcu ogromna, lodowa sceneria olśniewająca swoim rozmachem.

Począwszy od 1982 roku zespół regularnie występował na całym świecie na
ogromnych arenach (często kilka wieczorów z rzędu), stadionach i był gwiazdą
ogromnych festiwali w rodzaju Reading Festival, Rock In Rio, Monsters of Rock,
Rock & Pop czy Day On The Green Festival w różnych miejscach świata. W 1984 r.
jako pierwszy w historii wykonawca zachodni przywieźli ze sobą pełną produkcję
estradową do krajów bloku wschodniego, w naturalny sposób budząc ogromny
entuzjazm.

Trudno było odmówić grupie skłonności do swoistej megalomanii, za co pod koniec
lat 80. XX w. muzycy byli wielokrotnie krytykowani. Poniekąd odpowiedzią na te
zarzuty była niezwykle skromna oprawa trasy „No Prayer For The Dying 1990/91”,
podczas której jednak nie zrezygnowano z zaprezentowania fanom Eddiego. Kolejna
trasa, „Fear Of The Dark 1992/93”, pomimo zachowania elementów nawiązujących do
surowości wizualnej trasy poprzedniej (rzędy wzmacniaczy i kolumn na estradzie)
znów imponowała ogromną sceną, gigantycznymi reprodukcjami najsłynniejszych
okładek płytowych, potężnymi wersjami Eddiego, laserami i ogromnym oświetleniem
pobierającym moc średniej wielkości miasta.

Kiedy w zespole zabrakło Bruce’a Dickinsona, trasy zagrane z jego następcą –
Blaze’em Bayley’em nie cieszyły się tak wielką popularnością, co przełożyło się
na mniejszy rozmach widowiska – niemniej muzycy starali się nawiązać do
najsłynniejszych efektów estradowych sprzed lat. Podczas trasy „Virtual XI 1998”
widzowie zobaczyli m.in. ogromnego, pneumatycznego Eddiego, który starał się
objąć całą estradę.

Począwszy od 1999 r. do zespołu powrócili Adrian Smith oraz Bruce Dickinson, a
zespół znów imponował rozmachem koncertów i powrócił na wielkie stadiony oraz
areny sportowe i niezliczone festiwale, występując na wspomnianych obiektach z
częstotliwością większą niż kiedykolwiek, częstokroć przed
kilkudziesięciotysięczną lub ponad stutysięczną publicznością. Zdaniem zarówno
dziennikarzy, jak i fanów, Iron Maiden w wydaniu koncertowym to zespół jedyny w
swoim rodzaju.

Wiele koncertów formacji zostało na różnych etapach kariery, upamiętnionych na
nośnikach VHS oraz DVD. Filmy takie jak Live After Death z zapisem czterech
koncertów na Long Beach Arena dla 54 tys. widzów, Behind the Iron Curtain –
dokumentujący owacyjnie przyjętą trasę „za Żelazną Kurtyną” z 1984 r., Maiden
England – portretujący Iron Maiden podczas trasy promującej album Seventh Son of
a Seventh Son w 1988 r., czy bardziej uwspółcześnione, nagrane w sześcioosobowym
składzie Rock in Rio – występ jako gwiazdy prestiżowego festiwalu w Brazylii
przed ponad 250 tys. widzów oraz dokumentalny film FLIGHT 666 upamiętniający
wyprawę grupy samolotem „Ed Force One”, wiodącą przez wszystkie przystanki
pierwszego etapu trasy historycznej „Somewhere Back In Time World Tour 2008/09”,
przyniosły entuzjastyczne oceny krytyków, wiele wyróżnień i cieszą się
popularnością wśród fanów.

Szacuje się, iż od maja 1976 roku do końca 2014 r., zespół dał około 2500
koncertów, dla łącznej liczby ponad 40 mln. widzów.

Począwszy od sierpnia 1984 roku Iron Maiden regularnie koncertują w Polsce.
Dłuższa absencja w wizytach koncertowych miała miejsce jedynie w latach
1987–1994. Muzycy zawsze spotykali się z gorącym przyjęciem ze strony polskiej
widowni, gromadząc każdorazowo od kilku do kilkudziesięciu tysięcy widzów na
biletowanych imprezach. Grupa odwiedziła takie miasta jak Warszawa, Łódź,
Gdańsk, Poznań, Wrocław, Chorzów, Katowice czy Zabrze, dając koncerty zarówno w
największych salach sportowych, jak i na stadionach oraz jako gwiazda wielkich
festiwali.

Grupa Iron Maiden nigdy nie należała do ulubieńców mediów komercyjnych, zaś
zarówno muzycy, jak i managerowie nie zabiegali o wsparcie ze strony
mainstreamowych programów radiowych czy telewizyjnych, pozostając przez lata
zespołem działającym poza głównym nurtem medialnym. Pomimo takiej postawy nazwa
formacji była wielokrotnie przytaczana w wielu kompozycjach wykonawców pop –
rock, takich jak single Teenage Dirtbag grupy Wheatus, „Back To 80's” duńskiego
zespołu Dance-pop Aqua, czy „Fat Lip” kanadyjskiego Sum 41. Iron Maiden zostali
także wymienieni w „Heart Songs” Weezer (z debiutanckiej płyty 2008 Red),
Travelling Blues „Psycho Joe” (z 1997 roku), a NOFX powołali się na historię
grupy w utworze „Eddie, Bruce i Paul” (z ich albumu Coaster 2009 r.), który
Sputnikmusic opisuje jako „nasączona czarnym humorem opowieść o odejściu Paula
DiAnno”. Również szwedzki zespół powermetalowy Sabaton umieścił liczne
odniesienia do twórczości Brytyjczyków w swoich utworach „Metal Machine” i
„Metal Ripper”, parafrazując tytuły różnych piosenek Iron Maiden (czyli „Fear of
the Dark” i „Afraid to Shoot Strangers”) oraz fragmenty tekstu z „The Number Of
The Beast”.

Wizerunek Iron Maiden (logo oraz Eddie) wielokrotnie pojawiał się w teledyskach
i na zdjęciach wykonawców prezentujących szeroki wachlarz stylistyczny od disco
pop – po wszelkie odmiany rocka i metalu oraz celebrytów. Kompozycje Iron Maiden
zostały wykorzystane na potrzeby realizacji ścieżek dźwiękowych wielu gier
wideo, w tym: Carmageddon 2: Carpocalypse Now, Grand Theft Auto: Vice City,
Grand Theft Auto: Episodes from Liberty City, Grand Theft Auto IV: The Lost and
Damned, Tony Hawk’s Pro Skater 4, SSX on Tour i Madden NFL 10. Muzyka formacji
pojawiła się również w soundtrackach do The Guitar Hero oraz pakietach Rock
Band, czy seriach instruktażowych gier wideo.

Przeboje grupy wykorzystywano na licznych składankach, związanych z rozmaitymi
wydarzeniami kulturalnymi, jak podsumowania festiwali, określonego okresu w
historii fonografii czy wydawnictw publikowanych na poczet wsparcia akcji
charytatywnych. Za przykład może posłużyć seria „This Is Rock” związana ze
stuleciem EMI Rec., czy album charytatywny The Earthquake z 1990 r. Piosenki
Iron Maiden można było usłyszeć także w filmach, takich jak „Phenomena” (znany w
USA jako „Creepers”), licznych horrorach („Chemical Wedding”) i filmach fantasy.

Emitowany przez MTV animowany serial o przygodach dwójki fanów rocka „Beavisa i
Butt-heada” zawierał aluzje do twórczości grupy kilka razy wypowiedziane przez
głównych bohaterów. Pierwszym teledyskiem heavymetalowym wyemitowanym przez MTV
był „Wrathchild” Iron Maiden. Muzykę grupy wykorzystano także w kilku reklamach
oraz obrazach dokumentalnych z serii „Headbanger’s Journey”.

Bill Forster – autor „The Transformers” jest zdeklarowanym fanem Iron Maiden,
poczynił szereg odniesień do twórczości Iron Maiden na łamach swoich powieści, w
tym serii „Ark” oraz serii „Allspark” które ukazały się nakładem Almanach. Iron
Maiden w obiegu medialnym zaistnieli nie tylko dzięki pośredniemu wykorzystaniu
ich twórczości i wizerunku, ale także dzięki aktywności wokalisty grupy, Bruce’a
Dickinsona jako komentatora MTV, sportowca, pisarza oraz głównego prowadzącego
audycje „BBC 6 Music”, czy też medialnym doniesieniom o pilotowaniu samolotu „Ed
Force One” wykorzystywanego podczas tras zespołu.

Zespół działający na uboczu mainstreamu i stawiający na niezależność przedostał
się do świata kultury popularnej dzięki konsekwentnej tendencji do unikania
medialnego „PR”, wchodząc do mediów popularnych „tylnymi drzwiami”.

Steve Harris, basista Iron Maiden i główny autor tekstów, twierdzi, że na jego
gust muzyczny wpływ miały takie formacje jak: Black Sabbath, Deep Purple, Led
Zeppelin, Uriah Heep, Pink Floyd, Genesis, Yes, Jethro Tull, Thin Lizzy, UFO czy
Wishbone Ash. W 2010 roku Harris powiedział: „Myślę, że jeśli ktoś chce
zrozumieć wczesne nagrania Maiden, w szczególności harmonie gitarowe, to
wszystko, co musisz zrobić, to posłuchać albumu Argus Wishbone Ash. Oczywiście
Thin Lizzy też, ale nie tak bardzo. Elementy prog-rocka też były bardzo ważne,
bo jestem wielkim zwolennikiem takich zespołów jak Genesis czy Jethro Tull.
Musisz zatem połączyć wszystko to z ciężkimi riffami i nadać muzyce prędkości i
masz Iron Maiden”.

W 2004 roku Harris wyjaśnił, że ciężar brzmienia zespołu został zainspirowany
przez dokonania „Black Sabbath i Deep Purple z odrobiną wpływów Led Zeppelin”.
Oprócz tego Harris wypracował własny styl gry, który gitarzysta Janick Gers
opisuje jako grę na basie tak, jak na gitarze rytmicznej. Steve Harris jest
także odpowiedzialny za charakterystyczny „galopujący stylu zespołu”, który
można usłyszeć w takich standardach, jak „The Trooper” i „Run to the Hills”.

Gitarzyści zespołu, Dave Murray, Adrian Smith oraz Janick Gers wyróżniają się
indywidualnie zdefiniowanymi inspiracjami oraz wypracowanym przez lata stylem
gry. Dave Murray jest najbardziej znany z eksponowania techniki legato, do
której, jak twierdzi, dorastał w sposób naturalny. Inspiracją dla jego stylu gry
był Jimi Hendrix, a fascynacja Amerykaninem sięga czasów dzieciństwa Murraya.
Gitarzysta Iron Maiden nie ukrywa, że wbrew powszechnie panującym opiniom u
podłoża jego gry leży klasyczny rythm ‘n blues, nie zaś, jak to by oczekiwali
fani Iron Maiden, heavy metal. Z kolei Adrian Smith był od najmłodszych lat pod
wpływem stylu gry Johnny’ego Wintera i Pata Traversa oraz Michaela Schenkera, co
przerodziło się na potrzebę eksponowania linii melodycznej w autorskiej grze
Smitha.

Janick Gers preferuje bardziej improwizowany styl, w dużej mierze inspirowany
przez Ritchiego Blackmore’a, pozostający w opozycji (kontrapunktując) do
„rytmicznego” brzmienia zagrywek Smitha.

Wokalista Bruce Dickinson, który zazwyczaj działa we współpracy z Adrianem
Smithem, wyróżnia się wokalem o operowym zacięciu, inspirowanym przez
pionierskie dokonania Arthura Browna, Petera Hammilla, Iana Andersona oraz Iana
Gillana.

Perkusista Nicko McBrain reprezentuje klasyczną szkołę perkusyjną, opartą na
dokonaniach Ringo Starra, Johna Bonhama, Iana Paice’a czy Cozy’ego Powella. Gra
McBraina zdradza inklinacje w kierunku typowego dla klasycznej szkoły jazzowej
synkopowania oraz zagrywek stosowanych w rythm ‘n bluesie. Chociaż Nicko McBrain
napisał tylko jeden utwór dla Iron Maiden („New Frontier” na albumie Dance of
Death z 2003 r.), Harris często opiera się na jego wskazówkach przy
opracowywaniu partii dla sekcji rytmicznej w poszczególnych kompozycjach grupy.

Znane są także inspiracje byłych członków Iron Maiden. Dennis Stratton,
gitarzysta który towarzyszył Dave’owi Murray’owi na pierwszym albumie Iron
Maiden z roku 1980, inspirował się dokonaniami Jeffa Becka, Santany, Rory’ego
Gallaghera, albumami Status Quo, Eagles czy Journey.

Nieżyjący perkusista Clive Burr, który zaznaczył swoją obecność na trzech
pierwszych klasycznych płytach, poszukiwał inspiracji w dokonaniach Johna
Bonhama, Billa Warda oraz Billa Brouforda. Perkusiści takich formacji jak
Slayer, Testament, Accept, Iced Earth, Nevermore, Helloween, Death, Morbid
Angel, Metallica, Anthrax, Kreator, Deicide, Machine Head, Emperor, Mayhem,
Sodom, Running Wild, Shadows Fall czy Avenged Sevenfold zaznaczają, że gra Burra
w znacznym stopniu ukształtowała ich autorski styl.

Paul Di’Anno, który zaśpiewał na pierwszych dwóch albumach Iron Maiden,
inspirował się wokalistami zespołów nurtu punk rock, zwłaszcza UK Subs, The
Clash, Sex Pistols, Ramones, czy też wykonawcami spod znaku glam rocka jak Gary
Glitter czy Marc Bolan. Zastępujący Bruce’a Dickinsona w okresie 1994–1998 Blaze
Bayley inspirował się dokonaniami Ronniego Dio, Iana Gillana, Kiss, Davida
Coverdale’a czy Dickinsona.

Od początku profesjonalnej kariery Iron Maiden angażowali się w przedsięwzięcia
charytatywne mające na celu niesienie wsparcia ofiarom chorób, pokrzywdzonym
przez los czy ofiarom nałogów. Dla przykładu całkowity dochód ze sprzedaży
singla „Running Free – Live” (1985) został przeznaczony na konto kampanii
antyheroinowej. Muzycy wzięli również udział w przedsięwzięciu „Hear ‘n Aid”
zorganizowanym przez Ronniego Jamesa Dio, z którego całkowity dochód
przeznaczono na rzecz dzieci głodujących w Afryce. Wielokrotnie dochód ze
sprzedaży biletów, handlu czy wydawnictw audiowizualnych grupy, był przeznaczany
na poczet wsparcia ofiar wojen lub kataklizmów, tj. trzęsienia ziemi w Armenii w
1988, Kalifornii, katastrofy w Japonii 2011 itp.

W roku 2002 zespół powołał do życia fundację Clive Aid MS Sclerosis Fund mającą
na celu gromadzenie funduszy na poczet niesienia pomocy byłemu perkusiście
cierpiącemu na stwardnienie rozsiane oraz innym osobom dotkniętym tą
przypadłością. W konsekwencji grupa dała szereg koncertów w londyńskich halach
Brixton Academy oraz Hammersmith Odeon, z których całkowity dochód został
przeznaczony na konto fundacji.

Iron Maiden współpracują również z Teenage Cancer Trust, Children Of The Night,
Green Forests, Sunflower Jam, Childine, Nordoff Robbins Trust, Just Givin’.
Management zespołu organizuje specjalne aukcje charytatywne, na których
licytowane są unikatowe przedmioty kolekcjonerskie na rzecz pomocy
potrzebującym. Znany jest również udział managera grupy, Roda Smallwooda w akcji
„TruAnts” oraz rajdach rowerowych odbywających się w odległych terytoriach
globu, z których dochód (gromadzony na zasadach sponsoringu) przeznaczany jest
najczęściej na pomoc osobom chorym na raka. Za zaangażowanie w działalność
charytatywną zespół został uhonorowany w 2004 r. nagrodą „Nordoff Robbins Silver
Clef”.

Począwszy od 1979 r., kiedy to Keith Wilfort aktywizował oficjalny Fan Club
grupy, Iron Maiden rozwijali ofertę gadżetów służących promocji albumów, tras
koncertowych, poszczególnych wydarzeń związanych z działalnością zespołu. W
połowie lat 80. XX w. sprzedaż gadżetów z wizerunkiem grupy (logo, Eddie) na
świecie była większa, niż podobnej oferty promującej postacie znane z filmów
Walta Disneya.

Oficjalny sklep zespołu („Official Eddie’s Megastore”) oferuje szeroki
asortyment produktów związanych z Iron Maiden, natomiast na świecie oferta
formacji należy do największej w branży. Do tradycji utrzymywanej przez kolejne
pokolenia fanów należy zaopatrywanie się w tzw. koszulki eventowe przed każdym
koncertem formacji. Fani oprócz plakatów, flag, naszywek czy koszulek z
wizerunkiem Eddiego, chętnie zaopatrują się również w lalki, będące replikami
maskotki znanymi z jej wcieleń na klasycznych już ilustracjach albumowych czy
singlowych. Serię takich miniaturek wydała kilkukrotnie m.in. Neca.

Od 1988 r. zespół oferuje kolejne edycje limitowanej marki wina „Eddie’s Evil
Brew”, które cieszy się uznaniem wśród koneserów, zaś począwszy od 2013 r. grupa
wprowadziła do dystrybucji piwo Trooper Ale warzone według receptury wokalisty
formacji, Bruce’a Dickinsona.

Dystrybucją napoju piwnego zajęły się browary „Robbinsons Brewery”. W ciągu roku
od wprowadzenia Troopera na rynek sprzedano ponad pięć milionów pint.
Udostępnienie Troopera na rynkach innych państw, w tym USA, zaplanowano na
styczeń 2015. Jak twierdzą przedstawiciele „Robbinsons Brewery”, na promocję
marki „Trooper” nie wydawano nawet centa. W przeciągu dwóch lat obecności na
rynku, sprzedaż trunku przekroczyła próg 10 milionów pint piwnych, ogromny
sukces spowodował iż na październik 2015 r. zapowiedziano nową wersję piwa,
zawierającą 6,6% alkoholu, o nazwie „Trooper 666” [1]. Z końcem 2016 roku
„Trooper Beer” osiągnęło sprzedaż szacowaną na około 16 mln pint piwnych.
Management Iron Maiden oraz „Robbinsons Brewery” postanowili z tej okazji nadać
nowy wizerunek etykietom z nazwą produktu.

W celu rozwiązania problemów logistycznych zespół podczas trasy koncertowej
„Somewhere Back In Time World Tour” 2008 oraz rok później wykorzystywał
specjalnie przystosowany samolot Boeing 757 latający w liniach Astreaus
Airlines. Samolot pilotowany przez wokalistę Bruce’a Dickinsona mógł zabrać na
pokład sto osób obsługi technicznej oraz 11 ton sprzętu muzycznego. Dzięki
takiemu rozwiązaniu Iron Maiden mogli dotrzeć do wielu odległych zakątków
świata, w których ze względów logistycznych nie byli w stanie wystąpić do tamtej
pory. Nazwa samolotu (Ed Force One) została ustalona na podstawie wyników
konkursu ogłoszonego na oficjalnej stronie grupy. Użycie ogromnego samolotu z
logo grupy i grafiką nawiązującą do tematyki trasy promocyjnej było również
zabiegiem marketingowym mającym na celu przyciągnięcie uwagi mediów i wpisanie
grupy w poczet legendarnych mega gwiazd rocka lat '70. XX w., które zwykły
przemieszczać się pomiędzy koncertami prywatnymi odrzutowcami (Led Zeppelin,
Deep Purple czy The Rolling Stones).

Podczas pierwotnego etapu trasy 2008 został nakręcony film dokumentalny Flight
666 prezentujący pracę towarzyszącą realizacji tournée i jego rozmach. W 2011 r.
Iron Maiden wyruszyli w trasę „Around The World In 66”, podczas której dali 29
koncertów dla prawie 700 tys. widzów. Osiągnięcie imponującego rezultatu nie
byłoby możliwe bez ponownego wykorzystania samolotu zespołu, tym razem nieco
większego modelu (G-STRX), tradycyjnie ozdobionego grafikami związanymi z
promocją albumu The Final Frontier. O podróży wspomnianym Boeingiem opowiada
film dokumentalny „Behind The Beast” będący częścią programu wydawnictwa DVD En
Vivo!.

Kolejnym modelem samolotu pasażerskiego, używanym przez zespół podczas trasy
„The Book of Souls World Tour 2016” jest Boeing 747 – 400 Jumbo Jet, będący w
istocie najlepiej rozpoznawalnym samolotem na świecie, ze względu na swój
charakterystyczny garb. Maszyna imponuje również rozmiarami – 75,7 m długości,
19,4 m wysokości oraz oszałamiającą rozpiętością skrzydeł – 64,4 m, dzięki
którym ten ogromny, dwupoziomowy samolot ma zasięg 13 450 km. Takimi samolotami
w wersji „JJ” latały zawsze największe gwiazdy w historii, nic zatem dziwnego,
iż w obliczu obchodów 40-lecia działalności estradowej (1976–2016) również Iron
Maiden postanowili wykorzystać możliwości „Królowej Niebios”, przemierzając 6 z
7 kontynentów, pokonując prawie 88,5 tysiąca kilometrów wokół globu, docierając
do 35 krajów.

Kampania managerska „Sanctuary Management” została powołana do życia w 1979 r.
przez managera Iron Maiden, Roda Smallwooda oraz jego partnera biznesowego
Andyego Taylora, którego Smallwood po raz pierwszy spotkał, studiując prawo i
zarządzanie na Trinity College. Smallwood niedługo przedtem poznał Iron Maiden,
którzy poszukiwali właśnie profesjonalnego kierownictwa oraz wydawcy. Nazwa
„Sanctuary” (tłum. schronienie) została zaczerpnięta od jednego ze standardów
grupy, w interpretacji Smallwooda miała ona być synonimem niezależności
decyzyjnej i artystycznej formacji. Prężnie rozwijająca się kariera Iron Maiden
pozwalała na zwiększenie aktywów finansowych „Sanctuary Music Ltd.”, która
przejęła kontrolę finansową i artystyczną nad dorobkiem i funkcjonowaniem Iron
Maiden oraz reprezentowała takich artystów jak W.A.S.P czy Helloween. W latach
1989–1991 „Sanctuary” po części była własnością Zomba Group, która odpowiadała
za egzekwowanie praw autorskich oraz publikacje muzyki i tekstów Iron Maiden do
2001.

Prężnie działająca w tamtym okresie firma przejęła kilka mniejszych,
niezależnych wytwórni, jak „Castle Communications”, Noise Records czy należąca
do Steve’a Harrisa „Beast Rec.”, podpisała kontrakt wydawniczy z BMG/SONY i
rozpoczęła kilkuletnią działalność podówczas największej i najprężniej
rozwijającej się wytwórni/kampanii managerskiej Sanctuary Records. W 2002 r.
back katalog Iron Maiden został opublikowany przez Sanctuary Records w
porozumieniu z Columbia/SME Records w USA. W roku 2003 w poczet zarządu firmy
wszedł Mathew Knowles, ojciec Beyonce i manager Destiny’s Child.

Działalność wydawnicza i aktywność promocyjna zaczęła jednak pochłaniać coraz
większe koszta, a ze względu na pogarszającą się sytuację na światowym runku
muzycznym, zaczęła przynosić straty. Pod koniec roku 2006 zarówno Taylor, jak i
Smallwood zrezygnowali z kierowania spółką z uwagi na potrzebę zaangażowania się
w interesy Iron Maiden. W 2007 r., kiedy to Sanctuary Records borykała się z
ogromnymi problemami finansowymi, posiadała prawa do dystrybucji ponad 155 tys.
utworów muzycznych oraz innych dóbr chronionych prawem do własności
intelektualnej.

W roku 2008 prawa do katalogu wydawniczego Sanctuary Records przejęła Universal
Music Group od BMG w zamian za prawo do używania logo Sanctuary oraz
umożliwiając dystrybucję na terenie USA oraz Rosji. Prawa do dystrybucji i
używania marki firmy wyceniono na 46 milionów funtów.

Do artystów reprezentowanych przez Sanctuary Records oraz jej filie, należeli
m.in.: Aberfeldy, Alan Price and The Electric Blues Company, Allman Brothers
Band (album Hittin’ the Note), Angelou, Anthrax, Apollyon Sun, The Ataris,
Atomkraft, Andy Bell, Belle & Sebastian – Rough Trade Records, Biohazard,
Bizarre – Urban Division, Black Sabbath (poza USA i Kanadą), Blondie, Blue Nile,
Blue Öyster Cult, Blues Traveler, Brides of Destruction, The Charlatans – Creole
Records, Corrosion of Conformity, The Cranberries, The Damned, Bruce Dickinson,
Rob Dickinson, Dio, Peter DiStefano, Dokken, DragonForce, Drowning Pool, De La
Soul – Urban Division, Earth, Wind and Fire – Urban Division, Emerson, Lake &
Palmer (poza USA, Kanadą oraz Japonią), Engerica, Europe, Ex Cathedra, The Fall,
Fun Lovin’ Criminals, Gamma Ray, The Gathering, Thea Gilmore, Gizmachi, Gorky’s
Zygotic Mynci, Gravity Kills, Adam Green, Groove Armada, Guns N’ Roses,
Helloween, Humble Pie, Idlewild – Pye Records, Billy Idol, Ill Scarlett, Iron
Maiden (tylko na terenie Ameryki Północnej w połączeniu z Sony), Jane’s
Addiction, Jimmy Chamberlin Complex, Jo O’Meara, Jo Boxers, Elton John, Journey,
King Crimson, The Kinks, Kiss, Living Colour, Lowgold, Lynyrd Skynyrd, Manic
Street Preachers, Marillion (USA oraz Wielka Brytania), The Marmalade, Christine
McVie (oprócz Ameryki Północnej), Meat Loaf, Megadeth, Ministry, Morrissey –
Attack Records, Alison Moyet, Sally Oldfield, William Orbit, Orange Goblin,
Dolores O’Riordan, Kelly Osbourne, Overkill, Pet Shop Boys, Photek,
Pitchshifter, Robert Plant and the Strange Sensation, Play, Queensrÿche, Joey
Ramone, Ray J, Rollins Band, Bruce Ruffin, The RZA, Saint Etienne, Scorpions,
The Small Faces, Simple Minds, Status Quo, Stratovarius, The Strokes – Rough
Trade Records (tylko Wielka Brytania), Styx, Super Furry Animals, Tangerine
Dream (albumy z okresu „Pink Years” oraz „Blue Years”), Tegan and Sara, Tesla, 3
Colours Red, Uriah Heep, Venom, Virgin Steele, Ween, Widespread Panic, Within
Temptation (tylko Wielka Brytania), Wu-Tang Clan, Neil Young.

W 2008 r. tandem Smallwood/Taylor powołał do życia nowe przedsięwzięcie
managerskie „Phantom Music Management”, które reprezentuje interesy Iron Maiden
do chwili obecnej. Rodowi Smallwoodowi od dwóch lat partneruje w przedsięwzięciu
Johnnie Allan.

W maju 2009 roku managerowie grupy: Rod Smallwood, Andy Taylor oraz frontman
Iron Maiden Bruce Dickinson wsparli finansowo budowę ekskluzywnego hotelu
„Sanctum Soho”. Pierwotnie przybytek restauracyjno-wypoczynkowy był
zaprojektowany z myślą o gwiazdach rocka oraz przedstawicielach przemysłu
estradowego, do nich skierowano również niezwykle wyrafinowaną ofertę hotelu.
Począwszy od 2012 r. „Sanctum Soho” stało się miejscem przeznaczonym również dla
gości chcących wypoczywać w warunkach ekonomicznie przystępniejszych,
określanych jako standardowe.

„Sanctum Soho” zlokalizowany na 20 Warwick Street, Londyn W1B 5NF, w angielskim
Soho, jest hotelem 4,5-gwiazdkowym (Sanctum Soho Hotel 4.5), posiada 30 pokoi,
apartamenty, sale konferencyjne, udogodnienia dla niepełnosprawnych, jacuzzi,
basen, restaurację najwyższego standardu, salon-bar, pokoje dla niepalących,
pokoje dla rodzin. „Sanctum Soho” w ramach swoich usług oferuje zajęcia dla
dzieci i młodzieży (obiekt przyjazny rodzinie), czyszczenie chemiczne, konwenty,
konferencje kulturalno-oświatowe oraz imprezy artystyczne. W przeliczeniu na PLN
rozpiętość cenowa opłat za jedna noc wynosi od 954 zł do 2531 zł.

Perkusista Iron Maiden Nicko McBrain jest właścicielem restauracji barbecue
„Rock ‘N Roll Ribs” zlokalizowanej na Florydzie w Coral Springs. „R ‘N R Ribs”
powstała na kanwie dwóch pasji muzyka: kulinariów oraz muzyki. Współpartnerem
McBraina jest specjalista od barbecue (zdobywca amerykańskich nagród) Mitch
Tanne. Specjalnością restauracji są żeberka „Baby Back Ribs” oraz sosy. Gościom
towarzyszy muzyka rockandrollowa. Zdaniem perkusisty ważna jest atmosfera, która
ma odzwierciedlać „dziką i zabawną” frajdę z przebywania w centrum koncertu
rockowego, z dostępem za kulisy imprezy, gdzie każdy czuje się jak VIP.

Wnętrze restauracji zdobi kilkaset pamiątek związanych z karierą Iron Maiden.
Dziesiątki złotych i platynowych płyt, liczne statuetki, oryginalne plakaty,
stare instrumenty i stroje muzyków, liczne werble i podpisane przez McBraina
żele perkusyjne oraz gadżety związane z Eddiem. Kilka razy w roku perkusista
organizuje też specjalne jam sessions dla gości, podczas których można podziwiać
jego grę.

Muzycy Iron Maiden od najwcześniejszych lat działalności zdradzali inklinacje w
kierunku aktywności sportowej i rekreacyjnej ze szczególnym uwzględnieniem
zamiłowania do towarzyskich spotkań futbolowych. W latach osiemdziesiątych
muzycy formacji często łączyli przedkoncertowe spotkania
integracyjno-towarzyskie z tradycją rozgrywania meczów piłkarskich. Inicjatorem
pomysłu ze zrozumiałych względów był szef grupy Steve Harris.

Uczestniczyli w nich członkowie zespołu oraz ekipa techniczna. Drużyna rywali
składała się z muzyków formacji, którzy towarzyszyli Brytyjczykom w trasie,
tudzież przedstawicieli mediów i biznesu muzycznego krajów, w których
występowali. Iron Maiden zmierzyli się na murawie z członkami takich grup jak
m.in. Scorpions, Def Leppard, Saxon.

Rozgrywanie meczów w kolejnych latach stało się chlubną tradycją zespołu, miało
ono także służyć rozładowaniu napięcia na trasie oraz nawiązaniu przyjaznych
relacji z innymi muzykami. Takie spotkania muzycy rozegrali także w Polsce. W
roku 1984 i 1986 rozegrali mecze przy niemal pełnych stadionach we Wrocławiu i
Zabrzu, zaś w 1995 roku wystąpili w towarzyskim spotkaniu z dziennikarzami
miesięcznika „Teraz Rock” na Stadionie Gwardii w Warszawie.

Bruce Dickinson zaangażował się również w intensywne treningi fechtunku, które w
efekcie uczyniły go siódmym szermierzem w Wielkiej Brytanii. Wokalista powołał
także do życia firmę Duellists Prod. produkującą specjalistyczne gadżety dla
szermierzy.

Dave Murray oraz Nicko McBrain w przeciwieństwie do reszty muzyków zespołu są
zagorzałymi zwolennikami gry w golfa, natomiast Adrian Smith od lat jest
zapalonym wędkarzem oraz tenisistą. Gitarzyście Iron Maiden często partnerował
na korcie mistrz Wimbledonu z 1987 r. Pat Cash.

W lutym oraz marcu 1998 r. w ramach promocji albumu Virtual XI zespół wyruszył w
futbolowe tournée z własnym teamem, w skład którego oprócz muzyków weszli tak
wybitni piłkarze jak Stuart Pearce, Faustino Asprilla, Paul Gascoigne, Ian
Wright, Patrick Vieira, oraz Marc Overmars. Mecze rozgrywano w arenach i na
stadionach w wielu krajach Starego Kontynentu.

W nowym millenium muzycy uczestniczyli w wielu prestiżowych imprezach
sportowych, podczas których przedstawiciele świata sztuki wspierali szczytne
inicjatywy. Imprezy tego typu miały miejsce w latach 2003–2007, a członkowie
Iron Maiden otrzymali na nich kilka prestiżowych nagród. Management zespołu
wspiera m.in. West Ham United, World Cup Songs czy ostatnio Rosslyn Park UK.

Począwszy od pierwszych koncertów zespół przyciągał liczne grypy fanów ciężkiego
rocka, którzy okazywali wielkie zaangażowanie i oddanie kwestii wspierania
kariery Iron Maiden. W latach 1977–1979 podawali „z ust do ust” informacje o
energetycznych występach grupy, samodzielnie sporządzali plakaty reklamujące
imprezy z udziałem muzyków, koncerty oraz koszulki. Wszyscy współpracownicy Iron
Maiden tworzący team „The Killer Krew” w tamtych latach byli rekrutowani spośród
fanów, którzy towarzyszyli zespołowi, przemierzając długie dystanse w celu
dotarcia na kolejne koncerty. Należeli do nich późniejszy szef Iron Maiden FC
Keith Wilfort, oświetleniowiec Dave Lights czy nagłośnieniowiec Doug Hall. Wraz
z rozwojem kariery, proporcjonalnie do sukcesów rosła baza fanów grupy na całym
świecie, by swoje apogeum osiągnąć w połowie lat osiemdziesiątych, kiedy to
zwolenników muzyki Iron Maiden zrzeszały sieci fan klubów obejmujących cały
świat.

Zespół nawet w najtrudniejszych momentach mógł liczyć na fanów, którzy nie
szczędzili wysiłków dla wsparcia formacji. Z czasem zamiłowanie niektórych
zwolenników Iron Maiden do wspierania aktywności grupy, wyrażającego się m.in. w
pasji kolekcjonerskiej, obrosło legendą. W Chicago powstała organizacja „Chicago
Mutants”, która w latach 80. przemierzała za zespołem całą Amerykę Północną, aby
dotrzeć na możliwie największą liczbę koncertów określonej trasy.

Szef duńskiego FC Iron Maiden, Rasmus Stavnsborg posiada największą na świecie
kolekcję gadżetów związanych z zespołem, która zajmuje wielopokojowy, piętrowy
dom oraz inne pomieszczenia FC. Jego kolekcja dwukrotnie trafiła do Księgi
Rekordów Guinnessa – w 2012 oraz 2013 roku, kiedy to okazało się, że liczba
pamiątek po Iron Maiden przekroczyła liczbę 4500 egzemplarzy.

Innym znanym na świecie fanem grupy, otoczonym swoistą legendą jest ewangelicki
pastor Marcos Motolo, nazywany w Brazylii „Frater Iron Maiden”. Jego ciało zdobi
ponad 170 tatuaży dedykowanych zespołowi, zaś od lat jest on prezesem
brazylijskiego FC „Pieces Of Maiden”, który zrzesza około 560 tys. osób. W 2013
roku Motolo został uwieczniony na kartach Księgi Rekordów Guinnessa jako osoba,
która posiada największą liczbę tatuaży dedykowanych jednemu artyście. Marco
Motolo ochrzcił również jednego z synów lidera formacji, basisty Steve’a
Harrisa.

Aktywność fanów zespołu przejawia się także w tworzeniu internetowych stron
tematycznych, forów i blogów internetowych oraz profilów FB dedykowanych
brytyjskiej formacji oraz jej członkom. Do najpopularniejszych z nich należą
m.in. Iron Maiden Brasil, Iron Maiden 666, Maiden Fans Spain, Maiden France,
Iron Maiden Bulgaria, Maiden Fans, Maiden Denmark. W Polsce największym portalem
przeznaczonym dla fanów grupy i powiązanym z nim forum, posiadającym ponad 4000
użytkowników, jest SANKTUARIUM FC.

Działający od 1979 r. oficjalny fanklub Iron Maiden zrzesza zwolenników grupy z
całego świata i cyklicznie wydaje magazyn, na bieżąco relacjonując wydarzenia
dotyczące formacji. Oficjalne forum liczy 160 tys. użytkowników, co umożliwia
wymianę informacji oraz dzielenie się doświadczeniami pomiędzy fanami rozsianymi
na całym globie.

Od lat 80. fani grupy, nazywani „Troopers”, „Maiden Heads” lub „Killers”
pozdrawiają się drukowanym na okładkach albumów oraz spotykanym na merchandisie
Iron Maiden sloganem „Up The Irons!” Od roku 2008 na koncertach pojawiają się
także bannery z napisem „Iron Maiden Is My Religion!”, tradycję tę zainicjowali
fani brazylijscy. Co więcej, maskotką brazylijskiego fanklubu piłkarskiego FC
FORZA jest od lat Eddie, który często gości na transparentach i flagach
powiewających podczas spotkań piłkarskich.

Również do często praktykowanego zwyczaju należą prośby o zmianę imienia
własnego lub członków rodziny na synonimy nazwy „Iron Maiden” lub nawiązujące do
maskotki grupy, Eddiego. Jednym z licznych przykładów jest Kalil Silva, który
zaprezentował swój dowód osobisty z nowo zarejestrowanym imieniem Iron Maiden
Silva. Fani zespołu stworzyli również setki tzw. cover bandów, czyli grup
grających w hołdzie słynnym Brytyjczykom, nagrywających płyty i regularnie
koncertujących na całym świecie. Do jednych z najpopularniejszych tego typu
formacji należy żeński The Iron Maidens, ponadto Hi-On Maiden, Made In Iron, The
Powerslaves, Up The Irons, Prowlers, Iron Maidnem, Iron Maiden Revival.

Zespół docenia rolę, jaką odegrali w budowaniu ich sukcesu fani, często
specjalnie dla nich organizując zloty, konwenty, spotkania związane z publikacją
kolejnych wydawnictw, odpowiadając na pytania i udzielając wywiadów redaktorom
fanklubowych magazynów czy organizując konkursy, w wyniku których wyłaniano
spośród publiczności osoby mogące znaleźć się w wyznaczonym momencie (zwykle był
to utwór „Heaven Can Wait”) na estradzie. Management organizował także loterie
fantowe, w których można było zdobyć bilety VIP na prestiżowe koncerty,
podpisane przez muzyków gadżety, złote i platynowe płyty. Odbywają się również
przeloty na koncerty samolotem Ed Force One organizowane dla członków fanklubów.
Fani po zakończonej podróży otrzymują pamiątkowe gadżety oraz prezenty. W
wyjątkowych przypadkach laureaci konkursów mogą uczestniczyć w poszczególnych
etapach tras, podglądając od zaplecza pracę Iron Maiden.

Dominic Lawson, redaktor brytyjskiego „Metal Hammera”, jako czternastoletni
młodzieniec uczestniczył w serii siedmiu koncertów w Hammersmith Odeon, które
miały miejsce podczas brytyjskiego etapu tournée „Somewhere on Tour”, w 1986 r.
Po latach przypomniano kulisy tego wydarzenia na łamach „Metal Hammer”.

Po premierze najpopularniejszego albumu formacji, The Number of the Beast w 1982
r., przedstawiciele prawicowego stronnictwa religijnego w USA oskarżyli grupę o
celowe propagowanie satanizmu oraz negatywny wpływ na młodzież amerykańską.
Krytyka dotyczyła tekstów do utworu tytułowego oraz „Children Of The Damned”,
które według ewangelistów Pasa Biblijnego USA miały nawoływać do oddawania czci
diabłu. Dochodziło również do licznych aktów dezaprobaty wobec sukcesu zespołu,
w wyniku których manifestowano sprzeciw wobec zgubnego wpływu twórczości Iron
Maiden, czego wynikiem było palenie płyt grupy i rozbijanie ich młotkami.

W Stanach Zjednoczonych księża zwracali się do młodzieży, by ta nie
uczestniczyła w koncertach popularnych grup grających ciężkiego rocka, tj. Iron
Maiden, AC/DC czy Ozzy’ego Osbourne’a. Działania takie odnosiły odwrotny do
założonego skutek. W 1992 r. przedstawiciele Kościoła katolickiego w Chile
doprowadzili do odwołania koncertu Iron Maiden na Stadionie Narodowym w
Santiago, zakaz uzasadniano troską o kondycję moralną tamtejszej młodzieży.
Protesty towarzyszyły także koncertowi w Santiago, który odbył się w 1996 r.,
jednak tym razem nie odwołano widowiska.

Muzycy wielokrotnie zaprzeczali powiązaniom z ruchem satanistycznym oraz
demonstrowali sprzeciw wobec takich komentarzy, tłumacząc, że inspiracją dla
utworu „The Number of the Beast” był horror Omen II oraz koszmarny sen Steve’a
Harrisa. Kontrowersje wzbudzał również wizerunek grupy, który mógł uchodzić za
apoteozę zła i przemocy. W odpowiedzi na (jak to ujęli muzycy) „fanatyczne
bzdury” przed utworem „Still Life” zamieszczonym w programie albumu Piece of
Mind z 1983, pojawiła się nagrana w rewersie wypowiedź perkusisty Nicko McBraina
sprowadzająca się do słów „nie dotykaj tego, czego nie rozumiesz”. Wiele lat
później perkusista został „ponownie narodzonym chrześcijaninem” i jest aktywny
na kanwie ewangelizacyjnej.



https://pl.wikipedia.org/wiki/Unia_Europejska

Unia Europejska, UE – gospodarczo-polityczny związek 28 demokratycznych państw
europejskich. Unia powstała 1 listopada 1993 na mocy podpisanego 7 lutego 1992
traktatu z Maastricht jako efekt wieloletniego procesu integracji politycznej,
gospodarczej i społecznej. Korzenie współczesnej integracji europejskiej sięgają
okresu powojennego i ograniczały się do 6 państw zachodnioeuropejskich. Państwa
te tworzyły wiele form i mechanizmów współpracy, powoływały organizacje,
instytucje i organy, których celem było wzmocnienie jedności między nimi. W 1993
roku nadrzędną wobec wszystkich poprzednich organizacji została Unia Europejska,
sama otrzymując nieznaną wcześniej hybrydową formułę sui generis.

Unia Europejska jako organizacja międzynarodowa (w międzynarodowoprawnym tego
słowa znaczeniu) funkcjonuje od 1 grudnia 2009. Równocześnie zastąpiła ona kilka
form współpracy, w tym m.in. Wspólnotę Europejską. Proces integracji wykracza
poza ściśle określone ramy geograficzne Europy. W określeniu europejskości Unii
naczelną rolę odgrywają czynniki historyczne i kulturowe oraz wspólna tożsamość
i identyfikacja z wartościami demokratycznymi.

Początkiem powojennej integracji europejskiej było powstanie w 1952 roku
Europejskiej Wspólnoty Węgla i Stali. W 1958 roku została utworzona Europejska
Wspólnota Gospodarcza i to jej bezpośrednią następczynią jest Unia Europejska.
Od czasu wejścia w życie traktatu lizbońskiego, tj. 1 grudnia 2009, podstawę
prawną funkcjonowania stanowią: Traktat o Unii Europejskiej, Traktat o
funkcjonowaniu Unii Europejskiej. Integralną część Traktatów stanowią tabele
ekwiwalencyjne, protokoły i wyjaśnienia. Duże znaczenie dla unijnego porządku
prawnego ma też Karta praw podstawowych. Prawem wiążącym są też umowy
międzynarodowe z państwami trzecimi (w tym układy stowarzyszeniowe), których
stroną były Wspólnota Europejska i Unia Europejska. Dokończeniem acquis Unii są
akty prawa wtórnego powstałe w oparciu o Traktaty i umowy międzynarodowe.

Od I wieku p.n.e. do V wieku n.e. większość zachodniej Europy i część wschodniej
znajdowała się w Imperium Rzymskim. Wyparcie Rzymu z południowych wybrzeży Morza
Śródziemnego przez islam i ekspansja cywilizacji rzymskiej i
grecko-chrześcijańskiej na północ połączona z upadkiem Zachodniego Cesarstwa
doprowadziły do wytworzenia się kulturowej i gospodarczej wspólnoty
europejskiej, która zastąpiła śródziemnomorską. Z tradycji Imperium Romanum w
znacznej mierze czerpał natchnienie średniowieczny uniwersalizm europejski,
który wyrażał się w ideach zwierzchnictwa cesarskiego (Karolingowie, Ottonowie)
lub papieskiego nad światem chrześcijańskim.

Wraz z ekspansją zamorską poszczególnych państw, zniknięciem zagrożenia ze
strony cywilizacji pozaeuropejskich i rozbiciem kulturowym Europy Zachodniej
(reformacja i kontrreformacja) tendencje zjednoczeniowe w okresie nowożytnym
osłabły. W wieku XVIII i XIX porządek europejski opierał się na systemie sojuszy
monarchii (polityka równowagi sił), w którym pierwsze skrzypce odgrywały, w
znacznej mierze samowystarczalne mocarstwa kolonialne (Wielka Brytania, Francja,
Rosja, później Niemcy). Odstępstwem od tego stanu rzeczy był okres dominacji
napoleońskiej na kontynencie na pocz. XIX wieku, charakteryzujący się
centralizmem władzy, która roztaczała się od kanału La Manche po wschodnie
granice ówczesnego Księstwa Warszawskiego.

18 kwietnia 1951, poprzez podpisanie traktatu paryskiego, sześć krajów dało
podwaliny nowej organizacji: Europejskiej Wspólnocie Węgla i Stali. Członkami
założycielami były: Belgia, Francja, Holandia, Luksemburg, Niemcy i Włochy.

Celem Europejskiej Wspólnoty Węgla i Stali było utworzenie wspólnej puli
produkcji węgla i stali, aby zapobiec wojnie gospodarczej. Było to
urzeczywistnienie planu opracowanego przez Jeana Monneta, a upowszechnionego
przez francuskiego ministra spraw zagranicznych Roberta Schumana. W dniu 9 maja
1950, który później został ustanowiony Dniem Europy, Schuman przedstawił
propozycję utworzenia organizacji europejskiej, twierdząc, że jest to niezbędne
do utrzymania pokojowych stosunków. Propozycja ta, znana jako deklaracja
Schumana, jest uważana za początek dzisiejszej Unii Europejskiej. Brytyjczycy
zostali zaproszeni do uczestnictwa, ale odmówili, nie chcąc rezygnować z
narodowej suwerenności. EWWiS zaspokajała potrzeby gospodarcze rządów
europejskich w ograniczonym tylko zakresie. Nie udało się także, pomimo
czynionych prób, doprowadzić do integracji politycznej oraz militarnej. Wobec
tego postanowiono zacieśnić współpracę gospodarczą i objąć nią dodatkowo:

Koncepcja ta stworzyła tzw. plan Beyena (holenderskiego ministra spraw
zagranicznych). Plan zakładał integrację horyzontalną, obejmującą całą
gospodarkę, nie zaś tylko poszczególne jej gałęzie. W efekcie, w roku 1955, na
konferencji w Mesynie zebrali się ministrowie spraw zagranicznych państw
„szóstki” tworzącej EWWiS i przyjęli tzw. rezolucję z Mesyny. Zakładała ona:

Od powyższych pomysłów odcięła się Francja. Po konferencji mesyńskiej powstała
specjalna komisja do opracowania koncepcji wspólnoty gospodarczej i współpracy w
dziedzinie energii atomowej. W wyniku jej prac, w roku 1956, powstał tzw. raport
Spaaka, pod którego przewodnictwem komisja pracowała. On to właśnie stanowił
podstawę trwających bez mała rok rokowań, które doprowadziły do przyjęcia dwóch
traktatów rzymskich podpisanych 25 marca 1957 r. w Rzymie. Pierwszy ustanawiał
Europejską Wspólnotę Gospodarczą (EWG), a drugi Europejską Wspólnotę Energii
Atomowej (Euratom). Traktaty weszły w życie 1 stycznia 1958 roku.

Trzy wspólnoty europejskie już od 1958 roku miały wspólne niektóre organy
(Zgromadzenie Parlamentarne i Trybunał Sprawiedliwości). Pełne połączenie
instytucjonalne nastąpiło w 1967 roku, gdy wszedł w życie traktat fuzyjny.

Liczba członków wspólnot zwiększyła się w 1973 roku, gdy przyłączyły się do nich
Wielka Brytania, Dania i Irlandia. Kandydująca wówczas Norwegia nie przyłączyła
się z powodu sprzeciwu swoich obywateli.

Drugie rozszerzenie nastąpiło w latach 80., kiedy do EWG przystąpiła Grecja (w
1981) oraz Hiszpania i Portugalia (w 1986).

W 1985 roku doszło do jedynego przypadku opuszczenia Wspólnot: wystąpiła z nich
Grenlandia, autonomiczna część Danii.

Wraz ze zjednoczeniem Niemiec w 1990 w skład Unii Europejskiej weszło terytorium
dawnej Niemieckiej Republiki Demokratycznej.

Trzecie rozszerzenie (już do Unii Europejskiej) nastąpiło w 1995 roku, kiedy
przyjęto Austrię, Szwecję i Finlandię, zaś Norwegia ponownie odmówiła
wstąpienia.

W 1985 roku uzgodniono w układzie z Schengen utworzenie systemu wspólnej
kontroli granic i zniesienie wizowych granic wewnętrznych w obrębie Francji,
krajów Beneluksu i RFN. W ramach Wspólnot stopniowo doszło do utworzenia
wspólnego jednolitego rynku poprzez likwidację barier celnych, wprowadzanie
wspólnych norm prawnych i technicznych oraz prowadzenie wspólnej polityki
rolnej. Równolegle dochodziło też do zacieśniania więzi politycznych między
krajami Wspólnot. W 1986 roku podpisano Jednolity akt europejski, zwiększający
kompetencje EWG.

7 lutego 1992 roku został podpisany traktat z Maastricht, na mocy którego 1
listopada 1993 roku powstała Unia Europejska.

Traktat nie likwidował wspólnot europejskich, zmienił jedynie nazwę EWG na
Wspólnota Europejska. W Maastricht znacznie rozszerzono zakres wspólnej polityki
gospodarczej i opracowano harmonogram wprowadzenia Unii Gospodarczo-Walutowej
(jej efektem było wprowadzanie wspólnej waluty euro od 1999 roku). Do procesu
integracji formalnie wzmocniono politykę zagraniczną, dodano politykę
bezpieczeństwa (militarnego) oraz współpracę w zakresie bezpieczeństwa
wewnętrznego i współpracy administracyjnej państw członkowskich.

Kolejnym ważnym traktatem był traktat amsterdamski z 1997 roku, który częściowo
zmienił i jednocześnie rozszerzył wcześniejsze ustalenia z Maastricht. 26 lutego
2001 r. podpisano traktat nicejski reformujący instytucje unijne w celu
zapewnienia sprawnego funkcjonowania po kolejnym rozszerzeniu UE. Na szczycie w
Nicei proklamowano również Kartę praw podstawowych, mającą gwarantować prawa
człowieka i swobody obywatelskie.

16 kwietnia 2003 roku przedstawiciele rządów 15 państw członkowskich i 10
kandydujących podpisali w Atenach traktat akcesyjny rozszerzający Unię. 1 maja
2004 roku nastąpiła czwarta fala, największe w historii rozszerzenie UE,
wstąpiło do wspólnoty 10 krajów, czyli Estonia, Łotwa, Litwa, Polska, Czechy,
Słowacja, Węgry, Słowenia, Malta oraz Cypr.

25 kwietnia 2005 roku Bułgaria i Rumunia podpisały traktat akcesyjny w
Luksemburgu, otwierający tym krajom drogę do wejścia do Unii Europejskiej 1
stycznia 2007 roku.

Po podpisaniu traktatu akcesyjnego w grudniu 2011 roku, 1 lipca 2013 roku do
Unii Europejskiej oficjalnie wstąpiła Chorwacja, rozszerzając UE do 28 państw
członkowskich.

Gdy zakończyła się ratyfikacja traktatu lizbońskiego, wszedł on w życie 1
grudnia 2009 r.

Państwami oficjalnie kandydującymi są Czarnogóra, Turcja, Macedonia oraz Serbia,
a wniosek akcesyjny złożyła Albania. Potencjalnym kandydatem jest Bośnia i
Hercegowina. Niezwykle trudne do określenia są relacje z nieuznawanym przez 5
członków Unii Kosowem. W dającym się przewidzieć czasie jego członkostwo w Unii
Europejskiej jest niemożliwe.

W 2012 roku Unia Europejska otrzymała Pokojową Nagrodę Nobla. Komitet Noblowski
w uzasadnieniu wskazał „stabilizującą rolę odegraną przez UE, która pomogła
przekształcić większość Europy z kontynentu wojen w kontynent pokoju”.
Thorbjoern Jagland podkreślił zasługi Unii Europejskiej w procesie pokoju,
pojednania, demokracji i praw człowieka w Europie”.

Unia, zgodnie ze swoimi deklaracjami z Kopenhagi i Madrytu, otwarta jest na
każde demokratyczne państwo europejskie o rozwiniętej gospodarce rynkowej.

Obecnie status kandydata posiadają: Albania, Czarnogóra, Macedonia, Serbia i
Turcja.

Unia wymaga stopniowego dostosowywania prawa krajowego do acquis Unii, pełnego
poszanowania praw człowieka, liberalizacji gospodarki i stopniowego otwierania
się na wspólny rynek. Najdłużej na akcesję czeka Turcja, która była
stowarzyszona z ówczesnymi wspólnotami europejskimi od 1963 roku, a wniosek o
przyjęcie do EWG czeka od roku 1987. Obecną formą powiązania Turcji z UE jest
unia celna.

Unia Europejska stanowi przypadek sui generis („szczególnego rodzaju”) w
stosunkach międzynarodowych, jest tworem, który nigdy wcześniej nie istniał w
historii powszechnej i był nieznany historii stosunków międzynarodowych. Do
grudnia 2009 r. UE była kombinacją struktur ponadnarodowych (ponadpaństwowych,
uwspólnotowionych) oraz międzyrządowych (międzynarodowych). Posiada cechy
zarówno organizacji międzynarodowej (przy czym Unia Europejska do 2009 r. nie
była nawet organizacją międzynarodową w prawnym tego słowa znaczeniu), jak i
konfederacji czy nawet państwa federalnego. Wśród teoretyków prawa, politologii
i stosunków międzynarodowych trwa spór za co dokładnie można uznać Unię.
Federaliści doszukują się w niej państwa federacyjnego lub konfederacji.
Zwolennicy koncepcji Europy ojczyzn wykazują, że jest to tylko współpraca między
państwami, a więc bliższa organizacji międzynarodowej. Ścierają się zarówno
odrębne wizje poszczególnych państw członkowskich, jak i doktryn politycznych.
Proces ten dodatkowo związany jest z powstawaniem inicjatyw, które były
realizowane wewnątrz Wspólnot (w ramach zasady wzmocnionej współpracy i
elastyczności) bądź obok, a które to stawały się ostatecznie częścią dorobku
prawnego Unii Europejskiej i zalążkiem nowych polityk współpracy (np. układ z
Schengen, Unia Gospodarczo-Walutowa). Najbardziej zawiły był status osobnych
organizacji międzynarodowych powołanych przez część lub wszystkich członków UE
(Unia Zachodnioeuropejska, Europejska Agencja Kosmiczna, Rada Europy), które w
swych działaniach uzupełniają i wspomagają polityki prowadzone w ramach Unii
Europejskiej, a przez co niesłusznie są z nią mylone. Zastanawiano się, jak te
odrębne organizacje umieścić w skomplikowanej strukturze prawnej zintegrowanego
kontynentu europejskiego i jak umieścić prawo Unii w prawie międzynarodowym.

Ten układ prawny w sferze wewnętrznej, jak i zewnętrznej, zreformował traktat
lizboński. Zlikwidował on podział Unii na filary, nadał jej osobowość prawną i
podmiotowość prawnomiędzynarodową, zlikwidował Wspólnotę Europejską. Wraz z
likwidacją Wspólnoty Europejskiej Unia stała się jej następcą prawnym oraz
otrzymała status organizacji międzynarodowej.

Unia Europejska jest unikatową formą tego typu na arenie międzynarodowej mającą
ok. 30% udział w światowym PKB. Rola Unii jako światowego mocarstwa w polityce
zagranicznej wzrasta, tworzone są unijne placówki dyplomatyczne, a sama UE jest
członkiem m.in.: Światowej Organizacji Handlu, G7 i G20. Ciągle jednak głównymi
aktorami i reżyserami polityki zagranicznej UE są państwa członkowskie, a nie
ośrodki ponadnarodowe. Od lat 90. XX wieku wzrasta też wojskowy aspekt Unii
Europejskiej, oparty początkowo na powstałej w latach 40. XX wieku Unii
Zachodnioeuropejskiej, a którego obecnie główny trzon stanowi wspólna polityka
bezpieczeństwa i obrony. Najnowszą polityką UE jest polityka kosmiczna.
Realizowana jest ona w oparciu o współpracę z Europejską Agencją Kosmiczną,
jednak nie wszyscy członkowie UE są członkami EAK.

Kompetencje wyłączne to kompetencje, w których pierwszeństwo posiada Unia i jej
instytucja. Państwa mogą podjąć działania za uprzednią zgodą UE. Są to
funkcjonowanie rynku wewnętrznego, unia celna, polityka monetarna krajów, które
przyjęły walutę euro, zasoby morskie i polityka rybołówstwa, wspólna polityka
handlowa.

Kompetencje dzielone to kompetencje, w których Unia i państwa członkowskie
wspólnie stanowią prawo, lecz tylko tam, gdzie Unia nie wykonała swoich
kompetencji lub zaprzestała wykonywać swoją kompetencję. Są to: wspólny rynek,
polityka społeczna (w zakresie spraw wymienionych w Traktacie), spójność
ekonomiczna, społeczna i terytorialna, rolnictwo i połów ryb (wyłączając morskie
zasoby), ochrona środowiska, ochrona konsumencka, transport, sieci, drogi i
połączenia transeuropejskie, energia, przestrzeń wolności, bezpieczeństwa i
sprawiedliwości, ochrona zdrowia i bezpieczeństwo publiczne (w zakresie spraw
wymienionych w Traktacie).

Kompetencje wspomagające mają charakter koordynujący, wspierający i
uzupełniający jednak bez harmonizacji prawa w tych obszarach. Są to: ochrona i
polepszanie ludzkiego zdrowia, przemysł, kultura, turystyka, edukacja, młodzież,
sport i doradztwo zawodowe, ochrona obywatelska, współpraca administracyjna.

Art. 2 TFUE w dalszej części wspomina ogólne kompetencje Unii ws. gospodarczych
i zatrudnienia. Szczególnymi kompetencjami posługuje się wspólna polityka
zagraniczna i bezpieczeństwa.

Niewymieniona z nazwy w określonych kompetencjach jest polityka w zakresie
badań, rozwoju technologicznego oraz przestrzeni kosmicznej.

Środki pieniężne Unii Europejskiej gromadzone są przez państwa członkowskie i
przekazywane do unijnego budżetu. Zgodnie z prawem środki te stanowią zasoby
własne Unii Europejskiej. Źródła wpływów do budżetu:

Unia Europejska wykształciła specyficzny dla siebie system rządzenia. Opiera się
na wykształceniu odrębnej od władz krajowych administracji wykonawczej szczebla
unijnego na czele z Komisją Europejską. Funkcje prawodawcze skupia Rada Unii
Europejskiej, czyli ministrowie poszczególnych sektorów. Ten szczebel zapewnić
ma ochronę narodowych interesów państw członkowskich. W procesie legislacji
bierze także udział wybierany w wyborach powszechnych Parlament Europejski.
Trójpodział władzy dopełnia Trybunał Sprawiedliwości Unii Europejskiej, będący
swoistym Trybunałem Konstytucyjnym i Sądem Najwyższym. Bada on zgodność
przepisów unijnych z Traktatami oraz poprawne wykonywanie prawa UE w państwach
członkowskich. Charakterystycznym dla organizacji międzynarodowej są spotkania
szefów rządów i głów państw – tutaj w formie zinstytucjonalizowanej Rady
Europejskiej. W systemie prawnym nie spełnia żadnych funkcji poza „wyznaczaniem
celów i kierunków działań”, de facto jest najważniejszą z instytucji.

Lista najważniejszych osób w systemie instytucjonalnym Unii na podstawie
europa.eu:

14 listopada 1991 r. Trybunał Sprawiedliwości stwierdził, że Traktat
ustanawiający Europejską Wspólnotę Gospodarczą należy pojmować jako
konstytucyjną kartę ustanawiającą podstawowe zasady prawa wspólnotowego. Obecnie
za takową konstytucję Unii należy uznać Traktat o Unii Europejskiej oraz
wspomniany w orzeczeniu Traktat EWG, funkcjonujący dziś jako Traktat o
funkcjonowaniu Unii Europejskiej.

Prawo unijne ma pierwszeństwo przed aktami prawa wewnętrznego (regułami
normatywnymi) państw członkowskich. Związane jest to z zasadą, iż kraj
członkowski nie może powoływać się na przepisy wewnętrzne w celu nierealizowania
prawa wspólnotowego, czyli zasadą supremacji prawa Unii. Dyskusyjne jest, czy
zasada ta obejmuje także pierwszeństwo przed konstytucjami państw członkowskich.
W praktyce, przy pojawieniu się różnic i rozbieżności, konstytucja państwa
członkowskiego była zmieniana.

Prawo stanowione w ramach Unii Europejskiej można podzielić na prawo pierwotne,
a więc traktaty założycielskie, traktaty modyfikujące, traktaty akcesyjne i
prawo wtórne, na które składają się rozporządzenia, dyrektywy, decyzje, opinie,
zalecenia; pomiędzy pierwotnym a wtórnym należy umieścić umowy międzynarodowe
zawierane przez Unię Europejską, bądź wcześniej przez Wspólnotę Europejską,
której to Unia jest następcą prawnym. Szczególną rolę w tym systemie posiadają
umowy stowarzyszeniowe oraz umowy zawierane z państwami EFT-y.

Osobny charakter mają akty prawne podejmowane w ramach wspólnej polityki
zagranicznej i bezpieczeństwa oraz wspólnej polityki bezpieczeństwa i obrony.
Obie te polityki zachowały specyficzny status, nawiązujący w pewnym stopniu do
filarowości znanej z Maastricht, Amsterdamu i Nicei. Akty te, przez swój ściśle
międzyrządowy charakter, obowiązkową jednomyślność, brak możliwości narzucenia i
egzekucji przez organy ponadnarodowe, śladowe kompetencje Trybunału
Sprawiedliwości, zaliczane mogą być do prawa międzynarodowego publicznego. Wraz
z rozwojem wspólnego dorobku w tych politykach, następuje proces ich
ściślejszego powiązania prawem Unii.

Terytorialny zasięg prawa unijnego pokrywa się z terytorium państw członkowskich
Unii Europejskiej. Terytoria zależne nie są częścią Unii, a więc prawo Unii nie
jest tam stosowane lub jego stosowanie jest minimalne. Zmiana statusu na
integralną część państwa członkowskiego wiąże się także z przynależnością do
Unii, udziałem w jej politykach, jak i koniecznością akceptacji prawa Unii (taka
sytuacja miała miejsce w 2011, gdy Majotta zmieniła status ze zbiorowości
zamorskiej na departament zamorski). Rozszerzeniem stosowania prawa unijnego są
umowy stowarzyszeniowe zawierane z państwami europejskimi, w których to państwa
te godzą się dostosować swoje prawo do wymogów UE. Osobnym przykładem jest
Europejski Obszar Gospodarczy. Norwegia, Islandia i Liechtenstein zobowiązały
się, w zamian za uczestnictwo w niektórych wspólnych politykach, do akceptacji
prawa stanowionego w ich ramach. W rzeczywistości państwa EOG aplikują ok. 70%
prawa Unii do swego porządku krajowego.

W użyciu spotykany jest także termin prawo wspólnotowe. Do roku 2009 r. terminem
tym określano wszystkie akty prawne powstałe w ramach pierwszego filara. Dla
odróżnienia termin prawo unijne kojarzony był bądź z prawem drugiego i trzeciego
filara, bądź z wszystkimi łącznie aktami prawa powstałymi w ramach UE bez
względu na filar. Wraz z wejściem w życie Lizbony przestała obowiązywać
struktura filarowa i przestała istnieć Wspólnota Europejska. Zatem od 1 grudnia
2009 r. termin prawo wspólnotowe jako określenie aktów prawa powstałych w ramach
Unii Europejskiej jest nadużyciem, gdyż w ramach Unii nie ma już żadnej z
dawnych trzech Wspólnot. Termin prawo wspólnotowe może być za to użyty do wciąż
istniejącego i wyłączonego z Unii Europejskiej Euratomu. Europejska Wspólnota
Energii Atomowej jest osobną organizacją międzynarodową i prawo stanowione w jej
ramach może być określane mianem wspólnotowe.

Zwany początkowo „traktatem reformującym”. Zawiera zmiany w Traktacie o Unii
Europejskiej i Traktacie ustanawiającym Wspólnotę Europejską. Nazwa drugiego z
wymienionych traktatów zostaje zmieniona na Traktat o funkcjonowaniu Unii
Europejskiej. Wszedł w życie 1 grudnia 2009 r., pierwotnie miał wejść w życie 1
stycznia 2009 roku, ale nie został ratyfikowany przez wszystkie strony w
wymaganym czasie. Traktat lizboński jest efektem prac wynikających z fiaska
Traktatu ustanawiającego Konstytucję dla Europy. Najważniejszymi założeniami
Lizbony są zniesienie podziału na Wspólnotę Europejską i Unię Europejską,
nadanie Unii Europejskiej osobowości prawnej, przekształcenie Unii w organizację
międzynarodową, zniesienie podziału filarowego, dodanie nowych polityk,
uszczegółowienie zasad rządzących Unią, podział kompetencji pomiędzy Unię a
państwa członkowskie, sprecyzowanie katalogu źródeł prawa Unii, sprecyzowanie
procedur stanowienia i rewizji prawa pierwotnego Unii, określenie nowego miejsca
Unii na arenie międzynarodowej i w systemie światowego bezpieczeństwa, powołanie
nowych instytucji, wzmocnienie roli Parlamentu Europejskiego, umocnienie roli
parlamentów narodowych, prawne usankcjonowanie Eurogrupy, umocnienie zasady
elastyczności, reforma systemu głosowania w Radzie Unii Europejskiej,
usprawnienie działań Unii grupującej 27 państw członkowskich.

Wbrew publicystycznym komentarzom, jak i wypowiedziom niektórych polityków,
przepisy Karty Praw Podstawowych obowiązują w Polsce. Według protokołu 7
załączonego do TUE, TFUE, TEWEA w sprawie stosowania Karty praw podstawowych
Unii Europejskiej do Polski i Zjednoczonego Królestwa wyłączeniu stosowania w
systemie sądownictwa ma jedynie tytuł IV KPP. Natomiast artykuł 2 chroni obecne
ustawodawstwo krajowe przed uznaniem go za niezgodne z postanowieniami Karty.
Praktyka taka została zastosowana w celu ochrony polskiego prawa przed
roszczeniową interpretacją Karty Praw Podstawowych.

Kraje Unii mają zintegrowane rynki z Islandią, Liechtensteinem i Norwegią w
ramach Europejskiego Obszaru Gospodarczego. W teorii integracji ekonomicznej
zaznacza się, że kraje te osiągnęły pierwszy (strefa wolnego handlu) i trzeci
stopień integracji (jednolity rynek), z pominięciem stopnia drugiego (unia
celna). Szereg umów liberalizacyjnych zawarto także ze Szwajcarią w 1999 i 2004
r. Państwa te, mimo iż formalnie nie są członkami Unii Europejskiej, uczestniczą
w wybranych politykach i porozumieniach (m.in.: układ z Schengen, Dublin II),
zobowiązują się do aplikacji niezbędnych unijnych przepisów prawnych do swoich
porządków krajowych, co stanowi przykład rozszerzenia zakresu terytorialnego
stosowania prawa unijnego.

Większość ludności zamieszkującej UE to chrześcijanie (według badań Eurobarometr
2010 w krajach zaliczanych potem do tzw. EU-27 było to 70%). Nie sposób określić
dokładnej liczby chrześcijan, ponieważ w niektórych krajach, takich jak Francja,
Belgia i Luksemburg konsekwentnie i dosłownie przestrzega się świeckości państwa
i państwowe instytuty statystyczne i publiczne ośrodki badawcze nie zbierają
informacji na temat denominacji religijnych. Z kolei w innych krajach, w których
nie ma formalnego rozdziału Kościoła od państwa, jak w Wielkiej Brytanii, Danii
czy Grecji i gdzie obywatele z założenia są członkami Kościołów państwowych,
liczba chrześcijan jest wysoce zawyżona. W krajach tych przynależność do
Kościołów państwowych jest jedną z wielu oznak tożsamości narodowej, rzadziej
natomiast oznacza identyfikację z określonymi doktrynami religijnymi.
Europejskie chrześcijaństwo tradycyjnie podzielone jest na trzy odłamy:
katolicyzm, protestantyzm i prawosławie. Katolicyzm jest dominującym wyznaniem w
Irlandii, Portugalii, Hiszpanii, Francji, Luksemburgu, Belgii, wschodnich i
południowych prowincjach Holandii, południowych i zachodnich landach Niemiec,
Austrii, Włoszech, Malcie, Słowenii, Węgrzech, Słowacji, Czechach, Polsce,
Litwie oraz w południowo-wschodnich okręgach Łotwy. Protestantyzm tradycji
luterańskiej dominuje w środkowych, wschodnich i północnych landach Niemiec,
Danii, Szwecji, Finlandii, Estonii i Łotwie; tradycji kalwińskiej i
prezbiteriańskiej najliczniejszy jest w środkowej i północnej Holandii,
wschodnich Węgrzech i w Szkocji; zaś anglikańskiej w Anglii, Walii i Irlandii
Północnej. Natomiast prawosławie jest dominującym wyznaniem na Cyprze, w Grecji,
Bułgarii, Rumunii i wschodnich rejonach Łotwy i Estonii.

Gospodarka wszystkich państw tworzących Unię Europejską rozpatrywanych łącznie,
jakby stanowiły jedno państwo. W 2010 roku PKB Unii Europejskiej wynosił 12,279
biliona € (16,282 biliona $), co oznacza że gospodarka Unii Europejskiej była
większa od największej gospodarki pojedynczego państwa, Stanów Zjednoczonych.

Między rokiem 1993 a 2009 (czyli od wejścia w życie traktatu z Maastricht do
czasu wejścia w życie traktatu z Lizbony) Euratom był częścią Unii Europejskiej
(w ramach tzw. pierwszego filara). Obecnie został osobną organizacją
międzynarodową Euratom, której podstawą funkcjonowania jest Traktat
ustanawiający Europejską Wspólnotę Energii Atomowej. Wyrazem powiązania Unii
Europejskiej i Europejskiej Wspólnoty Energii Atomowej jest jedność instytucji i
organów, jak i niemożność członkostwa tylko w jednej z tych dwóch organizacji.

Unia Europejska jest gospodarczo-politycznym związkiem dwudziestu ośmiu
demokratycznych krajów europejskich, będącym efektem wieloletniego procesu
integracji politycznej, gospodarczej i społecznej. Jest zarazem największą i
najprężniejszą organizacją tego typu na świecie. Posiada symbole, które przyjęte
zostały podczas szczytu UE w Brukseli w 18 czerwca 2004 roku i zapisane w
Traktat Konstytucyjny dla Unii Europejskiej. Ostatecznie, by nie sugerować, że
UE jest superpaństwem – odstąpiono w Traktacie Reformującym od unijnych symboli
Unii, jednak pozostają one aktualne dla państw członkowskich.



https://pl.wikipedia.org/wiki/Republika_Zielonego_Przyl%C4%85dka

Republika Zielonego Przylądka (port. Cabo Verde, República de Cabo Verde) –
państwo wyspiarskie na Oceanie Atlantyckim, położone ponad 450 km na zachód od
zachodnich wybrzeży Afryki, geograficznie tożsame z Wyspami Zielonego Przylądka.

Nazwa państwa pochodzi od znajdującego się na wschód od wysp Przylądka Zielonego
– najbardziej, po przylądku Almadi, na zachód wysuniętego punktu kontynentalnej
Afryki.

Republika Zielonego Przylądka jest demokratyczną republiką wielopartyjną. Na
czele państwa stoi prezydent. Głównymi siłami politycznymi w państwie są:
Afrykańska Partia na rzecz Niepodległości Zielonego Przylądka (PAICV – Partido
Africano para Independência de Cabo Verde) i Ruch dla Demokracji (MPD –
Movimento para a Democracia).

Wyspy Zielonego Przylądka stanowią archipelag położony w środkowej części Oceanu
Atlantyckiego, ponad 450 km na zachód od wybrzeży Afryki, na wysokości Przylądka
Zielonego. Archipelag ten składa się z 10 głównych wysp i 16 mniejszych wysepek.
Dzielą się one na dwie grupy: Wyspy Zawietrzne (Ilhas de Barlavento) i
Podwietrzne (Ilhas de Sotavento). Wyspy Zawietrzne to położone na północy wyspy:
Santo Antão, São Vicente, Santa Luzia, São Nicolau, Sal i Boa Vista. Wyspy
Podwietrzne leżą na południu, są to Maio, Santiago, Fogo i Brava. Wnętrza wysp
są górzyste z najwyższym szczytem Pico do Fogo – 2829 m n.p.m., będącym aktywnym
wulkanem (ostatnia erupcja w 2014 r.) Wyspy zajmują powierzchnię 4033 km².
Wszystkie, oprócz wyspy Santa Luzia, są zamieszkane. Główne miasta to Praia (130
tys. mieszkańców) i Mindelo (70 tys. mieszkańców).

Republikę zamieszkują Kabowerdeńczycy (przymiotnik: kabowerdeński). Do czasu
przybycia na Wyspy Portugalczyków w XV w. pozostawały one niezamieszkane.
Dzisiejsi mieszkańcy są potomkami niewolników sprowadzanych do pracy (głównie z
terenu dzisiejszego Senegalu) oraz portugalskich kolonistów. 71% społeczeństwa
stanowią Mulaci, 28% jest pochodzenia murzyńskiego. Osoby pochodzenia
europejskiego, zwłaszcza portugalskiego, stanowią 1% populacji. W 2000 roku
liczba ludności na wyspach wynosiła ok. 435 tys. osób, natomiast poza granicami
kraju, zwłaszcza w USA, Portugalii i Holandii żyje liczna diaspora, szacowana na
ok. 700 tys. osób, z czego ok. 500 tys. w USA.

Ponad połowa ludności zamieszkuje główną wyspę archipelagu – Santiago. Według
spisu z 2000 kobiety stanowiły 51,9% społeczeństwa, a mężczyźni – 48,1%. 3/4
ludności nie skończyło 15 lat; średni wiek w 2000 wynosił 17,4. Sytuacja taka
jest wynikiem nie tyle wysokiego przyrostu naturalnego (wynoszącego ok. 2,4%
rocznie), ile zachwiania równowagi wskutek emigracji dorosłych. Przeciętne
gospodarstwo domowe na wyspach składa się z 4,6 osoby. Znaczną część
społeczeństwa stanowią samotni rodzice lub osoby żyjące w wolnych związkach,
jedynie ok. 20% dorosłej populacji zawarło formalny ślub. Zwyczaj niezawierania
małżeństw jest spuścizną portugalskiego systemu prawnego, który zabraniał
małżeństw pomiędzy wolnymi a niewolnikami.

Językiem urzędowym na wyspach jest język portugalski, jednak większość ludności
posługuje się językiem kreolskim określanym także jako krioulo, występującym w
kilku odmianach. Jego podstawą jest na ogół język portugalski, zaś na
poszczególnych wyspach duży udział w wykształceniu dialektów miały różne języki
– na São Vincente – francuski, na Boa Vista – włoski, na Brava – angielski. Od
kilku lat nasilają się żądania przyznania językowi kabowerdianu statusu języka
urzędowego. Powszechna, zwłaszcza wśród młodszego pokolenia jest znajomość
francuskiego, nauka którego jest w szkołach obowiązkowa.

Wyspy przed przybyciem Europejczyków były bezludne. Prawdopodobnie zostały
odkryte w 1456 roku przez Alvise Cadamosto. Od 1462 roku napływ osadników z
Portugalii. W 1532 na wyspie ustanowione zostało pierwsze biskupstwo. Wyspy
stały się dla Portugalczyków bazą wypadową do Afryki i ważnym punktem na drodze
między Portugalią a Indiami, zaś w latach 1500–1620 wyspa Santiago była głównym
centrum światowego handlu afrykańskimi niewolnikami. Część z nich była osadzana
na miejscu i wykorzystywana do pracy na plantacjach. W następnych latach
znaczenie Wysp w tej dziedzinie nieco spadło; ponowny rozkwit handlu
niewolnikami rozpoczął się na początku XVIII wieku i był związany z ich
dostawami do angielskich kolonii w Ameryce Północnej. Także w XVIII i XIX wieku
wyspy były ważnym portem wielorybniczym. W 1878 roku na Wyspach ostatecznie
zakazano niewolnictwa.

Od 1951 roku kolonia miała status prowincji zamorskiej Portugalii. W 1956 roku
utworzona została lewicowa Afrykańska Partia Niepodległości Gwinei i Wysp
Zielonego Przylądka (PAIGC). W 1963 roku partia rozpoczęła zbrojną walkę o
niepodległość. W 1974 roku, po rewolucji goździków w Portugalii, rewolucyjne
władze zezwoliły na niepodległość wysp. Proklamację niepodległości ogłoszono 5
lipca 1975 roku. Pierwszym prezydentem kraju został Aristides Pereira. PAIGC
sprawowała również rządy w Gwinei-Bissau co za tym idzie oba państwa dążyły do
utworzenia unii. Republika Zielonego Przylądka zerwała stosunki z Gwineą-Bissau
po puczu który miał tam miejsce w 1980 roku. Sekcja PAIGC na wyspach
przekształciła się w odrębną Afrykańską Partię na rzecz Niepodległości Zielonego
Przylądka (PAICV). Władze republiki przeprowadziły likwidację wielkiej własności
ziemskiej, poopierały tworzenie gospodarstw państwowych i spółdzielczych. Rządy
były sprawowane w ramach systemu jednopartyjnego.

Wieloletnia susza w latach 80. i 90. spowodowała kryzys gospodarczy i
doprowadziła do uzależnienia republiki od pomocy zagranicznej. W 1990 roku
rozpoczął się proces demokratyzacji kraju. W jego ramach wprowadzono system
wielopartyjny. W 1991 roku odbyły się wybory parlamentarne i prezydenckie.
Zwycięstwo w nich odniósł opozycyjny Ruch dla Demokracji (MPD). Lider opozycji
António Monteiro został prezydentem kraju. W 1992 roku wprowadzono nową
konstytucję. Wybory w 1995 roku potwierdziły władzę Monteiro i MPD. Nowe władze
prowadziły politykę prywatyzacji i liberalizacji gospodarki. PAICV do władzy
powrócił w 2001 roku kiedy to partia zdobyła większość w parlamencie.
Prezydentem został jej kandydat, Pedro Pires. W 2011 roku Jorge Carlos Fonseca z
MPD zwyciężył w wyborach prezydenckich.

Główną gałęzią gospodarki jest rolnictwo – na potrzeby własnego rynku uprawia
się m.in. kukurydzę, ziemniaki, maniok, groch, a ponadto – zarówno na własne
potrzeby, jak i na eksport – orzechy kokosowe, trzcinę cukrową, banany i
daktyle. Uprawa roli jest utrudniona przez skrajnie suchy klimat – na wielu
wyspach jest zbyt mało wody, by prowadzić działalność rolniczą. Ziemie uprawne
stanowią ok. 16% powierzchni kraju.

Dużą rolę odgrywa rybołówstwo, jednak możliwości połowowe nie są w pełni
wykorzystane przez lokalnych rybaków. Powodem tego jest niski poziom
technologiczny miejscowych rybaków; większość ryb łowionych na wodach Republiki
wpada w sieci zagranicznych łowców. Spore znaczenie ma także związane z
rybołówstwem przetwórstwo ryb. Głównym gatunkiem połowowym jest tuńczyk. Oprócz
ryb łowi się i przetwarza m.in. langusty.

Import obejmuje głównie artykuły spożywcze – 90% środków żywnościowych pochodzi
z tego źródła. Ponadto na wyspy przywożone są towary przemysłowe, zwłaszcza
elektronika, oraz maszyny i statki.

Pewne znaczenie dla gospodarki kraju ma także turystyka; ostatnio jej znaczenie
powoli rośnie, zaś dochody z tego źródła corocznie zwiększają się o kilka
procent. Obecnie turystyka dostarcza ok. 10% PKB.

Na terenie kraju nie ma złóż ważnych surowców mineralnych. W większych ilościach
występuje jedynie bazalt, kaolin i gips. Pozyskuje się je w celu wytwarzania
wyrobów dla przemysłu budowlanego i w niewielkich ilościach – na eksport. Wyspy
eksportują też sól pozyskiwaną z wody morskiej.

Turystyka w Republice Zielonego Przylądka skupia się głównie na wyspach Sal i
Boa Vista, które były celem podróży około 90% turystów odwiedzających ten kraj w
2013 r. Obie wyspy przyciągają piaszczystymi plażami, znakomitymi warunkami do
uprawiania sportów wodnych, kuchnią i licznymi miejscami noclegowymi. Na nich
znajduje się blisko 75% infrastruktury turystycznej kraju. W ciągu roku na Sal
przyjechało około 200 tysięcy urlopowiczów, na Boa Vistę 180 tysięcy, zaś
pozostałe wyspy zwiedziło mniej niż 50 tysięcy turystów. Co czwarty turysta
zagraniczny pochodził z Wielkiej Brytanii, a Europejczycy stanowili zdecydowaną
większość odwiedzających. Aż 99,2% noclegów wykupionych przez Brytyjczyków było
na Sal lub Boa Viście; ten sam wskaźnik wynosi 96,5% dla obywateli Beneluksu,
95,8% dla Włochów, 93,8% dla Niemców, 83,7% dla Portugalczyków, 73,6% dla
Francuzów.

Praia i Mindelo stanowią jedyne ważniejsze miasta republiki i przez nie
przechodzi większość podróży diaspory, imigracji oraz wizyt biznesowych. Wyspy
są atrakcyjne dla turystyki przyrodniczej, kulturowej i aktywnej; niecałą połowę
odwiedzających (nie licząc opisanych wcześniej Sal i Boa Visty) stanowili
Francuzi. Górzysta Santo Antão jest ceniona przez miłośników wędrówek pieszych
Stare Miasto Ribeira Grande de Santiago jest najstarszą europejską miejscowością
subtropikalną i została wpisana na listę światowego dziedzictwa UNESCO oraz
zaliczona do siedmiu cudów byłych kolonii portugalskich.

Od 2005 terytorium państwa dzieli się na 22 jednostki administracyjne zwane
concelho (l.mn. – concelhos), są to:

Kultura Wysp powstała ze zmieszania się kultury europejskiej, zwłaszcza
portugalskiej, z elementami afrykańskimi. Z tego kraju pochodzą śpiewaczka
Cesária Évora oraz piosenkarka Lura. Literatura tworzona przez pisarzy
pochodzących z Republiki Zielonego Przylądka jest jedną z bogatszych w Afryce.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_1982

XII Mistrzostwa Świata w Piłce Nożnej – odbyły się w dniach 13 czerwca – 11
lipca 1982 roku w Hiszpanii. Były to pierwsze finały, na których wystąpiły 24
zespoły. Decyzję o zwiększeniu liczby reprezentacji uczestniczących w finałach
spowodowało spopularyzowanie telewizji.

Zespół reprezentacji Polski zakwalifikował się do rozgrywek, jednak istniały
obawy, iż wprowadzony na pół roku przed rozpoczęciem turnieju stan wojenny może
źle wpłynąć na postawę piłkarzy. Od zakończenia eliminacji do rozpoczęcia
turnieju reprezentacja rozegrała zaledwie jeden oficjalny mecz towarzyski z
gospodarzami turnieju przegrany 2:3.

Początek turnieju był dla Polaków zły. Dwa bezbramkowe remisy w meczach z
Włochami i Kamerunem spowodowały, iż Polska znalazła się na ostatnim miejscu w
grupie. Jednak ostatecznie, w meczu ostatniej szansy Polacy nieoczekiwanie
rozgromili Peru 5:1 zdobywając 5 bramek w ciągu 22 minut. Awans z grupy
wywalczyli także Włosi, którzy zremisowali wszystkie trzy mecze, a w ostatnim
spotkaniu z Kamerunem z trudem obronili korzystny wynik 1:1.

W grupie 2 zmierzyły się reprezentacje Austrii, Chile, RFN i Algierii.
Algierczycy sprawili sensację pokonując ekipę Niemiec 2:1. Zespół z Maghrebu
miałby wielkie szanse wyeliminować ówczesnych mistrzów Europy jednak zespół RFN
pokonał Austrię, która wyszła z grupy z dwoma bramkami więcej od Algierii. Mecz
RFN-Austria do dziś budzi wiele kontrowersji. Już przed rozpoczęciem pojedynku
wiadomo było, iż wynik 1:0 dla ekipy Niemiec da, kosztem Algierii, awans obydwu
walczącym zespołom (ostatnie spotkania grupowe nie były, tak jak dziś,
rozgrywane o tej samej porze, dopiero od następnego turnieju w 1986 roku na
wskutek tychże kontrowersji wprowadzono ten zapis). Gdy po 10 minutach gry padła
bramka dla RFN obie drużyny w zasadzie przestały podejmować jakiekolwiek próby
zmiany wyniku, co spowodowało oburzenie nawet wśród części ich kibiców.

W grupie 3 grała Argentyna, która broniła tytułu sprzed 4 lat, Belgia, Węgry i
Salwador. Wschodzącą gwiazdą reprezentacji Argentyny był Diego Maradona.
Argentyna jednak przegrała w meczu otwarcia mistrzostw z Belgią 0:1. Oba te
zespoły zajęły dwa czołowe miejsca w grupie. Węgrzy natomiast pokonując Salwador
10:1 odnieśli najwyższe zwycięstwo w historii mistrzostw i reprezentacji. Jednak
to zwycięstwo nie pomogło Węgrom w awansie do kolejnej fazy mistrzostw.

Grupa 4 to rywalizacja pomiędzy ekipami Anglii, Francji, Czechosłowacji i
Kuwejtu. Pierwsze miejsce zajęła Anglia przed Francją. W meczu Francja – Kuwejt,
gdy Francuzi zdobyli bramkę, prezes futbolowej federacji Kuwejtu szejk Fahid
Al-Ahmad Al-Sabah wdarł się na boisko protestując przeciwko uznaniu bramki.
Zdezorientowany radziecki sędzia Miroslav Stupar zmienił swą decyzję i gol nie
został zaliczony, ta decyzja kosztowała arbitra utratę uprawnień do prowadzenia
spotkań międzynarodowych, a Kuwejt i tak przegrał 1:4.

W grupie 5 grały drużyny gospodarza – Hiszpanii, Irlandii Północnej, Jugosławii
i Hondurasu. Awans do dalszej fazy wywalczyli Hiszpanie i Irlandczycy, ale styl
gry ekipy gospodarzy (np. remis z nadspodziewanie dobrze grającym Hondurasem)
wzbudził rozczarowanie kibiców liczących iż na swoim terenie będą w stanie
odegrać istotną rolę w turnieju.

Grupę 6 tworzyły reprezentacje Brazylii, Szkocji, Nowej Zelandii i ZSRR. Drużyna
Brazylii była uważana za głównego pretendenta do tytułu, ponieważ w drużynie
Canarinhos występowało wiele ówczesnych gwiazd (Sócrates, Zico, Paulo Roberto
Falcão – znajdują się m.in. na liście FIFA 100). Razem z drużyną Brazylii z
grupy wyszła reprezentacja Związku Radzieckiego, która dzięki przewadze dwóch
bramek wyprzedziła Szkocję.

W grupie A znalazły się Polska, ZSRR i Belgia. Po zwycięstwie z Peru, Polska
drużyna „złapała rytm gry”. W meczu z Belgią dobrze grał Zbigniew Boniek, który
zdobył 3 bramki zapewniając biało-czerwonym zwycięstwo 3:0. Drużyna ZSRR również
pokonała Belgię, ale zaledwie 1:0. Do awansu do czołowej czwórki wystarczał
Polakom zatem remis z drużyną radziecką. Z uwagi na trwający stan wojenny, mecz
z zespołem ZSRR miał duży wymiar polityczny. Atmosferę podgrzewały dodatkowo,
wywieszane na trybunach (nie tylko przez Polaków), transparenty „Solidarności”.
Realizatorzy transmisji TVP starali się jednak, by obrazy te nie docierały do
widzów w Polsce. Z tego spotkania w pamięci kibiców zapisał się głównie
Włodzimierz Smolarek, który w końcowych minutach przetrzymywał piłkę w narożniku
boiska, zyskując w ten sposób cenne sekundy. Ostatecznie Polacy utrzymali do
ostatniego gwizdka rezultat 0:0, premiujący ich awans.

W grupie C naprzeciw siebie stanęły Brazylia, Włochy i Argentyna. Argentyńczycy
nie byli w stanie obronić tytułu. Przegrali najpierw 2:1 z Włochami, a następnie
3:1 z Brazylią. Diego Maradona, otrzymał w końcówce meczu czerwoną kartkę za
brutalny faul. O awansie do półfinału miał przesądzić pojedynek Brazylii i
Włoch. Ekipie Canarinhos wystarczał remis. Tymczasem Włosi, pokonali po
wyrównanym meczu piłkarzy z Brazylii 3:2. Bohaterem spotkania był Paolo Rossi,
który strzelił wszystkie gole dla Squadra Azzura. Piłkarz ten zagrał na mundialu
tylko dlatego, że skrócono mu karę dyskwalifikacji za udział w aferze
korupcyjnej (tzw. Toto Nero). W grupie D Francja wywalczyła awans pokonując
Austrię i Irlandię Północną.

W półfinale Polacy po raz drugi w tym turnieju zmierzyli się z reprezentacją
Włoch. W spotkaniu tym z powodu otrzymania dwóch żółtych kartek nie mógł
wystąpić Zbigniew Boniek. Trener Antoni Piechniczek nie zdecydował się na
wystawienie w jego miejsce Andrzeja Szarmacha, czołowego strzelca ligi
francuskiej. Włosi bez większego trudu pokonali biało-czerwonych 2:0, a obydwa
gole strzelił ponownie Paolo Rossi. Po mistrzostwach Paweł Janas tak skomentował
ten mecz: „Byliśmy o krok od wielkiego finału. W decydującym meczu z Włochami
zagraliśmy słabiej, mieliśmy akurat nie najlepszy dzień i nie udało nam się
wykorzystać szansy”.

W drugim półfinale Francja zmierzyła się z RFN. W normalnym czasie gry padł
remis 1:1. W dogrywce Francuzi prowadzili już 3:1, jednak Niemcom udało się
doprowadzić do remisu 3:3. Mecz musiał rozstrzygnąć się po rzutach karnych. W
karnych zwyciężyli 5:4 piłkarze RFN, ale ich zwycięstwo przyćmił wcześniejszy
brutalny faul ich bramkarza Heralda Schumachera na Francuzie Battistonie.
Francuz został odwieziony do szpitala, natomiast Schumacher nie został za ten
faul ukarany.

W półfinale RFN-Francja po raz pierwszy w historii turniejów o MŚ doszło do
konkursu rzutów karnych.

W meczu o 3. miejsce z Francją Polska wygrała 3:2 po golach Andrzeja Szarmacha,
Stefana Majewskiego oraz Janusza Kupcewicza. Dla Francji gole zdobyli René
Girard i Alain Couriol. Tym samym Polacy powtórzyli osiągnięcie z mundialu 1974,
kiedy to w meczu o 3. miejsce pokonali Brazylijczyków.

W finale reprezentacja Włoch pokonała RFN 3:1. Bramki dla Włoch strzelali
kolejno: Paolo Rossi, Marco Tardelli, Alessandro Altobelli. Honorowe trafienie
dla RFN zaliczył w 83. minucie Paul Breitner. Mecz na Estadio Santiago Bernabéu
oglądało ponad 90 000 kibiców.

Włosi zdobyli tytuł po raz trzeci. Poprzednio zdobywali go w 1934 i 1938 roku.
Włochy zrównały się w liczbie zwycięstw w tej imprezie z Brazylią.

W eliminacjach wystartowało 109 reprezentacji narodowych z 6 kontynentów.
Zapewniony awans miała Hiszpania  (gospodarze) oraz Argentyna  (obrońcy tytułu).



https://pl.wikipedia.org/wiki/Rafa%C5%82_Sonik

Rafał Krzysztof Sonik (ur. 3 czerwca 1966 w Krakowie) – polski przedsiębiorca i
kierowca rajdowy, startujący na wszędołazach (quadach) w rajdach terenowych,
zwycięzca rajdu Dakar, czterokrotny zdobywca Pucharu Świata FIM, pięciokrotny
mistrz Polski w rajdach enduro (w klasie 2K – quady z napędem na tylną oś).

W 2008 w ramach przygotowań do samodzielnego startu w Rajdzie Dakaru miał
przejechać trasę rajdu w zespole prasowym Orlen Teamu, jednakże rajd został
odwołany. W 2009 zadebiutował jako pierwszy Polak w kategorii quadów w rajdzie
Dakar, zajmując w klasyfikacji generalnej 3. miejsce – wówczas najwyższe w
historii startów Polaków w Dakarze. W 2010 pomimo różnych przeszkód ("chrzczone"
paliwo, przejazd odcinka specjalnego na uszkodzonej oponie) ukończył zawody na
5. pozycji. W tym samym roku po raz pierwszy zdecydował się na start w cyklu
Pucharu Świata, w którym w przedostatniej rundzie zmagań zapewnił sobie końcowe
zwycięstwo, wygrywając rajdy Tunezji i Brazylii oraz plasując się w czołówce
zawodów w Abu Zabi, Egipcie, a także na Sardynii.

W 2012 ponownie wziął udział w rajdzie Dakar, kończąc go na 4. miejscu, które
przyznano mu dopiero po dwóch latach w wyniku decyzji trybunału w Lozannie,
który zdyskwalifikował kilku innych zawodników za nieprzepisowe silniki.

Rajd Dakar 2014 był określany jako najtrudniejszy od czasu przeniesienia zawodów
do Ameryki Południowej. Rafał Sonik zajął 2. miejsce, ustępując Chilijczykowi
Ignacio Casale. W tym samym sezonie po raz pierwszy w karierze wygrał Abu Dhabi
Desert Challenge oraz Rajd Faraonów i tym samym stał się pierwszym quadowcem,
który choć raz wygrał w każdym z rajdów cyklu Pucharu Świata.

Został członkiem honorowego komitetu poparcia Bronisława Komorowskiego przed
wyborami prezydenckimi w Polsce w 2015 roku.

Od lat 80. równolegle z karierą sportową prowadzi działalność gospodarczą. Jest
współwłaścicielem spółki Gemini Holding działającej w sektorze nieruchomości
komercyjnych.



https://pl.wikipedia.org/wiki/Niemcy

Niemcy; Republika Federalna Niemiec, RFN (niem. Deutschland; Bundesrepublik
Deutschland, BRD, [ˈbʊndəsʁepuˌbliːk ˈdɔʏtʃlant], wymowa i) – państwo
federacyjne położone w zachodniej i środkowej Europie. Składa się z 16 krajów
związkowych (landów), a jego stolicą i największym miastem jest Berlin. Państwo
ma powierzchnię 357 168 km² i panuje w nim klimat umiarkowany. Z ponad 80
milionami mieszkańców jest najludniejszym krajem Unii Europejskiej. Jest to
czołowe pod względem gospodarczym i politycznym państwo Europy. Stanowi część
strefy Schengen i strefy euro, jest członkiem ONZ, OECD, G7, G20. Po USA, Niemcy
są drugim najbardziej popularnym celem migracji na świecie.

W starożytności na terenie obecnych Niemiec zamieszkiwały plemiona Bałtów i
Celtów, Germanie zamieszkiwali natomiast w Skandynawii i na wyspach Morza
Bałtyckiego. Zanim zostali po raz pierwszy wzmiankowani w źródle historycznym,
zaczęli migrować wzdłuż wybrzeży Bałtyku. Plemiona germańskie zdominowały
dawnych mieszkańców tych ziem, a w późniejszym okresie wkroczyły na teren
cesarstwa rzymskiego. W początkach średniowiecza w VI wieku na terenie obecnych
Niemiec pojawili się Słowianie. Zamieszkiwali oni przede wszystkim ziemie nad
Łabą i na wschód od niej. Słowiańskie osadnictwo miało też miejsce na terenie
dzisiejszej Bawarii (Bavaria Slavica). W późniejszych wiekach Słowianie ulegli
germanizacji. W X wieku terytoria niemieckie uformowały centralną część Świętego
Cesarstwa Rzymskiego. W XVI wieku północne Niemcy stały się centrum reformacji
protestanckiej, podczas gdy części południowe i zachodnie pozostały katolickie.
Różnice religijne doprowadziły do licznych konfliktów, na przykład do wojny
trzydziestoletniej. Okupacja kraju w okresie wojen napoleońskich doprowadziła do
rozwoju pangermanizmu i, w rezultacie, do zjednoczenia Niemiec w 1871 roku. Nowe
Cesarstwo Niemieckie zostało zdominowane przez Prusy. W wyniku I wojny światowej
i rewolucji w latach 1918–1919 Niemcy stały się Republiką Weimarską, a część ich
dawnych ziem została podzielona przez traktat wersalski. W 1933 roku wielki
kryzys doprowadził do powstania III Rzeszy. Następne lata zostały zdominowane
przez narodowy socjalizm i działania zbrojne podczas II wojny światowej. Po 1945
roku Niemcy zostały podzielone przez zwycięskich w wojnie aliantów, w wyniku
czego powstały dwa państwa: Niemcy Wschodnie i Niemcy Zachodnie. Ich
zjednoczenie nastąpiło w 1990 roku.

W roku 1957 Niemcy Zachodnie były jednym z członków założycieli wspólnot
europejskich, przekształconych później w Unię Europejską. Niemiecka gospodarka
jest jedną z największych na świecie. Niemcy mają także bogatą historię i
dziedzictwo kulturowe.

Według popularnej etymologii polska nazwa „Niemcy” wywodzi się z tego samego
rdzenia słowiańskiego, co określenia „niemy”, „obcy”, i podkreśla barierę
językową między germańskim językiem niemieckim a językami słowiańskimi („niemy”
jako osoba niemówiąca zrozumiałym językiem – podobnie jak w przekształconym pod
wpływem ruskim wyrazie niemowlę; do XVI wieku niemowię, niemowiątko) – psł.
*němъ – „pozbawiony zdolności mówienia”, „mówiący niezrozumiale, obcym,
niezrozumiałym językiem” → *němьcь „ten, kto nie ma zdolności mówienia”, „ten,
kto mówi niezrozumiale, niezrozumiałym językiem” (egocentryczne, podobne do
greckiego bárbaros – barbarzyńca) → Niemiec, tak samo we wszystkich językach
słowiańskich i w zapożyczonym od nich węgierskim német, zanotowane w takiej
formie jeszcze w erze plemiennej w Żywocie św. Metodego z IX w., w słowach
Rościsława do bizantyńskiego cesarza Michała III: ...суть въ ны въшьли учителе
мнози крьстияни из Влахъ, и из Грькъ, и из Немьць, учаще ны различь, а мы
Словени проста чадь и не имамъ, иже бы ны наставилъ на истину и разумъ сказалъ,
то, добреи владыко, посъли такъ мужь, иже ны исправить вьсяку правьду...
–...przyszli do nas liczni nauczyciele chrześcijanie z Włoch, Grecji i Niemiec,
którzy nas uczą rozmaicie. A my, Słowianie prosty lud i nie mamy nikogo, kto by
nas ku prawdzie skierował i zrozumiale pouczył. Więc dobry władco poślij tak
męża, aby umocnił wszelką prawdę. Według innej teorii, nazwa ta wywodzi się od
plemienia Nemeti wzmiankowanego przez Tacyta i Cezara.

Niemiecka flaga jest złożona z trzech pasów: czarnego u góry, czerwonego w
środku i złotego u dołu. Została ona po raz pierwszy użyta w roku 1848, kiedy
rozbite niemieckie państwa dążyły do zjednoczenia. Jej kolory zaczerpnięto z
mundurów żołnierzy, którzy walczyli w okresie wojen Napoleońskich. Kiedy doszło
do unifikacji, kolorami narodowymi stały się jednak czarny, czerwony i biały. W
1919 r., podczas tworzenia republiki, ponownie przyjęto barwy z 1848 r. W latach
30. XX wieku flagą państwową stała się flaga partii nazistowskiej, a po II
wojnie światowej w obu nowych państwach niemieckich przyjęto flagę sprzed okresu
nazizmu, lecz w Niemczech Wschodnich dodano do niej godło kraju. W wyniku
kolejnego zjednoczenia Niemiec ponownie uznano flagę dawnych Niemiec Zachodnich.

Godłem Niemiec jest czarny orzeł z czerwonym dziobem i pazurami na złotym tle. W
starożytności orzeł był symbolem rzymskich cesarzy. W średniowieczu Karol Wielki
przejął od nich symbol swojej władzy. Po podziale imperium Karola symbolem
Świętego Cesarstwa Rzymskiego stał się dwugłowy orzeł na złotym tle. Mimo
zniesienia cesarstwa w 1804 r. orzeł przetrwał jako herb monarchii austriackiej.
Z tego też powodu nie mógł on zostać przywrócony po zjednoczeniu Niemiec i
powstaniu Cesarstwa Rzymskiego, więc jako godło przyjęto orła jednogłowego. Był
on także symbolem Republiki Weimarskiej oraz Republiki Federalnej Niemiec od
1948 r.

Autorem tekstu niemieckiego hymnu jest August Heinrich Hoffmann von
Fallersleben, a muzykę skomponował Joseph Haydn. Tekst został napisany 26
sierpnia 1841 r. i wzywa do zjednoczenia państwa. 11 sierpnia 1922 utwór stał
się hymnem Republiki Weimarskiej. W okresie nazizmu tekst jego pierwszej strofy
został wykorzystany przez propagandę w celu uprawomocnienia działań zbrojnych,
prowadzonych wtedy przez Trzecią Rzeszę. Po II wojnie światowej nieoficjalnym
hymnem Niemiec stała się trzecia zwrotka pieśni von Fallerslebena, co
zatwierdzone zostało w 1991 r.

Plemiona germańskie wyodrębniły się prawdopodobnie w epoce brązu lub żelaza. Z
południowej Skandynawii i północnych Niemiec od I wieku p.n.e. wędrowali na
południe, wschód i zachód, stykając się z plemionami celtyckimi żyjącymi na
terenie Galii, a także ludami irańskimi, Bałtami oraz Słowianami w Środkowej i
Wschodniej Europie. Za sprawą Oktawiana Augusta rzymski dowódca Warus rozpoczął
podbój Germanii (obszaru ciągnącego się od Renu do gór Ural). W 9 r. n.e., trzy
rzymskie legiony zostały pokonane podczas bitwy w Lesie Teutoburskim przez
Cherusków pod wodzą Arminiusa. Do roku 100, kiedy Tacyt napisał Germanię,
plemiona germańskie osiedliły się wzdłuż Renu i Dunaju (Limes
Górnogermańsko-Retycki), zajmując większość terenu dzisiejszych Niemiec.
Austria, południowa Bawaria oraz zachodnia Nadrenia były jednak rzymskimi
prowincjami.

W trzecim wieku pojawiły się kolejne duże plemiona germańskie: Alamanowie,
Frankowie, Chattowie, Sasi, Fryzowie oraz Turyngowie. Około roku 260 Germanie
wkroczyli na tereny kontrolowane przez Cesarstwo Rzymskie. Po inwazji Hunów w
375 r. oraz podupadania Rzymu od 395 r. plemiona germańskie dalej migrowały na
południowy wschód. Większe z nich zaczęły dominować nad słabszymi. Rozległe
obszary zajmowali Frankowie, a tereny północne należały do Sasów.

25 grudnia 800 r., król Franków Karol Wielki został ukoronowany cesarzem i
stworzył Imperium Karolińskie, które zostało podzielone w 843 r., na podstawie
traktatu w Verdun. Święte Cesarstwo Rzymskie powstało ze wschodniej części
podzielonego obszaru. Jego terytorium rozciągało się od rzeki Eider na północy
do wybrzeży Morza Śródziemnego na południu. Podczas panowania władców z dynastii
Ludolfingów w latach 919–1024, kilka ważniejszych księstw zostało połączonych, a
król niemiecki został ukoronowany na Świętego Cesarza Rzymskiego w 962 r. Święte
Cesarstwo Rzymskie wchłonęło północną Italię i Burgundię podczas rządów dynastii
salickiej (1024–1125), lecz cesarze utracili znaczną część swojej potęgi podczas
sporu o inwestyturę.

W okresie panowania Hohenstaufów (1138–1254) niemieccy książęta rozszerzyli
swoje wpływy dalej na wschód i południe, na ziemie należące do Słowian,
rozpoczynając osadnictwo na tych i leżących jeszcze dalej na wschód terenach.
Północne miasta niemieckie rozwijały się jako członkowie Hanzy. W późniejszym
okresie liczba ludności kraju zdecydowanie zmniejszyła się z powodu „wielkiego
głodu” w latach 1315–1317, a następnie „czarnej śmierci” w latach 1348–1350.
Złota Bulla z 1356 r. wprowadziła podstawową konstytucję kraju i wprowadziła w
cesarstwie elekcję króla przez siedmiu elektorów.

Marcin Luter opublikował 95 tez w 1517 r. w Wittenberdze, rzucając tym samym
wyzwanie Kościołowi katolickiemu i rozpoczynając reformację. Kościół luterański
stał się oficjalną religią w wielu niemieckich księstwach do roku 1530. Spór
religijny doprowadził do wojny trzydziestoletniej (1618–1648), w ciągu której
populacja regionu spadła o 30%. Pokój westfalski w 1648 r. zakończył wojny
religijne w Niemczech, jednak kraj pozostał podzielony na wiele małych
państewek. W XVIII wieku Święte Cesarstwo Rzymskie składało się z około 1800
takich terytoriów.

Od 1740 r. spory pomiędzy austriacką monarchią Habsburgów oraz Prusami
zdominowały niemiecką historię. W 1806 r. imperium zostało rozwiązane w
rezultacie wojen napoleońskich.

Podczas upadku władzy Napoleona kongres wiedeński w 1814 stworzył Związek
Niemiecki (Deutscher Bund), luźną ligę 39 krajów. Niezgoda z europejską
restauracją monarchów spowodowała zwiększenie ruchów liberalnych, co spowodowało
wprowadzenie nowych represji przez austriackiego kanclerza Klemensa von
Metternicha. Niemiecki Związek Celny, unia celna, podtrzymywała ekonomiczną
równość wszystkich państw niemieckich. Nacjonalizm i liberalne idee rewolucji
francuskiej zdobyły rosnące poparcie Niemców, głównie młodych. W świetle Wiosny
Ludów, która zdestabilizowała francuską republikę, intelektualiści i inni
obywatele rozpoczęli rewolucję. Król Prus, Fryderyk Wilhelm IV, otrzymał ofertę
zostania cesarzem, ale z ograniczoną władzą, co sprawiło, że zrezygnował z
korony i zaproponował wprowadzenie konstytucji, doprowadzając do czasowego
niepowodzenia ruchu nacjonalistycznego.

Konflikt pomiędzy królem Prus Wilhelmem I Hohenzollernem i coraz bardziej
liberalnym parlamentem wybuchł w związku z reformami wojskowymi w 1862 r. Król
mianował nowego kanclerza, Otto von Bismarcka. Doprowadził on do wojny z Danią w
1864 r. Pruskie zwycięstwo w wojnie z Austrią w 1866 r. umożliwiło utworzenie
Związku Północnoniemieckiego (Norddeutscher Bund) i wykluczenia Austrii, dotąd
jednego z państw niemieckich, z federacji. Po pokonaniu przez Prusy Francji
podczas wojny w 1870 r., w 1871 r. proklamowano Cesarstwo Niemieckie w Wersalu,
które połączyło wszystkie państewka niemieckie poza Austrią.

Prusy, które zajmowały ok. 2/3 powierzchni nowego państwa, zdominowały je.
Pruscy królowie z dynastii Hohenzollernów przybrali tytuł cesarski, a Berlin
stał się jego stolicą. W kolejnych latach dzięki polityce zagranicznej Bismarck
jako kanclerz Niemiec pod rozkazami cesarza zapewnił państwu silną pozycję na
arenie międzynarodowej poprzez fałszowanie przymierzy, odosabnianie Francji w
sprawach dyplomatycznych i unikanie wojen. Za panowania Wilhelma II
Hohenzollerna Niemcy zaczęły stawać się państwem imperialistycznym, co
prowadziło do konfliktów z sąsiednimi krajami. W rezultacie konferencji
berlińskiej w 1884 r. Niemcy zażądały przyznania wielu kolonii, np. Niemieckiej
Afryki Wschodniej, Niemieckiej Afryki Południowo-Zachodniej, Togo oraz Kamerunu.
Większość przymierzy, do których dawniej przystąpiły Niemcy, nie zostało
odnowionych, a w nowych wykluczono państwo.

Zamach w Sarajewie na Franciszka Ferdynanda Habsburga 28 czerwca 1914 r. wywołał
I wojnę światową. Niemcy, jako część państw centralnych, ucierpiały wskutek
porażki z aliantami podczas jednego z najkrwawszych konfliktów w historii. Około
2 milionów niemieckich żołnierzy zginęło podczas wojny. Rewolucja listopadowa
wybuchła w listopadzie 1918 r., a król Wilhelm II i książęta abdykowali. Rozejm
w Compiègne zakończył I wojnę światową 11 listopada, a Niemcy zostały zmuszone
do podpisania traktatu wersalskiego w czerwcu 1919 r. Pokój został odebrany w
Niemczech jako poniżająca kontynuacja konfliktu i jest często wymieniana jako
jedna z przyczyn rozwoju nazizmu.

Na początku niemieckiej rewolucji w listopadzie 1918 r. Niemcy stały się
republiką. Walka o władzę toczyła się jednak dalej, z radykalnie lewicowymi
komunistami, którzy przejęli władzę w Bawarii. Rewolucja chyliła się ku końcowi
11 sierpnia 1919 r., kiedy demokratyczna konstytucja weimarska została
zatwierdzona przez prezydenta Friedricha Eberta. Nastąpił wtedy okres rozwoju
kulturalnego i ekonomicznego państwa, nazywany „złotymi latami dwudziestymi”,
czyli Goldene Zwanziger. W 1929 r. nastąpił jednak Wielki Kryzys. Surowe warunki
pokoju dyktowane przez traktat wersalski, a także długi czas niestabilnych
rządów, Niemcy coraz rzadziej identyfikowali się z rządem. Sytuację zaostrzała
legenda o ciosie w plecy, czyli przekonanie, iż winę za przegranie I wojny
światowej ponoszą cywile, którzy niewystarczająco wsparli wojsko. Rząd został
oskarżony o zdradę państwa poprzez podpisanie traktatu wersalskiego.

Do 1932 r. Komunistyczna Partia Niemiec oraz Narodowosocjalistyczna Niemiecka
Partia Robotników kontrolowały większość parlamentu, podsycając niezadowolenie z
rządu. Po serii nieudanych prób utworzenia rządu, prezydent Paul von Hindenburg
mianował Adolfa Hitlera kanclerzem Niemiec. Miało to miejsce 30 stycznia 1933 r.
27 lutego 1933 doszło do pożaru Reichstagu i w konsekwencji zniesienia wielu
praw obywateli. Wkrótce umożliwiono także wprowadzanie przez rząd ustaw
niezgodnych z konstytucją. Jedynie Socjaldemokratyczna Partia Niemiec głosowała
przeciwko, podczas gdy posłowie Komunistycznej Partii Niemiec byli już
uwięzieni. Poprzez używanie swojej władzy w celu zniszczenia jakiegokolwiek,
realnego lub domniemanego, oporu Hitler stworzył scentralizowane państwo
totalitarne w ciągu miesięcy. Gospodarka została odbudowana, skupiała się jednak
odtąd głównie na zbrojeniu militarnym.

W 1935 III Rzesza odzyskała kontrolę nad Terytorium Saary i tamtejszym Zagłębiem
Saary, a w 1936 nad Nadrenią, dwiema prowincjami, które zostały utracone na mocy
traktatu wersalskiego (1919); w 1938 nastąpił tzw. Anschluss Austrii i aneksja
Kraju Sudeckiego, a po zawarciu układu monachijskiego (1939) pod niemiecką
kontrolą znalazła się cała Czechosłowacja. Kampania wrześniowa została
przygotowana na podstawie paktu Ribbentrop-Mołotow i Operacji Himmler. 1
września 1939 roku niemiecki Wehrmacht rozpoczął atak zbrojny (tzw. blitzkrieg)
na Polskę, która szybko została zajęta przez III Rzeszę i sowiecką Armię
Czerwoną. Wielka Brytania i Francja wypowiedziały Niemcom wojnę, co było oznaką
rozpoczynającej się II wojny światowej. W trakcie rozwoju konfliktu Niemcy i ich
sprzymierzeńcy szybko zdobyły kontrolę w większości Europy Kontynentalnej i
Północnej Afryce. Planowano także opanowanie Wielkiej Brytanii, zakończyło się
to jednak niepowodzeniem. 22 czerwca 1941 r. Niemcy złamały pakt
Ribbentrop-Mołotow i zaatakowały Związek Radziecki. Japonia zaatakowała Pearl
Harbor, co spowodowało przyłączenie się do konfliktu Stanów Zjednoczonych. Bitwa
pod Stalingradem zmusiła Niemcy do odwrotu na froncie wschodnim.

We wrześniu 1943 r. sprzymierzeniec III Rzeszy, Włochy, poddały się, a
niemieckie oddziały musiały bronić dodatkowego frontu we Włoszech. Lądowanie w
Normandii otworzyło front zachodni, podczas gdy siły aliantów postępowały w głąb
niemieckiego terytorium. 8 maja 1945 r. siły III Rzeszy poddały się po zdobyciu
przez Armię Czerwoną Berlina.

III Rzesza prowadziła politykę ludobójczą na nieznaną wcześniej skalę. Z powodów
ideologicznych (rasizm) głównie w latach 1942–1945 wymordowano prawie 6 milionów
Żydów i kilkaset tysięcy Romów. Polityce wykluczenia i nieludzkiego traktowania,
a w skrajnej sytuacji masowym mordom, byli poddawani Słowianie z podbitych i
przeznaczonych do germanizacji terenów, głównie Polacy i Rosjanie. Ze
społeczeństwa niemieckiego wykluczeni byli niepełnosprawni, Świadkowie Jehowy,
homoseksualiści, a także członkowie opozycji. W czasie wojny III Rzesza straciła
szacunkowo 5,3 miliona żołnierzy i miliony cywilów, a także dużą część swego
dawnego terytorium.

Po złożeniu broni przez Niemcy terytorium państwa oraz jego stolica zostały
podzielone przez aliantów na cztery strefy okupacyjne. W sumie zmiany granic
dotyczyły 6,5 miliona Niemców, wysiedlonych ze wschodnich terenów. Część
zachodnia, kontrolowana przez Francję, Wielką Brytanię oraz Stany Zjednoczone,
została połączona 23 maja 1949 r., tworząc Republikę Federalną Niemiec
(Bundesrepublik Deutschland), a 7 października 1949 roku strefa radziecka stała
się Niemiecką Republiką Demokratyczną (Deutsche Demokratische Republik). Państwa
te były nieformalnie znane pod nazwami Niemcy Wschodnie i Niemcy Zachodnie.
Niemcy Wschodnie wybrały na swoją stolicę Berlin, podczas gdy siedzibą rządu
Niemiec Zachodnich stało się Bonn.

Niemcy Zachodnie, stworzone jako republika federalna ze społeczną gospodarką
rynkową, była sprzymierzona ze Stanami Zjednoczonymi, Wielką Brytanią i Francją.
Kraj przeżył stopniowy wzrost ekonomiczny, który rozpoczął się w latach
pięćdziesiątych. W 1955 r. państwo wstąpiło do NATO, a w 1957 r. było jednym z
założycieli Wspólnoty Europejskiej. Niemcy Wschodnie należały natomiast do bloku
wschodniego i znajdowały się pod gospodarczą i militarną kontrolą Związku
Radzieckiego. Mimo że miał być to kraj demokratyczny, władza polityczna
sprawowana była jedynie przez ważniejszych członków kontrolowanej przez
komunistów Socjalistycznej Partii Jedności Niemiec, wspomaganej przez
Ministerstwo Bezpieczeństwa Państwowego NRD (Stasi) potężną tajną służbę, a
także wiele innych organizacji, kontrolujących każdy aspekt życia społecznego.

Podczas gdy propaganda Wschodnich Niemiec opierała się na korzyściach programu
socjalistycznego oraz strachu przed inwazją Zachodnich Niemiec, wielu obywateli
wyjeżdżało na zachód w celu uzyskania wolności i lepszych perspektyw życiowych.
Mur berliński, zbudowany w 1961 r. w celu powstrzymania mieszkańców Wschodnich
Niemiec od uciekania na zachód stał się symbolem zimnej wojny, a jego upadek w
1989 r., poprzedzony reformami demokratycznymi w Polsce i na Węgrzech, stał się
symbolem upadku komunizmu i ponownego zjednoczenia Niemiec.

Zjednoczenie Niemiec stało się faktem 3 października 1990 roku na mocy
porozumienia zawartego 12 września podczas moskiewskiej konferencji dwa plus
cztery. 10 marca 1994 r. Berlin raz jeszcze zyskał miano stolicy Niemiec,
podczas gdy Bonn uzyskało status Bundesstadt (miasta federalnego), utrzymując
kilka ministerstw. Przenosiny rządu ukończono w 1999 r. Po zjednoczeniu Niemcy
zaczęły odgrywać większą rolę w Unii Europejskiej i NATO. Wysłały m.in.
żołnierzy na misję pokojową na Bałkany, w celu utrzymania tam równowagi, a także
do Afganistanu. W 2005 r. Angela Merkel została pierwszym kanclerzem-kobietą.

Niemcy znajdują się w Zachodniej Europie. Na północy graniczą z Danią, na
wschodzie z Polską i Republiką Czeską, na południu z Austrią oraz Szwajcarią, na
południowym zachodzie z Francją i Luksemburgiem, a na północnym zachodzie z
Belgią i Holandią. Leżą w przeważającej części pomiędzy równoleżnikami 47° a 55°
N (fragment wyspy Sylt znajduje się na północ od równoleżnika 55°) oraz
południkami 5° i 16° E. Obszar państwa obejmuje 357021 km², w tym 349223 km² na
lądzie i 7798 km² na wodzie. Jest to siódmy pod względem wielkości kraj w
Europie i 62 na świecie.

Niemcy rozciągają się od Alp (z najwyższym szczytem kraju – Zugspitze o
wysokości 2962 m n.p.m.) na południu po brzegi Morza Północnego (Nordsee) na
północnym zachodzie oraz Bałtyku (Ostsee) na północnym wschodzie. Porośnięte
lasami wyżyny centralnych Niemiec oraz niziny na północy kraju (z najniższym
punktem – Wilstermarsch o wysokości 3,54 m poniżej poziomu morza w miejscowości
Neuendorf-Sachsenbande) przecinają liczne rzeki, np. Ren, Dunaj i Łaba.
Zanikające lodowce górskie pojawiają się w Alpach. Głównymi surowcami
naturalnymi są: rudy żelaza, węgiel brunatny, węgiel kamienny, drewno, potas,
uran i miedź, gaz ziemny, sól kamienna i potasowa, nikiel oraz woda. Na terenie
Niemiec można wydzielić cztery wielkie regiony geograficzne: Nizinę
Północnoniemiecką, Średniogórze Niemieckie, przedgórze Alp (Wyżyna Bawarska) i
Alpy.

Niemieckie wybrzeże liczy 2389 km, zaś granice lądowe 3621 km. W tym granice z
poszczególnymi krajami: Austrią (784 km), Czechami (646 km), Holandią (577 km),
Polską (456 km), Francją (451 km), Szwajcarią (334 km), Belgią (167 km),
Luksemburgiem (138 km), Danią (68 km).

Wybrzeże Morza Bałtyckiego ma charakter wybrzeża wydmowego, na wyspie Rugia
występuje także klifowe. Urozmaicone jest ono licznymi zatokami (np. Zatoka
Pomorska, Zatoka Meklemburska) oraz wyspami, z których największe to Rugia oraz
– na granicy z Polską – Uznam. Wybrzeże Morza Północnego jest nizinne,
piaszczyste, częściowo zabagnione, również występują tu zatoki, a wzdłuż brzegu
ciągną się Wyspy Fryzyjskie.

Na północy Niemiec przeważa Niż Środkowoeuropejski. Największą krainą
geograficzną jest tutaj Nizina Północnoniemiecka. Na jej północnym wschodzie, na
pojezierzach: Szlezwicko-Holsztyńskim oraz Meklemburskim, które zostały objęte
zlodowaceniem bałtyckim, występuje rzeźba młodoglacjalna. Charakterystyczne dla
tych terenów są jeziora polodowcowe, wzniesienia moren czołowych, równiny
sandrowe, a także pradoliny: Toruńsko-Eberswaldzka i Warszawsko-Berlińska. Część
zachodnia i południowa niziny jest w znacznym stopniu zabagniona, o charakterze
staroglacjalnym, z wydmami, wysoczyznami morenowymi, a także pradoliną
Wrocławsko-Magdeburską.

Centralną część Niemiec obejmuje Średniogórze Niemieckie, posiadające rzeźbę
wyżynno-górzystą. Najdalej na północ jest wysunięty masyw górski Harz z
najwyższym szczytem Brocken o wysokości 1142 m n.p.m. Na zachodzie ciągną się
Reńskie Góry Łupkowe, w skład których wchodzą liczne pasma górskie: Taunus,
Westerwald czy Eifel, przecięte rzeką Ren. Dalej na wschód znajduje się pasmo
Rothaargebirge, a także Rhön, Las Turyński i Las Frankoński. Na granicy z
Czechami wznoszą się góry Rudawy.

Na południu Niemiec rozciąga się rozległa Wyżyna Bawarska, ograniczona od
północy Wyżyną Frankońską, od północnego zachodu Jurą Szwabską, a od północnego
wschodu Lasem Bawarskim i Lasem Czeskim. Dalej na zachód wznoszą się góry
Schwarzwald z najwyższym szczytem Feldberg o wysokości 1493 m n.p.m. Na południu
natomiast znajdują się Alpy Bawarsko-Tyrolskie oraz Alpy Salzburskie. W tych
pierwszych wznosi się najwyższy szczyt Niemiec – Zugspitze (2962 m n.p.m.)

W Niemczech panuje klimat umiarkowany z chłodnymi pochmurnymi i mokrymi zimami i
latami, na południu występuje fen. Większość terenu Niemiec leży w strefie
umiarkowanej ciepłej, gdzie dominują wilgotne wiatry zachodnie. Na północy
panuje klimat oceaniczny z całorocznymi opadami. Zimy są stosunkowo łagodne, a
lata dość ciepłe. Na wschodzie widać przejawy klimatu kontynentalnego. Zimy
bywają bardzo zimne, a lata bardzo ciepłe. W centralnej części kraju, a także na
południu klimat wykazuje cechy przejściowe, zarówno oceaniczne, jak i
kontynentalne. Zimy są tu łagodne, a lata chłodne, chociaż temperatury mogą
przekroczyć +30 °C. Najcieplejszym regionem Niemiec jest południowo-zachodni
zakątek kraju: Deutsche Weinstraße i Nizina Górnoreńska. Tutejsze lata mogą być
bardzo ciepłe przez długi okres. Czasami minimalna temperatura nie spada poniżej
+20 °C, co jest rzadkim zjawiskiem w pozostałej części kraju. Przeważają wiatry
zachodnie i południowo-zachodnie. Na Wyżynie Bawarskiej w miesiącach wiosennych
i jesiennych wieją ciepłe i suche feny. Występują zjawiska ekstremalne takie jak
letnie i wiosenne burze.

Lasy w Niemczech pokrywają 11,1 mln hektarów, co stanowi ok. 31% całkowitej
powierzchni kraju. Większość z nich (61%) stanowią lasy iglaste, jednak w
najbliższych dziesięcioleciach przewiduje się wzrost udziału lasów liściastych.
Najbardziej zalesionymi krajami związkowymi są Hesja oraz Nadrenia-Palatynat,
gdzie odsetek ten wynosi 42%. Najmniej lasów rośnie natomiast na terenie landu
Szlezwik-Holsztyn (10% w ogólnej powierzchni regionu). Najczęściej spotykanym
gatunkiem drzew jest świerk, który stanowi 28% wszystkich drzew w kraju. Dalsze
miejsca zajmują: sosna (24%), buk (15%) oraz dąb (10%). W sumie na terenie
Niemiec rośnie 71 gatunków drzew.

Dużą część spośród wszystkich lasów niemieckich pokrywają buczyny. Stawia to
Niemcy na pierwszym miejscu na świecie w odsetku lasów tego typu w ogólnej
powierzchni terenów leśnych. Na nizinach i w niższych partiach wyżyn rosną
dąbrowy, w których prócz dębu znajdziemy także brzozy, graby, lipy oraz
leszczyny. Lasy świerkowe, występujące na terenie Niemiec, są w większości
zalesione przez człowieka, a te naturalne pojawiają się głównie na wysokościach
od 700 do 1900 m n.p.m. Lasy bagienne powstają na terenach podmokłych, często
zalewanych. Rosną w nich głównie olsza, wierzba krucha oraz brzoza. Nad brzegami
rzek i jezior pojawiają się natomiast wierzby, jesiony i wiązy.

Łąki i pastwiska stanowią 14,8% powierzchni Niemiec. Koncentrują się one w
dolinach wielkich rzek (np. Łaby i Renu), a także w Bawarii oraz Brandenburgii.

Spośród dużych ssaków spotykanych w niemieckich lasach wyróżnić można:
niedźwiedzia brunatnego, łosia, rysia europejskiego, daniela, wilka szarego,
lisa rudego, jelenia szlachetnego, jelenia wschodniego i dzika europejskiego.
Pojawiają się tu też: bóbr europejski, gronostaj europejski, borsuk europejski,
wydra europejska, wiewiórka pospolita, zając szarak, jeż europejski, a także
wiele gatunków gryzoni i nietoperzy. W górach żyją m.in.: koziorożce alpejskie i
świstak alpejski, a w morzu liczne foki, delfiny, a nawet walenie.

Teren Niemiec charakteryzuje się dużym bogactwem świata ptaków. Cztery gatunki
występujące na obszarze kraju są według Międzynarodową Unię Ochrony Przyrody i
Jej Zasobów (IUCN) krytycznie zagrożone. Są to: burzyk balearski, ibis
grzywiasty, kulik cienkodzioby oraz czajka towarzyska. Pojawiają się tu też
zagrożone wyginięciem bernikla rdzawoszyja, raróg, uhla zwyczajna i sterniczka
zwyczajna. Szeroko reprezentowane są w Niemczech ptaki z rodziny kaczkowatych,
wśród nich gęś zbożowa, gęś tundrowa, gęś białoczelna, bernikla białolica,
łabędź niemy, łabędź krzykliwy, mandarynka, cyranka modroskrzydła, krzyżówka czy
nurogęś. Spośród ptaków wodnych pojawiają się także perkozy, kormorany, bąki,
czaple, rybołowy, żurawie, mewy, maskonury, rybitwy. Ptaki drapieżne
reprezentowane są np. przez orła przedniego, kanię rudą, sępa płowego, orlika
krzykliwego, jastrzębia i krogulca, a także sowy: puchacza, puszczyka
zwyczajnego, sowę śnieżną i jarzębatą, pójdźkę lub włochatkę. Pojawiają się
także zimorodki, lelki, dudki, dzięcioły, pliszki, wilgi, sójki, kruki, gawrony,
kawki, wrony, sikory, remizy, kowaliki, mysikróliki, muchołówki, drozdy, zięby,
szczygły czy wróble.

Na terenie Niemiec występuje pięć gatunków węży (eskulapa, żmija zygzakowata,
żmija żebrowana, zaskroniec zwyczajny i zaskroniec rybołów), trzy gatunki żółwi
(błotny, malowany oraz żółtobrzuchy) oraz sześć gatunków jaszczurek (Lacerta
bilineata, jaszczurka żyworodna, jaszczurka zielona, Iberolacerta horvathi,
jaszczurka zwinka oraz jaszczurka murowa). Występuje tu też szereg płazów, w tym
salamandra plamista, rzekotka drzewna czy ropucha szara.

Republika Federalna Niemiec składa się z szesnastu krajów związkowych,
nazywanych landami, posiadających własne konstytucje i szeroką autonomię. Ze
względu na różnice w ich wielkości oraz liczbie ludności, w każdym z nich różni
się system podziału administracyjnego. W 2009 r. Niemcy podzielone były na 403
powiaty, w tym 301 wiejskich i 102 miejskie.

W niemieckich miastach mieszka 74% całej populacji. Największym miastem jest
stolica państwa, Berlin, liczący 3 725 000 mieszkańców. Powyżej miliona
mieszkańców mają także Hamburg (1 686 100) oraz Monachium (1 429 584) i Kolonia
(1 007 000). Najwięcej miast liczących powyżej 100 000 mieszkańców znajduje się
na terenie kraju związkowego Nadrenia Północna-Westfalia, co związane jest ze
znajdującym się na tym terenie restrukturyzowanym Zagłębiem Ruhry. W sumie w 300
największych niemieckich miastach mieszka 37 milionów Niemców, co stanowi ok.
45% całej populacji.

Stolicą federalną jest Berlin, gdzie znajduje się siedziba rządu federalnego
(Bundesregierung), jednak część ministerstw rezyduje w Bonn. Część centralnych
urzędów mieści się w innych miastach, m.in. Karlsruhe i Norymberdze. System
polityczny Niemiec jest zorganizowany w oparciu o Ustawę Zasadniczą
(Grundgesetz), która działa jako konstytucja według zasady podziału władz
(Gewaltenteilung).

Głową państwa jest prezydent federalny, wybierany przez Zgromadzenie Federalne
(złożone z Bundestagu i przedstawicieli krajów związkowych, w liczbie równej
liczbie członków Bundestagu) na pięcioletnią kadencję. Jest możliwość
jednokrotnego powtórzenia kadencji. Ma on czysto reprezentacyjne znaczenie –
jest symbolem państwa, moderatorem. Nie ma prawa wetowania ustaw (może je
jedynie odesłać do Trybunału). Posiada prawo mianowania ambasadorów i konsulów
oraz wysuwania kandydatury kanclerza.

Władzą ustawodawczą (Legislative) jest Bundestag wraz z drugą izbą Radą
Federalną Niemiec (Bundesrat). Bundestag wybierany jest co cztery lata w
wyborach pięcioprzymiotnikowych: powszechnych, równych, bezpośrednich
(jednostopniowych), tajnych i proporcjonalnych, choć zasadniczo jest to system
mieszany z zapewnieniem wejścia do parlamentu wszystkich kandydatów, którzy w
swych okręgach uzyskali większość. Ustawowa liczba posłów liczy 598 (od
zjednoczenia Niemiec do 2002 roku wynosiła 656), ale wskutek tego
skomplikowanego systemu wyborczego liczba ta może zwiększać się o tzw. mandaty
nadwyżkowe. Tak jest w Bundestagu XVII kadencji, który liczył w dniu inauguracji
622 posłów – przy wygaśnięciu mandatu nadwyżkowego wybrany większościowo poseł
nie jest zastępowany przez kandydata z listy, tak że liczba ta zmniejszyła się
do 620 w roku 2012. Posłowie grupują się we frakcjach, do tworzenia których
potrzebne jest 5% ogólnej liczby posłów. Obecne frakcje to:SPD, CDU/CSU, Związek
90/Zieloni, FDP, Die Linke.

Bundestag na wniosek prezydenta dokonuje wyboru kanclerza i rządu, kontroluje
jego prace, zatwierdza umowy międzynarodowe, uchwala ustawy. Na czele izby
niższej stoi przewodniczący Bundestagu (wraz ze swoimi zastępcami). Obecnie jest
nim Norbert Lammert z CDU.

Władzę wykonawczą (Exekutive) stanowi rząd federalny z kanclerzem federalnym
(Bundeskanzler) na czele. Ma on prawo bezpośrednio ingerować w prace swoich
ministrów. Nie można pociągnąć całego rządu do odpowiedzialności politycznej.
Dzieje się tak dlatego, że każdy z ministrów działa według wytycznych kanclerza.
Dopiero gdy kanclerz zostanie pociągnięty do odpowiedzialności za pomocą
konstruktywnego wotum nieufności, wówczas rząd pośrednio pociągnięty jest do
odpowiedzialności. Parlament nie może odwoływać poszczególnych ministrów (zasada
odpowiedzialności rządu en bloc).

Niemcy posiadają system prawa kontynentalnego, oparty na prawie rzymskim z
kilkoma odniesieniami do prawa germańskiego. Federalny Trybunał Konstytucyjny
(Bundesverfassungsgericht) jest niemieckim Sądem Najwyższym, odpowiedzialnym za
sprawy dotyczące konstytucji państwa, z uprawnieniem kontroli działalności
agencji administracyjnych. W przypadku spraw karnych i cywilnych, sądem
najwyższej instancji jest Federalny Trybunał Sprawiedliwości. Inne sprawy
kierowane są do: Federalngeo Sądu Pracy, Federalnego Sądu Socjalnego,
Federalnego Trybunału Finansowego oraz Federalnego Sądu Administracyjnego.
Niemieckie prawo reguluje także konsekwencje zbrodni przeciwko ludzkości,
ludobójstwa oraz zbrodni wojennych i niemieckim sądom prawo korzystania z zasady
represji wszechświatowej w niektórych przypadkach.

Kodeksy karny i cywilny są skodyfikowane na stopniu narodowym w Strafgesetzbuch
oraz Bürgerliches Gesetzbuch. Niemiecki system karny ma na celu rehabilitację
kryminalisty oraz ochronę ludności przed dalszymi zbrodniami. Poza drobnymi
wykroczeniami, sądzonymi przez jednego profesjonalnego sędziego, oraz poważnymi
przestępstwami politycznymi, wszystkie sprawy są sądzone przez mieszane
trybunały, w których ławnicy siedzą obok zawodowych sędziów.

Niemcy posiadają za granicą 229 misji dyplomatycznych i utrzymają relacje z
ponad 190 państwami. W 2011 państwo wkładało największe fundusze do budżetu Unii
Europejskiej (20%) i były trzecim państwem z największym wkładem w tworzenie
budżetu Organizacji Narodów Zjednoczonych (8% ogólnych funduszy). Niemcy są
także członkami Organizacji Paktu Północnoatlantyckiego (NATO), Organizacji
Współpracy Gospodarczej i Rozwoju (OECD), G8, G20, Banku Światowego,
Międzynarodowego Funduszu Walutowego (IMF). Od zakończenia II wojny światowej,
Niemcy znacząco przyczyniły się do powstania i rozwoju Unii Europejskiej i
podtrzymywały silny sojusz z Francją. Państwo dąży do rozwoju wspólnej
europejskiej polityki, obrony i organów bezpieczeństwa.

Polityka rozwoju Niemiec jest niezależnym obszarem polityki zagranicznej
państwa. Jest ona opracowana przez Ministerstwo Współpracy Gospodarczej i
Rozwoju i wprowadzana w życie przez organizacje podległe. Niemiecki rząd
dostrzega w rozwoju polityki zagranicznej odpowiedzialność za rozwój wspólnoty
europejskiej.

Rządy Niemiec i Stanów Zjednoczonych są bliskimi sprzymierzeńcami politycznymi.
Plan Marshalla z 1948 r. oraz silne powiązania kulturowe wytworzyły więź
pomiędzy oboma krajami, która uległa osłabieniu w wyniku niemieckiego
sceptycyzmu dotyczącego wojny w Iraku.

System partyjny Niemiec porównawszy chociażby z krajami Europy Zachodniej jest
wyjątkowo stabilny i uporządkowany. Wykrystalizowaniu uległ po II wojnie
światowej. Partią o najstarszej tradycji jest pochodząca z 1870 r. partia
środowiska katolickiego Zentrum (pol. Centrum), obecnie o marginalnym znaczeniu.
Drugą co do wieku partią jest pochodząca z 1875 r. i wyrosła z ruchu
robotniczego SPD. Uczestniczyła ona w rządach Republiki Weimarskiej, aż do 1933
roku była najsilniejszą partią niemiecką. Po wojnie kierowana przez Willy’ego
Brandta, Helmuta Schmidta i Gerharda Schrödera partia współtworzyła rząd
federalny w latach 1966–1982 i ponownie 1998–2009.

Obok SPD do tzw. Volksparteien (partii ogólnonarodowych) należy również chadecja
(CDU i CSU). Wykształciła się ona po II wojnie światowej ze środowisk dawnej
katolickiej partii „Centrum”, poszerzonej o środowiska ewangelickie (CDU jest
partią ponadkonfesyjną). Na wzmocnienie jej roli wpłynął długi okres rządów
(1949–1969) oraz charyzmatyczni liderzy: Konrad Adenauer, Ludwig Erhard i Jakob
Kaiser. W latach 1982–1998 CDU/CSU była znów u władzy, stanowiąc główną siłę
rządu Helmuta Kohla.

Tradycyjnie rolę języczka u wagi pełnili liberałowie z FDP. Rządzili prawie
nieprzerwanie aż do 1998 roku, raz z CDU, raz z SPD – stąd też często nazywani
są partią „obrotową”. FDP wykształciła się po 1948 roku ze środowisk związanych
z przedwojennymi partiami DDP i DVP. Były w niej obecne zarówno elementy
wolnomyślicielskie, antyklerykalne, jak i nacjonalistyczne (przez pewien czas po
wojnie sytuowano FDP „na prawo” od CDU). Z partią związane były takie nazwiska
jak pierwszy prezydent RFN Theodor Heuss, jej powojenny lider Erich Mende,
przedstawiciele lewego skrzydła Wolfgang Mischnick czy Günter Verheugen.
Członkami FDP byli też wieloletni minister spraw zagranicznych RFN Hans-Dietrich
Genscher (1974–1992), Walter Scheel (1969–74 szef MSZ, prezydent RFN 1974–79)
czy Klaus Kinkel (minister sprawiedliwości i spraw zagranicznych w rządzie
Helmuta Kohla). FDP miała swój udział w odważnej polityce wschodniej rządu
Willy’ego Brandta i Helmuta Schmidta. W 1982 na skutek różnic w koncepcjach
polityki gospodarczej i społecznej FDP zrezygnowała z udziału w rządach lewicy i
związała się z chadecją. Małżeństwo z CDU, choć niewolne od kłótni i
nieporozumień, przetrwało 16 lat. Od 2009 do 2013 FDP ponownie tworzyło koalicję
z CDU/CSU.

Od 1998 rolę języczka u wagi spełnia również partia Zielonych (Bündnis 90/Die
Grünen). Partia Zielonych założona została w 1979/80 przez działaczy wywodzących
się nowych ruchów społecznych lat 60. i 70. i inicjatyw ekologicznych, a w 1990
zjednoczyła się ze wschodnioniemieckim Bündnis 90. Jej wieloletnim
przewodniczącym był minister spraw zagranicznych Joschka Fischer. Reprezentowana
jest w Bundestagu i we wszystkich parlamentach lokalnych, a jej członek Winfried
Kretschmann jest premierem w Badenii-Wirtembergii.

Partią izolowaną na szczeblu ogólnokrajowym jest Die Linke. Wywodzi się ona z
PDS – następczyni honeckerowskiej SED oraz WASG – partii utworzonej przez
działaczy związkowych i dysydentów z SPD. Tak jak WASG, PDS krytykowała z
pozycji lewicowych rząd Schrödera, zarzucając mu odejście od lewicowych ideałów,
które jakoby zawsze bliskie były PDS. W latach 1990–2002 i ponownie od 2005
reprezentowana była w Bundestagu, głównie przez posłów z nowych krajów
związkowych, tj. byłego terytorium NRD. W zachodniej części Niemiec nie udało
jej się zapuścić korzeni, aż do zawarcia koalicji z WASG, a następnie
zjednoczenia obu partii w Die Linke. Partia kierowana przez Susanne
Hennig-Wellsow reprezentowana jest w 13 z 16 parlamentów lokalnych. Die Linke
wspólnie z SPD i Zielonymi rządzi w Turyngii – której Premierem jest członek Die
Linke, Bodo Ramelow – oraz współrządzi z SPD w Brandenburgii.

W parlamentach lokalnych swoje reprezentacje posiadają również Wolni Wyborcy
(Freie Wähler), Niemiecka Partia Piratów (Piratenpartei Deutschland), regionalne
ugrupowanie Związek Wyborców Południowego Szlezwiku (Südschleswigscher
Wählerverband) oraz prawicowa Alternatywa dla Niemiec (Alternative für
Deutschland, AfD).

Rodzajami federalnych sił zbrojnych Niemiec są: wojska lądowe (Heer), marynarka
wojenna (Deutsche Marine) oraz siły powietrzne (Luftwaffe). Według rankingu
Global Firepower (2014) niemieckie siły zbrojne stanowią 7. siłę militarną na
świecie z rocznym budżetem na cele obronne w wysokości 45 mld dolarów (USD).

Rola niemieckiego wojska (Bundeswehr) została opisana w Konstytucji Niemiec
(Art. 87a) jako wyłącznie defensywna. Jego jedynymi aktywnymi działaniami przed
1990 r., była pomoc podczas klęsk żywiołowych w kraju i za granicą. W 1994 r.
trybunał konstytucyjny termin defensywa został zdefiniowany nie tylko jako
obrona granic państwa, ale także zapobieganie innym konfliktom na całym świecie,
które mogłyby w jakikolwiek sposób zagrozić państwu.

W 2011 r., wydatki na wojsko stanowiły około 1,3% produktu krajowego brutto, co
jest wynikiem niskim na tle innych krajów. Pomimo to, Niemcy są dziewiątym
krajem na świecie, który przeznacza najwięcej kosztów na utrzymanie armii. W
okresie pokoju wojsko jest dowodzone przez Ministra Obrony. W przypadku
znalezienia się kraju w stanie wojny, która zgodnie z konstytucją będzie miała
charakter obronny, dowódcą naczelnym zostanie kanclerz.

W 2012 r. niemieckie wojsko zatrudniało 183 000 zawodowych żołnierzy i 17 000
ochotników. Niemiecki rząd planuje jednak ograniczenie tych liczb do 170 000
zawodowców i 15 000 ochotników. Rezerwiści są dostępni siłom zbrojnym i
uczestniczą w ćwiczeniach obronnych. W 2011 r. Niemieckie wojsko posiadało 6900
żołnierzy stacjonujących w innych krajach w ramach misji pokojowych, w tym 4900
w Afganistanie i Uzbekistanie, 1150 w Kosowie i 300 w Libanie.

Do 2011 r. służba wojskowa była obowiązkowa dla mężczyzn w wieku lat 18, a pobór
składał się z sześciomiesięcznej służby. 1 lipca 2011 r. obowiązek został
oficjalnie zniesiony. Po 2001 roku w armii mogły służyć kobiety, ale nie
obowiązywał ich obowiązek służby wojskowej. W armii pracuje około 17 500 kobiet.

Z liczbą ludności sięgającą ok. 81,147 mln. osób w 2013 r., Niemcy są
najludniejszym państwem w Unii Europejskiej, drugim w Europie i szesnastym na
świecie.

Państwo boryka się z poważnym problemem demograficznym. Spośród ok. 81,8 mln
mieszkańców Niemiec w 2009 r., aż 16,9 mln osiągnęło wiek emerytalny, co
oznacza, że co piąty Niemiec jest emerytem. W ciągu ostatnich dwóch dekad
odsetek ten wzrósł prawie o połowę. Szacuje się, że w ciągu najbliższych
dziesięcioleci tempo wzrostu liczby emerytów w stosunku do ogólnej populacji
będzie wzrastać, a do 2060 r. ludność państwa zmniejszy się o 20%. W celu
przeciwdziałania problemowi, niemiecki rząd prowadzi aktywną politykę
prorodzinną. Kobietom w ciąży na sześć tygodni przed prognozowanymi narodzinami
dziecka i osiem po narodzinach, przysługuje urlop macierzyński, podczas którego
otrzymują one pełne wynagrodzenie. Ponadto rodzicom, którzy zrezygnowali z
powrotu do pracy i opiekują się dzieckiem, przyznawany jest zasiłek w wysokości
do 1800 euro miesięcznie. Do 25 roku życia dziecka, rodzice otrzymują także
zasiłek w wysokości od 184 do 215 euro (w zależności od liczby dzieci), pod
warunkiem, iż dziecko uczy się bądź studiuje. 1 sierpnia 2013 r. wprowadzono
natomiast przepisy, gwarantujące każdemu dziecku miejsce w żłobku. Obecnie
dzieci do 14 roku życia stanowią 13,1% mieszkańców Niemiec, natomiast osoby
mające powyżej 65 lat, aż 20,9%.

Przyrost naturalny w Niemczech wynosi -0,19%, co stawia państwo na 211. miejscu
na świecie. W Europie niższy przyrost naturalny osiągają jedynie państwa dawnego
ZSRR, Węgry, Rumunia oraz część państw bałkańskich. Wskaźnik urodzeń wynosi
zaledwie 8,37 urodzeń na 1000 mieszkańców, co jest jednym z najgorszych wyników
na Starym Kontynencie i siódmym od końca na świecie. Wysoki jest jednak także
współczynnik zgonów, wynoszący 11,17 zgonów na 1000 mieszkańców, co plasuje kraj
na 36. miejscu pod tym względem na świecie i dwunastym w Europie. Statystyczna
Niemka rodzi w wieku 28,9 roku życia, a na każde 100 000 porodów umiera siedem
kobiet. Ponadto wskaźnik zgonów podczas narodzin u dzieci wynosi 3,48 na 1000
narodzin.

Według Organizacji Narodów Zjednoczonych, Niemcy są domem dla trzeciej pod
względem wielkości grupy imigrantów, z 10 milionami spośród ok. 190 mln
wszystkich imigrantów na świecie. W 2009 r., 20% populacji kraju miała
migracyjne korzenie, co jest najwyższym odsetkiem od 1945 r. W spisie
powszechnym w 2011 roku 2,7 mln osób zadeklarowało pochodzenie tureckie, a także
2 mln polskie, 1,3 mln rosyjskie, 1,2 mln kazachskie oraz 0,8 mln włoskie. Od
1987 r. do Niemiec przybyło ok. trzy miliony niemieckich przesiedleńców, głównie
z dawnego bloku wschodniego.

Oficjalnym i najważniejszym językiem Niemiec jest niemiecki. Jest on jednym z 24
języków oficjalnych Unii Europejskiej i jednym z trzech języków roboczych w
Komisji Europejskiej.

Uznawane języki mniejszości etnicznych na terenie Niemiec to: dolnoniemiecki,
łużycki, romski i fryzyjski. Języki te, razem z duńskim, są chronione przez
Europejską kartę języków regionalnych lub mniejszościowych. Używa się tu także
języków imigrantów, np. tureckiego, polskiego, rosyjskiego czy języków
bałkańskich. 67% Niemców twierdzi, że potrafi posługiwać się przynajmniej
jednym, a 27% dwoma obcymi językami.

Standardowy język niemiecki to język zachodniogermański. Jest zbliżony do i
sklasyfikowany tuż obok takich języków jak angielski, dolnoniemiecki, duński
oraz fryzyjski. W mniejszym stopniu zbliżony jest także do języków
wschodniogermańskich i skandynawskich. Większość niemieckiego słownictwa jest
zapożyczona z germańskiej grupy języków, należącej do rodziny indoeuropejskiej.
Część słów została zapożyczona z łaciny i greki, a także języka francuskiego. W
ostatnim czasie dominują jednak zapożyczenia z angielskiego (nazywane
Denglisch).

W roku 1517, na terenie obecnych Niemiec rozpoczęła się reformacja. Za jej
początek uważa się ogłoszenie przez Marcina Lutra 95 tez, wzywających do reformy
Kościoła. Miało to miejsce 31 października w Wittenberdze. Do 1529 r. część
księstw i miast niemieckich, a także Prusy Zakonne, przyjęły nauki Lutra i stały
się państwami protestanckimi. W kolejnym stuleciu różnice religijne stały się
przyczyną licznych wojen, w tym również pomiędzy państwami niemieckimi. Jednym z
nich była wojna trzydziestoletnia. Ostatecznie, na mocy pokoju augsburskiego w
1555 r., a także pokoju westfalskiego wprowadzono zasadę, iż w każdym z
niewielkich państw niemieckich może obowiązywać zarówno katolicyzm, jak i
protestantyzm, w zależności od woli jego władcy. Podzieliło to kraj na dwie
części: protestancką i katolicką, co widoczne jest również dziś w strukturze
wyznaniowej państwa.

Największą religią w Niemczech jest chrześcijaństwo, z 51,5 milionem wiernych
(62,8%) w 2008 roku. Na tle całej populacji, 30.0% mieszkańców Niemiec to
Katolicy, 29,9% to Protestanci należący do Niemieckiego Kościoła Ewangelickiego,
a pozostali chrześcijanie przynależą do mniejszych wyznań, liczących mniej niż
0,5% wiernych. Protestantyzm dominuje na północy i wschodzie państwa, a
katolicyzm na południu i zachodzie; 1,6% wszystkich mieszkańców kraju deklaruje,
że wyznają prawosławie.

Drugą religią w Niemczech jest Islam z 3,8 do 4,3 miliona wiernych (4,6 do
5,2%), który wyprzedza Buddyzm, liczący 250 000 wyznawców i judaizm z ok. 200
000 przynależnych Niemców (0,3%). Hinduizm wyznaje ok. 90 000 wiernych (0,1%).
Pozostałe społeczności religijne w Niemczech liczą poniżej 50 000 wiernych. Z
ok. 4 milionów Muzułmanów, większość stanowią sunnici, ale mieszka tu niewielka
liczba szyitów i wyznawców innych odłamów islamu. Niemcy posiadają trzecią w
Europie społeczność żydowską (po Francji i Wielkiej Brytanii). Około 50%
niemieckich buddystów stanowią natomiast imigranci z Azji.

Niemcy nie deklarujący przynależności do żadnej religii stanowią 34,1% populacji
i są skoncentrowani na terenie dawnej Niemieckiej Republiki Demokratycznej i w
dużych kompleksach miejskich. Zjednoczenie Niemiec w 1990 znacznie zwiększyło
odsetek ateistów w populacji, co jest dziedzictwem ateizmu państwowego w dawnym
Związku Radzieckim, który kontrolował wschodnią część dzisiejszych Niemiec.
Liczba chrześcijan, szczególnie Protestantów spadła w ostatnich latach. Co roku
z Kościoła rzymskokatolickiego i Kościoła ewangelickiego w Niemczech występuje
po około 100 tys. osób. Spowodowane jest to głównie koniecznością płacenia
podatku kościelnego. W Niemczech żyje 14 tys. masonów.

Ponad 99% Niemców powyżej 15. roku życia potrafi czytać i pisać. Za nadzór nad
oświatą odpowiadają w Niemczech rządy poszczególnych krajów związkowych. Od lat
60. XX wieku ruch reform doprowadził do scalenia edukacji w Gesamtschule, a w
późniejszych latach wiele landów wprowadziło dwu- lub trzystopniowy system
edukacji.

Edukacja w przedszkolu jest dostępna dla wszystkich dzieci w wieku od trzech do
sześciu lat, po czym przez następne dziewięć lat mają one obowiązek uczęszczania
do szkoły. Podstawowe kształcenie trwa zazwyczaj od czterech do sześciu lat.
Szkoły średnie są natomiast podzielone na trzy typy, różniące się pod względem
stopnia zaawansowania w nauce ich wychowanków. Gimnazjum kształci
najzdolniejszych uczniów i przygotowuje ich do nauki na studiach, Realschule
naucza młodzież o średniej wiedzy (jest to ostatnie sześć lat ich nauki), a do
Hauptschule uczęszczają uczniowie, których wyniki w nauce są najsłabsze (jest to
przygotowanie do wykonywania zawodu).

Podstawowym kryterium, wymaganym do przyjęcia na studia, jest matura (Abitur),
norma kwalifikacyjna, uzyskiwana na postawie wyników w ostatnich latach nauki
oraz końcowych egzaminów, ale obowiązuje także duża liczba wyjątków i
dokładniejszych norm, zależnych od kraju związkowego, uniwersytetu lub
przedmiotu. W czołowej setce Akademickiego Rankingu Uniwersytetów Świata
znajdują się trzy uniwersytety niemieckie. Są to: Uniwersytet Ludwiga
Maximiliana w Monachium, Uniwersytet we Fryburgu oraz Uniwersytet w Heidelbergu.
Na dalszych miejscach znajdują się także m.in.: uniwersytety w Bonn,
Frankfurcie, Getyndze, Münsterze oraz Hamburgu. W sumie 38 uniwersytetów jest
sklasyfikowanych w czołowej pięćsetce rankingu. Większość niemieckich
uniwersytetów ma charakter publiczny. Pobierają one czesne w wysokości ok. 60 €
od studenta na semestr (do 500 € w Dolnej Saksonii). Edukacja uniwersytecka w
Niemczech jest otwarta na większość obywateli i w coraz większym stopniu
powszechna.

Najstarszym uniwersytetem w Niemczech jest uczelnia w Heidelbergu, która
powstała w 1368 r. Następnie powstały uniwersytety w Lipsku (1409), Rostocku
(1419), Fryburgu (1457), Monachium (1472) oraz Tybindze (1477).

Niemcy posiadają najstarszy na świecie system ochrony zdrowia, mający swe
początki w aktach prawnych, wydanych przez Otto von Bismarcka w 1883 r. Na
wszystkich obywateli nałożony jest pełny system ubezpieczeń, z którego pewne
grupy społeczne (np. osoby pracujące we własnej firmie czy obywatele o wysokich
zarobkach) mogą zrezygnować i podpisać prywatny kontrakt ubezpieczeniowy.
Dawniej mogli oni też wybrać brak ubezpieczenia, prawo to zostało jednak
zniesione w 2009 r. W 2009 r. na 1000 obywateli przypadało w Niemczech 8,2 łóżka
szpitalnego, a w 2013 r. średnia długość życia wynosiła 78 lat u mężczyzn i 83 u
kobiet.

W 2009 r. ok. 67 000 Niemców było zarażonych wirusem HIV/AIDS, zmarło z tego
powodu poniżej 1000 obywateli. Co czwarty dorosły mieszkaniec Niemiec boryka się
z otyłością, a 1,1% dzieci do piątego roku życia jest niedożywionych. Ponadto
27% Niemców jest palaczami.

Niemcy, mimo zaobserwowanych problemów gospodarczych w latach 2003–2005, jeszcze
do niedawna utrzymywali się na trzecim miejscu wśród największych potęg
gospodarczych świata. PKB wyniósł w 2005 2,91 bilionów USD. Niemiecka gospodarka
była zatem nominalnie trzecią co do wielkości na świecie. Dopiero w 2008
gospodarka ChRL pod względem PKB, przerosła niemiecką. PKB w przeliczeniu na
jednego mieszkańca wynosi: 33,4 tys. USD i plasuje RFN na 1. miejscu w Unii
Europejskiej oraz na 17. miejscu w świecie. Deficyt budżetowy w 2005 wyniósł 78
mld euro. Państwo osiągnęło dochody w wysokości 971 mld euro, a wydało 1 049,7
mld euro. Niemcy są obecnie drugim, po Chinach i przed USA, eksporterem na
świecie. Wartość eksportu w 2004 wyniosła ponad 731 mld euro. Przewaga eksportu
nad importem wyniosła wówczas blisko 160 miliardów euro (tymczasem deficyt
handlowy USA w 2003 wyniósł 489 mld $). Stopa bezrobocia: 7,2 proc. (XII 2008).

Głównym centrum finansowym o światowym znaczeniu jest Frankfurt nad Menem, m.in.
siedziba Frankfurckiej Giełdy Papierów Wartościowych (Frankfurter
Wertpapierbörse), Deutsche Banku, Dresdner Banku oraz Commerzbanku.

Do końca 2006 r. do byłej NRD przetransferowano w różnej formie około 1100–1250
mld euro. Obecnie na pomoc dla landów wschodnich przeznacza się ok. 4% PKB
zachodnich landów. PKB per capita na obszarze b. NRD osiągnął poziom 67,3%
poziomu zachodnioniemieckiego, wpływy podatkowe osiągają 45% poziomu
zachodniego.

Niemieckie rolnictwo ma charakter intensywny, jest wysoko zmechanizowane i
zchemizowane. Uprawę utrudniają natomiast słabe gleby i niesprzyjający klimat. W
ostatnich latach znacząco zmniejszyła się liczba przedsiębiorstw rolniczych. W
latach 1999–2007 liczba ta spadła z 472 tys. do 374 500 (20,6%). Zmniejsza się
także ilość zatrudnionych w rolnictwie: w 2007 r. wynosiła ona 1,3 mln, czyli o
ok. 12% mniej, niż osiem lat wcześniej. Tereny wykorzystywane rolniczo stanowią
przeszło połowę całkowitego obszaru Niemiec. Ich powierzchnia (ok. 17 mln ha)
spadła w ostatnich latach o zaledwie 1,2%. Zwiększyła się natomiast średnia
powierzchnia gospodarstw rolnych (z 36,3 ha w 1999 do 45,3 ha w 2007).

W Niemczech, w 2008 roku, zebrano 50,1 mln t zbóż, co stanowi ok. 2% ogólnych
światowych zbiorów. Bardzo wysokie są ich plony, które wynoszą 71,2 dt/ha, co
jest jednym z najwyższych wyników na świecie (po Wielkiej Brytanii, Francji czy
Egipcie). Na każdego mieszkańca zbiera się 609 kg zbóż rocznie. Jednym z
najważniejszych ze zbóż, uprawianych w Niemczech jest pszenica, której zbiory
wynoszą 25,9 mln t, a plony 80,9 dt/ha. Uprawia się ją głównie na Wyżynie
Bawarskiej, w Turyngii i Meklemburgii. Niemcy są drugim producentem żyta na
świecie (po Rosji), ze zbiorami rzędu 3,7 mln t i plonami osiągającymi 50,8
dt/ha. Uprawia się je w dużych ilościach w Brandenburgii. Co roku zbiera się tam
także 11,9 mln t jęczmienia (61 dt/ha) oraz 0,8 t mln owsa (44,2 dt/ha).
Marginalne są natomiast uprawy kukurydzy. Niemcy są także czwartym na świecie
producentem buraków cukrowych ze zbiorami 23 mln t i plonami 623 dt/ha. Pola
buraków cukrowych pojawiają się na terenie całego kraju. Ich duże skupiska
znajdują się: na Wyżynie Bawarskiej i w Schwarzwaldzie, a także w Turyngii,
Brandenburgii i Westfalii. Mniejsze znaczenie mają uprawy ziemniaków,
przynoszące co roku zbiory w wysokości 11,3 mln t oraz plony 438 dt/ha.
Ziemniaki hoduje się głównie nad Łabą, na północy kraju. Niemcy charakteryzują
się także dużymi zbiorami rzepaku (5,1 mln t) oraz największymi na świecie
zbiorami chmielu (39,7 mln t).

Do najważniejszych zwierząt hodowlanych w Niemczech należą trzoda chlewna i
bydło. W 2008 r. w niemieckich gospodarstwach przebywało 26,7 mln sztuk trzody
chlewnej, co było czwartym wynikiem na świecie. Ich hodowla skupia się w Dolnej
Saksonii i Bawarii. Jednocześnie, pogłowie bydła wynosi w Niemczech 12,9 mln
szt., a największe obszary jego hodowli to Wyżyna Bawarska i tereny na wschód od
Hamburga. Co roku w Niemczech produkuje się także 28,6 mln t mleka krowiego, 0,8
mln t jaj kurzych i 7,7 mln t mięsa z uboju.

W Niemczech wydobywa się największą na świecie ilość węgla brunatnego. Pochodzi
stąd ok. 1/5 światowego wydobycia. Największe złoża znajdują się Nadrenii
Północnej-Westfalii, północnej Hesji, okolicach Lipska, Merseburgu i Górnym
Palatynacie. Warto jednak zaznaczyć, że w latach 1990–2006 jego wydobycie spadło
z 388 mln do zaledwie 173 mln ton. Wiąże się to w dużym stopniu z
restrukturyzacją i zamykaniem kopalń. Zjawisko to widoczne jest w większym
stopniu w przypadku węgla kamiennego, którego wydobycie w latach 2000–2008
spadło ponad trzykrotnie i dziś wynosi 28 mln ton (ok. 0,5% światowego
wydobycia). Wiąże się to głównie z restrukturyzacją przemysłu i zamykaniem
kopalń – W latach 50. XX wieku na terenie Niemiec działało ich ponad 170, a w
2005 r. już tylko kilkanaście. Ropa naftowa jest wydobywana w okolicach Hanoweru
i w pobliżu granicy z Holandią, natomiast gaz ziemny w Dolnej Saksonii, na
wschód od Monachium i w górnej Hesji. Kopalnie uranu działają w Schwarzwaldzie i
w okolicach miejscowości Aue. Niemcy są czwartym na świecie producentem soli
potasowych, które wydobywa się w okolicach Bleicherode i Halle. Sól kamienną
eksploatuje się natomiast w Wirtembergii, Bawarii i na Nizinie Niemieckiej.

Głównym źródłem energii elektrycznej jest węgiel (brunatny i kamienny), a
niemieckie elektrownie cieplne wytwarzają 61,3% energii elektrycznej w kraju. W
2014 po raz pierwszy w historii Niemiec, głównym źródłem energii elektrycznej
był mix różnych źródeł odnawialnych – 27,3%, wyprzedzając dotychczasowego lidera
– węgiel brunatny. Ze źródeł odnawialnych produkuje się 10,7% energii (27,3%
energii elektrycznej), w tym 36,6% z energii wiatru, 22,5% z biomasy, 14,7% z
energii wodnej, 21,2% z energii słonecznej i 3,6% z bioodpadów. Węgiel brunatny
przeważa w zachodniej i wschodniej części kraju – w Nadrenii
Północnej-Westfalii, Brandenburgii i Saksonii, a elektrownie zlokalizowane są w
pobliżu kopalni. Elektrownie atomowe dostarczają 18% energii elektrycznej.
Niemcy realizują obecnie program transformacji energetycznej „Energiewende” –
wyłączenia wszystkich reaktorów jądrowych do końca 2022 r., wycofywania się z
pozostałych nieodnawialnych surowców energetycznych i przejścia w całości na mix
energii odnawialnych.

Niemieckie hutnictwo jest jednym z najważniejszych w Europie. Największe zakłady
koncentrują się głównie w Zagłębiu Ruhry. Ołów wyrabia się w Braubach, Hamburgu,
Norymberdze i Freibergu, magnez w Pocking, cynę w Essen, Duisburgu, Hamburgu i
Freibergu, aluminium w Rheinfelden, Rheinbergu, Aken i Laucie, a miedź w
Hamburgu, Duisburgu, Berlinie, Eisleben i Ilsenburgu. Rafinerie ropy naftowej
działają np. w Kolonii, Hamburgu, Bremie, Heiden, Emden, Ingolstadt, Frankfurcie
nad Menem, Lipsku, Mannheimie, Essen czy Salzbergen. Największe cementownie
zlokalizowane są w Bremie, Beckum, Bernburgu, Paderborn, Neuwied i Osnabrück.

Na północnym zachodzie istnieją duże zakłady chemiczne (w okolicach Kolonii,
Leverkusen czy Leuny), a barwniki wyrabia się w Lipsku i Frankfurcie nad Menem.
Warto również dodać, że Niemcy są czwartym na świecie producentem nawozów
potasowych, z produkcją 3,1 mln ton w 2008 roku. Przemysł maszynowy koncentruje
się w Zagłębiu Ruhry, okolicach Hanoweru, Augsburga, Chemnitz, Lipska,
Magdeburga czy Mannheim.

Niemcy są znanym na całym świecie producentem pojazdów. Jest to trzecie państwo,
po Chinach i Japonii, w produkcji samochodów osobowych (z produkcją 5,3 mln
sztuk rocznie), dziewiąte w produkcji samochodów ciężarowych i szóstym w
produkcji rowerów. Największymi niemieckimi producentami samochodów są:
Volkswagen (z zakładami w Wolfsburgu, Hanowerze, Ingolstadt, Kassel i Emden),
Opel (fabryki w Bochum i Rüsselsheim am Main), Ford (Kolonia), Daimler AG
(Stuttgart, Sindelfingen, Gaggenau i Mannheim), Audi (Heilbronn i Neckarsulm)
oraz BMW (Monachium i Dingolfing). Lokomotywy produkuje się w Berlinie,
Monachium, Kassel, Essen czy Düsseldorfie, wagony kolejowe w Kolonii, Berlinie,
Duisburgu, Werdau oraz Görlitz, a rowery w Berlinie, Zschopau i Chemnitz.
Stocznie zlokalizowano w Hamburgu, Bremie, Emden czy Rostocku.

Do największych niemieckich producentów sprzętu elektronicznego należą Siemens,
wyrabiający telefony komórkowe, oraz Grundig, producent telewizorów. Firma Bosch
wyrabia natomiast sprzęt gospodarstwa domowego. Zakłady przemysłu
elektronicznego zlokalizowano np. w Dreźnie, Lipsku, Berlinie, Erfurcie,
Radebergu, Weimarze, Stuttgarcie i Monachium. Główne ośrodki mechaniki
precyzyjnej to Oberkochen, Berlin, Monachium, Böblingen, Getynga, Lahn, Kempten,
Jena, Drezno, Lipsk i Freiberg, a w przemyśle tekstylnym dominują Bonn,
Akwizgran, Bielefeld, Münster, Osnabrück, Lipsk, Żytawa, Augsburg i Kempten.
Zakłady przemysłu gumowego zlokalizowano m.in.: w Kolonii, Akwizgranie,
Mannheimie, Frankfurcie nad Menem, Offenbach am Main, Berlinie, Lipsku czy
Monachium. Ośrodki przemysłu szklarskiego to Zagłębie Ruhry, Zagłębie Saary oraz
Turyngia.

Mniej zadowalająco kształtuje się niemieckie zadłużenie, które osiągnęło w
styczniu 2006 nowy rekordowy stan: 1,49 biliona euro = ok. 5,81 bilionów PLN, co
odpowiada ok. 18 tys. € = ok. 70 tys. PLN na głowę mieszkańca. Do tego dochodzą
przewidywane zobowiązania państwa względem przechodzących na emeryturę
pracowników sfery budżetowej w randze urzędnika, które płacone są bezpośrednio z
budżetu, a nie przez ubezpieczenie emerytalne i do 2012 sumują się na kolejne 4
do 5 bilionów euro (źródło: niem. Bund der Steuerzahler). Od początku istnienia
RFN wszystkie jej budżety były z deficytem. Jednak od 2009 roku Niemcy planują
zmniejszać swój dług narodowy w relacji do PKB. Obecne zadłużenie Niemiec
odpowiada około 110% PKB, podczas gdy kwotowo wyższe zadłużenie Stanów
Zjednoczonych wynosi 10 bilionów dolarów (stan na 2009 r.) i również kwotowo
wyższe zadłużenie Japonii 160% (ok. 7 bln dolarów), w odniesieniu do PKB
niemiecki dług jest porównywalny do większości krajów wysoko rozwiniętych.
Zadłużenie i związane z nim odsetki, rosnące koszty systemu opieki zdrowotnej i
emerytalnego, jak również bezrobocie (ok. 3,37 mln bezrobotnych), stanowią
poważny problem finansowy i tym samym gospodarczy. Niemcy nie dotrzymywali od
kilku lat, podpisanych w Maastricht, kryteriów konwergencji (dotyczących
stabilności euro). Dla ratowania finansów państwa przeprowadza się od lat cięcia
w systemach ubezpieczeń społecznych, co jednak tylko w nieznacznym stopniu
poprawiło sytuację.

Liczba zatrudnionych w niemieckim przemyśle wykazuje od lat tendencję spadkową.
Każdego dnia z Niemiec przenosi się ok. 1500 miejsc pracy (ok. 500 000 rocznie)
do krajów Europy Wschodniej i Azji. Mimo tego, przemysł wnosi ok. 30% do PKB, a
jego podstawową gałęzią jest motoryzacja i związane z nią branże. Od podpisania
protokołu w Kioto, podejmuje się starania dla zmniejszenia emisji dwutlenku
węgla do atmosfery, choć w 2002 roku przyjęto ustawę o stopniowej likwidacji
elektrowni jądrowych. Jednakże już po kilku latach, w 2009 roku rozpoczęto
proces uchylania tej ustawy, a w 2010 r. rząd federalny pod naciskiem
społeczeństwa wydłużył okres eksploatacji bloków jądrowych z 32 do 60 lat.

Gospodarka niemiecka silnie odczuła światowy kryzys finansowy. W lutym 2009
odnotowano spadek produkcji przemysłowej w ujęciu rocznym o 20,6%. Był to szósty
kolejny miesięczny spadek (w stosunku do stycznia 2009 o 2,7%).

W Niemczech istnieje bardzo gęsta sieć transportowa. W sumie, na terenie państwa
znajduje się 644 480 km dróg, w tym ok. 13 000 km autostrad, co stawia Niemcy na
11. miejscu na świecie, trzecim w Europie i drugim w Unii Europejskiej.

W ostatnich latach coraz większą rolę odgrywa tam transport drogowy. Ze względu
na dużą liczbę samochodów ciężarowych, na wielu niemieckich autostradach i
drogach ekspresowych wprowadzono opłaty za przejazd samochodów mających powyżej
12 ton, a w dużych miastach, takich jak Berlin, Stuttgart, Monachium, Hanower
czy miejscowościach Zagłębia Ruhry zakazano wjazdu do centrum samochodom bez
nalepki, świadczącej o niskiej emisji spalin. Na 60% z niemieckich autostrad nie
obowiązują limity prędkości, a na pozostałych wynoszą one ok. 130 km/h.
Przeciwnicy tego prawa twierdzą, że ograniczenie prędkości maksymalnych
zmniejszy liczbę wypadków i emisję dwutlenku węgla do atmosfery. Największe
skupisko autostrad występuje na zachodzie kraju, w Zagłębiu Ruhry i okolicach
Frankfurtu nad Menem.

W Niemczech istnieje 41 981 km linii kolejowych, z czego około 20 000 jest
zelektryfikowanych. Pod względem długości linii kolejowych, Niemcy są szóstym
krajem na świecie i drugim, po Rosji, w Europie. W użyciu pozostaje ponad 33
000 km, na których znajduje się przeszło 66 000 skrzyżowań i zwrotnic, ponad 27
000 wiaduktów i prawie 800 tuneli. Do niemieckich miast dociera wiele połączeń
międzynarodowych. Największym ośrodkiem pod tym względem jest Frankfurt nad
Menem, posiadający połączenia z Belgią, Francją, Wielką Brytanią, Irlandią,
Szwajcarią, Holandią oraz Austrią. Do Berlina docierają natomiast pociągi z
Polski, Szwecji, Danii oraz Holandii. Niemieckie koleje są zarządzane przez
koncern Deutsche Bahn. Należy do niego ok. 5700 dworców, a spółka zatrudnia
przeszło 250 000 pracowników. Co roku jej pociągami podróżuje się 1,98 miliarda
razy, a każdego dnia koleje osobowe wykonują ok. 26 700 przejazdów, przy 5100
przejazdów pociągów towarowych.

W Niemczech działają 152 linie lotnicze, z których największymi są Lufthansa
oraz Air Berlin. Ponadto w Niemczech istnieje 541 lotnisk, co jest wynikiem
trzynastym na świecie i drugim, po Rosji, w Europie. 322 z nich ma utwardzoną
nawierzchnię pasów startowych. Na terenie kraju działają także 22 heliporty.
Największym niemieckim lotniskiem jest port lotniczy we Frankfurcie, który w
2012 r. obsłużył ponad 57 mln pasażerów, co jest jedenastym wynikiem na świecie
i trzecim, po londyńskim Heathrow i paryskim lotnisku Charlesa de Gaulla, w
Europie. Inne lotniska, obsługujące powyżej miliona pasażerów rocznie, znajdują
się w Berlinie, Bremie, Dortmundzie, Dreźnie, Düsseldorfie, Hamburgu, Hanowerze,
Karlsruhe, Kolonii (Bonn), Lipsku, Monachium, Münster, Norymberdze, Stuttgarcie
oraz Weeze.

Na niemieckich rzekach i kanałach wyznaczono ponad 7000 km szlaków wodnych, co
jest wynikiem dziewiętnastym na świecie i czwartym w Europie. Główne porty
znajdują się w Bremie, Bremerhaven, Duisburgu, Hamburgu, Karlsruhe, Lubece,
Neuss oraz Rostocku. W skład niemieckiej floty handlowej wchodzi ok. 430
statków, w tym dwa barkowce, dwa masowce, 51 frachtowców, 15 chemikaliowców, 298
kontenerowców, 6 gazowców, 4 statków pasażerskich, 24 frachtowców pasażerskich,
10 tankowców, 3 chłodniowce oraz 6 Ro-ro. W Niemczech zarejestrowanych jest
także sześć zagranicznych statków – trzy fińskie, jeden holenderski oraz dwa
szwajcarskie. Niemcy mają natomiast prawie 3500 statków zarejestrowanych w
innych państwach, głównie taniej bandery, np. 1094 w Antigui i Barbudzie, 30 na
Bahamach, 14 na Bermudach, 192 na Cyprze, 123 na Gibraltarze, 1185 w Liberii,
135 na Malcie, 248 na Wyspach Marshalla, ale też np. w Australii, Holandii,
Wielkiej Brytanii, Portugalii czy Luksemburgu.

Niemcy są siódmym najczęściej odwiedzanym krajem na świecie; w 2015 roku kraj
ten odwiedziło 34,972 mln. turystów (6% więcej niż w roku poprzednim). Pod
względem przychodów z turystyki, w 2015 Niemcy zajęły ósme miejsce na świecie z
wynikiem 36,867 mld dolarów.

Największym zainteresowaniem turystów cieszy się Bawaria, w której w 2011 r.
nocowano 81 milionów razy. Na kolejnych miejscach plasują się
Badenia-Wirtembergia, Nadrenia Północna-Westfalia, Dolna Saksonia oraz Hesja.

Najczęściej odwiedzanym przez turystów miastem jest Berlin. Jednym z jego
najbardziej charakterystycznych zabytków jest Brama Brandenburska z końca XVIII
w., która w okresie zimnej wojny, wraz z Murem Berlińskim, tworzyła granicę
między wschodnią a zachodnia częścią miasta. Budowla jest zbudowana w stylu
klasycystycznym i stanowi obecnie symbol Zjednoczenia Niemiec w 1989 r. W
rozległym parku Tiergarten znajduje się natomiast kolumna Siegessäule,
upamiętniająca zwycięstwo Prus w wojnie z Danią w 1864 r. Ma ona 35 ton i 8,3
metra wysokości, a u jej szczytu widnieje brązowa figura Nike, bogini
zwycięstwa.

W Niemczech istnieje wiele zamków i pałaców, z których wiele poddano w ostatnich
dziesięcioleciach renowacji. Jednym z najsłynniejszych obiektów jest kompleks
pałaców i ogrodów w Poczdamie. Na ponad 500 ha znajduje się tutaj około 150
zabytkowych budowli, powstałych głównie w latach 1730–1916. Duże skupisko zamków
i pałaców znajduje się również w Saksonii, w pobliżu Drezna. W centrum stolicy
kraju związkowego znajduje się znany zespół architektoniczny Zwinger, a wokół
miasta rozrzucone jest wiele innych budowli, np. pałac w Pillnitz, Pałac
Moritzburg, zamek w Miśni czy Twierdza Königstein. W Bawarii położony jest
natomiast słynny zamek Neuschwanstein, a także długi na ponad kilometr Zamek
Burghausen. W okolicach Hanoweru zlokalizowane są pałac w Bückeburg, zamek
Marienburg, pałac w Corvey, a także w Celle. Na północy kraju zamków jest mniej,
a najbardziej charakterystyczne z nich to: zamek w Plön, zamek i park w Eutin
oraz zamek w Schwerinie. W Niemczech działa również ok. 4000 muzeów.

Niemcy charakteryzują się także dużą liczbą parków rozrywki. Największym z nich
jest Europa-Park, o powierzchni 90 hektarów. Poza tym, znajdują się tu także:
Legoland w Günzburgu, Phantasialand w Brühl, Heide-Park w Soltau czy Hansa Park
w Sierksdorf. Ponadto w Niemczech założono kilkaset ogrodów zoologicznych, z
których największe znajdują się w Berlinie, Monachium, Hamburgu, Stuttgarcie,
Kolonii, Lipsku, Frankfurcie nad Menem oraz Norymberdze.

Niemcy najchętniej spędzają wakacje we własnym kraju. Wśród kierunków
zagranicznych prym wiedzie Hiszpania; Polska jest na 10.[a] miejscu.

Prace Alberta Einsteina oraz Maxa Plancka były decydujące podczas tworzenia
nowoczesnej fizyki, którą później rozwinęli Werner Heisenberg i Erwin
Schrödinger. Byli oni poprzedzani przez innych kluczowych fizyków, takich jak
Hermann von Helmholtz, Joseph von Fraunhofer czy Gabriel Fahrenheit. Wilhelm
Röntgen odkrył promieniowanie X, co sprawiło, że został pierwszym laureatem
Nagrody Nobla w dziedzinie fizyki w 1901 r., a jego imieniem nazwano
pierwiastek. Heinrich Hertz pracował nad promieniowaniem elektromagnetycznym, co
było istotne w rozwoju telekomunikacji. Również wiedza na temat aerodynamiki
została rozwinięta przez Niemca, Ludwika Prandtla. Innymi znanymi niemieckimi
fizykami są: Karl Ferdinand Braun (1850–1918), Wilhelm Wien (1864–1928),
Johannes Stark (1874–1957), Max von Laue (1879–1960), Otto Hahn (1879–1968),
James Franck (1882–1964), Gustav Ludwig Hertz (1887–1975), Walther Bothe
(1891–1957), Werner Heisenberg (1901–1976), Ernst Ruska (1906–1988), J. Hans D.
Jensen (1907–1973), Wolfgang Paul (1913–1993), Herbert Kroemer (1928–), Rudolf
Mössbauer (1929–2011), Peter Grünberg (1939–), Theodor W. Hänsch (1941–), Klaus
von Klitzing (1943–), Gerd Binnig (1947–), Horst Störmer (1949–), Georg Bednorz
(1950–) oraz Wolfgang Ketterle (1957–). W sumie 23 Niemców zdobyło Nagrodę
Nobla.

Niemieccy chemicy zostali nagrodzeni Nagrodą Nobla 26 razy, co stanowi ok. 15%
wszystkich przyznanych nagród w tej dziedzinie nauki. Hermann Emil Fischer
zsyntetyzował glukozę, Adolf von Baeyer badał organiczne barwniki i
hydroaromatyczne związki chemiczne, a Eduard Buchner odkrył fermentację bez
udziału żywych komórek. Richard Martin Willstätter badał chlorofil, natomiast
Fritz Haber zsyntetyzował amoniak. Hans von Euler-Chelpin badał fermentację
cukrów i zymazę, a Hans Fischer hem oraz chlorofil. Friedrich Bergius wspólnie z
Carlem Boschem przyczynił się do wynalezienia i rozwoju chemicznych metod
wysokociśnieniowych. Richard Kuhn pracował nad witaminami i karotenoidami, a
Adolf Butenandt nad hormonami płciowymi. Robert Huber, Johann Deisenhofer oraz
Hartmut Michel wyznaczyli trójwymiarową strukturę centrum reakcji fotosyntezy u
bakterii. Gerhard Ertl badał procesy chemiczne, które zachodzą na powierzchni
ciał stałych.

Do najsłynniejszych geografów niemieckich zalicza się Alexandra von Humboldta,
twórcę biogeografii, badającego głównie tereny Ameryki Łacińskiej. Jego książka
Kosmos zawierała niemal całą ówczesną wiedzę o przyrodzie. Do twórców
nowoczesnej geografii zalicza się także Carla Rittera. Dzieje geografii w
Niemczech sięgają jednak znacznie wcześniejszych czasów. W 1507 r. Martin
Waldseemüller opublikował pierwszy atlas z nazwą Ameryka, a pochodzący z Niemiec
Martin Behaim w roku 1492 stworzył pierwszy w historii globus. Na przełomie
wieku XVI i XVII Filip Clüver stworzył podstawy geografii historycznej, a
Bernard Varenius wydzielił nową dziedzinę geografii – geografię regionalną.
Heinrich Barth aktywnie badał Afrykę północną i centralną. Ferdinand von
Richthofen badał Daleki Wschód i znacząco przyczynił się do rozwoju
geomorfologii. Erich Dagobert von Drygalski prowadził eksplorację Antarktydy. Na
początku XX wieku Alfred Wegener pierwszą w historii teorię wędrówki
kontynentów. Niemieccy naukowcy zapisali się także w historii geologii. Za ojca
mineralogii uważa się Georgiusa Agricolę, który przedstawił pierwszą
klasyfikację minerałów, a Abraham Gottlob Werner stworzył teorię neptunizmu.

Na przełomie XVI i XVII wieku w Niemczech działało wielu znanych astronomów. Za
najwybitniejszego z nich uznaje się Johannesa Keplera, który opracował trzy
prawa ruchu planet, z których w kolejnych stuleciach korzystali inni naukowcy,
na przykład Isaac Newton. Simon Marius nazwał natomiast cztery największe
księżyce Jowisza – Ganimedes, Europę, Io i Kallisto. Johann Bayer opublikował
Uranometrię, pierwszy atlas nieba ukazujący całą sferę niebieską. Sto lat
później Maria Margarethe Kirch została pierwszą kobietą, która odkryła kometę, a
wśród dokonań Friedricha Wilhelma Bessela znajdziemy: pomiar położenia ok. 50
tys. gwiazd, wykazanie istnienia planety Neptun, zmierzenie paralaksy, a także
udowodnienie, iż Syriusz i Procjon wykonują niewielkie ruchy. Na początku XIX
wieku Friedrich Wilhelm August Argelander posunął się o krok dalej i
skatalogował 324 188 gwiazd, określając ich jasność i pozycję. Johann Gottfried
Galle, przy współpracy Heinricha Louis d’Arresta jako pierwszy zaobserwował
Neptuna, a Hermann Karl Vogel odkrył gwiazdy spektroskopowo podwójne. Max Wolf
wprowadził fotografię do badań astrofizycznych, co pozwoliło mu na odkrycie
m.in. przeszło 200 asteroid. Pierwszym niemieckim astronautą w kosmosie był
Sigmund Jähn, który opuścił Ziemię w 1978 r. Od tego czasu w kosmos wyruszyło
kilkunastu niemieckich kosmonautów.

Niemieccy inżynierowie odegrali istotną rolę w tworzeniu motoryzacji. Dokonali
oni istotnych odkryć w tej dziedzinie na przełomie XIX i XX wieku. Nikolaus Otto
jest twórcą silnika o zapłonie iskrowym, a Karl Benz i Gottlieb Daimler
wynaleźli pierwsze samochody. Rudolf Diesel zbudował natomiast silnik
wysokoprężny, nazwany od jego nazwiska silnikiem Diesla. Heinrich Focke stworzył
pierwszy nadający się do użytku helikopter, a Hans von Ohain przyczynił się do
postępu koncepcji napędu odrzutowego. Samolot Horten Ho 229, dzieło braci Horten
był pierwszym odrzutowcem o konstrukcji latającego skrzydła. Istotną postacią,
choć niezwiązaną z motoryzacją, był działający w XV wieku Johannes Gutenberg,
który wprowadził czcionkę ruchomą do drukarstwa. Konrad Zuse był twórcą
pierwszego komputera, Karl Ferdinand Braun wynalazł kineskop, a Emil Berliner
gramofon.

Liczba dni wolnych od pracy jest różna w poszczególnych krajach związkowych
państwa. Dziewięć dni jest wolnych od pracy na terenie całych Niemiec. Są to:
Nowy Rok (1 stycznia), Wielki Piątek, Poniedziałek Wielkanocny, Dzień Pracy (1
maja), Wniebowstąpienie Pańskie, drugi dzień Zielonych Świątek, Święto
Zjednoczenia Niemiec (3 października), Boże Narodzenie (25 grudnia) oraz 26
grudnia, czyli dzień św. Szczepana. Ponadto w niektórych krajach związkowych
wolne od pracy są: Święto Objawienia Pańskiego (6 stycznia), Boże Ciało,
Wniebowzięcie Najświętszej Maryi Panny, Dzień Reformacji (31 października),
Wszystkich Świętych (1 listopada) oraz Dzień Pokuty (20 listopada).

Niemiecka literatura powstała w średniowieczu. Najważniejsi autorzy tej epoki to
Walther von der Vogelweide i Wolfram von Eschenbach. Pieśń o Nibelungach, której
autor jest nieznany, jest jednym z najważniejszych dzieł literatury niemieckiej.
Dzieła te napisane zostały w języku średnio-wysoko-niemieckim, który jest dla
współczesnych Niemców zupełnie niezrozumiały. Nowożytną niemczyznę stworzył
Marcin Luter swoim tłumaczeniem Biblii. Za najważniejszych autorów literatury
niemieckiej uważani są Christoph Martin Wieland, Johann Wolfgang von Goethe i
Friedrich Schiller, Friedrich Hölderlin i Heinrich Heine oraz bracia Grimm; w
dwudziestym wieku Niemcy miały kilku noblistów w dziedzinie literatury, takich
jak: Theodor Mommsen (1902), Paul Heyse (1910), Gerhart Hauptmann (1912), Thomas
Mann (1929), Hermann Hesse (1946), Heinrich Böll (1972), Günter Grass (1999) i
Herta Müller (2009).

Za najważniejszych filozofów niemieckich uważani są Johannes Eckhart, Mikołaj z
Kuzy, Gottfried Wilhelm Leibniz, Immanuel Kant, przez niektórych historyków
filozofii uważany za najważniejszego filozofa nowożytności z uwagi na szerokie
oddziaływanie, Friedrich Schelling, Johann Gottlieb Fichte, Georg Wilhelm
Friedrich Hegel, Ludwig Feuerbach, Karol Marks, Fryderyk Engels, Arthur
Schopenhauer, Friedrich Nietzsche, Edmund Husserl, Martin Heidegger i Karl
Jaspers. Należy pamiętać, że niektórzy filozofowie niemieccy krytycznie odnosili
się do innych filozofów niemieckich, na przykład Artur Schopenhauer nazywał
pseudofilozofami Fichtego i Hegla (odcinał się jednocześnie od Niemiec mówiąc,
że jest gdańszczaninem pochodzenia holenderskiego, niejednokrotnie gardząc
niemieckim społeczeństwem i mentalnością)[potrzebny przypis], z kolei Nietzsche
krytycznie odnosił się do całej filozofii niemieckiej włącznie z Kantem,
nazywając ją „podstępną teologią”, natomiast Marks, chociaż ukończył filozofię,
był bardziej ekonomistą niż filozofem. Szczególnie ważne są niemiecki idealizm
oraz marksizm. W dwudziestym wieku ważny wpływ na filozofię wywarła krytyczna
teoria tzw. szkoły frankfurckiej Theodora Adorno i Maxa Horkheimera.

Podobnie jak w innych krajach europejskich, również w Niemczech przyjęcie
chrześcijaństwa dało ogromny impuls muzyce religijnej, która rozwijała się
początkowo przede wszystkim w klasztorach. Podstawą stał się chorał
gregoriański, od IX w. znane były wielogłosowe organa. Powstanie najstarszej
pieśni do niemieckiego tekstu – Christ ist erstanden – datuje się na ok. 1000
rok.

Od XII w. do końca XIV w. rozwijała się świecka muzyka uprawiana przez
minnesingerów, którzy początkowo skupiali się na dworze cesarza Fryderyka
Barbarossy. Najznakomitszymi minnesingerami byli: Walther von der Vogelweide,
Wolfram von Eschenbach, Neidhardt von Reuenthal, Heinrich Frauenlob oraz Oswald
von Wolkenstein. Najsławniejszym wydarzeniem w tej tradycji był turniej
minnesingerów, jaki w XII w. odbył się na zamku Wartburg (nawiązał do niego w
operze Tannhäuser Richard Wagner). W bogatych miastach, zwłaszcza na południu i
zachodzie dzisiejszych Niemiec, powstawały cechy muzyków zrzeszające
meistersingerów. Najbardziej znanym meistersingerem był szewc Hans Sachs
(1494–1576; upamiętnił go w Śpiewakach norymberskich Richard Wagner).

Reformacja odegrała ogromną rolę w rozwoju niemieckiej muzyki i stworzeniu
wyjątkowo bogatej kultury muzycznej. Sprawił to Marcin Luter, który odrzucając
malarstwo i rzeźbę, uznał muzykę za główny środek wyrażania uczuć religijnych.
Wyznawał więc zasadę: „kto śpiewa, modli się podwójnie”. Luter dobrze znał
ówczesną muzykę, śpiewał, grał, a nawet komponował. Przekonany o ogromnej sile
oddziaływania muzyki nakazywał uczestniczyć w śpiewie liturgicznym wszystkim
wiernym i podkreślał konieczność śpiewania w języku rodzimym. Tworząc repertuar
religijny, zwolennicy reformacji przede wszystkim podkładali nowe teksty pod
znane, często nawet bardzo popularne melodie (tym sposobem sławny chorał
wykorzystany przez Bacha w Pasji według św. Mateusza – O Haupt voll Blut und
Wunden – w dużej mierze pochodzi z pieśni miłosnej Płoche dziewczę zawróciło mi
w głowie). Autorem niektórych nowych chorałów – tekstów i melodii – był również
sam Luter. Dla reformacji komponował też m.in. Ludwig Senfl i Martin Agricola,
lecz wiele śpiewów jest anonimowych. Pieśni te ukazywały się w zbiorach, bo
wielką rolę w upowszechnianiu chorału luterańskiego odegrało rozwijające się
wtedy drukarstwo. Na przykład w 1524 roku ukazał się w Erfurcie zbiór 26 pieśni
jednogłosowych z religijnymi tekstami do użytku domowego, a w Wittenberdze
śpiewnik w układzie czterogłosowym opracowany przez współpracownika Lutra,
Johannesa Waltera.

Reformacja przyczyniła się również do wyjątkowego rozwoju muzyki organowej. Już
w 1452 powstał wyjątkowy zbiór (Fundamentum organisandi C. Paumanna) zawierający
opracowania utworów wokalnych i pierwsze samodzielne utwory organowe. W
następnych stuleciach przybywało znakomitych organistów, a kulminacją tej
dziedziny muzyki stała się twórczość J. S. Bacha.

Pierwszą operę skomponował Heinrich Schütz; była to Daphne wystawiona 1627 w
Torgau koło Drezna (zaginiona). Pierwsze spektakle operowe wystawiano na
dworach; w Monachium w 1653 roku, w Dreźnie w 1686, w Hanowerze w 1689 roku.
Wyjątkowa sytuacja była w Hamburgu, gdzie w 1678 otwarto pierwszą publiczną
operę w Niemczech. Ponieważ miasto było protestanckie, więc początkowo
wystawiano tylko utwory o tematyce religijnej, ale z czasem uległo to zmianie i
wystawiano również dzieła świeckie, bardziej rozrywkowe. Dla opery w Hamburgu
komponował Reinhard Keiser, a także kompozytor i pierwszy zawodowy krytyk
muzyczny Johann Mattheson, Georg Philipp Telemann.

Niemiecka muzyka w XVII i XVIII w. ulegała przede wszystkim wpływom włoskim – w
operze i muzyce instrumentalnej, oraz w mniejszym stopniu francuskim – w muzyce
instrumentalnej. Czołowym kompozytorem oper był kapelmistrz opery elektora
saksońskiego w Dreźnie Johann Adolf Hasse uważany za jednego z najwybitniejszych
reprezentantów stylu włoskiego. W pierwszej połowie XVIII wieku ze środkowych
Niemiec wywodzili się dwaj kompozytorzy, zaliczani do najwybitniejszych w
historii muzyki poważnej: Händel, który związał się z dworem hanowerskim, ale
działał głównie w Anglii oraz J. S. Bach, który dojrzałe życie spędził w Lipsku.
Bacha uważa się za uosobienie niemieckiego stylu w ówczesnej muzyce: w utworach
wokalno-instrumentalnych poprzez związek z chorałem luterańskim, w utworach
instrumentalnych – poprzez bardzo intensywny kontrapunkt, kojarzony przede
wszystkim ze stylem niemieckiej muzyki organowej.

W połowie XVIII w. szkole mannheimskiej, czyli na dworze elektora w Mannheimie
nastąpiło poważne przeobrażenie muzyki instrumentalnej: powstała orkiestra
symfoniczna, podobna do tej, którą znamy dzisiaj. Powstała również forma, która
na wiele pokoleń kształtowała utwory nie tylko niemieckich kompozytorów –
sonata. Ważną rolę odegrali też w tym okresie synowie J. S. Bacha: Wilhelm
Friedemann Bach, Carl Philipp Emanuel Bach i Johann Christian Bach.

W drugiej połowie XVIII wieku centralnym ośrodkiem stał się Wiedeń. Tam działali
klasycy wiedeńscy, z których dwaj, tj. Józef Haydn i Wolfgang Amadeus Mozart
byli Austriakami, choć ojciec Mozarta – Leopold wywodził się z Augsburga, a sam
Wolfgang Amadeusz tworzył swe dzieła choćby dla mannheimskiego czy później
monachijskiego dworu. Tylko Ludwik van Beethoven wywodził się z Nadrenii.

Romantyzm w muzyce niemieckiej zapoczątkowała opera – za symboliczny ten moment
uważa się premierę opery Wolny strzelec Carla Marii von Webera w 1821.
Kulminację jej stworzyła twórczość Richarda Wagnera. Najważniejsza stała się
jednak muzyka instrumentalna. Głównymi twórcami z tamtego okresu byli: Feliks
Mendelssohn, Robert Schumann, Franciszek Liszt, Johannes Brahms. Niemiecką
kulturę muzyczną zdominował instrument. Najbardziej ceniono za to, że może obyć
się bez słów i potrafi oddziaływać na emocje słuchaczy bez pośrednictwa tekstu,
jako „mowa duszy”. Nawet w operze niemieckiej orkiestra bywała ważniejsza od
śpiewaków, co szczególnie wyraźnie przejawia się u Wagnera. Rozkwit kultury
muzycznej możliwy był dzięki mecenatowi wielu dworów oraz zainteresowaniu muzyką
wśród mieszkańców miast, mających na ogół bardzo dobre przygotowanie do
wykonywania muzyki. Ponadto literaci i filozofowie nadali muzyce wyjątkowego
znaczenia wśród wszystkich sztuk. Tradycję romantycznego stylu z powodzeniem
kontynuował u schyłku XIX wieku i na początku XX wieku Richard Strauss.

Najbardziej wpływowym kompozytorem niemieckim w I połowie XX wieku był Paul
Hindemith. Grono zwolenników miał też twórca dodekafonii Arnold Schönberg, który
w latach dwudziestych nauczał w Berlinie. Dojście do władzy Hitlera w 1933
położyło jednak kres wszelkim nowatorskim tendencjom i bardzo wielu muzyków,
zwłaszcza pochodzenia żydowskiego, musiało emigrować. Stosunek do nowoczesnej
sztuki był tak zły, że w 1938 zorganizowano wystawę „zwyrodniałej muzyki”:
nowoczesnej oraz jazzowej.

Po wojnie do głosu doszli kompozytorzy, którzy przedtem nie cieszyli się
poparciem nazistów, jak Karl Amadeus Hartmann. Nadal tworzył też Carl Orff. W
latach pięćdziesiątych rozwinęła się natomiast awangarda, której
najwybitniejszym przedstawicielem ze strony niemieckiej był Karlheinz
Stockhausen. Pierwsze studio muzyki elektronicznej powstało w Niemczech – w
Kolonii.

Od 2010 roku Niemcy zajmują trzecie miejsce na świecie na liście najbardziej
dochodowych rynków muzycznych. Niemiecka scena muzyczna wykształciła się w wielu
kierunkach, rozwijających się w szczególnie szybkim tempie w stolicy – Berlinie.
Gwiazdy gatunków muzycznych pop i rock, takie jak Udo Lindenberg, Herbert
Grönemeyer, Sarah Connor, Nena, Dieter Bohlen czy Xavier Naidoo, zdobyły sławę w
całym obszarze niemieckojęzycznym, a także w całej Europie. Od czasów powstania
w latach 80., niemiecki punkrock jest rozprzestrzeniony na niemieckim rynku
muzycznym. Do najpopularniejszych zespołów punkowych należą Die Toten Hosen i
Die Ärzte, natomiast muzykę metalową reprezentują m.in. Destruction, Kreator,
Sodom czy Tankard – zespoły grające thrash metal. Oprócz tego okazale prezentuje
się grupa jazzowych muzyków niemieckich. Swój rozkwit przeżył w Niemczech jeden
z gatunków swingu – Sinti-Jazz. Pionierami muzyki elektronicznej na świecie byli
niemieccy artyści – Klaus Schulze oraz zespół Kraftwerk. Gwiazdami pochodzącymi
z Niemiec, a odnoszącymi sukcesy na skalę światową byli i są: Modern Talking,
Scorpions, Rammstein. Znanymi artystami muzyki pop w ostatniej dekadzie są
między innymi takie grupy jak Wir sind Helden, Rosenstolz i Silbermond. Bardzo
popularnym zespołem na niemieckim rynku muzycznym jest także grupa Tokio Hotel,
uznana przez amerykański magazyn Rolling Stone za „najgorętszy towar eksportowy
Niemiec”. Na uwagę zasługują także niemieckojęzyczni raperzy: Die Fantastischen
Vier, Bushido czy Sido.

Na terenie Niemiec często znajduje się dzieła sztuki prehistorycznej, np. Wenus
z Hohle Fels. Jest to prawdopodobnie najstarsza figurka mająca ludzkie kształty.
Ma około 35 000 lat i została znaleziona w 2008 roku. W okresie Imperium
Rzymskiego, prowincje germańskie produkowały wyroby ceramiczne, które
sprowadzano do wielu zakątków imperium.

Rozkwit sztuki średniowiecznej na terenie Niemiec rozpoczął się w okresie
Imperium Karolińskiego Karola Wielkiego. Nie przetrwało wiele rzeźb z tamtego
okresu, wiadomo jednak, iż Karol Wielki zlecił wykonanie figury Jezusa na krzyżu
do kaplicy pałacowej w Akwizgranie. Sztuka karolińska miała przywrócić świetność
stylu klasycznego, a także konkurować z bizantyńską. W czasie rządów
Ludolfingów, sztukę tworzono zazwyczaj w wielkich klasztorach, na przykład na
wyspie Reichenau, która w II połowie XX wieku była wiodącym ośrodkiem sztuki w
Zachodniej Europie. Styl Reichenau używał uproszczonych, wzorzystych kształtów w
celu osiągnięcia bardzo ekspresywnych obrazów, dalece odbiegających od
klasycznych aspiracji stylu karolińskiego. Z okresu tego pochodzi na przykład
drewniany krucyfiks Gerona, datowany na lata 965–997, będący najstarszym
średniowiecznym krzyżem o wielkości zbliżonej do naturalnej. Okres sztuki
ottońskiej to silny progres rzemiosła, głównie metaloplastyki. Na krótko przed
rokiem 1000 wykonano krzyż Lotara, cenny przykład crux gemmata który
upowszechnił się w Rzeszy, czego przykładem są cztery krzyże procesyjne w dawnym
opactwie w Essen. W Hildesheim na okres urzędu św. Bernwarda wykonano z brązu
drzwi i kolumnę.

Sztuka romańska była pierwszą, która stała się powszechna w całej Zachodniej
Europie. Niemcy były centrum prądu, jednak niemiecki romanizm używał mniejszej
liczby rzeźb, niż francuski. Następnie, po stworzeniu sztuki gotyckiej, Niemcy
zaczęli ją powoli przejmować od Francuzów (m.in. katedry w Kolonii, Fryburgu,
Magdeburgu czy w Naumburgu, które otrzymały bogaty wystrój i dekoracje
rzeźbiarskie), jednak zachowali ją znacznie dłużej, niż inne państwa
europejskie. Na okres gotyku przypada progres rzeźby, zarówno kamiennej, jak
drewnianej, ukształtowała się tu długoletnia tradycja ołtarza szafiastego. Na
północy Niemiec tworzyli wtedy liczni malarze, tacy jak Konrad von Soest w
Westfalii, Mistrz Bertram w Hamburgu oraz Stefan Lochner w Kolonii. W
późniejszym okresie działali także Brat Francke, Hans Bornemann, Hinrik Funhof i
Wilm Dedeke, którzy przetrwali do epoki renesansu. Ówcześni twórcy malowali
głównie na zlecenie miast w Skandynawii i nadbałtyckich państw. W Europie znany
był natomiast Bernt Notke, działający w Lubece.

Renesans w Niemczech używał wyszukanych, gotyckich zdobień aż do XVI wieku,
również w pracach traktujących o człowieku i aspektach jego życia. Na większości
terytorium Niemiec nie zostały przyjęte zdobienia klasyczne, choć w innych
przypadkach Niemcy szybko podążały za rozwojem, co uwidacznia się na przykład
poprzez wprowadzenie ruchomej czcionki w drukarstwie. Czołowym niemieckim
artystą renesansu był Albrecht Dürer, tworzący znane w całej Europie drzeworyty.
W późniejszych latach większość niemieckich artystów zostało Protestantami, co
pozbawiło ich możliwości malowania obrazów religijnych, dawniej podstawy
twórczości malarza. W późniejszym okresie wrogość Luteran wobec tworzenia dzieł
religijnych nieco osłabła. Z okresu tego pochodzą np. nastawy ołtarzowa Lucasa
Cranacha Starszego, przedstawiające zazwyczaj Ostatnią Wieczerzę, niektóre
ukazujące najważniejszych przedstawicieli Protestantyzmu jako Dwunastu
Apostołów. Matthias Grünewald pozostawił natomiast bardzo małą ilość dzieł,
jednak jego Ołtarz z Isenheim został uznany za największe dzieło niemieckiego
renesansu.

Szkoła naddunajska to nazwa grupy malarzy, tworzących na początku XVI wieku w
Bawarii i Austrii. Należeli do niej m.in.: Albrecht Altdorfer, Wolf Huber oraz
Augustin Hirschvogel. Stworzyli oni pierwsze pejzaże w sztuce zachodu (1000 lat
wcześniej powstały pejzaże w Chinach). Druki wykonywali natomiast uczniowie
Dürera, Hans Burgkmair starszy i Hans Baldung Grien. Hans Holbein Starszy oraz
jego brat, Sigismund Holbein, malowali obrazy religijne w stylu późnogotyckim,
natomiast Hans Holbein Młodszy, tworzący głównie w Anglii i Szwajcarii, miał w
swoim dorobku liczne portrety. Czołowymi niemieckimi rzeźbiarzami byli w tamtym
okresie to Wit Stwosz, Tilman Riemenschneider oraz Peter Vischer starszy.

W okresie baroku i rokoko niemiecka sztuka była zbliżona do twórczości artystów
z innych części świata, choć na terenie państwa działało wielu artystów z
różnych pokoleń. Wielu zagranicznych malarzy przebywało wtedy w Niemczech, na
dworach książąt, m.in.: Bernardo Bellotto w Dreźnie oraz Giovanni Battista
Tiepolo, który trzy lata spędził na malowaniu Rezydencji w Würzburgu. Niemieccy
artyści często pracowali natomiast za granicą, a wśród nich: Johann Liss w
Wenecji, a także Joachim von Sandrart i Ludolf Backhuysen w Holandii.

Neoklasycyzm pojawił się w Niemczech wcześniej niż we Francji, a jego głównymi
twórcami byli tam Anton Raphael Mengs, holenderski malarz Asmus Jacob Carstens
oraz rzeźbiarz Johann Gottfried Schadow. Daniel Chodowiecki, urodzony w Gdańsku,
identyfikujący się jako Polak, choć umiący mówić jedynie po niemiecku i
francusku, tworzył głównie sceny rodzajowe, a szwajcarskiego pochodzenia Anton
Graff zasłynął jako twórca portretów. Rodzina Zick wsławiła się malowaniem
barokowych stropów, a Bracia Asam oraz Johann Baptist Zimmermann wraz z bratem,
dekorowali wnętrza kościołów i pałaców.

Jednym z najważniejszych twórców niemieckiego romantyzmu był natomiast Caspar
David Friedrich, który malował pejzaże z wyraźnym północnym charakterem. Ponadto
na jego obrazach postacie są zazwyczaj odwrócone do odbiorcy plecami. W okresie
tym tworzyli także np.: Philipp Otto Runge oraz Adrian Ludwig Richter, pamiętany
ze względu na swoje portrety. Na przełomie XVIII i XIX wieku wykształciły się
także inne nurty w sztuce: ruch Nazareńczyków, do którego należeli m.in.:
Friedrich Wilhelm von Schadow oraz Peter von Cornelius, a także szkoła
düsseldorfska, do której należeli malarze tworzący pejzaże. W XIX wieku, w stylu
biedermeier tworzył Carl Spitzweg, a Adolph Menzel ukazywał na swoich dziełach
pruskie sukcesy militarne. Głównym przedstawicielem akademizmu był Carl Theodor
von Piloty wraz ze swoimi uczniami: Hansem Makartem, Franzem von Lenbach,
Franzem von Defregger, Gabrielem von Max oraz Eduardem von Grützner. Berlińską
secesję reprezentował np. Max Liebermann, a symbolizm Franz von Stuck i Max
Klinger.

W XX wieku wykształciły się w Niemczech dwie grupy ekspresjonistów: Die Brücke,
utworzona w Dreźnie w 1905 r., tworzona przez takich twórców, jak Fritz Bleyl,
Erich Heckel, Ernst Ludwig Kirchner i Karl Schmidt-Rottluff, oraz powstała w
Monachium w 1911 r. grupa Błękitny Jeździec, złożona np. z Wassiliego
Kandinskiego, Franza Marca, Augusta Macke czy Aleksieja Jawlensky. Na początku
XX wieku bardzo popularne stało się w malarstwie tworzenie obrazów o charakterze
groteskowym. Do najważniejszych niemieckich przedstawicieli tego nurtu można
zaliczyć Georga Grosza, Otto Dixa oraz Maxa Beckmanna. W Berlinie rozwijał się
dadaizm, którego reprezentowali Kurt Schwitters i Hannah Höch. Max Ernst
zasłynął jako surrealista, a Paul Klee i Lyonel Feininger jako kubiści. W
realizmie magicznym tworzyli Anton Räderscheidt, Georg Schrimpf, Alexander
Kanoldt oraz Carl Grossberg.

W okresie nazizmu w Niemczech sztuka nowoczesna została zakazana jako sztuka
wynaturzona. W wyniku konfliktów z rządem, wielu artystów wyemigrowało z kraju,
głównie do Stanów Zjednoczonych, ale także np. do Szwajcarii.

Po wojnie w Niemczech rozwinął się neoekspresjonizm, którego reprezentowali:
Georg Baselitz, Anselm Kiefer, Jörg Immendorff, A. R. Penck, Markus Lüpertz i
Rainer Fetting. Twórcami sztuki konceptualnej byli: Bernd i Hilla Becher, Hanne
Darboven, Hans-Peter Feldmann, Hans Haacke oraz Charlotte Posenenske.
Najwybitniejszym przedstawicielem performance był Joseph Beuys, a Wolf Vostell
jest znany ze swoich instalacji.

Niemieckie kino powstało w pierwszych latach istnienia filmu i odegrało dużą
rolę w jego rozwoju. Na przykład bracia Max i Emil Skladanowsky wynaleźli
bioskop, rodzaj projektora, zaprezentowany 1 listopada 1895 r., czyli niemalże
dwa miesiące przed pierwszym pokazem francuskich braci Lumière. Na wczesne kino
niemieckie duży wpływ mieli ekspresjoniści, tacy jak Robert Wiene czy Friedrich
Wilhelm Murnau. Reżyserowany przez Fritza Langa film Metropolis z 1927 r. jest
uznawany jako pierwszy film science-fiction. W 1930 r. austriacko-amerykański
reżyser Josef von Sternberg wyreżyserował pierwszy istotny niemieckojęzyczny
film z dźwiękiem.

W latach 70. i 80. XX wieku twórcy filmowi, tacy jak Volker Schlöndorff, Werner
Herzog, Wim Wenders oraz Rainer Werner Fassbinder wynieśli niemieckie kino do
poziomu międzynarodowego. Cykliczne ceremonie rozdania Europejskich Nagród
Filmowych odbywają się co roku w Berlinie, siedzibie Europejskiej Akademii
Filmowej, a Międzynarodowy Festiwal Filmowy w Berlinie, mający miejsce każdego
roku od 1951, jest jednym z najbardziej prestiżowych światowych festiwali
filmowych.

Również w XXI wieku wiele niemieckich filmów osiągnęło sukces międzynarodowy, a
wśród nich Nigdzie w Afryce (2001), Eksperyment (2001), Good bye, Lenin! (2003),
Głową w mur (2004), Pachnidło (2006), Baader-Meinhof (2008), Biała wstążka
(2009), Pandorum (2009), Soul Kitchen (2009), Safari (2010) czy Atlas chmur
(2012). Oscar dla najlepszego filmu nieanglojęzycznego produkcje niemieckie
zdobyły trzykrotnie. Były to: Blaszany bębenek w 1979 r., Nigdzie w Afryce w
2002 r. oraz Życie na podsłuchu w 2007 r.

Typowo niemiecka kuchnia zanika, a rosną wpływy kuchni innych krajów. Jako
pierwsza zdobyła niemieckie podniebienia kuchnia włoska, która przybyła tam z
początkiem lat 1960. wraz z włoskimi „Gastarbeiterami”. Potrawy takie jak pizza
i pasta są dziś bardziej popularne niż dawniej typowy zestaw: ziemniaki, kiszona
kapusta, marynowana pieczeń. Popularna jest również kuchnia grecka, kuchnia
chińska i kuchnia turecka, ta ostatnia reprezentowana jest przez tysiące małych
barów „fast food” zwanych w Niemczech Imbiss i potrawy jak np. Döner, oprócz
tego można w niemieckich miastach znaleźć prawie wszystkie egzotyczne
restauracje włącznie z rosyjskimi, tajskimi, polskimi i japońskimi, w tym barami
sushi. Najmocniejszą pozycję tradycyjna niemiecka kuchnia zachowała w małych
miastach i osadach.

W odżywianiu Niemców dużą rolę pełni chleb. Uważa się, że Niemcy są krajem, w
którym istnieje najwięcej różnych gatunków chleba. Kuchnia niemiecka jest bardzo
pożywna, królują w niej ziemniaki i wieprzowina. Mięsa wieprzowego używa się do
wyrobu kiełbasy (Wurst), która jest nie tylko popularną przekąską, ale i
podstawowym elementem kuchni. W Bawarii są, np. specjalne Wurstküchen (kuchnie
kiełbasowe).

Mięso w kuchni niemieckiej proponuje się w bardzo różnorodnej postaci –
peklowana i wędzona pieczeń wieprzowa (Kassler), pieczeń (Schweinebraten).
Dodatkiem do mięsa są najczęściej ziemniaki smażone, gotowane lub np. w postaci
sałatki ziemniaczanej (Kartoffelsalat).

W północnych Niemczech w menu można znaleźć bogaty wybór świeżych ryb, wśród
których najbardziej popularny jest dorsz. Kapusta to kolejny popularny składnik
– odmianę zieloną kisi się jako Sauerkraut, natomiast czerwoną gotuje się z
jabłkami, co daje Apfelrotkohl.

Kluski zwane Spätzle i Maultaschen są typowymi składnikami kuchni Szwabii.
Golonka (Schweinehaxe) to także niemiecki przysmak, szczególnie nie może jej
zabraknąć na bawarskim święcie piwa, bo piwo to narodowy napój Niemców oraz
dodatek do wielu potraw. Popularne są także niemieckie wina reńskie i mozelskie.
Zupy niemieckie są ciężkie i zawiesiste (Eintopf), najczęściej z dodatkiem
fasoli lub grochu.

W Niemczech istnieje ponad 300 gatunków chleba i ponad 6 tysięcy gatunków piwa.
Podczas Oktoberfest padają „rekordy piwne” – w Europie jedynie Czesi piją więcej
piwa w przeliczeniu na jednego mieszkańca. Kawa w Niemczech cieszy się znacznie
większym uznaniem niż herbata.

27 milionów Niemców jest członkami klubów sportowych, a dodatkowe dwanaście
milionów uprawia sport indywidualnie. Piłka nożna jest najbardziej popularną
dyscypliną sportu. Z ponad 6,3 milionem oficjalnych członków, Niemiecki Związek
Piłki Nożnej (Deutscher Fußball-Bund) jest największą tego typu organizacją na
świecie. Bundesliga, najwyższy poziom rozgrywek w niemieckiej piłce nożnej, jest
najpopularniejszą ligą sportową w kraju i odnotowuje drugą największą na świecie
frekwencję podczas meczów jakichkolwiek lig sportowych na świecie.

Reprezentacja Niemiec w piłce nożnej czterokrotnie zdobyła puchar mistrzostw
świata (1954, 1974, 1990, 2014) i trzykrotnie puchar mistrzostw Europy (1972,
1980, 1996); Niemcy były organizatorem mistrzostw świata w 1974 i 2006 i
mistrzostw Europy w 1988. Najbardziej znanymi piłkarzami pochodzącymi z Niemiec
są Franz Beckenbauer, Gerd Müller, Jürgen Klinsmann, Lothar Matthäus oraz Oliver
Kahn. Poza tym, w Niemczech popularne są także piłka ręczna, siatkówka,
koszykówka, hokej na lodzie oraz tenis.

Niemcy są także jednym z czołowych państw w sportach motorowych. Konstruktorzy,
tacy jak BMW i Mercedes są istotnymi producentami samochodów używanych podczas
wyścigów samochodowych. Ponadto firma Porsche wygrała wyścig 24h Le Mans,
trwający dobę wyścig we Francji, szesnaście razy, natomiast Audi zwyciężyło 11
razy. Kierowca prestiżowego cyklu Formuły 1 Michael Schumacher ustanowił podczas
swojej kariery wiele rekordów w sportach motorowych, wygrywając najwięcej
wyścigów i Pucharów Świata w historii. Jest także jednym z najbogatszych
sportowców.

Niemieccy sportowcy regularnie osiągają bardzo wysokie wyniki podczas Igrzysk
olimpijskich. Są sklasyfikowani na trzecim miejscu w klasyfikacji medalowej
wszech czasów, łącząc wyniki Niemiec Wschodnich i Niemiec Zachodnich. Podczas
Letnich Igrzysk Olimpijskich w 2012 roku, Niemcy zakończyli rywalizację na
szóstej pozycji w klasyfikacji medalowej, podczas gdy na Zimowych Igrzyskach
Olimpijskich w 2010 roku zajęli w niej drugie miejsce. Niemcy organizowały
letnie igrzyska olimpijskie dwukrotnie, w Berlinie w 1936 roku oraz w Monachium
w 1972 r. Ponadto Garmisch-Partenkirchen gościło zimowe igrzyska w 1936 r.



https://pl.wikipedia.org/wiki/Ronaldinho

Ronaldinho lub Ronaldinho Gaúcho (wym. [ʁonawˈdʒĩɲu gaˈuʃu]; właśc. Ronaldo de
Assis Moreira; ur. 21 marca 1980, Porto Alegre, Brazylia) – brazylijski piłkarz
grający zazwyczaj na pozycji pomocnika lub napastnika, mistrz świata 2002,
dwukrotny mistrz Ameryki Południowej, zwycięzca Ligi Mistrzów 2006. Posiada
obywatelstwo brazylijskie i hiszpańskie.

Został dwukrotnie uznany Piłkarzem Roku przez FIFA (2004, 2005), a także UEFA w
roku 2005, a magazyn France Football w 2005 roku nagrodził go Złotą Piłką.

Ronaldo de Assis Moreira urodził się 21 marca 1980 roku w Porto Alegre.
Dzieciństwo spędził w jednej z ubogich dzielnic tego miasta – Vila Nova. Koledzy
ze szkoły nazywali go czarnym snajperem bramek, gdyż już w szkole podstawowej
widoczny był jego talent piłkarski. Mieszkał tam z ojcem João, robotnikiem
stoczniowym i byłym piłkarzem, matką Migeuliną, ekspedientką, z wykształcenia
pielęgniarką oraz dwójką starszego rodzeństwa, bratem Roberto i siostrą Deisi.
Grał wtedy również w futsal.

Brat Roberto de Assis Moreira był zawodowym piłkarzem. Grał m.in. we Francji.
Dzięki jego zarobkom cała rodzina przeniosła się z dzielnicy biedoty do
luksusowej willi z basenem. Właśnie w tym basenie João zmarł na atak serca.
Ronaldinho miał 8 lat w chwili śmierci swojego ojca. Od tego momentu bardzo zżył
się ze swoją matką Migueliną, natomiast rolę ojca rodziny przejął starszy brat,
Roberto. Ten z kolei, gdy musiał przedwcześnie zakończyć karierę piłkarską z
powodu kontuzji, został agentem utalentowanego młodszego brata.

Pod koniec 2006 roku Ronaldinho otworzył w São Paulo „Instytut Ronaldinho”,
gdzie dzieci z ubogich rodzin mogą doskonalić swoje umiejętności piłkarskie.

Talent Brazylijczyka został zauważony przez działaczy Grêmio Porto Alegre i
właśnie w tym klubie Ronaldinho zaczął stawiać swoje pierwsze piłkarskie kroki.
Warto wspomnieć tu o dość niecodziennym zdarzeniu – w jednym ze spotkań drużyn
młodzieżowych strzelił 23 bramki w tym 2 bezpośrednio z rzutów rożnych.
Ronaldinho swoje pierwsze trofeum zdobył na Mistrzostwach Świata do lat 17, przy
okazji zostając królem strzelców. Dzięki tak obiecującym początkom kariery, nie
musiał długo czekać na debiut w seniorskiej reprezentacji. U boku największych
gwiazd brazylijskiej piłki zagrał przeciwko Łotwie w wygranym przez
Brazylijczyków meczu 3:0. W 1999 pojechał na turniej Copa America, wygrany przez
Canarinhos, gdzie w 4 meczach strzelił jedną bramkę (bramka zdobyta w meczu
przeciwko Wenezueli). Gaucho tak mocno oczarował fanów Grêmio swymi
umiejętnościami i charakterem, że działacze klubu nie chcieli dopuścić do jego
transferu w obawie przed fanatycznymi kibicami. Jednak w 2001 roku Ronaldinho
przeszedł do Paris Saint-Germain za 9 mln euro. Brazylijczyk miał możliwość
przejścia do klubów znacznie potężniejszych, choćby Barcelony, Realu czy Interu
Mediolan. Decyzja jednak okazała się trafna, młody zawodnik grał na tyle dobrze,
że uzyskał powołanie do reprezentacji od Luiza Felipe Scolariego, dzięki czemu
mógł zadebiutować na mistrzostwach świata. Na boiskach Japonii i Korei
canarinhos zostali mistrzami świata, a Ronaldinho znacząco przyczynił się do
tego sukcesu.

Świetny występ na Mundialu spowodował, że o pozyskanie Brazylijczyka zaczęły
starać się najlepsze wówczas kluby piłkarskie w Europie. Walkę o Ronaldinho
stoczyły Manchester United, Real Madryt i FC Barcelona. Angielski klub
potrzebował następcy dla Davida Beckhama, Real szukał kolejnej gwiazdy, a Barca
musiała się wzmocnić po nieudanym sezonie. Ostatecznie Brazylijczyk zawitał w
klubie ze stolicy Katalonii, a do kasy paryskiego klubu wpłynęło 32,25 mln euro.
Jak nietrudno było przewidzieć, szybko stał się gwiazdą drużyny. W swoim
pierwszym sezonie (2003/2004) zdobył 15 goli, jednak to nie zdobywanie bramek
było jego najważniejszym zadaniem, tylko finezja. W następnym sezonie prezes,
Joan Laporta, dokonał transferów znacząco wzmacniających skład drużyny. Postawa
Ronaldinho i całego zespołu doprowadziły do mistrzostwa Hiszpanii w sezonie
2004/2005.

W sezonie 2005/2006 FC Barcelona ponownie zdobyła mistrzostwo Hiszpanii oraz
odniosła triumf w Lidze Mistrzów. Ronaldinho odegrał bardzo ważną rolę
strzelając m.in. 2 bramki Realowi Madryt w derbach Hiszpanii (Real Madryt 0:3 FC
Barcelona). W następnym sezonie (2006/2007) była bardzo zaciekła walka o
mistrzostwo Hiszpanii i w pierwszej połowie sezonu Ronaldinho starał się jak
mógł i nawet pod nieobecność Eto'o walczył o tytuł najlepszego strzelca, ale gdy
wrócił Eto'o i dołączył Messi (około początku drugiej połowy sezonu), bardzo
dobrze asystował kolegom z drużyny. W marcu doznał kontuzji i nie zagrał do
końca sezonu 2007/2008. Sugerowano również, że brak Brazylijczyka w składzie
spowodowany był słabą formą.

Od początku sezonu 2008/2009, Ronaldinho występował w zespole AC Milan. Pierwszą
bramkę dla „rossonerich”, strzelił w derbowym spotkaniu przeciwko drużynie Inter
Mediolan – 28 września, wygranym 1:0.

W zimowej przerwie sezonu 2010/2011 Ronaldinho zmienił klub na Flamengo Rio de
Janeiro. Wartość odstępnego wynosiła 3 mln euro. 31 maja 2012 z powodu
zaległości finansowych klubu wobec niego, drogą sądową rozwiązał kontrakt.
Cztery dni później został zawodnikiem Atlético Mineiro. 5 września 2014r.
podpisał kontrakt z meksykańskim zespołem Querétaro FC.

Profesjonalna kariera Ronaldinho Gaúcho w barwach Grêmio Foot-Ball Porto
Alegrense rozpoczęła się w 1998 roku, ale młody Ronaldo zaczął występować w
drużynach juniorskich tego klubu już w wieku sześciu lat. Tam jako
trzynastolatek dokonał rzadkiego wyczynu: w jednym meczu strzelił 23 gole, w tym
trzy bezpośrednio z rzutów rożnych.

Debiut w pierwszej drużynie Grêmio przypadł na mecz w ramach Copa Libertadores
1998. Miał już wówczas za sobą dobre występy w Mistrzostwach Świata U-17. Rok
później zadebiutował w reprezentacji Brazylii.

W 2001 roku Ronaldinho przenosi się do Europy, aby grać we francuskim Paris
Saint-Germain. Transfer do PSG kosztował Francuzów 9 milionów euro, a menedżerem
piłkarza był jego brat Roberto. Pomimo usilnych starań piłkarzowi nie udaje się
poprowadzić zespołu do sukcesów z powodu braku wsparcia u partnerów z boiska. W
2002 roku jako gracz paryskiego zespołu jedzie na Mistrzostwa Świata w Korei i
Japonii w roku 2002. Z drużyną Brazylii prowadzoną przez Luiza Felipe Scolarego
wygrywa turniej pokonując w finale Niemcy.

Z przejściem Ronaldinho do katalońskiego klubu było wiele spekulacji. Na
początku mówiło się, że piłkarz jest już niemal na 100% piłkarzem Manchesteru
United. Potem chciał go sprowadzić Real Madryt. Sam zawodnik mówił, że od
dziecka marzył o grze w białych barwach. Wcześniej mówił podobnie o grze w
Manchesterze United. Ostateczna wiadomość o podpisaniu kontraktu z FC Barceloną
ucieszyła kibiców tego klubu. Transfer piłkarza kosztował kataloński klub 32,25
miliona euro i odbył się w lecie 2003 roku. Po przejściu do Barcelony, chciał go
sprowadzić Roman Abramowicz do kupionej niedawno przez siebie Chelsea F.C.
Ronaldinho szybko stał się najjaśniejszą gwiazdą Barcelony. Dzięki
nieprawdopodobnej technice i finezji stał się ikoną światowego futbolu, a swoich
kibiców doprowadzał do szału radości niemal na każdym kontynencie. W grudniu
2004 został zwycięzcą plebiscytu FIFA na Piłkarza Roku. Już pierwszy sezon w
nowym klubie był udany. Dzięki wspaniałej grze Ronaldinho i całego zespołu Barça
zakończyła sezon w Primera División na drugiej pozycji. Następny sezon był
jeszcze lepszy gdyż Ronaldinho, Deco, Carles Puyol i Samuel Eto’o mogli cieszyć
się ze zdobycia mistrzostwa Hiszpanii. W roku 2005 Ronaldinho ponownie został
wybrany na Piłkarza Roku a organizacja UEFA dała mu nagrodę. Sezon 2005/2006 był
jego najlepszym sezonem w karierze. Z FC Barceloną zdobył mistrzostwo Hiszpanii
i wygrał Ligę Mistrzów, natomiast po zakończeniu sezonu zagrał w Mistrzostwach
Świata w Niemczech i był podstawowym zawodnikiem reprezentacji Brazylii. Ostatni
podpisany kontrakt zawodnika z klubem zawierał klauzulę odejścia 150 milionów
euro.

Od sezonu 2008/09 Brazylijczyk był zawodnikiem zespołu z Mediolanu. Milan
zapłacił za Ronaldinho 21 milionów euro. Kwota ta mogła zostać powiększona o
kolejne 4 miliony, jeśli zespół z San Siro w przyszłym sezonie zakwalifikowałby
się do rozgrywek Ligi Mistrzów. Ronaldinho zadebiutował w nowym klubie 31
sierpnia 2008 roku w przegranym 2:1 meczu przeciwko Bologni, zaś swoją pierwszą
bramkę w barwach „Rossonerich” strzelił po dośrodkowaniu swojego kolegi z kadry
narodowej Kaki, w meczu derbowym przeciwko Interowi, w którym podopieczni Carla
Ancelottiego wygrali 1:0. Łącznie w Milanie rozegrał 116 spotkań i strzelił 29
bramek. 17 stycznia 2010 roku w wygranym 4:0 meczu z AC Siena strzelił swojego
pierwszego w nowym klubie hat-tricka.

Pod koniec 2010 roku Ronaldinho został sprzedany do Flamengo za 3 mln euro,
gdzie został od razu kapitanem drużyny. Ronaldinho zadebiutował w koszulce
Flamengo 2 lutego 2011 w wygranym meczu z Novą Iguaçą (1:0). Jedynym sukcesem w
drużynie z Rio de Janeiro jest wygranie mistrzostwa stanu Rio de Janeiro w 2011
roku.

4 czerwca 2012 Ronaldinho podpisał półroczny kontrakt z Atlético Mineiro, w
nowej drużynie zadebiutował 10 czerwca w wygranym 1:0 meczu przeciwko Palmeiras.
Swojego pierwszego hat-tricka w nowym klubie strzelił 6 października 2012 w
meczu przeciwko Figueirense. 29 listopada przedłużył kontrakt z klubem do końca
2013 roku. 24 lipca 2013 wygrał Copa Libertadores pokonując w dwumeczu
paragwajski zespół Club Olimpia.

5 września 2014 Ronaldinho jako wolny zawodnik podpisał dwuletnią umowę z
meksykańskim Querétaro FC, o czym poinformował na Twitterze Olegario Vázquez
Aldir, prezes właściciela klubu – przedsiębiorstwa Grupo Imagen. W nowym klubie
zagwarantowano mu roczną pensję w wysokości dwóch milionów dolarów. W drużynie
Querétaro zawodnik wybrał numer 49 na koszulce.

W Querétaro Ronaldinho zadebiutował 17 września 2014 w przegranym 0:1 spotkaniu
z Tigres UANL w ramach krajowego pucharu (Copa MX), kiedy to wystąpił w pełnym
wymiarze czasowym i nie wykorzystał rzutu karnego. W lidze meksykańskiej (Liga
MX) pierwszy mecz rozegrał natomiast cztery dni później, przeciwko Chivas de
Guadalajara, strzelając gola z rzutu karnego i notując asystę przy trafieniu
Camilo Sanvezzo, a Querétaro wygrało ostatecznie 4:1. W wiosennym sezonie
Clausura 2015 zdobył ze swoją drużyną wicemistrzostwo Meksyku, a niecały miesiąc
później rozwiązał swoją umowę z Querétaro.

12 lipca 2015 roku podpisał 1,5-roczny kontrakt z klubem Fluminense, mimo że pod
koniec czerwca wyraził zgodę na transfer do Antalyasporu. 29 września 2015 po 9
rozegranych meczach w barwach Fluminense postanowił rozwiązać kontrakt z klubem.

Z reprezentacją Brazylii U-17 zdobył mistrzostwo świata do lat 17 (został także
królem strzelców tego turnieju). Już w 1999 debiutował w dorosłej reprezentacji
w meczu przeciwko Łotwie (3:0), a pierwszego gola zdobył w meczu z Wenezuelą.
Niezwykle udany dla niego był turniej finałowy Copa América w 1999 roku, gdzie
drużyna Brazylii zdobyła tytuł mistrzowski.

Ronaldinho miał znaczący wkład w zdobycie przez Brazylię tytułu mistrza świata w
roku 2002. Wystąpił w 5 meczach i strzelił 2 bramki (w meczach przeciwko Chinom
i Anglii). W meczu z Anglią – prócz zdobycia fenomenalnej bramki z około 40 m
(przelobował bramkarza) – został również ukarany czerwoną kartką, co wykluczyło
go z udziału w półfinale. Jednak Ronaldinho wystąpił już w meczu finałowym
przeciwko Niemcom i pomógł kolegom pokonać finałowych rywali 2:0. Zagrał też na
mistrzostwach świata w Niemczech. Jednak tego turnieju nie może uznać za udany.
Od czasu gdy trenerem Brazylii został Dunga, Ronaldinho był powoływany znacznie
rzadziej niż za czasów trenera Carlosa Alberto Parreiry. W towarzyskim meczu z
Chile 24 marca 2007 wygranym przez Brazylię 4:0 zdobył dwie bramki. W 2008 roku
został dodatkowo włączony do kadry U-23 prowadzonej przez Carlosa Dungę na
igrzyska olimpijskie w Pekinie, gdzie razem z reprezentacją Brazylii zdobył
brązowy medal. Trener Dunga pominął Ronaldinho przy ustalaniu kadry na
mistrzostwa świata w 2010 w RPA. Odkąd trenerem canarinhos jest Mano Menezes
Ronaldinho znowu regularnie gra w reprezentacji, pierwszy mecz pod wodzą nowego
trenera zagrał, po ponad półtorarocznej przerwie, 17 listopada 2010 w meczu
przeciwko Argentynie.

Do 1998 r. używał przydomka Ronaldinho Gaúcho, gdyż Ronaldinho był zajęty przez
Ronaldo Luísa Nazário de Limę. Kiedy ten został Ronaldo, Ronaldinho skrócił swój
przydomek.



https://pl.wikipedia.org/wiki/Jowisz

Jowisz – piąta w kolejności oddalenia od Słońca i największa planeta Układu
Słonecznego[a]. Jego masa jest nieco mniejsza niż jedna tysięczna masy Słońca, a
zarazem dwa i pół raza większa niż łączna masa wszystkich innych planet w
Układzie Słonecznym. Wraz z Saturnem, Uranem i Neptunem tworzy grupę gazowych
olbrzymów, nazywaną czasem również planetami jowiszowymi.

Planetę znali astronomowie w czasach starożytnych, była związana z mitologią i
wierzeniami religijnymi wielu kultur. Rzymianie nazwali planetę na cześć
najważniejszego bóstwa swojej mitologii – Jowisza. Obserwowany z Ziemi Jowisz
może osiągnąć jasność do −2,95m. Jest to trzeci co do jasności naturalny obiekt
na nocnym niebie po Księżycu i Wenus (okresowo, w momencie wielkiej opozycji,
jasnością może mu dorównywać Mars).

Największa planeta Układu Słonecznego składa się w trzech czwartych z wodoru i w
jednej czwartej z helu; może posiadać także skaliste jądro złożone z cięższych
pierwiastków. Ze względu na szybką rotację przybiera kształt spłaszczonej
elipsoidy obrotowej (ma niewielkie, ale zauważalne zgrubienie w płaszczyźnie
równika). Powierzchnię planety, którą stanowią nieprzezroczyste wyższe warstwy
atmosfery, pokrywa kilka warstw chmur, układających się w charakterystyczne pasy
widoczne z Ziemi[b]. Najbardziej znanym szczegółem jego powierzchni jest odkryta
w XVII wieku przy pomocy teleskopu Wielka Czerwona Plama, będąca antycyklonem o
średnicy większej niż średnica Ziemi. Wokół planety istnieją słabo widoczne
pierścienie i potężna magnetosfera. Posiada co najmniej 67 księżyców. Cztery
największe, zwane galileuszowymi, odkrył Galileusz w 1610. Ganimedes, największy
z księżyców, ma średnicę większą niż planeta Merkury.

Planeta była wielokrotnie badana przez sondy, zwłaszcza na początku programu
Pioneer i programu Voyager, a następnie przez sondę Galileo. Ostatnia wizyta
sondy w okolicach Jowisza miała miejsce pod koniec lutego 2007, wiązała się z
misją New Horizons mającą zbadać Plutona. Sonda użyła pola grawitacyjnego
Jowisza, aby zwiększyć swoją prędkość. W przyszłości planuje się wysłanie misji
mającej badać księżyce lodowe w systemie Jowisza, w tym Europę, posiadającą pod
lodową powierzchnią wodny ocean.

Jowisz należy do gazowych olbrzymów; oznacza to, że w niewielkim stopniu składa
się z substancji stałych. Stanowi największą planetę w Układzie Słonecznym, o
średnicy równikowej 142 984 km. Jego gęstość wynosi 1,326 g/cm³; jest drugi pod
względem gęstości spośród planet-olbrzymów, ale jego gęstość jest mniejsza niż
każdej spośród czterech planet wewnętrznych.

Objętościowo atmosfera Jowisza składa się z około 88–92% wodoru i 8–12% helu
(około 1% atmosfery stanowią metan, woda i amoniak). Atom helu jest cztery razy
cięższy niż atom wodoru, więc skład liczony według masowego udziału różnych
substancji w atmosferze jest inny. Pod względem masy atmosfera Jowisza składa
się w około 75% z wodoru i 24% helu, około 1% masy stanowią pozostałe składniki.
Wnętrze Jowisza zawiera gęstsze substancje tak, że jego skład to mniej więcej
71% wodoru, 24% helu i 5% innych pierwiastków. Atmosfera zawiera śladowe ilości
metanu, pary wodnej, amoniaku i związków krzemu. Są też ślady węgla, etanu,
siarkowodoru, neonu, tlenu, fosforowodoru, i siarki. Najbardziej zewnętrzna
warstwa atmosfery zawiera amoniak w postaci kryształów. Poprzez obserwacje w
podczerwieni i nadfiolecie znaleziono także śladowe ilości benzenu i innych
węglowodorów.

Atmosferyczne proporcje wodoru i helu są bardzo zbliżone do teoretycznego składu
pierwotnej mgławicy słonecznej, jednak neon w górnych warstwach atmosfery
występuje tylko w stężeniu masowym 20 ppm, co stanowi około jedną dziesiątą
stężenia występującego na Słońcu. Atmosfera jest także nieco uboższa w hel –
jest w niej około 80% zawartości helu w Słońcu. Zmniejszenie jego zawartości
może być wynikiem skraplania się i opadów helu do jej głębszych warstw.
Zawartość cięższych gazów obojętnych w atmosferze Jowisza jest około dwa do
trzech razy większa niż na Słońcu.

Na podstawie spektroskopii uważa się, że Saturn ma skład podobny do Jowisza, ale
dalsze planety-olbrzymy, Uran i Neptun, zawierają znacznie mniej wodoru i helu.
Ze względu na brak badań przeprowadzonych przez próbniki atmosferyczne, brak
jest szczegółowych danych dotyczących planet krążących dalej niż Saturn.

Masa Jowisza jest 2,5 razy większa od całkowitej masy wszystkich pozostałych
planet. Jest on tak masywny, że powoduje przesunięcie się barycentrum Układu
Słonecznego ponad powierzchnię Słońca (środek masy układu Słońce-Jowisz leży w
odległości 1,068 promienia słonecznego od środka gwiazdy). Mimo że średnica tej
planety jest 11 razy większa niż średnica Ziemi, to ma ona znacznie mniejszą
gęstość. Objętość Jowisza jest 1321 razy większa od objętości Ziemi, a jego masa
318 razy większa od masy Ziemi. Jowisz ma promień równy 0,1 promienia Słońca,
masę równą 0,001 masy Słońca, co powoduje, że ma podobną do niego gęstość. Masa
Jowisza (MJ lub MJup) jest często używana jako jednostka przy określaniu masy
innych obiektów, w szczególności planet pozasłonecznych oraz brązowych karłów.
Na przykład planeta HD 209458 b ma masę 0,64 MJ, a COROT-7 b ma masę 0,0151 MJ.

Gdyby Jowisz znacznie zwiększył swoją masę, to jednocześnie skurczyłby się. Przy
małych zmianach masy promień planety typu gazowego olbrzyma niemal nie zmienia
się, a przy około czterech masach Jowisza wnętrze staje się na tyle sprężone pod
wpływem zwiększonej siły grawitacji, że objętość planety maleje, mimo
wzrastającej ilości materii. Z tego powodu uważa się, że Jowisz jest planetą o
maksymalnej średnicy, jaką może osiągnąć ciało o takim składzie i ewolucji.
Niektóre planety pozasłoneczne mają większe średnice, ale są to ciała krążące
znacznie bliżej gwiazd; większe rozmiary są skutkiem znacznie większego
nasłonecznienia i temperatury. Proces dalszego kurczenia się przy wzroście masy
trwa aż do momentu zapłonu reakcji termojądrowych, który może zajść w przypadku
brązowego karła o masie około 50 mas Jowisza. Z tego powodu niektórzy
astronomowie nazywają Jowisza „nieudaną gwiazdą”, choć nie jest jasne, czy
procesy związane z tworzeniem się planet takich jak Jowisz są podobne do
procesów formowania układów gwiazd wielokrotnych.

Pomimo że Jowisz musiałby być około 75 razy masywniejszy, aby stać się gwiazdą,
najmniejszy znany czerwony karzeł ma tylko o około 16 procent większy promień
niż ta planeta. Mimo niemożności zachodzenia reakcji termojądrowych we wnętrzu
Jowisz wypromieniowuje więcej ciepła, niż otrzymuje od Słońca. Ilość ciepła
wyprodukowanego wewnątrz planety jest prawie równa ilości otrzymywanej od
Słońca. To dodatkowe promieniowanie jest generowane zgodnie z mechanizmem
Kelvina-Helmholtza przez adiabatyczną kontrakcję. W wyniku tego procesu promień
planety zmniejsza się o około 3 cm rocznie. Po powstaniu Jowisz był znacznie
gorętszy, przez co miał około dwa razy większą średnicę niż obecnie.

Uważa się, że Jowisz składa się z gęstego jądra zawierającego różne pierwiastki,
otoczonego warstwą ciekłego metalicznego wodoru z dodatkiem helu, oraz warstwy
zewnętrznej, złożonej głównie z wodoru cząsteczkowego. Poza tym ogólnym zarysem
struktura wnętrza jest nieznana. Jądro jest często opisywane jako skaliste, ale
jego dokładny skład jest nieznany, podobnie jak właściwości materiałów w
temperaturze i ciśnieniu panującym na tych głębokościach (patrz niżej). W 1997
istnienie jądra zostało zasugerowane przez pomiary grawitacyjne wskazujące, że
ma ono masę od 12 do 45 mas Ziemi, czyli około 3–15% całkowitej masy Jowisza.
Obecność jądra przez przynajmniej część historii Jowisza jest sugerowana przez
modele powstawania planet, zgodnie z którymi początkowo tworzy się skaliste lub
lodowe jądro, wystarczająco masywne, aby przyciągnąć wielką ilość wodoru i helu
z mgławicy protosłonecznej. W późniejszej historii planety jądro, jeżeli
istniało, mogło ulec zmniejszeniu, gdyż prądy konwekcyjne w gorącym, ciekłym
wodorze metalicznym mogły zmieszać się ze stopioną materią jądra i wynieść ją w
wyższe warstwy wnętrza planety. Jądro obecnie może nawet nie istnieć; pomiary
pola grawitacyjnego nie były dostatecznie precyzyjne, aby odrzucić tę hipotezę.

Niepewność modeli jest związana z marginesem błędu w dotychczasowych pomiarach
parametrów: jednego ze współczynników rotacyjnych (J6) używanego do opisania
momentu grawitacyjnego, równikowego promienia Jowisza i temperatury na poziomie,
na którym ciśnienie ma wartość 1 bara. Misja Juno, rozpoczęta w sierpniu 2011,
ma na celu zmniejszenie niepewności tych parametrów, a tym samym osiągnięcie
postępów w modelowaniu wnętrza Jowisza.

Jądro jest otoczone gęstym wodorem metalicznym, który rozciąga się na zewnątrz
do około 78% promienia planety. Opady kropli helu i neonu w głąb planety przez
tę warstwę, powodują zubożenie górnej atmosfery Jowisza w te pierwiastki.

Ponad warstwą metalicznego wodoru znajduje się przejrzysta wewnętrzna atmosfera,
w której znajduje się ciekły i gazowy wodór; warstwa gazowa rozciąga się od
podstawy chmur do głębokości około 1000 km. Zamiast wyraźnej granicy lub
powierzchni między różnymi fazami wodoru, gaz prawdopodobnie płynnie przechodzi
w ciecz. Taka sytuacja ma miejsce, gdy temperatura jest wyższa od temperatury
krytycznej substancji, która dla wodoru jest równa 33 K.

Temperatura i ciśnienie wnętrza rośnie z głębokością. W obszarze przejścia
fazowego, w którym ciekły wodór – podgrzewany jest ponad punkt krytyczny – staje
się metaliczny, szacuje się, że temperatura osiąga 10 000 K, a ciśnienie – 200
GPa. Temperaturę na granicy jądra ocenia się na 36 000 K, a ciśnienie na
3000–4500 GPa.

Jowisz ma największą atmosferę z planet w Układzie Słonecznym, mającą ponad
5000 km wysokości. Jowisz nie posiada stałej powierzchni, za podstawę jego
atmosfery uznaje się miejsce, w którym ciśnienie atmosferyczne jest równe 10
barów, czyli jest dziesięć razy większe od ciśnienia na powierzchni Ziemi.

Jowisz jest stale pokryty chmurami składającymi się z kryształów amoniaku i
ewentualnie wodorosiarczku amonu. Chmury znajdują się w tropopauzie i układają
się w pasma w różnych szerokościach jowigraficznych. Dzieli się je na jaśniejsze
„strefy” i ciemniejsze „pasy”. Wzajemne oddziaływanie tych struktur powoduje
powstanie turbulencji i układów burzowych. Prędkość wiatru w tych regionach
często dochodzi do 100 m/s (360 km/h). Strefy zaobserwowano na różnych
szerokościach; ich kolor i intensywność zmienia się z roku na rok, ale pozostają
one wystarczająco stabilne, by astronomowie nadali im nazwy.

Warstwa chmur ma tylko około 50 km grubości, a składa się co najmniej z dwóch
pokładów chmur: grubego dolnego pokładu i cienkiego jaśniejszego regionu.
Poniżej warstwy tworzonej przez amoniak może również istnieć cienka warstwa
chmur wodnych, o czym świadczą błyski piorunów wykryte w atmosferze Jowisza
(cząsteczki wody są polarne i przyczyniają się do rozdzielenia ładunków,
niezbędnego dla powstania błyskawic). Te wyładowania elektryczne mogą być nawet
tysiąc razy potężniejsze niż pioruny na Ziemi. Woda może tworzyć superkomórki
burzowe, napędzane przez dopływ ciepła z wnętrza planety.

Pomarańczowe i brązowe zabarwienie chmur Jowisza jest spowodowane przez związki,
które zmieniają kolor pod wpływem promieniowania nadfioletowego Słońca. Ich
dokładny skład pozostaje nieznany, ale przypuszcza się występowanie fosforu,
siarki i ewentualnie węglowodorów. Związki te, odpowiedzialne za barwę
chromofory, mieszają się z cieplejszym, niższym pokładem chmur. Jasne strefy
powstają, gdy ruch wznoszący w obrębie komórek konwekcyjnych powoduje
krystalizację amoniaku, którego kryształki zakrywają niższe chmury.

Małe nachylenie osi obrotu Jowisza oznacza, że bieguny stale otrzymują znacznie
mniej słonecznego promieniowania niż okolice równika. Jednocześnie konwekcja we
wnętrzu planety transportuje więcej energii w okolice biegunów, przez co
temperatury na poziomie chmur ulegają wyrównaniu.

Najbardziej znaną cechą Jowisza jest Wielka Czerwona Plama, trwały antycyklon,
znajdujący się 22° na południe od równika, którego średnica jest większa od
średnicy Ziemi. O jego istnieniu wiadomo od co najmniej 1831; prawdopodobnie
zaobserwowano go już w 1665. Modele matematyczne wskazują, że burza jest
stabilna i jest stałą cechą planety. Ten układ burzowy jest wystarczająco duży,
aby móc obserwować go z Ziemi przez teleskop o średnicy 12 cm.

Okres obrotu Wielkiej Czerwonej Plamy wynosi około sześciu dni. Ma ona rozmiar
24 000–40 000 km × 12 000–14 000 km. Jest wystarczająco duża, aby w swoim
wnętrzu pomieścić dwie lub trzy planety o średnicy Ziemi. Wznosi się maksymalnie
na około 8 km ponad górną warstwę sąsiednich chmur.

Burze takie jak ta występują powszechnie w atmosferze gazowego giganta. Na
Jowiszu występują również białe i brązowe owale, które nie posiadają nazwy. Na
białe owale składają się zwykle stosunkowo chłodne chmury, położone w górnych
warstwach atmosfery. Owale brązowe są cieplejsze i znajdują się na „normalnym”
poziomie chmur. Takie burze mogą trwać zaledwie kilka godzin, ale mogą również
istnieć przez setki lat.

Na skutek połączenia kilku białych owali w 2000 w atmosferze półkuli południowej
uformowało się zjawisko podobne do Wielkiej Czerwonej Plamy, jednak mniejsze.
Białe owale wchodzące w skład burzy zostały po raz pierwszy zaobserwowane w
1938. Od czasu powstania wzrosła ona na sile i zmieniła kolor z białego na
czerwony. Nowo powstały układ burzowy określa się nazwą Owal BA lub Mała
Czerwona Plama.

Jowisz ma słaby układ pierścieni, składający się z trzech głównych segmentów:
wewnętrznego torusa cząsteczek zwanego halo, stosunkowo jasnego pierścienia
głównego, oraz zewnętrznego pierścienia ażurowego. Pierścienie te wydają się
zbudowane z pyłu, a nie z lodu jak pierścienie Saturna. Główny pierścień jest
prawdopodobnie zbudowany z materiału wyrzuconego na skutek uderzeń
mikrometeorytów z księżyców Adrastei i Metis. Materiał, zamiast opaść z powrotem
na księżyc, trafia na orbitę wokół Jowisza ze względu na silny wpływ jego
grawitacji. Trajektorie wyrzuconych cząstek sprowadzają je w stronę Jowisza, a
nowy materiał jest dodawany przez kolejne uderzenia. W podobny sposób, księżyce
Tebe i Amaltea prawdopodobnie wytwarzają dwa zewnętrzne pierścienie ażurowe.
Istnieją również dowody na istnienie pasma skalistych cząstek na orbicie
Amaltei, które mogły zostać wyrzucone przez impakty z powierzchni tego księżyca.

Pole magnetyczne Jowisza jest 14 razy silniejsze od ziemskiego pola, osiągając
wartości od 0,42 mT (4,2 gausy) na równiku do 1,0–1,4 mT (10–14 Gs) na
biegunach. Jest ono najsilniejszym naturalnym polem magnetycznym w Układzie
Słonecznym (z wyjątkiem plam słonecznych). Uważa się, że pole magnetyczne
Jowisza jest wytwarzane przez prądy wirowe – zawirowania przepływu materiałów
przewodzących – wewnątrz płaszcza metalicznego wodoru. Pole, tworzące na
zewnątrz planety rozległą magnetosferę, zatrzymuje zjonizowane cząstki wiatru
słonecznego. Elektrony pochodzące z plazmy uwięzionej w magnetosferze (porównaj
z pasami Van Allena) jonizują dwutlenek siarki, dostarczany przez aktywność
wulkaniczną na księżycu Io, tworzący chmurę w kształcie torusa wokół planety. W
magnetosferze są również uwięzione cząsteczki wodoru z atmosfery Jowisza.
Elektrony w magnetosferze generują szum radiowy w zakresie 0,6–30 MHz.

W odległości około 75 promieni Jowisza od planety, oddziaływanie magnetosfery i
wiatru słonecznego tworzy łukową falę uderzeniową. Odległość magnetopauzy
Jowisza w kierunku Słońca podlega fluktuacjom, spowodowanym zmianami w ciśnieniu
wiatru słonecznego. Magnetopauza tworzy wewnętrzną krawędź płaszcza
magnetycznego (ang. magnetosheath), gdzie pole magnetyczne planety staje się
słabe i niezorganizowane. Wiatr słoneczny ma silny wpływ na kształt tego
regionu, powodując wydłużanie się magnetosfery po „zawietrznej” stronie Jowisza
tworząc „ogon magnetyczny” (ang. magnetotail), który sięga niemal orbity
Saturna. Orbity czterech największych księżyców Jowisza znajdują się w obrębie
magnetosfery, która chroni je przed wiatrem słonecznym i jednocześnie powoduje
bombardowanie ich powierzchni wysokoenergetyczną plazmą.

Magnetosfera jest przyczyną emisji fal radiowych z okolic biegunów Jowisza.
Proces ten zaczyna się, gdy na skutek aktywności wulkanicznej Io do magnetosfery
Jowisza wprowadzane są gazy, które tworzą torus wokół planety. Ruch księżyca
przez ten torus powoduje powstawanie fal Alfvéna, które przenoszą zjonizowaną
materię w okolice biegunów Jowisza. W rezultacie fale radiowe są generowane jako
promieniowanie cyklotronowe, a energia jest emitowana wzdłuż powierzchni
stożkowej. Kiedy Ziemia przecina ten stożek, natężenie fal radiowych z Jowisza
może przekroczyć natężenie fal emisji słonecznej.

Jowisz jest jedyną planetą, dla której środek masy układu planeta-Słońce
znajduje się ponad powierzchnią Słońca, choć w odległości zaledwie 7% promienia
gwiazdy. Średnia odległość między Jowiszem a Słońcem to 778 milionów km (około
5,2 razy więcej niż odległość od Ziemi do Słońca, czyli 5,2 au). Okres obiegu
planety wokół Słońca to 11,86 lat. Jest on równy dwóm piątym okresu orbitalnego
Saturna, co powoduje istnienie rezonansu pomiędzy dwoma największymi planetami
Układu Słonecznego. Eliptyczna orbita Jowisza jest nachylona o 1,31° w stosunku
do orbity Ziemi. Ze względu na mimośród równy 0,048, odległość Jowisza od Słońca
zmienia się o 75 milionów km pomiędzy peryhelium i aphelium, czyli odpowiednio
najbliższym i najbardziej oddalonym punktem orbity planety.

Nachylenie osi obrotu Jowisza jest stosunkowo niewielkie – tylko 3,13°. W wyniku
tego na planecie nie zachodzą wyraźne zmiany pór roku, w przeciwieństwie na
przykład do Ziemi i Marsa.

Jowisz jest planetą najszybciej obracającą się wokół własnej osi ze wszystkich
planet Układu Słonecznego – jego okres obrotu wynosi niecałe dziesięć godzin.
Powoduje to powstanie wybrzuszenia równikowego, łatwo dostrzegalnego z Ziemi
nawet przez amatorski teleskop. Przyspieszenie odśrodkowe wynikające z tego
obrotu na równiku ma wartość około 1,67 m/s², w porównaniu z przyspieszeniem
grawitacyjnym na równiku równym 24,79 m/s². W efekcie wypadkowe przyspieszenie
odczuwalne na równiku ma wartość tylko 23,12 m/s². Planeta ma kształt
spłaszczonej elipsoidy obrotowej, co oznacza, że średnica mierzona na równiku
jest większa niż średnica mierzona między jej biegunami geograficznymi. Na
Jowiszu różnica między średnicą równikową a biegunową wynosi 9275 km.

Jowisz w maksimum jasności jest czwartym najjaśniejszym obiektem na niebie (po
Słońcu, Księżycu i Wenus), przy czym jest najjaśniejszą "gwiazdą" którą można
obserwować przez całą noc, jednak czasem Mars bywa nieco jaśniejszy od Jowisza.
W zależności od pozycji Jowisza w odniesieniu do Ziemi, jego obserwowana
wielkość gwiazdowa może się zmieniać od −2,9m w opozycji do −1,6 podczas
koniunkcji ze Słońcem. Średnica kątowa Jowisza waha się od 50,1 do 29,8 sekundy.
Wielka opozycja występuje, gdy Jowisz przechodzi przez peryhelium, co następuje
raz w ciągu roku jowiszowego (ok. 12 lat). W związku z tym, że Jowisz zbliżył
się do peryhelium, które osiągnął w marcu 2011, we wrześniu 2010 miała miejsce
ostatnia wielka opozycja.

Ziemia wyprzedza Jowisza w ruchu orbitalnym wokół Słońca co 398,9 dni; okres ten
zwany jest okresem synodycznym. Kiedy ma to miejsce, Jowisz porusza się ruchem
wstecznym w stosunku do gwiazd tła, zakreślając na sferze niebieskiej pętlę.

W przybliżeniu 12-letni okres orbitalny Jowisza odpowiada 12 astrologicznym
znakom zodiaku; ich pochodzenie może wiązać się z tą obserwacją. W każdej
kolejnej opozycji Jowisz znajduje się około 30° dalej na wschód niż podczas
poprzedniej, a zatem w kolejnej konstelacji zodiaku.

Ponieważ orbita Jowisza znajduje się ponad 5 razy dalej od Słońca niż ziemska,
kąt pomiędzy Słońcem, Jowiszem a Ziemią (kąt fazowy), nigdy nie przekracza
11,5°. Oznacza to, że planeta, obserwowana przez teleskopy naziemne, prawie
zawsze wydaje się w pełni oświetlona. Dopiero sondy wysyłane w kierunku Jowisza
uzyskały obrazy jego tarczy w znacznym stopniu skrytej w cieniu, w formie
półksiężyca.

Obserwacje Jowisza prowadzone były przez astronomów babilońskich tysiące lat
p.n.e. Chiński historyk astronomii Xi Zezong twierdzi, że chiński astronom Gan
De dokonał odkrycia jednego z księżyców Jowisza w 362 p.n.e. gołym okiem. Jeśli
jest to prawda, to odkrycie to wyprzedza osiągnięcia Galileusza o prawie dwa
tysiąclecia. Jest to możliwe, ponieważ wszystkie księżyce galileuszowe mogą być
w sprzyjających warunkach obserwowane gołym okiem, choć zwykle giną w blasku
Jowisza.

W 1610 włoski astronom Galileusz odkrył, za pomocą skonstruowanego przez siebie
teleskopu, cztery największe księżyce Jowisza: Io, Europę, Ganimedesa i Kallisto
– dziś zwane księżycami galileuszowymi. Odkrycie to uważane jest za pierwszą
teleskopową obserwację księżyców innych niż ziemski. Obserwacja Galileusza była
również pierwszym dowodem na to, że ruch ciał niebieskich nie odbywa się
wyłącznie dookoła Ziemi. Stało się ono ważnym argumentem na rzecz
kopernikańskiej teorii heliocentrycznej; otwarte poparcie teorii Kopernika przez
Galileusza spowodowało interwencję inkwizycji.

W latach 60. XVII wieku, Giovanni Cassini przy użyciu nowego teleskopu
zaobserwował plamy i kolorowe pasy na Jowiszu, a także zauważył, że planeta jest
spłaszczona na biegunach. Był także w stanie oszacować okres obrotu planety. W
1690 Cassini zauważył, że atmosfera ulega rotacji różnicowej.

Wielka Czerwona Plama, niezwykle charakterystyczny i wyraźny element tarczy
Jowisza, znajdujący się na południowej półkuli planety, być może została
zaobserwowana już w 1664 przez Roberta Hooke'a i w 1665 przez Cassiniego, choć
jest to dyskusyjne. Najstarszy znany rysunek Wielkiej Czerwonej Plamy wykonał
farmaceuta Heinrich Schwabe w 1831.

Wielka Czerwona Plama była podobno kilkakrotnie niewidoczna między 1665 i 1708
rokiem, zanim ponownie stała się bardzo dobrze widoczna w 1878. Ponownie
blaknięcie miało miejsce w 1883 i na początku XX wieku. Mogło to być skutkiem
przejściowego zmniejszenia intensywności tego antycyklonu, któremu barwę nadaje,
jak się sądzi, ciemniejszy materiał wynoszony z głębszych warstw atmosfery.

Zarówno Cassini, jak i Giovanni Borelli starannie przygotowywali tabele ruchów
księżyców Jowisza, które pozwalają przewidzieć czas, gdy księżyce znajdą się
przed lub za planetą. W latach 70. XVII w. zaobserwowano jednak, że gdy Jowisz
znajdował się po przeciwnej stronie Słońca niż Ziemia, wydarzenia te mogą się
pojawić około 17 minut później, niż oczekiwano. Ole Rømer wywnioskował, że
obserwacja nie następuje natychmiastowo (wyjaśnienie to wcześniej zostało
odrzucone przez Cassiniego), a obserwowana rozbieżność może być użyta do oceny
prędkości światła.

W 1892 E.E. Barnard odkrył piątego satelitę Jowisza za pomocą 36-calowego
(910 mm) refraktora w Obserwatorium Licka w Kalifornii. Odkrycie tego stosunkowo
niewielkiego obiektu świadczyło o jego dobrym wzroku i szybko uczyniło go
sławnym. Księżyc został później nazwany Amaltea. To był ostatni księżyc odkryty
bezpośrednio poprzez obserwację wzrokową. Kolejnych osiem księżyców odkryła
sonda Voyager 1, podczas przelotu w pobliżu Jowisza w 1979.

W 1932 Rupert Wildt zidentyfikował linie spektralne amoniaku i metanu w widmie
Jowisza.

Trzy białe owale w Południowym Pasie Umiarkowanym atmosfery Jowisza, będące
silnymi antycyklonami, zostały zaobserwowane w 1938. Przez kilka dziesięcioleci
pozostawały wyraźnie widoczne, co pewien czas zbliżając się, lecz pozostając
oddzielnymi tworami. W 1998 dwa spośród tych owali zlały się w jeden układ
burzowy, który następnie wchłonął trzeci biały owal w 2000, stając się Owalem
BA. Od tamtego czasu burza przybrała na sile, m.in. zmieniając kolor z białego
na czerwony.

W 1955 Bernard Burke i Kenneth Franklin wykryli wybuchy sygnałów radiowych
pochodzących z Jowisza, o częstotliwości 22,2 MHz. Okres tych błysków odpowiadał
obrotowi planety, co pozwoliło poprawić dokładność wyznaczenia prędkości obrotu.
Wybuchy radiowe na Jowiszu występują w dwóch postaciach: wybuchy długie
(L-wybuchy) trwające do kilku sekund i wybuchy krótkie (S-wybuchy), których
okres jest krótszy niż jedna setna sekundy.

Od 1973 kilka sond kosmicznych odwiedziło Jowisza. Pierwszą z nich był Pioneer
10. Sonda przeleciała na tyle blisko Jowisza, by zaobserwować właściwości i
zjawiska zachodzące na największej planecie Układu Słonecznego. Loty do innych
planet są realizowane kosztem energii, która jest często opisywana przez
parametr delta-v, czyli zmianę prędkości netto statku kosmicznego. Dotarcie do
Jowisza z Ziemi wymaga delta-v równego 9,2 km/s, która jest porównywalna do
wartości delta-v koniecznej do osiągnięcia niskiej orbity Ziemi, równej
9,7 km/s. Na szczęście przy lotach międzyplanetarnych może być stosowana asysta
grawitacyjna, która pozwala zaoszczędzić energię, jednak kosztem znacznie
dłuższego czasu trwania lotu.

Od 1973 kilka sond kosmicznych dokonało przelotu koło planety, zbliżając się na
odległość dogodną do obserwacji Jowisza. Program Pioneer przyniósł pierwsze
zdjęcia atmosfery planety i jej kilku księżyców. Odkryto, że promieniowanie w
pobliżu planety było znacznie silniejsze niż oczekiwano, ale obu sondom udało
się przetrwać w tym środowisku. Pomiary trajektorii sond zostały wykorzystane do
poprawienia dokładności wyznaczenia masy Jowisza. Przesłonięcie sygnałów
radiowych przez planetę pomogło lepiej określić średnicę Jowisza i jego
spłaszczenie.

Sześć lat później Voyager wykonał znacznie lepsze zdjęcia księżyców Jowisza i
odkrył system jego pierścieni. Wielka Czerwona Plama okazała się ogromnym stałym
antycyklonem. Porównanie wykazało, że Czerwona Plama zmieniła kolor od czasu
misji Pioneer – z pomarańczowego na ciemnobrązowy. Odkryto strumień
zjonizowanych atomów na orbicie Io, a na jej powierzchni znaleziono ślady
wybuchów wulkanów; niektóre z nich były nawet aktywne w czasie misji. Podczas
lotu Voyager przeleciał nad nocną, niewidoczną z Ziemi stroną planety,
obserwując błyskawice w atmosferze.

Kolejną misją wysłaną w kierunku Jowisza była sonda Ulysses, wykorzystała ona
manewr grawitacyjny w pobliżu Jowisza do osiągnięcia orbity wokół Słońca.
Podczas tego przelotu sonda prowadziła badania magnetosfery Jowisza. Jednak
Ulysses nie posiada kamer i nie mógł wykonać zdjęć. Drugi przelot odbył się
dwanaście lat później, w dużo większej odległości od planety.

W 2000 roku sonda Cassini, w drodze do Saturna, przeleciała w pobliżu Jowisza i
przekazała jedne z najlepszych zdjęć, o najwyższej rozdzielczości, w historii
badań planety. 19 grudnia 2000 roku sonda sfotografowała księżyc Himalia, ale
rozdzielczość była zbyt niska, aby uwidocznić jakiekolwiek szczegóły
powierzchni.

Sonda New Horizons, w drodze do Plutona przeleciała blisko Jowisza, dokonując
obserwacji planety, jej księżyców i pierścieni. Największego zbliżenia dokonała
28 lutego 2007 roku. Czujniki sondy zmierzyły produkcję plazmy, pochodzącej z
wulkanów na Io; sonda zbadała wszystkie cztery galileuszowe księżyce, jak
również obserwowała z dystansu zewnętrzne księżyce: Himalię i Elarę.
Fotografowanie systemu Jowisza rozpoczęła 4 września 2006 roku.

Jak dotąd (2017) jedynymi sondami na orbicie Jowisza to Galileo, który wszedł na
orbitę wokół planety 7 grudnia 1995 roku i Juno. Galileo tam przez ponad siedem
lat, wykonując wiele przelotów nad wszystkimi księżycami galileuszowymi i
Amalteą. Statek był również świadkiem uderzenia komety Shoemaker-Levy 9, gdy
zbliżyła się do Jowisza w 1994 roku, dając unikalną okazję do obserwowania tego
zdarzenia. Jakkolwiek ilość informacji, przesłanych przez sondę Galileo, była
ogromna, to przewidziana przepustowość łącza radiowego była ograniczona przez
nie w pełni rozwiniętą antenę o wysokim wzmocnieniu.

Próbnik atmosferyczny został wypuszczony z sondy w lipcu 1995 roku, wchodząc w
atmosferę planety 7 grudnia. Podczas opadania na spadochronie przez 150 km
atmosfery, zbierał dane przez 57,6 minuty, zanim został zmiażdżony przez
ciśnienie (około 22 razy większe niż ziemskie, przy temperaturze 153 °C). W
dalszej kolejności uległ stopieniu i prawdopodobnie wyparował. Orbiter Galileo
również czekał ten sam los, chociaż szybszy, kiedy sonda została celowo
skierowana na kurs kolizyjny z planetą 21 września 2003 roku, z prędkością
powyżej 50 km/s. Naukowcy zdecydowali się na ten krok, aby uniknąć jakiejkolwiek
możliwości uderzenia i ewentualnego skażenia Europy – księżyca, na którym
przypuszczalnie panują warunki pozwalające na istnienie życia.

NASA prowadzi misję, która prowadzi szczegółowe badania Jowisza z orbity
okołobiegunowej. Wystrzelenie sondy Juno nastąpiło 5 sierpnia 2011 roku, za
pomocą rakiety nośnej Atlas V. Sonda weszła na orbitę dookoła planety w lipcu
2016 roku i ma okrążać ją przez 20 miesięcy

Plany dotyczące następnej misji mającej na celu badanie księżyców galileuszowych
kilkakrotnie ulegały zmianom. Ze względu na możliwość istnienia pod powierzchnią
ciekłych oceanów na Europie, Ganimedesie i Kallisto, zainteresowanie
szczegółowymi badaniami tych lodowych księżyców jest ogromne. Trudności z
finansowaniem opóźniły jednak postępy. Zaprojektowany przez NASA Jupiter Icy
Moons Orbiter (JIMO) został odwołany w 2005 roku. Europejska Agencja Kosmiczna
rozważała także misję Jovian Europa Orbiter. Projekty te zostały zastąpione
przez wspólnie przygotowywaną misję Europa Jupiter System Mission – Laplace
(EJSM/Laplace). W lutym 2009 roku ogłoszono, że ESA i NASA dały misji
pierwszeństwo przed konkurencyjną misją Titan Saturn System Mission (TSSM) do
układu Saturna. EJSM miała się składać z kierowanego przez NASA Jupiter Europa
Orbiter (JEO) oraz kierowanego przez ESA Jupiter Ganymede Orbiter (JGO),
wystrzelenie sond planowano około 2020 roku. W kwietniu 2011 roku ESA uznała
jednak, że planowany budżet amerykańskiej agencji stawia wspólną misję w 2020
pod znakiem zapytania i lepszym rozwiązaniem będzie samodzielne wysłanie sondy,
opartej na projekcie JGO. Projektowana misja została nazwana Jupiter Icy Moon
Explorer (JUICE).

Jowisz ma 67 księżyców o określonych orbitach, z czego 14 nie ma jeszcze nazw, a
parametry orbit są dopiero wstępne. Spośród nich 4 duże księżyce o średnicy
większej niż 3000 km zwane są „księżycami galileuszowymi”. Mniejsze księżyce nie
mają już kształtu zbliżonego do kuli, wśród nich 3 mają rozmiary większe od 100
km, kolejne 9 – większe od 10 km, pozostałe mniejsze niż 10 kilometrów zostały
odkryte po 1975.

Orbity Io, Europy i Ganimedesa, który jest największym satelitą w Układzie
Słonecznym, wykazują współmierność znaną jako rezonans Laplace'a; na cztery
okrążenia Jowisza przez Io przypadają dokładnie dwa okrążenia Europy i dokładnie
jedno okrążenie Ganimedesa. Rezonans ten powoduje, że grawitacja tych trzech
dużych księżyców deformuje ich orbity, dążąc do nadania im bardziej eliptycznego
kształtu (do zwiększenia mimośrodu), ponieważ każdy księżyc jest dodatkowo
przyciągany przez sąsiadów w tym samym miejscu orbity za każdym okrążeniem. Z
drugiej strony, siły pływowe pochodzące od Jowisza dążą do nadania ich orbitom
kształtu kołowego (zmniejszenia mimośrodu).

Ekscentryczność orbit księżyców galileuszowych powoduje regularne deformacje
kształtu trzech księżyców, grawitacja Jowisza rozciąga je podczas zbliżenia,
pozwalając na powrót do bardziej kulistego kształtu, gdy księżyc oddala się od
planety. To rozciąganie pływowe rozgrzewa wnętrza księżyców poprzez tarcie. Jest
to najwyraźniej widoczne na przykładzie niezwykle intensywnej aktywności
wulkanicznej Io (najbardziej wewnętrznego księżyca, który podlega najsilniejszym
siłom pływowym), oraz w mniejszym stopniu na geologicznie młodej powierzchni
Europy (która wskazuje na względnie niedawne odnawianie powierzchni księżyca
przez aktywność tektoniczną).

Przed odkryciami misji Voyager, znane księżyce Jowisza były podzielone równo na
cztery grupy po cztery, na podstawie podobieństwa ich elementów orbity. Od tego
czasu odkryto wiele nowych małych księżyców, co spowodowało konieczność zmian w
klasyfikacji. Obecnie wyróżnia się sześć głównych grup, chociaż niektóre są
bardziej wyraziste niż inne.

Podstawowy podział wyróżnia osiem wewnętrznych księżyców regularnych oraz
księżyce nieregularne. Regularne księżyce planety mają prawie kołowe orbity
położone w pobliżu płaszczyzny równika Jowisza i sądzi się, że powstały
równocześnie z nim. Pozostałe grupy składają się z nieznanej dokładnie liczby
małych księżyców o orbitach silnie eliptycznych i nachylonych, co powoduje, że
astronomowie uważają je za przechwycone planetoidy lub fragmenty takich ciał.
Księżyce nieregularne tworzące grupę mają podobne parametry orbity, a zatem mogą
mieć wspólne pochodzenie – mogły powstać na skutek rozpadu większego ciała.

Nie tylko oddziaływanie grawitacyjne Słońca, ale także Jowisza miało wpływ na
kształtowanie się Układu Słonecznego. Orbity większości planet leżą bliżej
płaszczyzny orbity Jowisza niż płaszczyzny równikowej Słońca (Merkury jest
jedyną planetą, której orbita znajduje się bliżej płaszczyzny równika
słonecznego), przerwy Kirkwooda w pasie planetoid są spowodowane głównie przez
Jowisza, a planeta może być odpowiedzialna za Wielkie Bombardowanie, które miało
miejsce we wczesnej historii geologicznej ciał wewnętrznego Układu Słonecznego.

Oprócz księżyców, pole grawitacyjne Jowisza kontroluje liczne planetoidy, które
pozostają w regionach punktów libracyjnych Lagrange'a na orbicie Jowisza,
podążając za nim lub wyprzedzając go w ruchu wokół Słońca. Są one znane jako
Trojańczycy, dzieli się je na obóz grecki i obóz trojański. Pierwsza z nich,
(588) Achilles, została odkryta przez Maxa Wolfa w 1906 roku; od tego czasu
odkryto ich ponad sześć tysięcy. Największą z nich jest (624) Hektor.

Większość komet krótkookresowych należy do rodziny Jowisza – zdefiniowanej jako
komety o półosi wielkiej orbity mniejszej niż Jowisz. Uważa się, że te komety
powstały w Pasie Kuipera poza orbitą Neptuna. Podczas bliskich spotkań z
Jowiszem ich tory uległy zakłóceniu, co doprowadziło do skrócenia okresu obiegu,
a następnie na skutek regularnego oddziaływania grawitacyjnego ze Słońcem i
Jowiszem orbity stały się bardziej kołowe.

Jowisz oczyszcza przestrzeń Układu Słonecznego z mniejszych ciał, ze względu na
jego ogromną studnię potencjału grawitacyjnego i położenie w pobliżu wewnętrznej
części Układu Słonecznego. Otrzymuje on najwięcej uderzeń ze strony komet i
planetoid. Sądzono, że planeta częściowo chroniła planety wewnętrzne przed
bombardowaniem przez komety. Jednak najnowsze symulacje komputerowe wskazują, że
Jowisz nie powoduje spadku liczby komet, które przechodzą przez wewnętrzne
obszary Układu Słonecznego, jako że jego przyciąganie wysyła bliżej Słońca mniej
więcej tyle samo ciał, ile planeta pochłania lub wyrzuca na dalsze orbity. Ten
temat budzi kontrowersje wśród astronomów; niektórzy uważają, że Jowisz wysyła w
kierunku Ziemi komety z Pasa Kuipera, podczas gdy inni uważają, że chroni on
Ziemię przed impaktorami z hipotetycznego Obłoku Oorta.

Przeprowadzone w 1997 roku badania historycznych rysunków astronomicznych
sugerują, że Giovanni Cassini mógł zarejestrować ślad uderzenia komety w Jowisza
już w 1690. Stwierdzono, że w przypadku ośmiu innych potencjalnych obserwacji
prawdopodobieństwo, że był to impakt, jest niewielkie lub zerowe. W okresie 16
do 22 lipca 1994 r. ponad 20 fragmentów komety Shoemaker-Levy 9 (SL9, formalnie
oznaczona jako D/1993 F2) uderzyło w południową półkulę Jowisza; dokonano
wówczas pierwszej bezpośredniej obserwacji zderzenia dwóch obiektów w Układzie
Słonecznym. Zderzenie z kometą Shoemaker-Levy 9 dostarczyło danych pomocnych w
określeniu składu atmosfery Jowisza.

Według większości naukowców w 1953 roku eksperyment Stanleya Millera wykazał, że
oddziaływanie światła i związków chemicznych, które istniały w atmosferze
pierwotnej Ziemi, doprowadza do powstania związków organicznych (w tym
aminokwasów), które są budulcem ziemskiego życia. Symulowana atmosfera zawierała
wodę, metan, amoniak i molekularny wodór, a wszystkie te cząsteczki są obecne w
atmosferze Jowisza. Istnieje w niej jednak także silna pionowa cyrkulacja
powietrza, która przenosi te związki w głębsze warstwy atmosfery. Panująca w
nich znacznie wyższa temperatura niszczy bardziej złożone związki, co
uniemożliwia powstanie życia podobnego do ziemskiego.

Na Jowiszu nie ma żadnych śladów życia podobnego do ziemskiego, ponieważ ilość
wody w atmosferze planety jest zbyt mała, a jeżeli w głębi planety istnieje
jakakolwiek stała powierzchnia, to jest ona poddana ekstremalnie wysokiemu
ciśnieniu i temperaturze. W 1976 roku, przed obserwacjami Voyagera 2, wysnuto
hipotezę, że w górnych warstwach atmosfery Jowisza mogło rozwinąć się życie
oparte na wodzie lub na amoniaku. Ta hipoteza opierała się na ekologii ziemskich
mórz, w których występują trzy podstawowe elementy łańcucha pokarmowego:
fotosyntetyzujący plankton, żyjący przy powierzchni, jest jedzony przez ryby, a
te z kolei – przez morskie drapieżniki.

Obecnie przypuszcza się, że życie w układzie Jowisza jest możliwe w
podpowierzchniowych oceanach, które prawdopodobnie istnieją na niektórych
lodowych księżycach Jowisza. Za najbardziej prawdopodobne siedlisko życia uważa
się wodny ocean na Europie (ocean na Ganimedesie jest prawdopodobnie uwięziony
pomiędzy dwoma warstwami lodu o różnej strukturze krystalicznej).

Jowisz jest znany od czasów starożytnych. Jest widoczny gołym okiem na nocnym
niebie i może być czasami widoczny w ciągu dnia, kiedy Słońce znajduje się
nisko. U starożytnych Babilończyków planeta ta reprezentowała boga Marduka.
Określali oni własne znaki zodiaku, śledząc jego ok. 12-letnią wędrówkę wzdłuż
ekliptyki.

Rzymianie nazywali planetę Iuppiter na cześć głównego boga mitologii rzymskiej
(Jupitera, zwanego także Jowiszem), którego imię pochodzi od praindoeuropejskiej
formy wołacza *dyeu-peter, znaczącego „bóg-ojciec”. Jest najważniejszym z bogów
odpowiednikiem greckiego Zeusa.

W starożytnych Chinach Jowisz nazywany był Mùxīng (木星) i zgodnie z teorią pięciu
elementów uznawany za planetę wschodniej strony świata i łączony z żywiołem
drewna. Jego 12-letni czas obiegu wokół Słońca był podstawą do wyznaczania tzw.
wielkiego roku, pozostającego w korelacji do 12-miesięcznego roku ziemskiego i
używanego w rachubie czasu.

W astrologii uważany jest za planetę wzrostu i szczęścia, przynosząc je tym, dla
których jest przychylny.

Nazwa planety, jako rozpoznawalna, bywa wykorzystywana do nazywania produktów
niemających związku z tym ciałem niebieskim. Nazwę „Jowisz” nosił m.in. pierwszy
kolorowy telewizor opracowany i produkowany w Polsce przez zakłady WZT.

Układ Jowisza jest ważnym miejscem akcji cyklu Odyseja kosmiczna, na który
składają się cztery powieści Arthura C. Clarke'a oraz filmy 2001: Odyseja
kosmiczna w reżyserii Stanleya Kubricka i 2010: Odyseja kosmiczna, w reżyserii
Petera Hyamsa. W drugim filmie Jowisz zostaje zamieniony w gwiazdę, a jej ciepło
roztapia lodowe pokrywy księżyców i umożliwia rozwój życia na Europie.



https://pl.wikipedia.org/wiki/Jerzy_Zimowski

Jerzy Marian Zimowski (ur. 8 sierpnia 1941 w Krakowie, zm. 15 sierpnia 2007 w
Odessie) – polski polityk, adwokat, urzędnik państwowy, poseł na Sejm X
kadencji.

Ukończył w 1964 studia na Wydziale Prawa Uniwersytetu Jagiellońskiego, następnie
do 1972 był prokuratorem Prokuratury Rejonowej w Szczecinie. W latach 1972–1980
pracował jako radca prawny. Od 1963 do 1980 należał do PZPR. W 1980 wstąpił do
„Solidarności”, był m.in. dyrektorem biura prawnego regionu związku. W stanie
wojennym został internowany na okres od 13 grudnia 1981 do 23 grudnia 1982. Po
zwolnieniu ponownie podjął praktykę radcowską, jednocześnie działał w
podziemnych strukturach NSZZ „S”, współpracował z pismami niezależnymi „Obraz” i
„Grot”. W 1989 został sekretarzem Komitetu Obywatelskiego, z którego ramienia w
tym samym roku uzyskał mandat posła X kadencji w okręgu Szczecin. W latach
1990–1996 zajmował stanowisko podsekretarza stanu w Ministerstwie Spraw
Wewnętrznych. Od 1997 prowadził własną kancelarię adwokacką w Warszawie, od 1998
zasiadał w zarządzie fundacji Instytut Spraw Publicznych.

Od założenia należał do Unii Demokratycznej, następnie do Unii Wolności. Później
działał w Partii Demokratycznej. Był członkiem rady politycznej tej partii.

Zmarł nagle podczas kąpieli w Morzu Czarnym. Został pochowany w Alei Zasłużonych
krakowskiego Cmentarza Rakowickiego.



https://pl.wikipedia.org/wiki/Wimbledon_2016

Wimbledon 2016 – trzeci w sezonie tenisowy turniej wielkoszlemowy, który odbywał
się w dniach 27 czerwca–10 lipca, tradycyjnie na trawiastych kortach All England
Lawn Tennis and Croquet Club w London Borough of Merton – dzielnicy brytyjskiego
Londynu. Była to 130. edycja rozgrywek. Pula nagród wynosiła 28 100 000 funtów
szterlingów, to w porównaniu do poprzedniej edycji wzrost o 5 procent.

W grze pojedynczej mężczyzn zwyciężył Andy Murray, który pokonał 6:4, 7:6(3),
7:6(2) Milosa Raonica. W grze pojedynczej kobiet Serena Williams obroniła tytuł,
triumfując nad Angelique Kerber wynikiem 7:5, 6:3. W deblu mężczyzn
Pierre-Hugues Herbert i Nicolas Mahut pokonali Juliena Benneteau i Édouarda
Rogera-Vasselina 6:4, 7:6(1), 6:3. W grze podwójnej kobiet zwyciężyły siostry
Serena i Venus Williams, które w finale pokonały Tímeę Babos i Jarosławę
Szwiedową 6:3, 6:4. W grze mieszanej Heather Watson wraz z Henrim Kontinenem
pokonali w meczu o mistrzostwo Annę-Lenę Grönefeld i Roberta Faraha wynikiem
7:6(5), 6:4.

Denis Shapovalov zwyciężył w rozgrywkach singlowych chłopców z Alexem De
Minaurem 4:6, 6:1, 6:3. W rozrywkach dziewcząt Anastasija Potapowa pokonała
Dajanę Jastremśką wynikiem 6:4, 6:3. Kenneth Raisma i Stefanos Tsitsipas wygrali
4:6, 6:4, 6:2 z Félixem Augerem-Aliassime i Denisem Shapovalovem w grze
podwójnej chłopców. Usue Maitane Arconada wraz z Claire Liu zwyciężyły w finale
debla dziewcząt 6:2, 6:3 z Mariam Bolkwadze i Caty McNally.

Konkurencje singla na wózkach rozegrano po raz pierwszy w historii. Gordon Reid
poprzez pokonanie Stefana Olssona 6:1, 6:4 został mistrzem w grze pojedynczej
mężczyzn na wózkach. Jiske Griffioen zwyciężyła w grze pojedynczej kobiet na
wózkach, pokonując w finale Aniek van Koot 4:6, 6:0, 6:4. W deblu na wózkach
mistrzami zostali Alfie Hewett oraz Gordon Reid, którzy w ostatnim meczu
pokonali Stéphane'a Houdeta i Nicolasa Peifera 4:6, 6:1, 7:6(6). W grze
podwójnej kobiet na wózkach triumfowały Yui Kamiji i Jordanne Whiley, dzięki
wygranej 6:2, 6:2 odniesionej nad Jiske Griffioen i Aniek van Koot.

Greg Rusedski wraz z Fabrice'em Santoro wygrali w rozgrywkach legend mężczyzn z
Jonasem Björkmanem i Thomasem Johanssonem 7:5, 6:1. Martina Navrátilová i Salima
Safar pokonały po kreczu przy stanie 7:6(5) Lindsay Davenport i Mary Joe
Fernández w turnieju legend kobiet. Todd Woodbridge i Mark Woodforde w turnieju
legend seniorów pokonali w finale 6:2, 7:5 Jacco Eltingha oraz Paula Haarhuisa.

Brytyjska federacja tenisowa przyznała dzikie karty zawodnikom, którzy nie
uzyskali bezpośredniego awansu do turnieju głównego.

Zawodnicy, którzy przegrali w fazie kwalifikacyjnej, mogli wystąpić w turnieju
jako szczęśliwi przegrani.



https://pl.wikipedia.org/wiki/Elie_Wiesel

Elie Wiesel, właśc. Eliezer Wiesel (ur. 30 września 1928 w Syhocie Marmaroskim,
obecnie Sighetu Marmaţiei, zm. 2 lipca 2016 w Nowym Jorku) – amerykański pisarz
i dziennikarz pochodzenia węgiersko-żydowskiego, laureat pokojowej Nagrody Nobla
z 1986 roku. Był profesorem nauk humanistycznych w Boston
University[potrzebny przypis].

W czasie wojny więzień niemieckich obozów koncentracyjnych Auschwitz-Birkenau
(obóz Monowice) i Buchenwald (w Birkenau zginęły jego matka i siostra, w
Buchenwaldzie jego ojciec). Po wojnie wyjechał do Francji, gdzie studiował na
Sorbonie i rozpoczął pracę dziennikarską jako współpracownik czasopism
francuskich i izraelskich. W 1956 wyjechał do Stanów Zjednoczonych, gdzie w 1963
otrzymał obywatelstwo amerykańskie.

15 marca 2003 w Białym Domu w Waszyngtonie powiedział: „Mamy moralny obowiązek
interweniować, gdzie zło ma kontrolę. Dzisiaj to miejsce jest w Iraku”.

Był przewodniczącym amerykańskiej Presidential Commission on the Holocaust,
później przemianowanej na U.S. Holocaust Memorial Council. Swoją działalność
społeczno-polityczną i twórczość poświęcił martyrologii Żydów, ofiar zarówno
nazizmu, jak i stalinizmu. Był inicjatorem budowy United States Holocaust
Memorial Museum.

Napisał ponad 40 utworów, m.in. powieści, Un di Welt Hot Geszwign (A świat
pozostał milczący, 1956), La nuit (Noc, 1958) La ville de la chance (1962), Le
mendiant de Jerusalem (1968), Le testament d’un poete juif assassine (1980),
L’oublie (1989), opowiadania, dramaty, opowieści chasydzkie i talmudyczne,
eseje. W 1986 otrzymał pokojową Nagrodę Nobla. W Stanach Zjednoczonych otrzymał
w 1986 Congressional Gold Medal of Achievement.

Był aktywnym syjonistą. W 1997 otrzymał odznaczenie Guardian of Zion Award.
Prawdopodobnie po wojnie w latach 40. współpracował także z terrorystyczną
organizacją Irgun, która dokonała głośnego zamachu na hotel King David w
Jerozolimie.

W 2008 fundacja Wiesela straciła ponad 15 milionów dolarów (czyli prawie całe
swoje zasoby finansowe) w wyniku działań piramidy Bernarda Madoffa, którego
fundusz zarządzał jej majątkiem.



https://pl.wikipedia.org/wiki/NATO

Organizacja Traktatu Północnoatlantyckiego, OTP (ang. North Atlantic Treaty
Organization, NATO; fr. Organisation du Traité de l’Atlantique Nord, OTAN) –
organizacja polityczno-wojskowa powstała 24 sierpnia 1949 na mocy podpisanego 4
kwietnia 1949 Traktatu Północnoatlantyckiego. Początkowym celem istnienia NATO
była obrona militarna przed atakiem ze strony Związku Radzieckiego i jego państw
satelickich. Z czasem jednak organizacja stała się elementem utrzymania
równowagi strategicznej między Wschodem i Zachodem. Po rozpadzie Układu
Warszawskiego pełni rolę stabilizacyjną, podejmując działania zapobiegające
rozprzestrzenianiu konfliktów regionalnych.

NATO liczy 28 członków. Najnowszymi członkami NATO są Albania i Chorwacja, które
weszły w skład organizacji 1 kwietnia 2009. W maju 2016 r. podpisano protokół o
przystąpieniu Czarnogóry. Zostanie ona pełnoprawnym członkiem NATO po
ratyfikacji dokumentu przez wszystkie państwa Sojuszu. Oficjalnymi kandydatami
do członkostwa w sojuszu są Bośnia i Hercegowina i Macedonia. Potencjalnymi
kandydatami do członkostwa w NATO są: Gruzja i Finlandia oraz Ukraina.

Każde z państw przystępuje do NATO dobrowolnie, po przeprowadzeniu debaty
publicznej oraz stosownej ratyfikacyjnej procedury parlamentarnej. Pakt
Północnoatlantycki gwarantuje swoim członkom suwerenne prawa, ale także nakłada
zobowiązania międzynarodowe, które należy bezwzględnie respektować.

Strategia wojenna NATO oparta była głównie na amerykańskich koncepcjach
strategicznych wynikających z oceny zagrożenia bezpieczeństwa międzynarodowego.
Pierwszą z nich była strategia zmasowanego odwetu przyjęta w Stanach
Zjednoczonych w 1950 roku, a zaadaptowana przez sojusz NATO w 1957 roku.
Zakładała ona wykonanie uderzeń jądrowych na państwa Układu Warszawskiego w
odpowiedzi na poważniejszy atak militarny. Dopuszczała również wykonanie
uprzedzającego ataku jądrowego w przypadku stwierdzenia zagrożenia
bezpieczeństwa państw sojuszu. Szczególną rolę w wojnie miało odgrywać lotnictwo
strategiczne oraz okręty podwodne uzbrojone w pociski balistyczne SLBM, przy
czym te ostatnie z przyczyn technicznych uznawane były za broń wyłącznie
odwetową. Dla zapewnienia skuteczności i szybkości działań rozbudowano system
baz wojskowych rozmieszczonych wokół państw „bloku wschodniego”. Od 1953 roku na
terenie Europy rozlokowano broń nuklearną w postaci rakiet średniego zasięgu i
bomb jądrowych. Koalicyjny charakter strategii wojennej przejawiał się głównie w
podziale zadań. Amerykańskie siły zbrojne miały wykonać strategiczne uderzenia
jądrowe, operacje morskie miały być realizowane przez floty wojenne Stanów
Zjednoczonych i państw europejskich, natomiast działania bojowe na terenie
Europy miały być prowadzone głównie przez siły lądowe i lotnictwo taktyczne
europejskich państw NATO[potrzebny przypis].

Przełamanie monopolu atomowego Stanów Zjednoczonych przez Związek Radziecki oraz
wprowadzenie na uzbrojenie Układu Warszawskiego międzykontynentalnych pocisków
rakietowych skłoniło Stany Zjednoczone do zmiany strategii. W 1961 roku
opracowano strategię elastycznego reagowania, która została przyjęta przez NATO
w 1967 roku. Zakładała ona możliwość prowadzenia działań wojennych zarówno z
wykorzystaniem broni jądrowej, jak i bez niej. W przypadku ataku państw UW
przewidywano prowadzenie działań o charakterze konwencjonalnym, a w sytuacji ich
niepowodzenia wykorzystanie taktycznej broni jądrowej na ograniczoną skalę.
Strategiczna broń jądrowa miała być użyta dopiero po jej zastosowaniu przez
Związek Radziecki. Główną rolę w ewentualnym uderzeniu odegrać miał amerykański
potencjał jądrowy, którego wykorzystanie określały plany operacyjne SIOP (Single
Integrated Operational Plan). Przewidywały one różne warianty uderzeń o
ograniczonym lub masowym charakterze w celu osiągnięcia założonych celów
wojennych.

Zakończenie zimnej wojny przyniosło zmianę koncepcji strategicznej NATO. W 1991
została przyjęta tzw. Nowa koncepcja strategiczna. Zakładała ona utrzymanie
wystarczających sił konwencjonalnych i nuklearnych zdolnych do odstraszania
ewentualnych agresorów i prowadzenie działań zapobiegających ewentualnym
konfliktom zbrojnym na świecie. Skoncentrowano się też na zagwarantowaniu
bezpieczeństwa państw sojuszu w warunkach różnorodnych i wielokierunkowych
zagrożeń międzynarodowych (konflikty etniczne i terytorialne, rozprzestrzenianie
broni masowego rażenia i technologii uzbrojenia, przerwanie dostaw surowców
strategicznych, terroryzm i sabotaż). W 1999 koncepcja ta uległa aktualizacji w
oparciu o doświadczenia misji NATO w b. Jugosławii.

Nowa koncepcja strategiczna wprowadziła pojęcie „operacji spoza artykułu 5”,
którymi są przede wszystkim „operacje reagowania kryzysowego”, czyli działania
przy użyciu sił zbrojnych skierowane na usuwanie przyczyn sytuacji kryzysowych
lub kryzysów zagrażających regionalnemu lub światowemu bezpieczeństwu oraz
powodujących naruszenie praw człowieka. Podobnie jak w operacjach pokojowych,
siły interweniujące powinny działać w sposób bezstronny – nie są bowiem stroną w
konflikcie. W teorii problemu w ujęciu Sojuszu Północnoatlantyckiego, przez
pojęcie operacji reagowania kryzysowego rozumiane są

Broń jądrowa stanowiła ważny element strategii sojuszu będąc istotną częścią
realizacji założeń jego doktryny wojennej. Początkowo jedynym państwem NATO,
które dysponowało tą bronią były Stany Zjednoczone. W chwili powstania sojuszu
posiadały one 235 bomb jądrowych. W 1953 roku. do państw nuklearnych NATO
dołączyła Wielka Brytania, a w 1964 r. Francja. Potencjał tych państw rósł
stosunkowo wolno i ustabilizował się dopiero w połowie lat siedemdziesiątych XX
w. na poziomie 350 i 250 ładunków jądrowych. Początkowo broń jądrowa stanowiła
„miecz” sojuszu, który miał być użyty do odparcia ewentualnej agresji. Rolę
„tarczy” spełniały siły konwencjonalne. W 1967 r., po przyjęciu przez NATO
amerykańskiej doktryny elastycznego reagowania, siły jądrowe przejęły rolę
„tarczy”, którą z czasem określano jako „parasol jądrowy”.

Do dyspozycji NATO wydzielono ponad 65% ładunków jądrowych Stanów Zjednoczonych,
które rozlokowane były na terenie Europy oraz zainstalowane na okrętach
podwodnych. Pod koniec lat siedemdziesiątych z posiadanych przez Amerykanów 24
tys. ładunków jądrowych do NATO wydzielono 15818 ładunków. Obejmowały one: 624
głowice na okrętach podwodnych, 660 ładunków przenoszonych przez strategiczne
samoloty bombowe i 14534 ładunki operacyjne i taktyczne. Z tych ostatnich na
terenie RFN zmagazynowano ok. 10 tys. ładunków, z czego połowę stanowiły jądrowe
pociski artyleryjskie. Około 2500 ładunków miały wykorzystać w razie wojny
wojska RFN. Pozostałą część arsenału jądrowego NATO stanowił potencjał Wielkiej
Brytanii obejmujący: 192 głowice pocisków balistycznych na okrętach podwodnych i
158 ładunków operacyjno-taktycznych oraz Francji posiadającej 250 ładunków
jądrowych.

W 2002 roku państwa o potencjale nuklearnym NATO miały w swoich arsenałach 11041
ładunków jądrowych, w tym 2089 strategicznych.

Podstawowym aktem prawnym, będącym podstawą działania NATO jest podpisany 4
kwietnia 1949 roku w Waszyngtonie Traktat Północnoatlantycki, zwany tez
traktatem waszyngtońskim. Umowa jest w istocie bardzo prostym dokumentem
złożonym z 14 artykułów określających najważniejsze zobowiązania sojuszników
wobec siebie z osobna, jak i Sojuszu jako całości. Szczególnie ważny z punktu
widzenia aspektu obronności jest art. 5, stanowiący że każdy atak zbrojny z
zewnątrz zwrócony przeciwko jednemu lub kilku państwom członkowskim traktowany
będzie jako atak przeciwko całej organizacji. Zawarta w tym artykule formuła
casus foederis jest szczególnym rodzajem solidarności wojskowej między członkami
Sojuszu. NATO jest organizacją stawiającą sobie za cel zbiorową ochronę swoich
członków, jako podstawę zachowania pokoju i umocnienia bezpieczeństwa
międzynarodowego. Z prawnomiędzynarodowego punktu widzenia NATO jest
międzynarodową organizacją opartą na sojuszniczym systemie bezpieczeństwa.
Zgodnie z Traktatem Waszyngtońskim każde państwo członkowskie zobowiązuje się
przyczyniać do rozwoju pokojowych i przyjaznych stosunków międzynarodowych oraz
dbać o zachowanie bezpieczeństwa własnego oraz innych członków sojuszu i
wzmacniać swoje siły zbrojne.

Głównym celem Sojuszu jest zagwarantowanie – środkami politycznymi i militarnymi
– wolności i bezpieczeństwa wszystkim państwom członkowskim. Do osiągnięcia tego
celu NATO wykonuje podstawowe zadania w zakresie bezpieczeństwa:



https://pl.wikipedia.org/wiki/Bayern_Monachium

Bayern Monachium (niem. Fußball-Club Bayern München) – niemiecki klub sportowy z
siedzibą w Monachium w Bawarii. Jest to najbardziej znany i najbardziej
utytułowany niemiecki klub, a także jeden z najbardziej utytułowanych
europejskich klubów. 26 razy zdobył tytuł Mistrza Niemiec, 18 razy wygrał Puchar
Niemiec. Ponadto w rozgrywkach europejskich dwukrotnie triumfował w Lidze
Mistrzów i trzykrotnie (przed jej utworzeniem) w Pucharze Europy Mistrzów
Klubowych oraz po jednym razie wygrał Puchar Zdobywców Pucharów, Puchar UEFA
oraz Superpuchar Europy co czyni go jednym z nielicznych klubów, który
triumfował we wszystkich możliwych turniejach rozgrywanych w Europie.

Klub został założony w 1900 przez jedenastu piłkarzy pod przewodnictwem Franza
Johna. Pomimo iż Bayern zdobył swoje pierwsze Mistrzostwo w 1932 roku, klub nie
został wybrany do powstałej w 1963 r. nowej Bundesligi. Czasy największych
sukcesów przypadły na połowę lat 70., gdy zespół z Franzem Beckenbauerem jako
kapitanem trzy razy z rzędu wygrywał Puchar Europy (1974–76).

Od początku sezonu 2005/06 Bayern rozgrywa mecze w roli gospodarza na stadionie
Allianz Arena. Wcześniej przez 33 lata zespół występował na Stadionie
Olimpijskim. Barwami klubu są czerwień i biel, zaś na herbie znajdują się też
barwy Bawarii.

Bayern obecnie zrzesza 152 000 członków. Istnieje również 2400 zarejestrowanych
fanklubów zrzeszających około 177 000 fanów. Klub posiada sekcje zajmujące się
szachami, piłką ręczną, koszykówką, gimnastyką, kręglami, tenisem stołowym,
sędziowaniem sportowym oraz seniorską piłką nożną i zrzeszają one w sumie 1100
zawodników.

Klub został założony w lutym 1900 roku za sprawą berlińczyka Franza Johna, i
jedenastu innych piłkarzy, którzy po konflikcie z włodarzami odeszli z klubu MTV
1879 Monachium. Drużyna zaczęła się wzbogacać w 1907 r., kiedy Bayern przeniósł
się do nowej siedziby, na Leopoldstrasse w Monachium. Ich historycznym pierwszym
osiągnięciem było wygranie z klubami z Monachium i zajęcie najwyższego miejsca w
mieście, ale na większy sukces czekali do 1910 r., gdy wygrali mistrzostwa
wschodniego regionu. W następnym roku Bayern obronił tytuł. W tamtym okresie
mieli już reprezentanta. Był nim Max Gaberl Gablonsky, który zadebiutował w
przegranym przez Niemcy meczu 0:3 z Belgią. Wkrótce nastąpił szybki rozwój
klubu. W 1920 r. Bayern miał już 700 członków i stał się tym, czym jest do
dzisiaj – największym klubem w Monachium. W 1926 r. drużyna wygrała mistrzostwa
południowych Niemiec, a w 1932 r. zdobyła swój pierwszy tytuł mistrzowski.
Trenerem, organizatorem i menedżerem był wtedy Richard Dombi. Bayern stał się
popularny w Niemczech. Wybuch II wojny światowej odwrócił jednak uwagę od piłki
nożnej.

Po wojnie niemiecka piłka wymagała rekonstrukcji i odbudowy. W 1954 drużyna
narodowa pod wodzą Seppa Herbergera zdobyła swój pierwszy tytuł mistrza świata,
dość niespodziewanie pokonując w finale Węgry 3:2. W kadrze grał wtedy kapitan
Bayernu Jakob Streitle, ale finał przesiedział na ławce rezerwowych, patrząc jak
Fritz Walter i reszta drużyny pokonuje zespół węgierski. Minęło jeszcze trochę
czasu, zanim w drużynie narodowej czołowe miejsca zajęli piłkarze Bayernu.
Sytuacja nie zmienia się nawet po zdobyciu przez monachijską drużynę Pucharu
Niemiec w 1957 r. Następnie nastąpił okres bez sukcesów. Wielki zawód spotkał
Bawarczyków, kiedy nie zostali dopuszczeni w 1963 do nowo powstałej Bundesligi.
Ale już po dwóch latach Bayern pod wodzą Tschika Cajkovskiego wkroczył w okres
dobrobytu, w którym rozwinęły się talenty takich graczy, jak Franz Beckenbauer,
Sepp Maier czy Gerd Müller. Pierwszy sezon w Bundeslidze Bawarczycy zakończyli
na trzecim miejscu. Beckenbauer i Maier trafili do drużyny narodowej, która
wywalczyła srebro na Mistrzostwach Świata w 1966. W 1967 Bayern zdobył swój
pierwszy tytuł w Europie. Pokonując po dogrywce Rangers F.C. 1:0 zdobył Puchar
Zdobywców Pucharów, a zwycięskiego gola zdobył „Bulle” Roth w 109 minucie.

W 1968 nastąpiła przebudowa. Branco Zebec zwolnił Cajkovskiego i wprowadził do
drużyny kilka zakazów, mających na celu polepszenie gry piłkarzy. To nie mogło
skończyć się dobrze, jednak kibice nie mieli powodu do narzekania. Tym razem
Bayernowi udało się wygrać Mistrzostwo kraju i Puchar Niemiec. W międzyczasie w
Bundeslidze pojawiła się Borussia Mönchengladbach, która w 1970 i w 1971
odebrała tytuł mistrza Bayernowi.

W 1972, już na nowym obiekcie Monachijczycy mieli powody do świętowania.
Strzelający wówczas dla Bayernu bramki Gerd Müller ustanowił dotąd niepobity
rekord. Zdobył 40 bramek w sezonie, a stosunek goli jego drużyny w ostatniej
kolejce wyniósł 55:13, co również jest rekordem (wówczas za wygrany mecz
otrzymywano 2 pkt.). Drużyna FCB oprócz mistrzostwa zdobyła jeszcze (w wygranym
2:1 meczu przeciwko 1. FC Köln) Puchar Niemiec. Trenerem w tym zwycięskim
sezonie był Udo Lattek. W następnych latach Bayern zdobył kolejne 2 trofea
mistrza Niemiec oraz, co najważniejsze, wygrał Puchar Europy Mistrzów Krajowych.
Po przebyciu długiej drogi Monachijczycy spotkali w finale Atletico Madryt.
Wtedy w ostatnich minutach meczu „Katsche” Schwarzenbeck wyrównał wynik na 1:1,
zapewniając Bayernowi drugą szansę w meczu rewanżowym, w Brukseli, gdzie FCB
wygrał 4:0 (po dwie bramki strzelili Uli Hoeness i Gerd Müller). W tym samym
roku (1974) niemiecka reprezentacja wygrała 2:1 z Holandią finał MŚ. W składzie
było aż sześciu Bawarczyków (Maier, Beckenbauer, Schwarzenbeck, Breitner,
Hoeness i Müller), z których Breitner (karny) i Müller strzelili gole.

W 1975 Bayern powtórzył swój sukces. W wygranym 2:0 (Roth, Müller) meczu z Leeds
w Paryżu FCB triumfował w Pucharze Mistrzów. W następnym sezonie klub z
Monachium ponownie zwyciężył europejski Puchar (1:0 przeciwko AS Saint-Étienne w
Glasgow, bramkę strzelił Roth). Dodatkowo Bayern w tym roku zdobył Puchar Świata
(0:0 i 2:0 z Belo Horizonte). W tych udanych latach drużyną kierował Dettmar
Cramer.

1977 był rokiem przemian, zarazem rokiem bez tytułów. Beckenbauer, a rok później
Müller wyjechali do USA kontynuować grę w tamtejszej lidze. W 1979 Uli Hoeness
został menedżerem zespołu w wieku zaledwie 27 lat. Nowym trenerem został Pal
Csernai, a prezydentem Willi O. Hoffman. Nastąpił lepszy okres w dziejach klubu.
W 1980 Breitner i młody Rummenigge poprowadzili Bawarczyków do pierwszego od 6
lat mistrzostwa. W 1981 Bayern ponownie wygrał ligę i doszedł do finału Pucharu
Mistrzów, gdzie jednak lepsza okazała się Aston Villa, wygrywając 1:0. W tym
samym roku Niemcy przegrali finał Mistrzostw Świata z Włochami 1:3. Bramkę dla
Niemców zdobył Breitner i jest on jedynym piłkarzem niemieckim, który celnie
strzelił do siatki w dwóch finałach Mistrzostw Świata. W 1983 r. powrócił Udo
Lattek; rok później Bayern zdobył Puchar Niemiec, pokonując po rzutach karnych
Borussię Mönchengladbach. Lothar Matthäus strzelił w tym finale swojego
ostatniego gola dla Borussii przed transferem do Monachium. Niedługo potem
Rummenigge przeszedł do Interu Mediolan za rekordową wówczas sumę 11 milionów
marek. W następnym roku Bayern ponownie zwyciężył w lidze. W 1987 doszedł do
finału Pucharu Mistrzów, ale tak jak przed pięcioma laty przegrał, tym razem z
FC Porto 1:2. W 1988 drużynę przejął Jupp Heynckes. Zbudował nowy zespół w
oparciu o takich graczy, jak Matthäus, Bremhe, Eder, Hughes, Pfaff. W 1989 i
1990 zdobył mistrzostwo Niemiec, ale pozostawał nadal bez sukcesu w
najważniejszym z europejskich pucharów; w tym samym czasie Niemcy zdobyli
Mistrzostwo Świata z aż sześcioma graczami Bayernu w składzie.

Heynckes opuścił zespół w sezonie 91/92, a zastąpił go Søren Lerby. Ten jednak,
nie odnosząc sukcesów, został wkrótce zastąpiony przez Ericha Ribbecka;
Karl-Heinz Rummenigge i Franz Beckenbauer zostali wiceprezydentami klubu. W
sezonie 93/94 Beckenbauer zastąpił pechowego Ribbecka i zdobył mistrzostwo
kraju. Następnie zespół przejął Giovanni Trapattoni; Włoch, niezwykle popularny
wśród graczy i w mediach, nie przyniósł oczekiwanych sukcesów. Doprowadził
drużynę do półfinału Ligi Mistrzów (porażka z Ajaksem Amsterdam), ale w lidze
zajął zaledwie 6. miejsce. Trapattoniego zastąpił Otto Rehhagel, który
przyprowadził do zespołu kilku graczy, takich jak Klinsmann czy Sforza. On
jednak też nie osiągnął zadowalających wyników i tymczasowo zastąpił go
Beckenbauer. Po dramatycznym półfinale (2:2 w Monachium i 2:1 na Camp Nou) z
Barceloną Bayern pod wodzą Cesarza sięgnął po Puchar UEFA, pokonując w finałowym
dwumeczu Girondins Bordeaux (2:0 i 3:1). Po krótkim epizodzie trenerskim
Beckenbauera do klubu powrócił Trapattoni. Dwa lata i dwa tytuły: mistrzostwo
1997 i Puchar Niemiec 1998. W 1998 Trapattoniego zastąpił utytułowany Ottmar
Hitzfeld. Zdobył kolejne mistrzostwo Niemiec, a Puchar Mistrzów był niezwykle
blisko. Po dramatycznej końcówce finału wygrał Manchester United F.C. 2:1 (2
gole Anglików po 90 minucie – Sheringham i Solskjaer), w tym samym roku Puchar
Niemiec też był blisko, jednak dopiero po rzutach karnych wygrał Werder Brema.

W 2000 r. Bayern sięgnął po mistrzostwo kraju i zdobył również Puchar Niemiec. W
2001 r. Bawarczycy pokonali w finałowym meczu LM Valencię w rzutach karnych i
tym samym osiągnęli to czego nie udało im się 2 lata wcześniej. Rok później
monachijski klub zajmuje 3. miejsce w lidze, za Leverkusen i Borussią Dortmund.

W 2003 Bayern zdobył mistrzostwo Niemiec po raz 18. oraz Puchar Niemiec po raz
10.; królem strzelców ligi, na pożegnanie z klubem, został Brazylijczyk Giovanne
Elber (21 bramek, wspólnie z Christiansenem z VfL Bochum).

W 2004 Bayern doszedł do 1/8 finału Ligi Mistrzów gdzie zmierzył się z Realem
Madryt. W pierwszym meczu po błędzie Olivera Kahna, który przepuścił strzał z
rzutu wolnego Roberto Carlosa padł remis 1:1. Na Santiago Bernabéu lepszy był
Real i Bayern pożegnał się z Champions League. W Bundeslidze „Bawarczycy”
musieli uznać wyższość Werderu Brema, zajmując ostatecznie 2. miejsce, natomiast
z Pucharem Niemiec pożegnali się odpadając z drużyną 2. Bundesligi Alemannią
Aachen. Po sezonie z klubem rozstał się Ottmar Hitzfeld, który prowadził Bayern
od 1998 r. Nowym trenerem został mianowany Felix Magath, prowadzący wcześniej
VfB Stuttgart. Zmieniło się również miejsce rozgrywania meczów: Bayern przeniósł
się na Allianz Arenę, zupełnie nowy stadion wybudowany na Mistrzostwa Świata
2006 r. w Niemczech. Na początku dzielił go z innym monachijskim klubem – TSV
1860, jednak latem 2006 r. z powodu kłopotów finansowych „Lwy” odsprzedały swoje
udziały.

W sezonach 2003/2004 i 2005/2006 zespół zdobywał dublet, jednak nie osiągał
sukcesów w Lidze Mistrzów. Następny sezon okazał się dla bawarskiej drużyny
katastrofalny – tylko 4. miejsce w lidze, które nie dawało możliwości
wystąpienia w kwalifikacjach do Ligi Mistrzów, oprócz tego zespół nie zdobył
żadnego trofeum. Z prowadzeniem drużyny już w trakcie sezonu pożegnał się Magath
a jego miejsce zajął ponownie Ottmar Hitzfeld. Przed sezonem 2007/2008
gruntownie przebudowano drużynę. Do zespołu dołączyło 8 piłkarzy m.in. włoski
snajper Luca Toni, gwiazda Bundesligi Miroslav Klose oraz Franck Ribéry.
Wzmocnienia te okazały się strzałem w dziesiątkę ponieważ „Bawarczycy” zdobyli w
tym sezonie Puchar Ligi, Puchar Niemiec, a także Mistrzostwo Kraju. W Pucharze
UEFA osiągnęli półfinał, w którym boleśnie ulegli późniejszemu zdobywcy tytułu –
Zenitowi Sankt Petersburg, remisując najpierw w Monachium 1:1 i przegrywając 0:4
w Sankt Petersburgu. W trakcie sezonu Ottmar Hitzfeld zapowiedział pożegnanie z
Bayernem i przyjął propozycję przejęcia reprezentacji Szwajcarii po
Mistrzostwach Europy 2008. Nowym trenerem Monachijczyków od 1 lipca 2008 został
były piłkarz Bayernu i trener piłkarskiej reprezentacji Niemiec – Jürgen
Klinsmann.

27 kwietnia 2009, po przegraniu ligowego meczu ze Schalke 04, a także
wcześniejszych porażkach z FC Barceloną w Lidze Mistrzów oraz w lidze z VfL
Wolfsburg, został zwolniony z posady szkoleniowca Bayernu. Tymczasowym trenerem
Bayernu został Jupp Heynckes. 1 lipca 2009 na stanowisku trenera Heynckesa
zastąpił Louis van Gaal, były trener Ajaxu, Barcelony i AZ Alkmaar. Nowy
szkoleniowiec podpisał z klubem 2-letni kontrakt. 7 kwietnia 2010 Bayern
Monachium wyeliminował Manchester United z Ligi Mistrzów i tym samym awansował
do półfinału. Pierwszy mecz Bayern wygrał 2-1. Tydzień później na Old Trafford
Manchester United wygrał 3-2, ale to Bayern awansował, gdyż strzelił więcej
bramek na wyjeździe. W pierwszym półfinałowym meczu Ligi Mistrzów Bayern
Monachium pokonał Olympique Lyon 1:0 po bramce Robbena. W drugim meczu
półfinałowym Bayern pokonał OL 3-0 po hat tricku Ivicy Olicia i awansował do
finału Ligi Mistrzów, gdzie zmierzył się z Interem Mediolan. W ostatniej kolejce
Bundesligi w sezonie 2009/2010 Bayern pokonał drużynę Herthy Berlin i zdobył
mistrzostwo Niemiec po raz 22. 15 maja Bayern pokonał Werder Brema 4:0 i tym
samym zdobył Puchar Niemiec. 22 maja 2010 klub wystąpił w finale Ligi Mistrzów,
przegrywając z Interem Mediolan 0:2. Mimo porażki był to najlepszy sezon
Bawarczyków od 2001.

Na początku 2011 roku, gdy klub pozostawał nadal w rywalizacji Ligi Mistrzów,
lecz stało się pewne, że nie zdobędzie mistrzostwa Niemiec poinformowano z
wyprzedzeniem czasowym, iż po zakończeniu sezonu zostanie rozwiązany za
porozumieniem stron kontrakt trenera van Gaala z Bayernem (rok przed
upłynięciem). 25 marca 2011 ogłoszono, że nowym trenerem od 1 lipca 2011 będzie
po raz trzeci Jupp Heynckes (wcześniej był w latach 1987–1991 i od kwietnia do
czerwca 2009 roku). Z powodu dalszych słabych wyników dnia 10 kwietnia 2011
zdecydowano o natychmiastowym zwolnieniu Louisa van Gaala. Drużynę do końca
sezonu prowadził jego dotychczasowy asystent Andries Jonker, zaś Bayern pod jego
wodzą ukończył sezon na trzecim miejscu – nie uzyskąjąc tym samym bezpośredniego
awansu do Ligi Mistrzów (drużyna zagrała w kwalifikacjach do tych rozgrywek).

Przed sezonem 2011/12 Bayern zakupił: Manuela Neuera, Rafinhę oraz Nilsa
Petersena. Pomimo udanego początku sezonu i zajmowania pierwszego miejsca po
rundzie jesiennej, Bayern drugi rok z rzędu nie zdobył mistrzowskiej patery.
Dotarł do finału Pucharu Niemiec, w którym zagrał z Borussią Dortmund i przegrał
5:2. Bayern wywalczył sobie także drogę do finału Ligi Mistrzów, w którym zagrał
z Chelsea, który rozgrywali u siebie. Po raz pierwszy od 1984 roku zdarzyło się
aby finał rozgrywek o Puchar Europy odbywał się na stadionie jednego z
finalistów rozgrywek. Regulaminowy czas gry i dogrywka doprowadziły do wyniku
1:1, a w rzutach karnych drużyna Chelsea wygrała 4:3.

Po sezonie bez trofeów zarząd dokonał kilku wzmocnień. Do klubu dołączyli:
Xherdan Shaqiri, Javier Martínez (najdroższy zawodnik w historii Bayernu), Mario
Mandžukić, Dante oraz Claudio Pizarro. 12 sierpnia 2012 w meczu o Superpuchar
Niemiec w Monachium na Allianz Arena Bayern pokonał Borussię Dortmund 2:1 po
bramkach Mario Mandžukićia i Thomasa Müllera. Dla gości gola strzelił Robert
Lewandowski.

16 stycznia 2013 klub ogłosił, że zastępcą Juppa Heynckesa na stanowisku trenera
będzie Pep Guardiola. 6 kwietnia po zwycięstwie nad Eintrachtem Frankfurt Bayern
zapewnił sobie 23. Mistrzostwo Niemiec (było to najszybsze w historii Bundesligi
zdobycie mistrzowskiego tytułu bowiem rok później Bayern zdobył mistrzostwo już
w marcu; FCB zwyciężyło rozrywki z rekordowym osiągnięciem 91. punktów);
Bawarczycy odebrali paterę 11 maja na stadionie Allianz Arena jedną kolejkę
przed końcem rozgrywek. W maju po pokonaniu Barcelony w dwumeczu 7:0 Bayern
awansował do finału na Wembley, gdzie spotkał się z Borussią Dortmund. Bayern
zapewnił sobie Puchar Europy dopiero w 89 minucie po golu Robbena na 2:1. Bayern
po raz 5 został mistrzem Europy. W lipcu 2013 roku klub opuścił Mario Gómez,
który za 20 mln euro przeniósł się do włoskiej Fiorentiny. Ponadto szeregi
Bawarczyków opuścił Anatolij Tymoszczuk, który na zasadzie wolnego transferu
powrócił do Zenitu Sankt-Petersburgu. Jeśli chodzi o wzmocnienia to klub
pozyskał za 37 mln euro Niemca Mario Götze, oraz za 25 mln euro Hiszpana Thiago
Alcântarę. 27 lipca Bayern został pokonany w finale Superpucharu Niemiec 2:4
przez Borussie Dortmund. Dwie bramki dla drużyny zdobył Arjen Robben. Kilka dni
później piłkarze Guardioli wygrali turniej „Audi Cup”, eliminując w półfinale
São Paulo oraz w finale Manchester City.

30 sierpnia 2013 w finale Superpucharu Europy rozegranego w Pradze, Bayern po
konkursie rzutów karnych pokonał Chelsea F.C. 5:4, zdobywając to trofeum po raz
pierwszy w swojej historii. 21 grudnia 2013 podopieczni Guardioli zdobyli po raz
pierwszy w historii klubu Klubowe mistrzostwo świata. „Bawarczycy” wyeliminowali
w półfinale Guangzhou (3:0), a w finale wygrali 2:0 z Rają Casablanca.

4 stycznia 2014 klub pozyskał Roberta Lewandowskiego, który podpisał 5-letni
kontrakt. Umowa weszła 1 lipca 2014.

W czasie letniego okienka transferowego 2014 roku nowymi zawodnikami Bayernu
zostali również Xabi Alonso, Medhi Benatia oraz Juan Bernat. Bayern dotarł w
sezonie 14/15 do półfinału Ligi Mistrzów, gdzie odpadł przeciwko Barcelonie.
Bayern wygrał natomiast Bundesligę w sezonie 14/15 z liczbą 79 punktów.

Latem 2015 z klubem rozstali się m.in.: Bastian Schweinsteiger oraz Dante.
Nowymi nabytkami Bayernu zostali natomiast bramkarz VfB Stuttgart, Sven Ulreich,
a także tacy zawodnicy jak Douglas Costa, Arturo Vidal, Joshua Kimmich, a także
Kingsley Coman (ten ostatni na zasadzie wypożyczenia).

22 września 2015 roku Bayern Monachium pokonał na własnym boisku zespół
ówczesnego wicemistrza Niemiec VfL Wolfsburg 5:1, a wszystkie gole dla
Monachijczyków zdobył polski napastnik Robert Lewandowski. Zawodnik Gwiazdy
Południa ustanowił przy tym szereg rekordów (najszybszy hattrick, najszybciej
strzelone 4 i 5 goli), a także został jedynym piłkarzem w historii Bundesligi,
który zdobył 5 goli wchodząc na boisko z ławki rezerwowych.

Sezon 2016/2017 zaczął się od zmiany szkoleniowca, Hiszpana Pepa Guardiola
zastąpił Włoch Carlo Ancelotti. Klub opuścił Mario Götze (Wrócił do Borussii
Dortmund). Do Dortmundu trafił również Sebastian Rode. Medhi Benatia został
wypożyczony do Juventus Turyn.

Bayern wzbogacił się o dwóch piłkarzy, najpierw z Benfiki Lizbona trafił Renato
Sanches za 35 milionów euro, za taką samą kwotę Bayern odkupił z Borussii
Dortmund – Matsa Hummelsa.

W styczniu 2017 Bayern pozyskał dwóch piłkarzy Hoffenheim: Sebastian Rudy, który
przeszedł na zasadzie wolnego transferu i Niklas Süle za 20 milionów euro (plus
bonusy). Zawodnicy dołączą do drużyny w lipcu 2017.

Herb Bayernu był kilkakrotnie zmieniany. Ten pierwszy był niebieski i składał
się ze stylizowanych liter F, C, B, M połączonych w jeden symbol. Według
niektórych źródeł barw Bawarii miano użyć po raz pierwszy w 1954, jednak w
rzeczywistości pojawiły się one na herbie dopiero w roku 1961.

Obecna wersja herbu wiele razy ewoluowała. Początkowo był tylko jednej barwy,
niebieskiej lub czerwonej, zaś od roku 1961 jest on niebieski, czerwony i biały
(w różnych, lecz zbliżonych do siebie formach graficznych). Na czerwonym
pierścieniu znajduje się biały napis FC Bayern München (w latach 1970–2002 FC
Bayern München EV), zaś w centrum herbu umieszczone są bawarskie barwy.

Bayern jest najbardziej utytułowanym niemieckim klubem w historii krajowych
rozgrywek, zdobył m.in. największą liczbę tytułów mistrzowskich i najwięcej
krajowych pucharów. Klub jest także najbardziej utytułowanym klubem niemieckim w
rozgrywkach międzynarodowych i zdobył w sumie sześć europejskich pucharów.
Bayern jest jednym z czterech klubów, które zdobyły wszystkie trzy najważniejsze
europejskie puchary, a także ostatnim klubem, który zdobył Puchar Europy trzy
raz z rzędu[potrzebny przypis].

Aktualne na dzień 26 maja 2013 Miejsce = Miejsce w tabeli Bundesligi na koniec
sezonu; M = Mecze; Z = Zwycięstwa; R = Remisy; P = Porażki; G+ = Gole zdobyte;
G- = Gole stracone; G +/− = Bilans bramkowy; Pkt = Punkty; Puchar = Puchar
Niemiec; LE = Liga Europy UEFA; LM = Liga Mistrzów UEFA. w = Jeszcze
uczestniczy; – = Nie uczestniczył; 1R = 1. runda; 2R = 2. runda; 3R = 3. runda;
1/8 = 1/8 finału; ĆF = Ćwierćfinał; PF = Półfinał

Konstrukcja stadionu Allianz Arena i zastosowane tutaj rozwiązania
architektoniczne i techniczne sprawiają, że stadion ten uznawany jest za jeden z
najnowocześniejszych sportowych obiektów świata. Całkowita pojemność stadionu
wynosi 69 901 miejsc (w tym 13 769 stojących, 2152 dla osobistości, 1374 w loży
honorowej i 165 dla niepełnosprawnych). Jest to trzeci co do wielkości obiekt
piłkarski w Niemczech, po Westfalenstadion (obecnie Signal Iduna Park na mocy
umowy sponsorskiej) w Dortmundzie i Stadionie Olimpijskim w Berlinie.
Zastosowano tutaj ciekawe rozwiązanie techniczne, które umożliwia zwiększenie
pojemności stadionu podczas meczów Bundesligi z 5200 miejsc dolnej kondygnacji
południowego i północnego półkola do 6800 miejsc stojących. Osiągnięta dzięki
temu większa pojemność równoważy cenę niesprzedanych biletów. Oficjalnie 16
stycznia 2006 r. liczba miejsc została określona na 69 901, czyli dokładnie
tyle, ile wynosiła średnia liczba widzów w sezonie 2005/2006. Stadion posiada
trzy poziomy trybun i jest skonstruowany tak, że zapewnia doskonałą widoczność z
każdego miejsca. Stadion jest wyposażony w nowoczesne nadajniki GSM 900/1800
oraz UMTS. Pod dachem po przeciwległych stronach za bramkami umieszczono dwa
telebimy o powierzchni 100 m² każdy.

W ośrodku szkoleniowym Bayernu Monachium trenują zarówno drużyny juniorskie jaki
i pierwszy zespół. Znajduje się on w siedzibie klubu. Znajdują się tam cztery
boiska trawiaste, w tym jedno z podgrzewaną murawą, jedno boisko ze sztuczną
murawą oraz wielofunkcyjna hala sportowa.

Ośrodek został otwarty w 1990 i przed sezonem 2007/08 przebudowany zgodnie z
sugestiami ówczesnego szkoleniowca Jürgena Klinsmanna, który czerpał inspiracje
z różnych utytułowanych klubów sportowych. W ośrodku znajdują się teraz m.in.
centrum odnowy biologicznej, biura trenerów, szatnie oraz sala konferencyjna.
Oprócz tego na jego terenie wybudowano kawiarnię, bibliotekę, pokój do
e-learningu oraz pokój rodzinny.

W siedzibie Bayernu znajduje się także Akademia Młodzieżowa, a w niej m.in. domy
dla talentów spoza miasta. Zawodnicy juniorskich zespołów mają tu warunki
zapewniające im dobry piłkarski rozwój. W Akademii wychowali się tacy zawodnicy
jak Owen Hargreaves, Bastian Schweinsteiger, Holger Badstuber i Thomas Müller.

Od chwili awansu do Bundesligi w 1965 Bayern prowadziło 18 trenerów (Pep
Guardiola jest dziewiętnastym). Udo Lattek, Franz Beckenbauer, Giovanni
Trapattoni, Ottmar Hitzfeld prowadzili zespół dwukrotnie, a Jupp Heynckes
trzykrotnie.

W swoim pożegnalnym spotkaniu Oliver Kahn został wybrany na honorowego kapitana
Bayernu Monachium. Sylwetki zawodników przedstawionych poniżej są częścią muzeum
zasłużonych Bayernu Monachium.

Franz Beckenbauer (OB), Paul Breitner (PO), Dieter Hoeneß (NA), Uli Hoeneß (NA),
Sepp Maier (BR), Gerd Müller (NA), Hans-Georg Schwarzenbeck (OB)

Stefan Effenberg (PO), Lothar Matthäus (OB/PO), Jürgen Klinsmann (NA), Mario
Basler (PO)

Po tym, jak po sezonie 2007/08 karierę zakończył dotychczasowy kapitan Oliver
Kahn, Jürgen Klinsmann na jego następcę wybrał Marka van Bommela. Van Bommel
został pierwszym kapitanem Bayernu Monachium bez niemieckiego obywatelstwa. W
sezonie 2009/10 menadżer Louis van Gaal postanowił podtrzymać decyzję Klinsmanna
i van Bommel zachował opaskę kapitańską.

Fußball-Club Bayern München II jest drużyną rezerwową klubu Bayern Monachium.
Drużyna obecnie występuje w Regionallidze Bayern (4. poziom rozgrywek piłki
nożnej w Niemczech). Do 2005 roku zespół grał pod nazwą Bayern Monachium
Amateure.

Klub rozgrywa swoje mecze domowe na stadionie Grünwalderstraße Stadion w mieście
Monachium, który może pomieścić 12,500 widzów.

W juniorskich zespołach Bayernu Monachium wychowało się wielu znanych później w
Europie zawodników, m.in. Owen Hargreaves, Thomas Hitzlsperger, Philipp Lahm i
Bastian Schweinsteiger. Sekcja ta została utworzona w 1902, zaś obecnie zajmują
się nią Werner Kern i Björn Andersson. Ogólnie Bayern posiada jedenaście
zespołów juniorskich, w których występuje w sumie 170 zawodników (od lat 10
wzwyż).

Drużyna kobiet Bayern Monachium w sezonie 2016/17 występuje w Bundeslidze kobiet
(1. poziom).

Sekcja ta powstała w 1970 i obecnie obejmuje 4 zespoły, w których występuje 90
zawodniczek. Drużyna kobiet prowadzona jest przez Thomasa Wörle. W sezonach
2014/15 i 2015/16 zespół zdobył mistrzostwo Bundesligi kobiet. Największym
sukcesem kobiecej drużyny było także zdobycie Mistrzostwa Niemiec w 1976.

Klub rozgrywa swoje mecze domowe na stadionie Grünwalderstraße Stadion w mieście
Monachium, który może pomieścić 12,500 widzów.



https://pl.wikipedia.org/wiki/Krzysztof_M%C4%85czy%C5%84ski

Krzysztof Mączyński (ur. 23 maja 1987 w Krakowie) – polski piłkarz występujący
na pozycji środkowego pomocnika w polskim klubie Wisła Kraków oraz w
reprezentacji Polski. Uczestnik Mistrzostw Europy 2016.

Wychowanek Wisły Kraków. W pierwszym zespole Wisły występował od czerwca 2007. W
Ekstraklasie zadebiutował 2 grudnia 2007 przeciwko Górnikowi Zabrze. W sezonie
2007/2008 zdobył mistrzostwo Polski z Wisłą Kraków. W tym samym sezonie
zwyciężył razem z drużyną młodej Wisły w rozgrywkach Młodej Ekstraklasy. Latem
2011 został graczem Górnika Zabrze. 8 stycznia 2014 podpisał trzyletni kontrakt
z chińskim Guizhou Renhe, w tym klubie został również kapitanem drużyny. 22
czerwca 2015 rozwiązał kontrakt z chińskim klubem Guizhou Renhe. W lipcu 2015
powrócił do Wisły.

15 listopada 2013 Mączyński zadebiutował w seniorskiej reprezentacji, w meczu ze
Słowacją, wchodząc na boisko w 76. minucie, zmieniając Tomasza Jodłowca.

14 października 2014 w meczu eliminacji ME 2016 ze Szkocją (2:2) zdobył swojego
pierwszego gola w drużynie narodowej.

12 maja 2016 został powołany przez selekcjonera Adama Nawałkę do szerokiej kadry
na Mistrzostwa Europy 2016 we Francji. 30 maja 2016 Adam Nawałka oficjalnie
powołał go do ścisłego składu na mistrzostwa Europy.

5 października 2015 został ojcem, żona Katarzyna urodziła mu córkę Victorię, a
29 listopada 2016 syna Filipa.



https://pl.wikipedia.org/wiki/Andrzej_Kopiczy%C5%84ski

Andrzej Kopiczyński (ur. 15 kwietnia 1934 w Międzyrzecu Podlaskim, zm. 13
października 2016 w Warszawie) – polski aktor teatralny i filmowy, znany
polskiej publiczności głównie z tytułowej roli w serialu telewizyjnym
Czterdziestolatek .

Syn Heleny i Konstantego Kopiczyńskich. Przed rozpoczęciem studiów mieszkał we
Wrocławiu. Wykształcenie zdobył na Wydziale Aktorskim łódzkiej PWST, którą
ukończył w 1958.

Zadebiutował na ekranie w pełnym metrażu w 1957, w filmie Jerzego Kawalerowicza
Prawdziwy koniec wielkiej wojny. W latach 1958–1960 występował w Teatrze im.
Stefana Jaracza w Olsztynie. W latach 1960–1961 był aktorem Teatru Współczesnego
w Bydgoszczy, 1961–1962 Teatru Dramatycznego, 1962–1963 Teatru Bałtyckiego w
Koszalinie, a od 1963 do 1970 Teatru Dramatycznego w Szczecinie. Od 1970 aktor
występował na scenach teatrów warszawskich. W latach 1970–1979 był aktorem
Teatru Narodowego, 1979–1982 Teatru Rozmaitości, 1982–1986 Teatru Na Woli, a od
1986 występował w Teatrze Kwadrat.

Początkowe zamiary aktora skłaniające się ku sztuce dramatycznej radykalnie
zmieniły się po roli inż. Stefana Karwowskiego w serialu Jerzego Gruzy
Czterdziestolatek (1974–1977). Od tamtego czasu Kopiczyński, wcześniej znany z
roli Mikołaja Kopernika w serialu Kopernik, wyprodukowanym dla uczczenia
pięćsetlecia urodzin astronoma, był kojarzony wyłącznie z postacią inż.
Karwowskiego. Do dziś pozostał on dla wielbicieli właśnie inż. Stefanem
Karwowskim. Wielką popularność serialu i ogólny aplauz publiczności po latach
nakłonił realizatorów do przypomnienia go widzom. Nowy inż. Karwowski ujawnił
się w 1993 w serialu 40-latek. 20 lat później. Na fali popularności obu serii
Czterdziestolatka zaangażowano aktorów serialu do różnych produkcji pochodnych,
takich jak reklamy. Aktor zagrał w reklamie grzejników, proszku do prania
Pollena 2000 oraz Kas Oszczędnościowo Kredytowych. Również za role w
Czterdziestolatku i filmie będącym nieodłączną częścią serialu – Motylem jestem
czyli romans 40-latka – aktor został obsypany nagrodami, m.in. Nagrodą
Przewodniczącego Komitetu ds. Radia i Telewizji (zespołowo, 1976), Nagrodą
„Srebrny Gwóźdź Sezonu” (w plebiscycie popularności „Kuriera Polskiego”; 1976),
Nagrodą za pierwszoplanową rolę męską na gdyńskim (do 1986 gdańskim) Festiwalu
Polskich Filmów Fabularnych (1976), Nagrodą Przewodniczącego Komitetu ds. Radia
i Telewizji indywidualną I stopnia za II część filmu (1978). W latach 90. aktor
przez krótki okres prowadził teleturniej Koło Fortuny nadawany w TVP2.

Trzykrotnie żonaty z aktorkami: Marią Chwalibóg, następnie Ewą Żukowską (córka
Katarzyna), a później z Moniką Dzienisiewicz-Olbrychską. W 2014 zdiagnozowano u
aktora chorobę Alzheimera. Zmarł 13 października 2016 w Warszawie. Został
pochowany 19 października 2016 na warszawskich Powązkach.



https://pl.wikipedia.org/wiki/Bangladesz

Bangladesz (beng. বাংলাদেশ), Ludowa Republika Bangladeszu (beng. গণপ্রজাতন্ত্রী
বাংলাদেশ, Gonoprodźatontri Bangladesz) – państwo w Azji Południowej, położone
nad Zatoką Bengalską i graniczące z zachodu, północy i wschodu z Indiami, a na
południowym wschodzie z Mjanmą. Jest jednym z najgęściej zaludnionych i zarazem
najbiedniejszych państw świata. Stolicą Bangladeszu jest Dhaka (dawna Dakka).

Bangladesz jest krajem wybitnie nizinnym, gdzie występują aluwialne niziny,
plejstoceńskie terasy i trzeciorzędowe wyżyny (Góry Czatgańskie). Leży on w
strefie wilgotnego klimatu zwrotnikowego, kształtowanego przez wiatry monsunowe.
Charakterystyczne są wysokie przez cały rok temperatury i występowanie dwóch pór
roku: deszczowej i suchej. Kraj ten ma gęstą sieć rzeczną a największym układem
rzecznym jest Brahmaputra–Jamuna. Naturalna szata roślinna została wyniszczona
na potrzeby rolnictwa. Występują niewielkie obszary lasów monsunowych.

Częste są tajfuny, zwłaszcza latem i jesienią. W roku 1970 rekordowy cyklon
zabił około 500 tysięcy ludzi, co było jedną z największych klęsk żywiołowych XX
wieku. Cyklon tropikalny z 1991 roku zabił około 100 tysięcy osób i spowodował
ogromne straty. W latach dziewięćdziesiątych wystąpiło 16 cyklonów. Ponadto duże
wahania stanów wód powodują katastrofalne powodzie na większej części kraju.
Ponadto w listopadzie 2007 roku przez południową część Bangladeszu przeszedł
cyklon Sidr, zabijając około 2000 osób.

Tereny obecnego Bangladeszu należały do Indii pod władaniem brytyjskim. W 1947
roku nastąpił podział na dwie części: Bengal Zachodni, który wszedł w skład
Indii, oraz Pakistan Wschodni, prowincję Pakistanu.

W 1970 ówczesny Pakistan Wschodni został spustoszony przez cyklon Bhola, który
spowodował śmierć około pół miliona osób. Działania rządu pakistańskiego były
niewystarczające, co spowodowało pogorszenie i tak już napiętych stosunków
między nim a Bengalczykami. Czarę goryczy przelało niedopuszczenie do objęcia
funkcji premiera przez Mujibura Rahmana, mimo że jego partia, Liga Awami,
zdecydowanie wygrała wybory. Prezydent Pakistanu, generał Yahya Khan, w
porozumieniu z Zulfikarem Alim Bhutto, liderem Partii Ludowej, udaremnił
zwołanie parlamentu i bezskutecznie usiłował stłumić ruch niepodległościowy,
aresztując Mudżibura Rahmana 25 marca 1971 r. i ogłaszając stan wyjątkowy w
Pakistanie Wschodnim. Zamach na demokrację przerodził się w falę krwawych
represji: w ramach operacji „Searchlight” armia pakistańska wymordowała w delcie
Gangesu ok. 1–1,5 miliona cywilów i dopuściła się dużej liczby ok. 200 000
gwałtów. Mimo krwawej okupacji kraju wojna o niepodległość Bangladeszu nie
wygasła, prowadzona metodami partyzanckimi pod dowództwem pułkownika M.A.G.
Osmaniego. 17 kwietnia 1971 sformowany został na wygnaniu pierwszy rząd
Bangladeszu. Armia indyjska wspomogła partyzantkę Bangladeszu, wkraczając 22
listopada 1971 roku na teren Bengalu Wschodniego.

16 grudnia armia pakistańska skapitulowała. Władzę przejęła Liga Ludowa pod
przewodnictwem Mujiba który to początkowo próbował przekształcić Bangladesz w
państwo socjalistyczne. Przyjęta w grudniu 1972 roku konstytucja uznała
świeckość, demokrację, wolność i socjalizm za filary państwowości kraju.
Założenia nowej polityki gospodarczej były wzorowane na Indiach. Rząd rozpoczął
realizację państwowych programów edukacyjnych, kanalizacyjnych, żywnościowych,
zdrowotnych, w całym kraju dostarczano wodę i montowano sieć elektryczną. Plan
pięcioletni z 1973 roku ukierunkował inwestycję państwową w dziedzinie rolnictwa
i infrastruktury wiejskiej. Bangladesz zobowiązał się do sekularyzmu jednak
Mujib stopniowo zbliżył się do politycznego islamu. Rząd pod wpływem islamizmu
zakazał hazardu, produkcji i sprzedaży alkoholu. W 1974 roku znormalizowano
stosunki z Pakistanem. Tymczasem przeludnienie, korupcja i brak kapitału
zagranicznego pogłębiły kryzys gospodarczy i anarchizowały społeczeństwo.
Rozwijały się grupy opozycji islamistycznej i komunistycznej. Niezadowolenie
obróciło się przeciw Lidze Ludowej i Mudżiburowi Rahmanowi.

15 sierpnia 1975 roku grupa oficerów zaatakowała czołgami rezydencję prezydencką
oraz zabiły Mujiba, jego rodzinę i pracowników rezydencji. Z masakry udało się
przeżyć tylko jego córkom, Sheikh Hasiną Wajed i Sheikh Rehaną. W zamach
powiązany mógł być CIA i ambasador USA w Dhace. Przywódcy puczu wkrótce sami
zostali obaleni, a seria zamachów i zabójstw politycznych sparaliżowała kraj.
Przez następne 15 lat wprowadzono rządy wojskowe, które utrzymywały cały czas
stan wyjątkowy. W czasie ich rządów prowadzono roboty publiczne i dokonano
reprywatyzacji sektora państwowego. Bangladesz rezygnując ze świeckości, zwrócił
się w stronę państw arabskich. Jednak cały czas wybuchały antyrządowe
demonstracje. Bezrobocie i niski poziom życia oraz zależność od pomocy z
zagranicy stały się także podłożem do nastrojów antyindyjskich, szczególnie gdy
w Asamie wybuchły zamieszki skierowane przeciwko uchodźcom z Bangladeszu. Odżył
również konflikt o wody Gangesu.

W grudniu 1990 roku prezydent Hossain Mohammad Ershad został zmuszony do
rezygnacji. W lutym 1991 roku odbyły się wybory, w których zwyciężyła Narodowa
Partia Bangladeszu, pod przewodnictwem Khaledy Zia. Po wyborach w 1996 roku na
czele rządu stanęła Sheikh Hasina Wajed, córka Mudżibura Rahmana, przywódczyni
Ligi Ludowej. W 2001 Narodowa Partia Bangladeszu pod przewodnictwem Khaledy Zia
powróciła do władzy. Na przełomie maja i czerwca 2006 Bangladeszem wstrząsały
strajki i zamieszki. Do tego doszły blokady dróg wiodących do Dhaki. W styczniu
2007 po kolejnych zamieszkach władzę objął tymczasowy rząd pod kierownictwem
Fakhruddina Ahmeda. Pełnił on swoje obowiązki do czasu wyborów parlamentarnych w
grudniu 2008, w których zwycięstwo odniosła Liga Awami. Jej przywódczyni, Sheikh
Hasina Wajed, 6 stycznia 2009 objęła stanowisko szefa rządu.

Bangladesz jest republiką i członkiem Wspólnoty Narodów. Po referendum we
wrześniu 1991 roku nastąpił powrót do systemu demokracji parlamentarnej,
ustanowionego na mocy konstytucji z 16 grudnia 1971 roku, która została
zmieniona w styczniu 1975 roku aby wprowadzić system prezydencki. Głową państwa
jest prezydent pełniący funkcje głównie reprezentacyjne. Kadencja prezydenta
trwa 5 lat. Władzę ustawodawczą sprawuje 350-osobowe Zgromadzenie Narodowe
(Dźatija Sangsad). 300 posłów wybieranych jest w sposób bezpośredni, a 50 miejsc
zarezerwowanych jest dla kobiet, wybieranych w sposób pośredni. Władza
wykonawcza należy do rządu odpowiedzialnego przed parlamentem. Władza sądownicza
natomiast jest oddzielona i niezależna.

Od 2009 rządzi Liga Awami, a urząd premiera piastuje Sheikh Hasina Wajed, córka
pierwszego prezydenta Bangladeszu. Liga Awami obejmuje 273 mandaty, a główna
partia opozycyjna Partia Narodowa Hossaina Mohammada Ershada – 42.

Pomimo wysiłków społeczności międzynarodowej i administracji państwowej,
Bangladesz pozostaje jednym z najbiedniejszych, najgęściej zaludnionych i
najmniej rozwiniętych krajów świata. Podstawą gospodarki jest rolnictwo, przede
wszystkim uprawa ryżu. Najważniejszymi przeszkodami rozwoju są częste cyklony,
niska wydajność sektora państwowego oraz szybki wzrost liczebności siły
roboczej, której nie może wchłonąć rolnictwo. Problemem są przerwy w wydobyciu
zasobów mineralnych (gaz ziemny), niedostateczne dostawy energii i wolne
wdrażanie reform ekonomicznych. Rząd uczynił pewne kroki w kierunku poprawy
klimatu dla zagranicznych inwestycji – wynegocjował z międzynarodowymi firmami
korzystne kontrakty na wydobycie ropy i gazu, poprawił krajową sieć dystrybucji
gazu, rozbudował rurociągi przesyłające gaz i ropę naftową oraz rozpoczął budowę
szeregu elektrowni. Postęp w reformowaniu gospodarki jest powstrzymywany przez
związki zawodowe, biurokrację i inne grupy nacisku. Potężne powodzie od czerwca
do października 1998 roku pozbawiły dorobku całego życia ponad 20 milionów osób.
Produkcja zbóż spadła o ponad 4 miliony ton, zmuszając rząd do potrojenia
importu żywności, co zachwiało bilansem handlowym kraju[potrzebny przypis].
Powodzie zwiększyły uzależnienie kraju od pomocy międzynarodowej. Kryzys
finansowy, który dotknął Azję pod koniec lat dziewięćdziesiątych, nie wywarł
większego wpływu na gospodarkę.

Bangladesz dysponuje trzema rodzajami sił zbrojnych: wojskami lądowymi,
marynarką wojenną oraz siłami powietrznymi. Uzbrojenie sił lądowych Bangladeszu
składało się w 2014 roku z: 169 czołgów, 300 opancerzonych pojazdów bojowych
oraz 50 zestawów artylerii holowanej. Marynarka wojenna Bangladeszu dysponowała
w 2014 roku 58 okrętami obrony przybrzeża, 8 fregatami, 6 korwetami oraz
pięcioma okrętami obrony przeciwminowej. Bangladeskie siły powietrzne z kolei
posiadały w 2014 roku uzbrojenie w postaci m.in. 52 myśliwców, 54 samolotów
transportowych, 45 samolotów szkolno-bojowych oraz 52 śmigłowców.

Wojska bangladeskie w 2014 roku liczyły 400 tys. żołnierzy zawodowych oraz 2,3
mln rezerwistów. Według rankingu Global Firepower (2014) bangladeskie siły
zbrojne stanowią 56. siłę militarną na świecie, z rocznym budżetem na cele
obronne w wysokości 4,3 mld dolarów (USD).

Bengalczycy stanowią 98% ludności, pozostali to głównie Biharczycy. W latach
1950–2005 liczba ludności kraju zwiększyła się o 97 mln, głównie w wyniku
wysokiego przyrostu naturalnego osiągającego w 2004 roku 2,08%. Przeciętna
długość życia wynosi 61,7 roku i należy do najniższych w świecie. 57% ludności
to analfabeci. Bangladesz należy do najgęściej zaludnionych (1040 os./km²) i
najsłabiej zurbanizowanych krajów świata. Główne miasta to Dakka, Ćottogram i
Khulna.

Narodowym zwierzęciem Bangladeszu jest tygrys bengalski, kwiatem lilia wodna, a
owocem – owoc drzewa bochenkowego. Bangladesz jest krajem muzułmańskim o
stosunkowo dużym stopniu tolerancji, a miejscowa ludność znana jest z
wyrozumiałego i przyjaznego traktowania cudzoziemców.

Bengalskie kobiety najczęściej noszą tzw. sari, choć popularny jest również
strój zwany „salwar kameez” („salwar” to luźne spodnie, a „kameez” długa
koszula). Mężczyźni zazwyczaj noszą „lungi”, rodzaj długiej spódnicy albo
„kurtę”, luźną koszulę sięgającą kolan. Coraz popularniejsze, zwłaszcza u
mężczyzn, są stroje zachodnie.

Język bengalski cieszy się bogatym dziedzictwem literatury wspólnym z indyjskim
regionem Bengalu Zachodniego. Pochodząca z VIII w. Charyapada jest
najwcześniejszym tekstem w języku bengalskim. Średniowieczna bengalska
literatura była zwykle o tematyce religijnej (np. pieśni Ćandidasa) lub też
zaczerpnięta z innych języków (m.in. twórczość Alaola). Największy rozkwit
kultury bengalskiej przypada na XIX w., kiedy to tworzyli m.in. Rabindranath
Tagore, Michael Madhusudan Dutt, Kazi Nazrul Islam, Jasimuddin, Sarat Chandra
Chattopadhyay i Ishwar Chandra Vidyasagar. Obecnie jednym z najbardziej znanych
twórców literackich Bangladeszu jest Humayun Ahmed, będący również uznanym
scenarzystą i reżyserem.

W Bangladeszu ukazuje się około 200 gazet codziennych i 1800 czasopism. Mimo to
jedynie 15% populacji regularnie czyta. Jest to spowodowane wysokim
analfabetyzmem w kraju i wciąż jeszcze wysokim poziomem ubóstwa. Dość powszechne
jest natomiast słuchanie radia, zarówno rozgłośni lokalnych, jak i
ogólnokrajowych. Istnieje również kontrolowany przez państwo kanał telewizyjny
oraz coraz prężniej rozwijające się kanały prywatne.

Bangladesz należy do krajów, gdzie występują poważne problemy zdrowotne, a duża
część społeczeństwa jest niedożywiona. Szacuje się, że braki żelaza ludności
Bangladeszu powodują utratę nawet 7,9% PKB tego kraju.



https://pl.wikipedia.org/wiki/Marzena_Rogalska

Marzena Rogalska (ur. 13 kwietnia 1970 w Przasnyszu) – polska dziennikarka
telewizyjna i radiowa.

Jako dziecko mieszkała w miejscowości Chełmek. Jest absolwentką Liceum im.
Stanisława Konarskiego w Oświęcimiu.

W 1997 rozpoczęła pracę w RMF FM, gdzie prowadziła m.in. audycję Na językach,
Weekend bez granic, Halo, to ja i Świąteczne Marzenie. Pracowała także przy
programach Apteka Marzenia, Pałac Kultury z Tomkiem Olbratowskim i Słoneczny
Patrol z Michałem Kubikiem. Współpracę z radiem zakończyła w 2002 roku,
przenosząc się do Radia Kolor, gdzie prowadziła audycję Zagraj swojej Marzenie.
Razem z Witoldem Odrobiną była prowadzącą poranny program Kuranty w Antyradiu.
Od października 2008 roku pracuje w Radiu Złote Przeboje, w którym prowadziła
programy Między słowami, Rodzinne śniadanie, Co mi powiesz jak Cię złapię?!, Co
nas kręci, co nas podnieca!, Fajne przez poufne!, a obecnie Rogalska od kuchni.

Pracę w telewizji rozpoczęła w 1995 roku w krakowskim oddziale Telewizji
Polskiej, gdzie prowadziła magazyn filmowy. W 1999 roku prowadziła wraz z
Piotrem Goćkiem program Do kina czy na film. Od 2004 do 2008 roku była
gospodynią talk-show Miasto kobiet w TVN Style. Od września 2008 do czerwca 2009
prowadziła program Czy jesteś mądrzejszy od 5-klasisty? w TV Puls. Od września
2009 jest prowadzącą poranny program TVP2 – Pytanie na śniadanie. W latach
2009-2010 była gospodynią teleturnieju TVP2 – Dzieciaki górą!. W latach
2009-2011 była kapitanką jednej z drużyn w show TVP2 – Kocham Cię, Polsko!.
Wiosną 2015 prowadziła w TVP2 program Przygarnij mnie, a wiosną 2016 cykl Domy
przyszłości.



https://pl.wikipedia.org/wiki/Gareth_Bale

Gareth Frank Bale (ur. 16 lipca 1989 w Cardiff) – walijski piłkarz, występujący
na pozycji skrzydłowego w Realu Madryt.

Gareth Bale swoją karierę piłkarską zaczynał w juniorskim zespole Southampton.
Do pierwszej drużyny został włączony w roku 2005. W seniorskim zespole
zadebiutował 17 kwietnia następnego roku w ligowym spotkaniu z Millwall. W
trakcie pierwszego występu miał 16 lat i 275 dni, czym stał się drugim
najmłodszym piłkarzem, który zadebiutował w pierwszej drużynie Southampton
(pierwszym był Theo Walcott). Debiutancki sezon zakończył z dwoma ligowymi
występami. 9 sierpnia w meczu z Derby County zdobył swojego pierwszego gola dla
Southampton. Wystąpił wówczas w 28 ligowych spotkaniach, strzelając w nich pięć
bramek.

25 maja 2007 roku przeszedł za kwotę 10 milionów funtów do Tottenhamu Hotspur.
Pierwszy występ w tym klubie zaliczył 26 sierpnia, kiedy to zagrał w przegranym
1:0 ligowym spotkaniu z Manchesterem United. Pierwszego gola dla Tottenhamu
zdobył 1 września w zremisowanym 3:3 meczu z Fulham. Pierwszy sezon w ekipie
Spursów zakończył z ośmioma ligowymi występami. Na początku w drużynie „Kogutów”
występował jako lewy obrońca. W sezonie 2009/2010 został przeniesiony na lewą
pomoc.

20 października 2010 roku Bale rozegrał mecz przeciwko Interowi Mediolan w Lidze
Mistrzów sezonu 2010/11 strzelając klasycznego hat-tricka w drugiej połowie
meczu, mimo że Tottenham przegrywał 4:0 po pierwszej połowie grając w
dziesiątkę. Mecz zakończył się wynikiem 4:3 dla drużyny włoskiej.

1 września 2013 roku podpisał 6-letni kontrakt z Realem Madryt. Według agenta
FIFA Ernesta Bronzettiego kwota transferu wyniosła 91,2 miliona euro. 14
września zadebiutował w Primera División w spotkaniu z Villarrealem. Mecz
zakończył się remisem 2:2, a sam Bale strzelił gola. Kilka dni później Bale
zadebiutował w Lidze Mistrzów w meczu z Galatasarayem; pojawił się na boisku w
64. minucie meczu, zmieniając Isco. Spotkanie zakończyło się wygraną Realu 6:1.
Swojego pierwszego hat-tricka dla Realu Madryt strzelił 30 listopada 2013 roku w
meczu z Realem Valladolid. Ma w swoim dorobku kilka rekordów, między innymi jest
najmłodszym reprezentantem swojego kraju w historii i najmłodszym zdobywcą gola.

Gareth Bale swoją przygodę z reprezentacyjną piłką rozpoczął od najmłodszych
kategorii wiekowych. W niespełna rok, przeskoczył z kategorii do lat 17 do
dorosłej kadry. W seniorskim zespole zadebiutował 27 maja 2006 roku w meczu z
Trynidadem i Tobago. Stał się równocześnie najmłodszym piłkarzem reprezentującym
Walię. W czasie debiutu miał 16 lat i 315 dni.

7 października 2006 roku w meczu eliminacji do Euro 2008 ze Słowacją zdobył
swojego pierwszego gola w kadrze. Stał się przy tym najmłodszym piłkarzem, który
zdobył bramkę w reprezentacji Walii.

1(Play-Off w Football League Championship, Superpuchar krajowy, Superpuchar
Europy, Klubowe Mistrzostwa Świata)

Bale związany jest z Emmą Rhys Jones. 21 października 2012 roku na świat
przyszła Alba Violet Bale – pierwsze dziecko pary. 27 października, na premierze
filmu „Spectre”, wraz z partnerką ogłosili, że po raz drugi zostaną rodzicami.
22 marca 2016 roku urodziła się druga córka pary, Nava Valentina Bale. 17 lipca
2016 roku Gareth Bale oświadczył się matce swoich córek.



https://pl.wikipedia.org/wiki/Stany_Zjednoczone

Stany Zjednoczone (ang. United States, US), Stany Zjednoczone Ameryki
(ang. United States of America, USA) – państwo federacyjne w Ameryce Północnej
graniczące z Kanadą od północy, Meksykiem od południa, Oceanem Spokojnym od
zachodu, Oceanem Arktycznym od północnego zachodu i Oceanem Atlantyckim od
wschodu.

Trzecie pod względem liczby ludności państwo (po Chinach i Indiach), a czwarte
pod względem powierzchni (po Rosji, Kanadzie i Chinach). W jego skład wchodzą
także pozastanowe wyspy na Pacyfiku (Baker, Guam, Howland, Jarvis, Johnston,
Kingman, Mariany Północne, Midway, Palmyra, Samoa Amerykańskie, Wake) i na
Atlantyku (Wyspy Dziewicze, Navassa, Portoryko – największa z nich, formalnie
państwo stowarzyszone ze Stanami Zjednoczonymi). Terytorium de facto należącym
do tego państwa jest również baza wojskowa Guantanamo na Kubie (117,6 km²),
formalnie dzierżawiona od 1903 r., lecz od zakończenia rewolucji kubańskiej
uważana przez rząd kubański za terytorium okupowane

Klimat kontynentalnej części Stanów Zjednoczonych jest w większości umiarkowany,
tropikalny na Hawajach i Florydzie, arktyczny na Alasce, półsuchy na Wielkich
Równinach na zachód od rzeki Missisipi oraz suchy na południowym zachodzie.

Zasoby naturalne to m.in. węgiel, miedź, ołów, molibden, fosforany, uran, złoto,
rtęć, nikiel, potas, srebro, wolfram, cynk, ropa naftowa, gaz ziemny, drewno i
olbrzymie zasoby niewykorzystywanych (stan na 2014) łupków bitumicznych (do
produkcji benzyny).

Naturalne zagrożenia kraju to huragany wzdłuż wybrzeża Atlantyku i w Zatoce
Meksykańskiej, tornada na obszarach centralnych i południowo-wschodnich,
tsunami, wulkany, trzęsienia ziemi, lawiny błotne i pożary w Kalifornii,
powodzie.

Zróżnicowane językowo i kulturowo, wojujące pomiędzy sobą ludy tubylczych
Amerykanów, w tym stosunkowo mniej rozszczepieni Inuit, zamieszkiwały obszary
dzisiejszych Stanów Zjednoczonych przez około 10 tys. lat. Przed przybyciem
Europejczyków i co za tym idzie, sprowadzeniu siłowo przez nich na te ziemie
pojmanych w Afryce Zachodniej i zniewolonych Afrykanów do pracy na plantacjach,
populacja autochtonów stanowiła ponad 1 mln mieszkańców. Wskutek ścierania się z
technologicznie bardziej zabójczą imigracją Europejczyków, populacja tubylcza
poddana była chronicznym działaniom wojennym, kulturowo wyniszczającym. W ich
wyniku została sprowadzona do znikomego ułamka nowej całości. Murzyni zaś,
pierwotnie niewolnicy, wskutek krwawej wojny secesyjnej w latach 60. XIX wieku i
wygranej przez przeciwników niewolnictwa zostali uwolnieni. Proces ich
integracji społecznej, jak i Indian, nadal trwa.

Dziś Stany Zjednoczone są zarówno po części wymieszanym kulturowo, etnicznie,
religijnie i obyczajowo krajem. Z drugiej strony, jest także głęboko miejscami
spolaryzowanym, podzielonym politycznie, etnicznie, ekonomicznie i obyczajowo
państwem. Jest to kraj o populacji liczącej ponad 323 mln ludzi z tendencją
wzrostową, nacechowany dużym wzrostem imigracji (legalnej i nielegalnej),
szczególnie z sąsiedniego Meksyku. Niektóre przetrwałe społeczności Indian nadal
utrzymują odrębność kulturowo-narodowościową (Lakotowie, Hopi). Wielu Indian
służy czy służyło w siłach zbrojnych Stanów Zjednoczonych (np. Nawahowie służący
podczas II wojny światowej jako Indiańscy szyfranci). W wielu środowiskach o
odosobnionym charakterze etnicznym, imigranci czy rodzimi obywatele w dużej
mierze utożsamiają się z etnicznością przodków, jednak nie jest to krajową normą
społeczną.

Pierwsi Europejczycy prawdopodobnie dotarli na obrzeża Stanów Zjednoczonych ok.
1000 r[potrzebny przypis]. Byli to wikingowie, a ściślej, Islandczycy, którzy
najpierw zostali banitami wydalonymi do Grenlandii, lub byli to ich potomkowie.
Znalezisko archeologiczne w postaci liczącej kilka wieków osady wikingów z
szeregiem domostw odkryto w latach 60. XX wieku na samym skraju północnej Nowej
Fundlandii w L'Anse aux Meadows. Archeolodzy skandynawscy szukali jej na
podstawie dokładnych chronologii i opisów w sagach islandzkich, pierwotnie
przekazywanych tradycją ustną. Miejsce to, po pieczołowitej rekonstrukcji i
budowie przeszklonego nowoczesnego muzeum, zostało wpisane na listę światowego
dziedzictwa UNESCO. Zagadnieniem obecnie badanym, aczkolwiek nadal nieustalonym,
jest gdzie konkretnie ci wikingowie, korzystający z L’Ans Aux Meadows, zapuścili
się dalej na południe wzdłuż wybrzeża Atlantyku, czy w głąb kontynentu pobliskim
wielkim ujściem Rzeki Świętego Wawrzyńca.

Dopiero ok. 500 lat później w 1492 wyprawa Krzysztofa Kolumba dotarła m.in. na
plaże Portoryko. W prawie tym samym czasie (1497, 1498), Giovanni Caboto (John
Cabot), wenecki żeglarz włoskiego pochodzenia w służbie króla Anglii, opływał
kanadyjskie i amerykańskie wybrzeża, szukając Przejścia Północno-Zachodniego do
Indii, lądując m.in. w dzisiejszym stanie Maine, lecz ginąc na morzu w drodze
powrotnej, opodal Islandii. Niemniej, jego żegluga stała się podstawą prawną
roszczeń Anglii do ziem Ameryki Północnej, w tym obszarów po części stanowiących
Wybrzeże Wschodnie dzisiejszego terytorium Stanów Zjednoczonych. Niedługo potem,
w 1542, Kalifornia została „odkryta” przez żeglarza portugalskiego Juana
Rodrígueza Cabrillo, który służył królowi Hiszpanii. Kraina ta była ludnie
zamieszkana przez rozmaitych Indian.

W 1565 Hiszpanie ustanowili St. Augustine na Florydzie, pierwszą przetrwałą do
dziś osadę Europejczyków na terenie Stanów Zjednoczonych. Przez następne 235 lat
była stolicą hiszpańskiej Florydy.

Natomiast pierwsi koloniści z Anglii, po stosunkowo trwałej osadzie na obszarze
Stanów Zjednoczonych, założyli ufortyfikowaną kolonię Jamestown (Wirginia) w
1607. Jednak osada ta, podatna na ataki Indian i głód, nie przetrwała i została
ostatecznie po latach ewakuowana.

Nieco późniejsi koloniści z Anglii, których osada jednak przetrwała i dała
początek anglojęzycznej kulturze Stanów Zjednoczonych w postaci obecnej, to
purytanie, protestanccy uchodźcy na tle religijnym, przybyli w okolice
dzisiejszego nadmorskiego Plymouth (Massachusetts) w 1620 na statku „Mayflower”.

Większością kolonii zarządzali wtedy specjalnie przysłani z Anglii gubernatorzy,
przeważnie niezwiązani z lokalnymi społecznościami. Jednocześnie rozwijały się
jednak lokalne samorządy, które dążyły do uzyskania większej niezależności od
metropolii. Wyrazem tego był np. Kongres z Albany. Tymczasem Anglia traktowała
swe zamorskie posiadłości jako rynek zbytu i źródło surowców. Nie było zgody na
powstawanie manufaktur, co nie poprawiało nastrojów wśród kolonistów. Akty
nawigacyjne, czyli ustawy mające za zadanie ochronę angielskich posiadłości
przed konkurencją innych mocarstw kolonialnych dokładnie regulowały, które
towary mogą być produkowane w koloniach, a które muszą być sprowadzane z Europy.

Działania zbrojne w czasie brytyjskiej wojny z Indianami i Francuzami skłoniły
władze do nowego rodzaju opodatkowania ludności. W 1765 wprowadzono tak zwaną
opłatę stemplową. Wywołało to wzburzenie mieszkańców, gdyż uważali oni za
niesprawiedliwy obowiązek płacenia podatków do wspólnej kasy, przy jednoczesnym
braku swej reprezentacji w parlamencie. Ogłoszono nawet bojkot angielskich
towarów, co spowodowało chwilowe ustępstwa rządu, jednak stało się jasne, że bez
radykalnej zmiany obecnego stanu, ponowny konflikt pozostawał kwestią czasu.

W 1770 przeciwko nowym cłom zaprotestowali mieszkańcy Bostonu. Protestujący tłum
został ostrzelany przez wojsko, a całe wydarzenie przeszło do świadomości
kolonistów jako masakra bostońska. W 1773 Brytyjska Kompania Wschodnioindyjska
otrzymała od rządu prawo do sprzedaży herbaty amerykańskim koloniom z
pominięciem ceł i podatków, co wyraźnie uderzało w lokalnych importerów tego
produktu. W odpowiedzi kilkudziesięciu członków konspiracyjnej organizacji
Synowie Wolności, tuż po przypłynięciu transportu herbaty do portu w Bostonie
wdarło się na pokład statku (przebrani za Indian) i cały ładunek zniszczono.
Zajście nazwano ironicznie herbatką bostońską. Reakcją brytyjską było zamknięcie
bostońskiego portu, co spowodowało zakłócenia handlu w regionie. Nastroje
społeczne uległy radykalizacji, a zwołany w 1774 I Kongres Kontynentalny podjął
decyzję do przygotowania zbrojnego wystąpienia, usiłując jednak nadal prowadzić
rokowania ze stroną brytyjską.

Polityka prowadzona przez Wielką Brytanię, zwłaszcza w latach 60. i 70. XVIII
wieku oraz szerzące się idee oświeceniowe dokonały gruntownej zmiany w
społeczeństwie kolonistów. Przestawali być już poddanymi brytyjskimi i jawnie
zaczęli dążyć do niezależności. Zachodzące w tym czasie procesy i wydarzenia
tego okresu zwane są rewolucją amerykańską. 19 kwietnia 1775 roku doszło do
pierwszej konfrontacji zbrojnej sił kolonistów z armią brytyjską – bitwy pod
Lexington.

Nie było jednak jasności, o co walczyć: czy o ustępstwa rządu w sprawie
podatków, czy o połączenie stanów w federacje i uzyskanie pełnej samodzielności.
W świetle prawa międzynarodowego kolonie były częścią Anglii, a do tej pory nie
zdarzyło się, aby część jakiegoś państwa jednolitego narodowo zbuntowała się i
ogłosiła odrębnym państwem. Jednak pod wpływem idei oświeceniowych wśród
kolonistów zwyciężyła myśl o ogłoszeniu pełnej niepodległości. Zgromadzenia
poszczególnych stanów zaczęły ogłaszać niepodległość. Powołano specjalny komitet
z Thomasem Jeffersonem na czele, który opracował projekt Deklaracji
Niepodległości. Deklaracja stwierdzała, że wszyscy ludzie zostali stworzeni
równymi i są obdarzeni nienaruszalnymi prawami – do życia, wolności i ubiegania
się o szczęście. W celu zabezpieczenia tych praw został wyłoniony rząd. W dniu 4
lipca 1776 wszyscy członkowie Kongresu (bez jednego) podpisali Deklarację
Niepodległości. Równało się to powstaniu nowego państwa – Stanów Zjednoczonych
Ameryki. W Deklaracji Niepodległości po raz pierwszy idee oświecenia zostały
zastosowane w praktyce.

Pomimo licznych kłopotów wewnętrznych, Stany Zjednoczone z powodzeniem
rozszerzały swoje terytorium. W 1803 Thomas Jefferson odkupił francuską Luizjanę
od Napoleona, co niemal dwukrotnie zwiększyło terytorium kraju. Ponadto w 1818
udało się uzyskać Terytorium Dakoty.

W 1812 wybuchł kolejny spór brytyjsko-amerykański. Zarzewiem konfliktu stało się
pogranicze kanadyjskie oraz spór związany z blokadą handlową (blokada
kontynentalna) stosowaną przez napoleońską Francję wobec Brytyjczyków. Anglia
wykorzystała pretekst, aby podjąć zbrojną próbę przywrócenia statusu
kolonialnego Stanów Zjednoczonych, ale bez skutku. Wojna brytyjsko-amerykańska
zakończyła się traktatem gandawskim w 1814, w zasadzie nie przynosząc wymiernych
korzyści żadnej ze stron. W końcowej fazie jednak przewaga militarna była po
stronie amerykańskiej, co zapoczątkowało budowę mitu o niezwyciężonej armii.
Było to także dodatkowym czynnikiem w procesie formowania się narodu
amerykańskiego. Konsekwencją konfliktu było także podpisanie ugody Rusha-Bagota
w 1817, dotyczącej demilitaryzacji strefy nadgranicznej oraz konwencji w 1818,
dotyczącej regulacji granic.

W 1821 kolejny prezydent Stanów Zjednoczonych, James Monroe, doprowadził do
uzyskania hiszpańskiej Florydy, co było kolejnym krokiem w umacnianiu pozycji
państwa jako najsilniejszego gracza na kontynencie. W 1823 prezydent Monroe
ogłosił opracowaną przez ówczesnego sekretarza stanu, Johna Quincy’ego Adamsa,
tzw. Doktrynę Monroe’a zakładającą dążenie do powstrzymania europejskiej
ekspansji na całym kontynencie amerykańskim w zamian za brak ingerencji Stanów
Zjednoczonych w sprawy Europy. Oznaczało to początek długiej epoki w dziejach
amerykańskiej polityki zagranicznej – okresu izolacjonizmu

W tym czasie koloniści osiedlali się także na terenach niepodległego od 1821
Meksyku, szczególnie na terenie Teksasu. Władze tego kraju odmawiały jednak
przyznania praw politycznych mieszkańcom tej prowincji, co doprowadziło do
formowania się ruchu oporu. Mieszkańcy wykorzystując anarchię i wojny domowe
nękające Meksyk proklamowali w 1836 Republikę Teksasu, a w 1845 ogłosili
przyłączenie do USA jako 28. stan. Spowodowało to wybuch wojny
amerykańsko-meksykańskiej, trwającej w latach 1846–1848. W jej wyniku Meksyk
utracił także tereny dzisiejszych Nowego Meksyku i Kalifornii, które łącznie z
Teksasem stanowiły przed wojną połowę jego obszaru.

Tymczasem w 1846 Stany Zjednoczone uzyskały brytyjski Oregon, a w 1867 dokonały
ostatniego nabytku na kontynencie kupując od cara rosyjską Alaskę za 7 mln
dolarów w złocie. Ogółem powierzchnia Stanów Zjednoczonych wzrosła w XIX wieku
sześciokrotnie.

Liberalne zasady rządzące gospodarką amerykańską skutkowały jej gwałtownym
rozwojem. Powszechne prawo wyborcze dla białych i liczne wolności polityczne
przyczyniały się do wzmożonego napływu osadników z Europy. Zakładali oni
dynamicznie rozwijające się przedsiębiorstwa, zachowując przy tym etos pracy,
wytrwałości i oszczędności. Udział Stanów Zjednoczonych w produkcji światowej
wzrósł z poziomu 7% w 1840 do 23,3% w 1870. Powszechnie wprowadzano nowe
urządzenia, np. kombajny. Jednak coraz bardziej uwidaczniał się podział na dwie
strefy gospodarcze – przemysłową i zurbanizowaną Północ oraz rolnicze Południe,
gdzie na plantacjach masowo wykorzystywano pracę niewolników uprowadzonych w
Zachodniej Afryce.

Na początku XIX wieku w Ameryce Północnej żyło ok. 1 mln Indian, utrzymujących
się głównie z łowiectwa, zbieractwa i rybołówstwa lub rolnictwa. Postępujący
proces osadnictwa białych oznaczał dla tubylców groźbę utraty macierzystych
terenów. Podzieleni na niewielkie, słabe militarnie, ekonomicznie i politycznie
plemiona, tubylcy stopniowo ulegali cywilizacyjnej przewadze europejskich
kolonizatorów. Ekspansja osadnicza na zachód doprowadziła do szybkiego
skurczenia się indiańskich terenów łowieckich i wytępienia stad bizonów
amerykańskich, będących dotychczas podstawą utrzymania dla wielu plemion na
prerii. Kolejnym zagrożeniem dla Indian były nieznane im uprzednio choroby,
takie jak ospa, oraz częste przypadki popadania w uzależnienie od alkoholu
dostarczanego przez białych. Część Indian decydowała się na podjęcie walki
zbrojnej, lecz nie miała ona szansy powodzenia w walce z regularną i dobrze
uzbrojoną armią osadników. Wielu poległo też w podsycanych przez kolonizatorów
wojnach międzyplemiennych. Ocalałych Indian osiedlano w niewielkich rezerwatach,
ulokowanych głównie na nieużytkach, w tym na specjalnie utworzonym Terytorium
Indiańskim (w dzisiejszej Oklahomie). Konflikty władz państwowych z Indianami
przeszły do historii pod nazwą wojen z Indianami. Wojny te ustały dopiero pod
koniec XIX wieku, a krótko potem liczebność Indian w Stanach Zjednoczonych
osiągnęła minimum. Stopniowy wzrost liczby Indian i poziomu ich życia nastąpił
dopiero w latach dwudziestych i trzydziestych – po tym jak w 1924 roku wszystkim
tubylczym Amerykanom przyznano obywatelstwo amerykańskie, a w 1934 roku ustawa o
reorganizacji Indian (ang. Indian Reorganization Act) usankcjonowała ich prawo
tubylczych plemion do autonomii i rozwoju w ramach demokratycznych struktur. W
1944 roku powstał Krajowy Kongres Indian Amerykańskich (NCAI), największa dziś
organizacja amerykańskich Indian, a w latach 60. i 70. XX wieku miał miejsce
szczyt panindiańskiego społeczno-politycznego, kulturowego i religijnego
odrodzenia tubylczych Amerykanów, zapoczątkowany przez AIM i inne organizacje
młodego pokolenia miejskich Indian. Indianie zwolnieni są z obowiązku płacenia
podatków dochodowych.

W tym czasie zaostrzyły się przeciwieństwa pomiędzy Północą a Południem, które
zogniskowały się na kwestii murzyńskiej. Wywoływało to kryzysy polityczne,
powstał ruch abolicjonistyczny. Próbowano zawierać różne ugody (m.in. kompromis
Missouri w 1820, kompromis w 1850, ustawa Kansas-Nebraska z 1854) jednak nie
przynosiły one rezultatów. Przeciwnicy niewolnictwa skonsolidowali się po
skazaniu na śmierć i straceniu w 1859 abolicjonisty Johna Browna, który próbował
wywołać powstanie murzyńskie.

Wybór przeciwnika niewolnictwa, republikanina Abrahama Lincolna na prezydenta w
1860 spowodował wystąpienie 11 stanów południowych (pod przewodnictwem Karoliny
Południowej) z Unii (24 podtrzymały lojalnie Unię). Stany te utworzyły następnie
Skonfederowane Stany Ameryki, zwane Konfederacją, w odróżnieniu od Unii. Krwawa
wojna secesyjna trwała do 1865. Zakończyła się militarną klęską Konfederacji i
spustoszeniem Południa. Okres polityczno-ekonomiczny w historii USA po tej
wojnie jest znany jako Rekonstrukcja Stanów Zjednoczonych.

Kolejni prezydenci wzorem Monroe uważali, że należy zamknąć Amerykę przed
wpływami Europy i wynieść Stany Zjednoczone do roli arbitra pomiędzy wszystkimi
krajami Nowego Świata. Doktryna ta jest znana jako izolacjonizm. Praktyczną
realizacją tej doktryny było sprzeciwianie się utworzeniu Cesarstwa
Meksykańskiego przez Napoleona III, odkupienie od Rosji w 1867 Alaski, arbitraż
prezydenta Grovera Clevelanda w sporze pomiędzy Wenezuelą i Gujaną Brytyjską.
Stany Zjednoczone zaczęły prowadzić politykę imperialną w stosunku do mniejszych
krajów kontynentu amerykańskiego. Za prezydentury Williama McKinleya, Stany
Zjednoczone stoczyły wojnę kolonialną z Hiszpanią, w wyniku której zdobyły w
1898 Kubę i Portoryko na Karaibach oraz Filipiny i Guam na Pacyfiku.

Rozwinięto połączenia kolejowe, łącząc m.in. brzegi obu oceanów. W gospodarce
zaczęto stosować na szeroką skalę energię elektryczną i silniki spalinowe.
Szybko zaczęła rozwijać się motoryzacja, m.in. dzięki zakładom Henry Forda,
przyczyniając się do rozwoju kraju. Powstały pierwsze gigantyczne korporacje
produkujące m.in. stal, maszyny, okręty. Rozwinął się przemysł naftowy,
chemiczny, bawełniany, górnictwo węgla kamiennego.

Dzięki szybkiemu rozwojowi gospodarczemu i technologicznemu powstały wielkie
fortuny: J.P. Morgana, Johna D. Rockefellera, Andrew Carnegiego. Wzrost
gospodarczy w tym okresie przekraczał 10%. Korzystając z kłopotów Wielkiej
Brytanii w Wojnie Burskiej w Afryce Południowej, Stany Zjednoczone
zmonopolizowały budowę Kanału Panamskiego (Traktat Claytona-Bulwera). Budowę
rozpoczęto 1850 roku i zakończono w 1914 roku.

Przez pośrednictwo w wojnie rosyjsko-japońskiej i udział w konferencji w
Algeciras Stany Zjednoczone weszły do polityki międzynarodowej jako równorzędny
partner mocarstw europejskich.

Silna pozycja polityczna i gospodarcza Stanów Zjednoczonych zapewniła im
decydujący udział w I wojnie światowej. W pierwszych jej latach prezydent Wilson
przestrzegał zasady nieinterweniowania w konflikt europejski i próbował pogodzić
zwaśnione strony, jednak gdy Niemcy ogłosiły nieograniczoną wojnę podwodną,
Stany Zjednoczone wypowiedziały im wojnę 6 kwietnia 1917 roku. Szybko
zmobilizowano około 4 milionów żołnierzy i wybudowano flotę. Wysłanie korpusu
interwencyjnego do Francji spowodowało wygraną ententy.

Wilson miał duży wkład w opracowanie traktatu pokojowego. Ogłosił tzw. 14
punktów Wilsona, które stały się podstawą traktatu wersalskiego, zaś punkt 13
ustanawiał niepodległość państwa polskiego. Jednak Kongres nie ratyfikował
traktatu wersalskiego i nie wyraził zgody na przystąpienie Stanów Zjednoczonych
do Ligi Narodów. Nie uznano też Rosji Sowieckiej powstałej po wojnie. Następni
prezydenci uprawiali politykę powrotu do izolacjonizmu.

Pierwsze dziesięciolecie powojenne stanowiło okres świetności Stanów
Zjednoczonych. Zarobiwszy krocie na sprzedaży broni przemysł amerykański
przeżywał rozkwit. Eksport i inwestycje zagraniczne wzrosły kilkakrotnie, dolar
amerykański zyskał status głównej waluty świata. Rząd stosował taktykę tzw.
małego rządu (jak najmniej interwencji państwa w gospodarkę). Rozkwit
gospodarczy spowodował wielką falę imigrantów, ludność USA wzrosła o kilkanaście
milionów osób. W 1924 roku przyznano też obywatelstwo amerykańskie wszystkim
Indianom żyjącym w granicach Stanów Zjednoczonych.

24 października 1929 roku, nazywanego potem „czarnym czwartkiem” nastąpił krach
na giełdzie w Nowym Jorku. Był to początek wielkiego kryzysu światowego.
Produkcja w Stanach Zjednoczonych zmalała o 50%; w 1932 roku bezrobocie
osiągnęło 25%; co czwarty farmer stracił ziemię na skutek zadłużenia. Środki
podjęte przez prezydenta Herberta Hoovera dla ratowania gospodarki okazały się
niewystarczające.

Jego następca, demokrata Franklin Delano Roosevelt, wprowadził politykę
określaną mianem Nowego Ładu Ekonomicznego (New Deal). Było to odejście od
liberalizmu: banki poddano kontroli rządowej, wdrożono program robót
publicznych, upadające przedsiębiorstwa wzmocniono przez udzielanie pożyczek,
powstały dopłaty dla rolników. Wprowadzono pierwszy w historii system
ubezpieczeń emerytalnych, ustanowiono 40-godzinny tydzień pracy, zwiększono
zasiłki dla bezrobotnych, zakazano zatrudniania dzieci, ustalono minimalne
płace, zalegalizowano związki zawodowe – to wszystko zapoczątkowało erę
demokratycznego socjalizmu. Prawdziwy przełom w gospodarce spowodował wybuch II
wojny światowej i zamówienia na broń. Najwyższa stawka podatkowa wynosiła wtedy
w USA 70%.

W 1933 roku Roosevelt ogłosił politykę dobrego sąsiedztwa wobec Ameryki
Łacińskiej. W tym samym roku Stany Zjednoczone nawiązały stosunki dyplomatyczne
ze Związkiem Radzieckim. Kongres nadal podtrzymywał izolacjonizm i uchwalał
kolejne ustawy o neutralności (1935, 1936, 1937), w których deklarowano
nieingerowanie Stanów Zjednoczonych w konflikty europejskie.

We wrześniu 1939 roku amerykańskie siły zbrojne dysponowały ogólną liczbą około
500 000 żołnierzy, z czego około 300 000 służyło w marynarce wojennej, zaś siły
lądowe dysponowały jedynie nieco ponad 100 czołgami. Pod wrażeniem upadku
Francji w czerwcu 1940 roku, Kongres uchwalił program budowy przemysłu
zbrojeniowego przeznaczając na ten cel kwotę 20 mld dolarów. Obawiając się że po
ewentualnym upadku Wielkiej Brytanii Stany Zjednoczone zostaną postawione w
obliczu wojny z Niemcami, kraj rozpoczął wielki program zbrojeniowy.

Stany Zjednoczone zostały faktycznie formalnie włączone do II wojny światowej
japońskim atakiem na Hawaje, w tym bazy amerykańskiej marynarki wojennej w Pearl
Harbor na wyspie Oʻahu, 7 grudnia 1941 roku. Kraj został w ten sposób wciągnięty
do trwającej już wojny na Pacyfiku, odpierając ataki japońskie na posiadłości
brytyjskie, holenderskie i amerykańskie, a także zapobiegając zajęciu Australii.
Wkrótce też wojnę Stanom Zjednoczonym wypowiedziała hitlerowska III Rzesza. W
ramach skierowanej na pomoc państwom zaangażowanym w walkę z państwami Osi
ustawy Lend Lease, udzieliły również ogromnej bezzwrotnej pomocy materialnej w
postaci uzbrojenia, wyposażenia, ciężarówek, a zwłaszcza materiałowej, w postaci
paliw, amunicji, ciepłej odzieży, żywności oraz maszyn służących do produkcji
wojennej. Następnie przystąpiły do ofensywy w Afryce Północnej i dokonały
inwazji we Włoszech. W czerwcu 1944 roku dokonały największego desantu w
historii. Wraz z Brytyjczykami Amerykanie otworzyli front zachodnioeuropejski,
lądując przy silnym oporze w Normandii (operacja Overlord) i uwalniając północną
Francję, następnie kraje niderlandzkie i zachodnie Niemcy.

W świetle fanatycznego oporu na wyspach Pacyfiku, a także, aby zapobiec
olbrzymim stratom armii Stanów Zjednoczonych i ludności cywilnej podczas
planowanej inwazji Japonii właściwej, 6 i 9 sierpnia 1945 roku samoloty B-29 XX
Armii Powietrznej startujące z wyspy Tinian zrzuciły na miasta Hiroszima i
Nagasaki w Japonii dwie bomby atomowe, co doprowadziło do niemal natychmiastowej
bezwarunkowej kapitulacji Japonii.

Koniec wojny Stany Zjednoczone z powodu zrujnowanej konfliktem konkurencji
witały jako największa potęga polityczna i przemysłowa na świecie; kolejni
prezydenci starali się tę pozycję utrzymać. Prezydenturę objął Harry Truman, w
1950 roku zmniejszył armię do przedwojennego poziomu pół miliona żołnierzy.
Ogłosił program Sprawiedliwy Ład (Fair Deal), którego celem było objęcie opieką
państwową najsłabszych społecznie i ekonomicznie obywateli, jednak nie udało mu
się go zrealizować. Przeciwstawiał się rosnącej agresywności Związku
Radzieckiego ogłaszając w 1947 roku tzw. doktrynę Trumana – politykę
powstrzymywania komunizmu. Stany Zjednoczone postanowiły udzielić w 1947 roku
pomocy finansowej odbudowującej się ze zniszczeń Europie (plan Marshalla).
Jednak Związek Radziecki, a pod jego naciskiem także pozostałe kraje
komunistyczne, nie przyjął tej pomocy. Zaczęła się tzw. zimna wojna. W 1949 roku
z inspiracji Stanów Zjednoczonych zawiązano pakty wojskowe NATO w Europie, w
1951 roku ANZUS na Pacyfiku i w 1954 roku SEATO w Azji Południowo-Wschodniej.

Z obaw przed komunizmem zrodziły się wypaczenia zainicjowane przez senatora J.R.
McCarthy’ego polegające na szykanowaniu osób o poglądach lewicowych, w tym wielu
wybitnych artystów. Również w celu zneutralizowania ekspansji komunistycznej
Stany Zjednoczone dwukrotnie angażowały się militarnie w konflikty wojskowe na
kontynencie azjatyckim, w 1950 roku w Korei (wojna koreańska) i 1964 roku w
Wietnamie (wojna wietnamska).

W 1952 roku wybory wygrał republikanin Dwight Eisenhower. Prowadził on politykę
odprężenia w stosunkach ze Związkiem Radzieckim (czemu sprzyjała śmierć
Stalina). Eisenhower prowadził aktywną działalność dyplomatyczną: odwiedził
między innymi Wielką Brytanię, Niemcy, Francję, a nawet zaprosił do Stanów
Zjednoczonych Nikitę Chruszczowa, z którym uzgodnili spotkanie na szczycie
(zerwane z powodu incydentu z zestrzeleniem przez Sowietów samolotu U-2).
Eisenhower położył też kres maccartyzmowi. W 1954 roku z jego poparciem Sąd
Najwyższy zniósł segregację rasową w szkołach. W 1957 roku, niedługo po
umieszczeniu satelity Sputnik 1 przez Sowietów na orbitę zostaje wystrzelony
pierwszy amerykański satelita Explorer 1.

Kontynuacją reform była prezydentura Johna Fitzgeralda Kennedy’ego (1960–1963),
podczas której doszło do tak zwanego kryzysu kubańskiego związanego z radziecką
próbą zainstalowania rakiet jądrowych na Kubie. Kennedy doprowadził do
podpisania 5 sierpnia 1963 roku w Moskwie układu o zakazie doświadczeń z bronią
jądrową w atmosferze, przestrzeni kosmicznej i pod wodą (jego bezpośrednim
skutkiem było położenie kresu skażeniom promieniotwórczym); próbował przenieść
rywalizację ze Związkiem Radzieckim na dziedzinę podboju kosmosu.

W listopadzie 1963 roku John Fitzgerald Kennedy został zamordowany w Dallas, a w
1968 roku jego młodszy brat, senator Robert Kennedy oraz noblista Martin Luther
King.

W kulturze nastał okres tzw. dzieci kwiatów, jego symbolem stał się Festiwal w
Woodstock i muzycy tacy jak Jimi Hendrix, Janis Joplin i Jefferson Airplane.
Wzmagała się walka o prawa Afroamerykanów. W 1969 roku prezydentem został były
wiceprezydent Richard Nixon, a Amerykanie wylądowali po raz pierwszy na
Księżycu, i co jest równie ważne w kontekście sukcesu misji, wrócili cali i
zdrowi. Od 1969 roku rozpoczęły się negocjacje z ZSRR w sprawie ograniczenia
zbrojeń strategicznych SALT.

Zaczęły się interwencją zbrojną w Laosie i Kambodży w 1970 roku, będącą kolejnym
aktem wojny wietnamskiej, pochłaniającej życie żołnierzy amerykańskich. Z powodu
malejącej popularności wojny w społeczeństwie, Stany Zjednoczone zostały
zmuszone do wycofania się z Wietnamu i Indochin. W 1972 roku zakończono wojnę w
Wietnamie i w 1973 roku podpisano w Paryżu układ pokojowy.

Stany Zjednoczone udzieliły poparcia politycznego Izraelowi w wojnie z państwami
arabskimi.

Administracja Nixona ożywiła kontakty ze Związkiem Radzieckim oraz krajami
Układu Warszawskiego.

Poprawiono również stosunki z komunistycznymi Chinami. W 1972 roku Nixon złożył
tam wizytę.

Kres prezydenturze Nixona położyło jego uwikłanie w zatajanie i kłamanie pod
przysięgą w aferze politycznej Watergate. Po raz pierwszy w historii Stanów
Zjednoczonych prezydent złożył urząd przed czasem.

Kolejny przełom w polityce nastąpił za sprawą Jimmy Cartera (1977–1981), który
wprowadził do niej zasady obrony praw człowieka. Do jego osiągnięć należy
podpisanie w Wiedniu układu SALT II, nawiązanie stosunków dyplomatycznych z
Chinami, a także podpisanie układu w sprawie Kanału Panamskiego. W 1979 roku
podpisano w Waszyngtonie wynegocjowany w Camp David układ pokojowy między
Egiptem i Izraelem. Jednocześnie zaostrzeniu uległy stosunki ze Związkiem
Radzieckim w związku z interwencją radziecką w Afganistanie. Rządy Cartera
przypadły na okres światowego kryzysu energetycznego. Wdrożono program
ograniczenia uzależnienia Stanów Zjednoczonych od importu ropy naftowej.

Kolejny prezydent, Ronald Reagan (republikanin), dokonał szeregu zmian w
polityce państwa. Zapowiedział rozszerzenie swobód wolnorynkowych i
przeprowadził radykalne reformy mające na celu ożywienie gospodarki. Obniżono
podatki, zmniejszono inflację. Nastąpiła znaczna poprawa wyników ekonomicznych
kraju i spadek bezrobocia. Nastąpił jednak wzrost długu publicznego, spowodowany
wyścigiem zbrojeń.

W polityce zagranicznej Reagan przyjął twardy kurs wobec Związku Radzieckiego.
Stany Zjednoczone zaczęły bardziej angażować się na świecie, wspierając opozycję
antykomunistyczną w różnych państwach.

W 1983 roku Waszyngton podjął decyzję o interwencji zbrojnej po puczu militarnym
na niezależnej wyspie Grenadzie w pobliżu wybrzeży Wenezueli i Trynidadu i
Tobago.

W 1986 roku, w odpowiedzi na finansowanie przez Libię zamachów na amerykańskie
cele, prezydent nakazał przeprowadzenie nalotów na libijskie miasta.

W przeciwieństwie do niektórych polityków, Reagan nie wierzył w dobrą kondycję
gospodarczą Związku Radzieckiego. W jej ewentualnym kryzysie widział szansę na
zakończenie zimnej wojny. Podjął decyzję o wzmożeniu wyścigu zbrojeń. Związek
Radziecki podjął wyzwanie i zaangażował olbrzymią część swego potencjału
gospodarczego w produkcję militarną. Wyzwanie to okazało się jednak ponad jego
siły.

Wskutek zabiegów administracji amerykańskiej Republika Południowej Afryki
obniżyła ceny złota, co sprawiło, że Związek Radziecki nie mógł sprostać
konkurencji, sprzedając surowiec ze swych zasobów. Podobnie stało się z benzyną,
po tym jak Stany Zjednoczone zaoferowały licznym państwom arabskim umowy na
handel bronią w zamian za obniżenie cen ropy naftowej. Ponadto w tym okresie
Stany Zjednoczone cały czas udzielały wszechstronnej pomocy mudżahedinom w
Afganistanie, Contras w Nikaragui, frakcji UNITA w Angoli i wielu innym.

Wobec powyższych działań gospodarka Związku Radzieckiego uległa załamaniu i
państwo to zostało zmuszone do przemiany ustrojowej w kierunku demokratyzacji.
Położyło to kres zimnej wojnie i dało szansę na wyzwolenie licznych państw spod
hegemonii Związku Radzieckiego.

Następcą Reagana był George H.W. Bush (republikanin). Za jego prezydentury Stany
Zjednoczone interweniowały w Iraku w ramach I wojny w Zatoce Perskiej przeciwko
siłom Saddama Husajna po jego agresji na Kuwejt.

George Herbert Walker Bush doprowadził do podpisania ze Związkiem Radzieckim
układów rozbrojeniowych START i utworzenia strefy wolnego handlu w Ameryce
Północnej w ramach nowej organizacji – Północnoamerykański Układ Wolnego Handlu
(NAFTA).

Po 41. prezydencie w historii Stanów Zjednoczonych, „starszym Bushu”, urząd
prezydencki objął kandydat Partii Demokratycznej, Bill Clinton. Za jego rządów
USA i NATO zmusiły Jugosławię do zaprzestania czystek etnicznych i zaniechania
prowadzenia wojny w Bośni. W dużej mierze dzięki USA i Martti Ahtisaariemu,
negocjatorowi z Finlandii, Kosowo później mogło ogłosić jednostronnie
niepodległość, uzyskując poparcie 91 państw.

Gospodarka Stanów Zjednoczonych w czasie obu kadencji Clintona przeżyła lata
wielkiego sukcesu. Po raz pierwszy od wielu dekad, kraj osiągnął nadwyżkę
budżetową, która według prognoz gospodarczych, miała się progresywnie zwiększać
w następnych kadencjach. Wielką porażką jego prezydentury okazała się niemożność
przeforsowania w Kongresie planu wprowadzającego obowiązek ubezpieczeń
zdrowotnych dla całej ludności. Autorką i promotorem tego planu była żona
prezydenta, późniejsza senator ze stanu Nowy Jork, Hillary Rodham Clinton. Z
ramienia Partii Demokratycznej była ona silną kandydatką do nominacji na
stanowisko prezydenta w wyborach 2008 r. Ostatecznie przegrała z Barackiem
Obamą.

Kolejnym, 43. prezydentem, został republikanin, „młodszy Bush”, syn George’a
H.W. Busha – George W. Bush. W tym samym roku, w którym rozpoczął sprawowanie
urzędu (2001), Stany Zjednoczone stały się celem ataku terrorystycznego. Cztery
samoloty pasażerskie, uprowadzone przez 19 porywaczy-samobójców, pochodzących z
Arabii Saudyjskiej i innych krajów Bliskiego Wschodu oraz oskarżanych o udział w
organizacji terrorystycznej o nazwie Al-Kaida, uderzyły w obie wieże World Trade
Center w Nowym Jorku i gmach Pentagonu w Waszyngtonie. Kolejny samolot, który
prawdopodobnie miał uderzyć w budynek Kongresu (siedzibę Senatu i Izby
Reprezentantów), został przejęty przez pasażerów i rozbity na terenie
niezamieszkanym w Pensylwanii. W zamachach z 11 września zginęło ok. 3000 ludzi.
Ataki spotkały się ze zdecydowaną reakcją prezydenta, który ogłaszając „długą
wojnę z terroryzmem”, wydał polecenie zaatakowania Afganistanu, a następnie
rozpoczął formowanie międzynarodowej koalicji w celu walki z pasztuńskimi
Talibami kojarzonymi z Al-Kaidą.

Kolejną fazą amerykańskiej wojny z terroryzmem stał się ponowny atak na Irak,
wspólnie z sojusznikami. Krok ten, uzasadniany przez administrację m.in.
obecnością broni nuklearnej oraz powiązaniami władz Iraku z Al-Kaidą, wywołał
kontrowersje wewnątrz kraju i na całym świecie. Nie przeszkodziło to jednak
Bushowi w uzyskaniu wystarczającego poparcia społeczeństwa do objęcia urzędu
prezydenckiego na drugą kadencję. Pod jej koniec, Stany Zjednoczone znalazły się
w bardzo trudnej sytuacji ekonomicznej. Społeczeństwo amerykańskie zaczęło coraz
silniej domagać się wycofania wojsk z Iraku i Afganistanu.

W dniu 4 listopada 2008 kandydat Demokratów, Barack Hussein Obama wygrał wybory
prezydenckie z kandydatem Republikanów Johnem Sidneyem McCainem.

31 grudnia 2011 Barack Obama podpisał projekt ustawy definiujący USA jako „pole
bitwy”.

Konstytucja Stanów Zjednoczonych (przyjęta 17 września 1787, weszła w życie 4
marca 1789) wprowadziła trójpodział władzy oraz system „hamulców i równowagi”,
polegający na wzajemnym równoważeniu się władzy: ustawodawczej, wykonawczej i
sądowniczej.

Władzę wykonawczą sprawuje prezydent (obecnie Donald J. Trump), który jest
jednocześnie głową państwa i szefem rządu (administracji). Prezydent (i
wiceprezydent) wybierany jest w pośrednich wyborach na czteroletnią kadencję,
może powtórnie sprawować urząd tylko raz. Prezydenta wybierają elektorzy
przysługujący każdemu stanowi w liczbie równej członkom Kongresu z danego stanu.
Choć dziś we wszystkich stanach elektorzy są wybierani w głosowaniu powszechnym,
to stany nie mają obowiązku organizowania wyborów. Zgodnie z art. II Konstytucji
Stanów Zjednoczonych o sposobie wyboru elektorów decyduje stanowa legislatywa i
jeśliby uznała to za stosowne może np. wybrać elektorów sama (taki sposób
zresztą funkcjonował w wielu stanach przez wiele lat). Wszystkie mandaty
elektorskie przypadające danemu stanowi zdobywa kandydat, który wygrał w tym
stanie wybory; system ten powoduje, że zdarza się, że kandydat, który uzyskał
mniejszość w głosowaniu powszechnym uzyskuje przewagę w kolegium elektorskim i
zostaje prezydentem. Taka sytuacja miała miejsce w latach: 1824, 1876, 1888,
1960, 2000 i 2016.

Władzę ustawodawczą sprawuje Kongres, składający się z dwóch izb: Izby
Reprezentantów (izba niższa) i Senatu (izba wyższa). Izba Reprezentantów ma
kadencję 2-letnią, liczy 435 członków, jest wyłaniana w wyborach powszechnych i
bezpośrednich; liczba reprezentantów poszczególnych stanów jest proporcjonalna
do liczby ich mieszkańców (każdy stan musi mieć co najmniej 1 przedstawiciela).
Senat jest organem bezkadencyjnym, liczy 100 członków, wszystkie stany mają
równą reprezentację – po 2 senatorów (co 2 lata odnawia się 1/3 składu w
wyborach częściowych); stołeczny Dystrykt Kolumbii również ma reprezentację w
Kongresie, ale mniejszą.

Na czele władzy sądowniczej stoi Sąd Najwyższy Stanów Zjednoczonych (nie mylić z
Sądami Najwyższymi poszczególnych stanów i wspólnot).

W Stanach Zjednoczonych istnieje system wielopartyjny, ale faktycznie politykę
kontrolują jedynie dwie partie: Demokraci (Partia Demokratyczna) i Republikanie
(Partia Republikańska).

System prawny Stanów Zjednoczonych dzieli się na prawo ustawowe (statutory law)
i prawo precedensowe (case albo common law). Pierwsze obok konstytucji
federalnych i stanowych składa się z szeregu różnych aktów prawa stanowionego, w
szczególności ustaw (statute). Natomiast common law jest tworzone na podstawie
rozstrzygnięć uprzednio przyjętych we wcześniejszych wyrokach sądowych.

Konstytucja Stanów Zjednoczonych Ameryki (ang. The Constitution of the United
States) to ustawa zasadnicza tego państwa, uchwalona 17 września 1787 i później
ratyfikowana przez specjalne konwencje w każdym z 13 stanów. Wchodząc w życie 4
marca 1789, Konstytucja zastąpiła Artykuły konfederacji i wieczystej unii, które
obowiązywały w latach 1781–1788.

Pierwotny projekt Konstytucji przygotował James Madison z Wirginii. Początkowo
miała służyć jako podpora w rządzeniu 4 milionami ludzi w 13 stanach i
doprowadzić do centralizacji władzy, pozostawiając jednak przy tym prawa
poszczególnych stanów i dając im swobodę w sprawach wewnętrznych. Zawarty
kompromis stanowił, że wszystkie stany będą reprezentowane przez jednakową
liczbę swoich przedstawicieli w Senacie, natomiast w Izbie Reprezentantów ich
liczba będzie zależeć od liczby mieszkańców danego stanu.

W raporcie „Freedom in the World 2005”, ogłoszonym przez Freedom House, Stany
Zjednoczone znalazły się w kategorii państw „Wolne” ze wskaźnikiem 1.0 w
7-stopniowej skali.

Raport „Freedom in the World” jest efektem monitorowania przez organizację
Freedom House zmian w zakresie respektowania i ochrony przez władze państwowe
praw politycznych (swoboda działalności konkurencyjnych partii politycznych,
wolne wybory) i wolności obywatelskich (religijnych, etnicznych, ekonomicznych,
językowych, praw kobiet i rodziny, wolności osobistych, wolności prasy,
przekonań i stowarzyszeń; organizacja nie monitoruje praw mężczyzn i rodziny) w
192 krajach i 14 największych terytoriach zależnych i spornych. Raport ocenia
państwa i terytoria w skali od „1” (najbardziej respektujący) do „7” (najmniej
respektujący) i kwalifikuje do jednej z 3 kategorii: „Wolne”, „Częściowo wolne”
i „Bez wolności” Raporty są opracowywane od 1972.

Według danych z grudnia 2008 amerykański system penitencjarny przetrzymuje 2 310
984 osób, co rocznie kosztuje ok. 60 miliardów dolarów. Pieniądze te generują
duże zyski przede wszystkim trzem firmom: Corrections Corporation of America,
GEO Group i Cornell Companies. Przykładowo Corrections Corporation of America
zwiększyła w roku 2008 zysk o około 300 milionów dolarów do sumy 1,6 miliarda.
Większość z więźniów to stosunkowo młodzi mężczyźni. W Stanach Zjednoczonych w
2014 około 4% mężczyzn – czarnych lub pochodzenia latynoskiego – przebywało w
więzieniu. W miastach takich jak Waszyngton i Baltimore ponad połowa czarnych
mężczyzn w wieku od 18 do 30 lat przebywa w więzieniach, na zwolnieniu
warunkowym lub jest w trakcie probacji, a odpowiednio dla całych Stanów
Zjednoczonych – średnio co osiemnasty dorosły mężczyzna. Statystycznie czarni
trafiają do więzień pięciokrotnie częściej niż biali i trzykrotnie częściej niż
Latynosi.

W 37 stanach za najcięższe przestępstwa orzekana i wykonywana jest kara śmierci.
W Stanach Zjednoczonych średnio na 100 000 mieszkańców jest 509 więźniów, a
biorąc również pod uwagę więzienia lokalne liczba ta rośnie do 750. Ciągła
tendencja wzrostowa liczby więźniów jest zupełnie przeciwna statystykom
przestępczości, które pokazują w latach 1988–2008 ponad 25% spadek.

50 stanów (poniżej) + 1 okręg (Okręg stołeczny – dystrykt Kolumbii (District of
Columbia)). Wszystkie stany USA (z wyjątkiem Alaski i Luizjany) dzielą się na
hrabstwa (w Luizjanie używana jest nazwa „parafii” w odniesieniu do hrabstw) –
jest ich 3048. Uwaga: Niektóre jurysdykcje nazywają siebie „wspólnotami”
(Commonwealth), a nie stanami (State).

Podstawy ustrojowe i podziału terytorialnego Stanów Zjednoczonych określa
Konstytucja Stanów Zjednoczonych z roku 1787 (ratyfikowana w 1789), w latach
1795–1992 uzupełniona o 27 poprawek. Wskutek przemian politycznych, jakie
dokonywały się na obszarze dzisiejszego USA od XVIII wieku do XX wieku,
poszczególne stany różnią się datą wstąpienia do unii.

W połowie XVIII wieku istniało tylko trzynaście kolonii amerykańskich, które
utworzyły podwaliny dzisiejszego państwa związkowego. Były to: Connecticut,
Delaware, Georgia, Karolina Południowa, Karolina Północna, Maryland,
Massachusetts, New Hampshire, New Jersey, Nowy Jork, Pensylwania, Rhode Island i
Wirginia. Liczyły one w sumie około półtora miliona mieszkańców.

Alabama, Alaska, Arizona, Arkansas, Connecticut, Dakota Południowa, Dakota
Północna, Delaware, Floryda, Georgia, Hawaje, Idaho, Illinois, Indiana, Iowa,
Kalifornia, Kansas, Karolina Południowa, Karolina Północna, Kentucky, Kolorado,
Luizjana, Maine, Maryland, Massachusetts, Michigan, Minnesota, Missisipi,
Missouri, Montana, Nebraska, Nevada, New Hampshire, New Jersey, Nowy Jork, Nowy
Meksyk, Ohio, Oklahoma, Oregon, Pensylwania, Rhode Island, Teksas, Tennessee,
Utah, Vermont, Waszyngton, Wirginia, Wirginia Zachodnia, Wisconsin, Wyoming.

Samoa Amerykańskie (American Samoa), Baker (Baker Island), Guam, Howland
(Howland Island), Jarvis (Jarvis Island), Johnston (Johnston Atoll), Kingman
(Kingman Reef), Midway (Midway Islands), Navassa (Navassa Island), Mariany
Północne (Northern Mariana Islands), Palmyra (Palmyra Atoll), Portoryko (Puerto
Rico), Wyspy Dziewicze Stanów Zjednoczonych (U.S. Virgin Islands), Wake (Wake
Island)

Siły zbrojne Stanów Zjednoczonych są jedną z najsilniejszych,
najnowocześniejszych i najdroższych armii świata[potrzebny przypis], przy czym
Stany Zjednoczone wydają na armię ponad 4% swojego PKB poprzez budżet, podczas
gdy na przykład Niemcy 1,5%. Według rankingu Global Firepower (2014)
amerykańskie siły zbrojne stanowią 1. siłę militarną na świecie z rocznym
budżetem na cele obronne w wysokości 612,5 mld dolarów (USD).

Amerykańskie siły zbrojne składają się z Wojsk Lądowych (United States Army
około 500 tys. żołnierzy), Sił Powietrznych (United States Air Force około 370
tys. żołnierzy), Marynarki Wojennej (United States Navy, około 370 tys.
żołnierzy) i Korpusu Piechoty Morskiej (United States Marine Corps około 172
tys. żołnierzy). Straż Wybrzeża (United States Coast Guard około 39 tys.
strażników) jest jednostką o celach cywilnych i ma ograniczone uprawnienia. Jest
jednak zaliczana do sił zbrojnych Stanów Zjednoczonych.

Według danych amerykańskich (U.S. Census Bureau) na dzień 1 maja 2009, liczba
ludności przekroczyła poziom 306 mln. Próg 300 mln został osiągnięty w
październiku 2006.

Szacuje się, że średnio co 12 sekund w Stanach Zjednoczonych przybywa jedna
osoba, w tym co 5 sekund rodzi się człowiek, co 12 sekund umiera, a co 36
przybywa z innych państw w wyniku migracji. Ponad 77% ludności mieszka w
miastach, wśród których wyróżniają się wielkie aglomeracje (ludność w mln): Nowy
Jork 21,1, Los Angeles – San Diego 16,4, Chicago 9,3, San Francisco-Oakland (Bay
Area) 7,1, Waszyngton – Baltimore 7,0, Filadelfia 6,1, Boston 5,7, Detroit 5,3,
Dallas – Fort Worth 4,4, Houston 4,2. W 61 obszarach metropolitalnych, liczących
w kwietniu 2000 co najmniej milion mieszkańców, żyło 138,4 mln mieszkańców,
czyli połowa ludności.

Stany Zjednoczone są największą gospodarką świata pod względem PKB. PKB Stanów
Zjednoczonych wynosi około 14 bilionów dolarów (14,12 bln USD w 2009 według
danych Banku Światowego). Pod względem PKB per capita zajmują ósmą pozycję (46
tys. USD), a po zmierzeniu parytetem siły nabywczej czwartą. Pod względem HDI,
wskaźnika rozwoju społecznego, zajmują 12. pozycję na 177 państw, a pod względem
HPI, wskaźnika poziomu ubóstwa społecznego, który uwzględnia 18 najlepiej
rozwiniętych krajów świata, 16. miejsce przed Irlandią i Włochami.

Również między stanami występują bardzo duże różnice: PKB per capita w stanie
Missisipi wynosi 24 tys. dolarów, a w stanie Delaware 59 tys. dolarów. Wskaźnik
Giniego, czyli poziom rozpiętości w dochodach, wynosi 46,9 (w 2001 wynosił on
40, a w latach siedemdziesiątych w niektórych stanach nawet 37) i jest to wynik
porównywalny do Chin i Turcji, niższy niż w krajach Ameryki Południowej,
Hongkongu i Afryce (ponad 50, czasem 60), ale wyższy niż w Polsce, Szwajcarii,
Kanadzie (34–32), a znacznie wyższy niż w Niemczech, Francji i Skandynawii
(23–28).

Średni dochód gospodarstwa domowego Azjatów wynosi 59 tys., gospodarstwa
domowego przedstawicieli białej rasy 50 tys., latynoskiego gospodarstwa domowego
33 tys., a gospodarstwa domowego przedstawicieli czarnej rasy 30 tys. 17%
gospodarstw domowych w 2005 uzyskiwało dochody powyżej 100 tys., a 20% mniej niż
19 tys., uznawanych za granicę ubóstwa. Import w 2006 wynosił 1 bilion 869
miliardów dolarów (1. miejsce na świecie przed mniej ludnymi Niemcami z importem
916 miliardów 400 milionów), a eksport wynosił 1 bilion 24 miliardy (2. miejsce
za Niemcami z eksportem wynoszącym 1 bilion 133 miliardów dolarów).

W maju 2011 r. 44 miliony mieszkańców Stanów Zjednoczonych otrzymywało rządową
pomoc społeczną w postaci kuponów na żywność (ang. food stamps).

Rządy stanowe są we wszystkich stanach największymi pracodawcami. Amerykański
model gospodarczy jest przez wielu ekonomistów, jak Leszek Balcerowicz, stawiany
za wzór, ma on jednak wielu krytyków, jak noblista i były doradca ekonomiczny
Billa Clintona Joseph Stiglitz, który popiera europejski model socjalny i uważa,
że taka polityka w kraju mniej rozwiniętym doprowadziłaby do kryzysu; w Stanach
Zjednoczonych po II wojnie światowej panował keynesizm i państwowy
interwencjonizm, które nadal występują, ale w ograniczonej formie. Ważnym
przejawem interwencjonizmu jest istnienie banku centralnego, zwanego Systemem
Rezerwy Federalnej USA. W latach siedemdziesiątych prezydent z ramienia Partii
Demokratycznej Jimmy Carter powiedział: „Wszyscy jesteśmy keynesistami”. Powrót
do idei liberalnych, które dominowały do czasów Wielkiego kryzysu, nastąpił w
latach osiemdziesiątych za rządów Ronalda Reagana, którego doradcą był Milton
Friedman; stąd bierze się nazwa neoliberalizm; nie był to jednak pełny powrót,
gdyż podatki w latach dwudziestych XX wieku stanowiły 7% PKB. Budżet Stanów
Zjednoczonych i firmy prywatne wydają łącznie 3% PKB na badania naukowe, co jest
jednym z najwyższych na świecie poziomów: pieniądze te otrzymuje na przykład
NASA, której wiele projektów wykorzystano w cywilnym przemyśle, jak satelity
telekomunikacyjne; państwowe instytuty naukowe stworzyły także Internet.
Polityka Partii Republikańskiej opiera się na zmniejszaniu podatków dla
najbogatszych oraz zmniejszaniu, ale nie likwidacji wydatków na sferę socjalną.

Nowy Jork jest drugim po Londynie finansowym centrum świata, jeśli wziąć pod
uwagę kwoty przepływających pieniędzy.

Oprócz wysoko rozwiniętej bankowości inwestycyjnej, Stany Zjednoczone mają
rozwinięty przemysł zbrojeniowy (np. Raytheon, General Dynamics, Northrop
Grumman, Bell Helicopter Textron), stoczniowy, samochodowy (wielkie koncerny,
m.in.: General Motors, Ford Motor Company, Chrysler, które od kilku lat
przeżywają kryzys, wykazują straty i utraciły pozycje liderów światowego rynku
motoryzacyjnego na rzecz firm japońskich), petrochemiczny (ExxonMobil, Conoco
Phillips), chemiczny (DuPont, Monsanto, Dow Chemical Company, PPG Industries),
aluminiowy (Alcoa), komputerowy (Microsoft, HP, Apple Inc., AMD, Intel, Nvidia,
Dell, Oracle), elektroniczny (IBM, Texas Instruments, Motorola),
energetyczno-lotniczo silnikowy (General Electric, które raczej jest olbrzymim
konglomeratem, w tym świadczącym usługi finansowe), lotniczy i kosmiczny
(Lockheed Martin, Boeing), maszynowy, metalurgiczny, włókienniczy,
farmaceutyczny (Merck, Lilly), kosmetyczny (Colgate-Palmolive, Johnson &
Johnson, Procter & Gamble), spożywczy (mięsny, młynarski, piwny, mleczarski,
owocowo-orzechowo-warzywny, konfekcjonerski), drzewny, celulozowo-papierniczy
(International Paper), drogowy i budowlany (Caterpillar, Turner Construction)
czy maszyn rolniczych John Deere.

Stany Zjednoczone są największym producentem żywności na świecie, znacznie
dystansując Francję, która zajmuje drugie miejsce. Użytki rolne, skoncentrowane
obecnie w rękach korporacji i niezależnych rolników, stanowią 46% powierzchni.
Uprawia się: kukurydzę (coraz bardziej na produkcję etanolu), pszenicę, soję,
jęczmień, truskawki, ziemniaki, jagody, cytrusy, figi, daktyle, sorgo, bawełnę,
tytoń, ryż, drzewa owocowe i orzechowe wszelkiego rodzaju, prawie wszystkie
możliwe warzywa, brzoskwinie, orzeszki ziemne, kiwi.

W Stanach Zjednoczonych prowadzi się intensywną hodowlę bydła, trzody chlewnej,
drobiu. Szeroko przetwarza się mleko na różnego rodzaju sery oraz wyroby mleczne
i cukiernicze (np. czekolada Ghirardelli w San Francisco, czy też popularne w
całym kraju lody). Doskonale rozwinęła się uprawa nowych, szlachetnych odmian
winogron, a co za tym idzie, wysokiej klasy win (m.in. w hrabstwach Sonoma i
Napa w północnej Kalifornii czy stanie Nowy Jork). W wielu regionach istnieją
liczne mikrobrowary produkujące różne gatunki piwa i ale.

Podatki stanowią około 27% PKB i jest to poziom znacznie niższy niż w krajach
Europy (Szwecja – 52%, Francja – 44%, Polska – 43,5%, Wielka Brytania – 36%),
wyższy jednak niż na przykład w Brazylii (19%). Podatki w Stanach Zjednoczonych
dzielą się na federalne i stanowe oraz na pośrednie i bezpośrednie. Federalna
progresja podatkowa dla osób fizycznych składała się w 2006 ze stawek 10%, 15%,
25%, 28%, 33% i 35% dla osób z dochodami powyżej 336 tys. dolarów. Poszczególne
stany nakładają także własne podatki dochodowe progresywne lub liniowe,
maksymalnie 12%. Stawki podatkowe dla osób prawnych (przedsiębiorstw) wynoszą od
15 do 39%.

Ważnym podatkiem jest podatek obrotowy, występujący w większości stanów, którego
stawka wynosi do 7,25% (niektóre hrabstwa nakładają nieco wyższą stawkę) i
trafia częściowo do stanowej, a częściowo do miejskiej lub gminnej kasy; płaci
się go przy zakupach, podobnie jak podatek VAT w Europie. Na benzynę i większość
alkoholi jest nakładana akcyza. Poszczególne stany i władze lokalne nakładają
charakterystyczne tylko dla nich podatki na rzecz lokalnej społeczności.

Podatki rząd przeznacza na edukację (w kwotach przeznaczanych na jednego ucznia
i studenta są w światowej czołówce, chociaż w przeciwieństwie do krajów
europejskich za publiczne usługi edukacyjne trzeba częściowo płacić
bezpośrednio), wojsko (procentowo więcej niż inne kraje), administrację,
infrastrukturę drogową, która należy do najlepiej rozwiniętych na świecie,
zamówienia publiczne u dużych koncernów na komputeryzację administracji,
samochody dla różnych służb itd., a także dopłaty do ich działalności oraz do
rolnictwa, dzięki czemu amerykańscy farmerzy po zniesieniu ceł z Meksykiem
doprowadzili do bankructwa wielu tamtejszych rolników i opanowali tamtejszy
rynek rolny.

W 2015 roku Stany Zjednoczone były drugim (po Francji) najchętniej odwiedzanym
państwem na świecie; kraj ten odwiedziło 77,510 mln turystów (3,3% więcej niż w
roku poprzednim). Pod względem przychodów z turystyki, kraj ten zajmuje pierwsze
miejsce na świecie z wynikiem 204,523 mld dolarów.

Stany Zjednoczone mają rozbudowaną sieć autostrad, w znakomitej większości o
statusie międzystanowym. Ich długość wynosi 77 tys. kilometrów (2. miejsce na
świecie za Chinami). W okolicach miast drogi mają wszystkie betonowe
zabezpieczenia, a w rejonach słabo zaludnionych są zazwyczaj ogrodzone.
Nawierzchnia skrajna jest zazwyczaj rowkowana poprzecznie, aby akustycznie
ostrzec kierowcę, że zbacza z drogi. Minimum stanowią dwa pasy w jednym
kierunku, które czasem rozszerzają się nawet do dziewięciu. Ważną rolę pełni
także transport lotniczy i towarowy kolejowy. Stany Zjednoczone mają największą
na świecie sieć linii kolejowych – ich łączna długość wynosiła 226 612 km (dane
z 2005 według World Factbook). Mniejsze znaczenie niż w Europie ma transport
publiczny.

Ważni pisarze amerykańscy to m.in. przedstawiciel romantyzmu Edgar Allan Poe,
realista Henry James, Mark Twain, Jack London, Herman Melville znany głównie z
powieści Moby Dick, Eugene O’Neill (Nagroda Nobla 1936), William Faulkner
(Nagroda Nobla 1949), Joseph Heller, Ernest Hemingway (Nagroda Nobla 1954), John
Steinbeck (Nagroda Nobla 1962), tworzący w jidisz Isaac Bashevis Singer (Nagroda
Nobla 1978), Saul Bellow (Nagroda Nobla 1976), Truman Capote, Toni Morrison
(Nagroda Nobla 1993), John Updike, Philip Roth, jak również autorzy literatury
sensacyjnej, m.in. Stephen King i Robert Ludlum oraz literatury fantastycznej,
m.in. William Gibson (Neuromancer) i Philip K. Dick. Powieść graficzna jest
także wynalazkiem literatury Stanów Zjednoczonych.

W Stanach Zjednoczonych narodziły się jazz, country, gospel, rock, thrash metal,
grunge, blues, pop, disco, hip-hop, house czy techno. Znani kompozytorzy muzyki
poważnej to m.in. Philip Glass, Terry Riley, Steve Reich.

Stany Zjednoczone są drugim po Indiach największym producentem filmów na
świecie[potrzebny przypis]. Słynne jest szczególnie Hollywood.

Chociaż Stany Zjednoczone nie mają oficjalnego języka na poziomie federalnym, to
język angielski jest de facto językiem narodowym. W 2003 około 215 milionów
Amerykanów, czyli 82% populacji powyżej piątego roku życia mówiło w domu tylko
po angielsku. Język angielski jest używany w kontaktach między Amerykanami a
obcokrajowcami. Znajomość angielskiego jest wymagana od imigrantów pragnących
naturalizacji. Jednak w użyciu jest jeszcze wiele innych języków. Język
hiszpański jest drugim z najczęściej używanych i najczęściej nauczanych języków.
W Kalifornii dla 30% społeczeństwa język hiszpański jest językiem ojczystym.

Z powyższych powodów niektórzy Amerykanie chcą chronić język angielski i żądają,
aby stał się on językiem oficjalnym. Obecnie jest on oficjalnym językiem w
dwudziestu pięciu stanach. Trzy stany wprowadziły dodatkowo inny język jako
urzędowy obok angielskiego: język hawajski jest urzędowym na Hawajach, język
francuski w Luizjanie, język hiszpański jest używany w Nowym Meksyku, gdzie
chociaż nie ma on oficjalnego statusu, to jednak wydawane są w nim wszystkie
dokumenty. Inne często używane języki to: polski, mandaryński, kantoński,
portugalski. W językach tych dostępne są naziemne lub kablowe stacje radiowe i
telewizyjne. W wielu dzielnicach dużych miast na co dzień używa się właśnie tych
języków: w sklepach, prywatnych szkołach. Sporządzane są w nich również szyldy i
napisy. Dlatego zdarza się, że osoba urodzona w takiej dzielnicy mówi bardzo
słabo po angielsku.

Stany Zjednoczone nie mają oficjalnej religii państwowej. Według U.S. Religious
Landscape Survey, w 2008 78,4% Amerykanów określiła się jako chrześcijanie.
51,3% Amerykanów należało do różnych Kościołów protestanckich. Amerykański
protestantyzm jest bardzo różnorodny, w Stanach Zjednoczonych istnieją setki
Kościołów, które działają lokalnie. W 2008 największymi grupami protestanckimi
byli: baptyści (17,2%), a dalej: metodyści (6,2%), luteranie (4,6%),
bezdenominacyjni (4,5%), zielonoświątkowcy (4,4%), prezbiterianie (2,7%),
restoracjoniści (2,1%) i anglikanie (1,5%). Do Kościoła katolickiego należało
23,9% społeczeństwa i jest to tym samym największa pojedyncza organizacja
religijna w Stanach Zjednoczonych. Amerykańscy katolicy są przede wszystkim
potomkami Włochów, Irlandczyków, Polaków i Niemców. Do wzrostu liczby katolików,
w założonym przez protestantów kraju, przyczyniła się imigracja z krajów Ameryki
Południowej.

Inne religie to: mormoni (1,7%), judaizm (1,7%), Świadkowie Jehowy (0,7%),
buddyzm (0,7%), prawosławie (0,6%), islam (0,6%), hinduizm (0,4%).

16,1% Amerykanów nie należało do żadnej wspólnoty religijnej, spośród których
najliczniejsi byli niesprecyzowani i wolnomyśliciele, rzadziej natomiast
ateiści.

W Stanach Zjednoczonych powstał także Kościół Jezusa Chrystusa Świętych w Dniach
Ostatnich, którego członkowie nazywani są mormonami od uznawanej przez nich za
świętą obok Biblii Księgi Mormona, wierzący, iż Chrystus po zmartwychwstaniu
objawił się Indianom. Jest to jeden z najbogatszych Kościołów na świecie, gdyż
jego członkowie płacą 10% podatku na jego rzecz. Pieniądze przeznacza na budowę
i utrzymanie kościołów, broszury, książki rozdawane za darmo, szkoły i misje na
całym świecie (jest m.in. współwłaścicielem sieci Hotel
Marriott)[potrzebny przypis]. W stanie Utah stanowią oni ponad 70% ludności, a w
sąsiednich stanach nawet 30%, co powoduje istnienie specyficznej kultury:
wydawane tam są mormońskie książki i powieści, produkowane są mormońskie filmy
itd.

Inną charakterystyczną wspólnotą są amisze, żyjący bez prądu, ubierający się na
czarno i jeżdżący wyłącznie konnymi powozami. Charakterystyczni są także
protestanccy fundamentaliści biblijni, którzy traktują Biblię jako jedyny i
nieomylny autorytet. W Stanach Zjednoczonych znajduje się również Biuro Główne
koordynujące działalność społeczności Świadków Jehowy na całym świecie (Nowy
Jork, Brooklyn).

Amerykanie są jednym z najbardziej religijnych narodów spośród krajów wysoko
rozwiniętych. 87% Amerykanów deklaruje się jako osoby religijne, a 40%
Amerykanów podaje, że regularnie praktykuje (więcej w regionach wiejskich niż
miejskich). Najmniej osób deklarujących regularne praktyki religijne jest w
stanie Vermont, gdzie przyznaje się do tego tylko 24% mieszkańców, i co
charakterystyczne, ma on najwyższe podatki w całych Stanach oraz jako jedyny
stan wyraźny system trójpartyjny, w którym obok dominującej Partii
Demokratycznej i drugiej Partii Republikańskiej w legislaturze zasiada z dużą
ilością przedstawicieli socjaldemokratyczna Progressive Party of Vermont. Były
prezydent George Bush jest protestantem (metodystą) i swoje cotygodniowe orędzia
do narodu oraz niektóre inne przemówienia kończył słowami „God bless America”
(niech Bóg błogosławi Amerykę).

Stany Zjednoczone były jednym z pierwszych państw, które wprowadziło szkolnictwo
publiczne. System edukacji w Stanach Zjednoczonych jest mieszaniną szkolnictwa
publicznego i prywatnego. Ponad 80% amerykańskich dzieci chodzi do szkół
publicznych, w których jednak poziom nauczania jest często niezadowalający, np.
w większości szkół publicznych nauczyciel historii nie musi mieć dyplomu
uniwersyteckiego z historii.

Szkolnictwo publiczne jest podporządkowane władzom stanowym. Pewien wpływ na
edukację ma jednak federalny Departament Edukacji Stanów Zjednoczonych.
Przeważnie wymaga się od dzieci, aby uczęszczały do przedszkola, a edukację
kończyły na 12. poziomie, co zwykle ma miejsce w 18. roku życia, niektóre stany
pozwalają kończyć edukację w 16. roku życia. Dzieci mogą kształcić się także w
domu, w szkołach prywatnych i religijnych.

Po szkole średniej część absolwentów wstępuje do college’ów, na uniwersytety lub
do innych szkół wyższych. Są to uczelnie prywatne lub państwowe. Ceny wahają się
od około 3 do 50 tys. dolarów za rok. Na stanowym, publicznym, finansowanym z
podatków i czesnego University of California pracuje najwięcej noblistów na
świecie. Z kolei prywatny Harvard University, który jednak otrzymuje dużo
pieniędzy z budżetu stanowego i federalnego, jest według amerykańskich rankingów
najlepszy na świecie. Należy jednak zauważyć, że w tych rankingach bierze się
pod uwagę takie czynniki, jak liczba publikacji naukowych w angielskojęzycznej
prasie naukowej. Dlatego uniwersytety z krajów nieanglojęzycznych wypadają w
nich gorzej.

Stany Zjednoczone mają rozbudowany system bezpłatnych bibliotek publicznych.
Biblioteki takie znajdują się w prawie wszystkich miastach, w większych miastach
jest ich kilka. Biblioteka Kongresu Stanów Zjednoczonych, pełniąca funkcję
biblioteki narodowej, ma 142 mln woluminów, co czyni ją największą biblioteką na
świecie, 7% jej zbiorów jest napisana w językach słowiańskich, ma ona m.in.
największy w Stanach Zjednoczonych zbiór książek po polsku.

Amerykańska służba zdrowia jest – zwłaszcza pod względem innowacyjności – w
światowej czołówce. W innych dziedzinach jednak, jak ogólny dostęp do służby
zdrowia, znajduje się w nie najlepszej kondycji. W rankingu Światowej
Organizacji Zdrowia Stany Zjednoczone znalazły się na 15. pozycji. Rocznie
wydaje się tam 1,8 biliona dolarów na służbę zdrowia.

Cechą, która wyróżnia system amerykański, jest dobrowolność ubezpieczeń
zdrowotnych (z wyjątkiem stanu Massachusetts gdzie od 2006 r. istnieje ustawowy
przymus). Ponad 41 mln Amerykanów (w połowie tej liczby bardzo dobrze
sytuowanych) nie jest ubezpieczona. Do tego dochodzi ogromna liczba nielegalnych
imigrantów, którzy również nie są ubezpieczeni. Ponadto większość ubezpieczonych
musi dopłacać do usług (co-payment). W 1993 prezydentowi Clintonowi (i jego
żonie Hillary Rodham Clinton) nie udało się wprowadzić ustawowej kasy chorych i
doprowadzić do powszechnego obowiązku płacenia składek na ubezpieczenie
zdrowotne.

W Stanach Zjednoczonych nie ma kanałów ogólnonarodowych takich jak w Europie. W
dużych miastach i okolicach działa kilka kanałów, które mają nazwy składające
się z czterech liter, na przykład WBAL-TV, i nadają naziemne programy lokalne i
programy najczęściej jednej z dużych sieci, takich jak NBC, FOX, ABC, czy CBS. W
określonych godzinach wieczornych można zobaczyć na nich te same programy:
popularne seriale, talk shows i programy sportowe. Działają także kanały
połączone z mniejszymi sieciami bez zasięgu ogólnokrajowego. Takich kanałów jest
zwykle kilka lub kilkanaście na określonym obszarze. Na obszarach zamieszkanych
przez Latynosów naziemnie dostępne są także kanały hiszpańskojęzyczne. Dodatkowo
w telewizji kablowej i satelitarnej dostępne są również takie stacje, jak CNN,
ESPN, CNBC, MTV. PBS zajmuje się dofinansowaniem produkcji o charakterze
edukacyjnym i społecznym ze środków publicznych, chociaż nie ma własnego kanału.



https://pl.wikipedia.org/wiki/S%C5%82awomir_Peszko

Sławomir Peszko (ur. 19 lutego 1985 w Jaśle) – polski piłkarz występujący na
pozycji pomocnika w Lechii Gdańsk oraz w reprezentacji Polski. Uczestnik
Mistrzostw Europy 2016.

W swojej karierze reprezentował również barwy Wisły Płock, Lecha Poznań, 1. FC
Köln, Wolverhampton Wanderers oraz Parmy.

Sławomir Peszko swoją karierę piłkarską rozpoczynał, w wieku 11 lat, w Nafcie
Jedlicze, skąd w 2000 przeniósł się do Wisły Płock. W 2002 został włączony do
składu pierwszej drużyny Wisły, która ówcześnie funkcjonowała pod nazwą „Orlen
Płock”. W Ekstraklasie zadebiutował 5 kwietnia 2003 w przegranym 0:1 wyjazdowym
spotkaniu z Widzewem Łódź. W swoim pierwszym sezonie w Wiśle wystąpił w czterech
spotkaniach Ekstraklasy. Od następnego sezonu pojawiał się na boisku regularnie.
W rozgrywkach 2005/06, 26 kwietnia 2006, po wyeliminowaniu w finale Zagłębia
Lubin (w dwumeczu 6:3) zdobył z Wisłą Puchar Polski- pierwsze trofeum w swojej
zawodowej karierze, a 22 lipca tego samego roku również Superpuchar Polski. W
sezonie 2006/07 spadł z Wisłą do II ligi, zaś w sezonie 2007/2008 zdobył 16 goli
i został najskuteczniejszym zawodnikiem „Nafciarzy”. W ciągu 6 sezonów w Wiśle
Płock Sławomir Peszko zagrał w 112 ligowych meczach, strzelając 21 goli oraz
zdobył Puchar i Superpuchar Polski.

Przed sezonem 2008/2009 trafił do Lecha Poznań. W ekipie „Kolejorza” już w
pierwszych trzech sparingach zdobył 4 gole. W Ekstraklasie, w barwach Lecha
zadebiutował 8 sierpnia 2008 w meczu z GKS-em Bełchatów (2:3). Odegrał dużą rolę
w sukcesach „Kolejorza” w meczach Pucharu UEFA w 2008 oraz 2009. W decydującym o
awansie Lecha do fazy grupowej pucharu, spotkaniu z Austrią Wiedeń strzelił
bramkę w 85 minucie (na 2:1).19 maja 2009 w finale Pucharu Polski z Ruchem
Chorzów na Stadionie Śląskim w 51. minucie meczu zdobył zwycięską bramkę dla
Lecha. Mecz zakończył się zwycięstwem Lecha Poznań 1:0 i zdobyciem przez niego
trofeum Pucharu Polski. 25 lipca 2009 po wygranej w konkursie rzutów karnych 4:3
(Peszko wykorzystał rzut karny) z ówczesnym Mistrzem Polski- Wisłą Kraków
sięgnął z ekipą z Poznania po Superpuchar Polski. 2 sierpnia 2009 zdobył swoją
pierwszą ligową bramkę dla Kolejorza. Miało to miejsce w wygranym 3:1 wyjazdowym
meczu I kolejki Ekstraklasy z Piastem Gliwice (było to zarazem pierwsze
trafienie ekipy z Poznania w sezonie 2009/2010). W sezonie 2009/10 zdobył wraz z
Lechem Mistrzostwo Polski. Lech z 19 zwycięstwami, 8 remisami, 3 porażkami i
bilansem bramkowym +31 zajął 1.miejsce w tabeli Ekstraklasy, a królem strzelców
został wtedy napastnik „Kolejorza” Robert Lewandowski. Peszko w mistrzowskim dla
swojego zespołu sezonie zdobył 8 ligowych bramek.

2 stycznia 2011 podpisał kontrakt z niemieckim 1. FC Köln obowiązujący do 30
czerwca 2011 (z opcją przedłużenia). W Bundeslidze zadebiutował 16 stycznia 2011
przeciwko 1. FC Kaiserslautern. Na wiosnę 2011 roku rozegrał 11 meczów i
zaliczył 5 asyst. Pierwszego gola w Bundeslidze zdobył 30 października 2011, w
meczu przeciwko FC Augsburg.

9 sierpnia 2012 został wypożyczony na rok z opcją pierwokupu do angielskiego
Wolverhampton Wanderers. W Championship zadebiutował 18 sierpnia 2012 w meczu z
Leeds (0:1).

31 lipca 2013 roku podpisał 3-letni kontakt z występującą w Serie A, Parmą. Nie
zdołał jednak zadebiutować na włoskich boiskach, gdyż od razu po podpisaniu
kontraktu został wypożyczony do występującego wówczas w 2.Bundeslidze, swojego
poprzedniego klubu - 1.FC Köln. Na zapleczu niemieckiej Bundesligi zadebiutował
1 września 2013 w wygranym 4:1 meczu z Erzgebirge Aue. W meczu tym strzelił
również gola i zaliczył asystę. W sezonie 2013/14 Peszkin wystąpił w 24 ligowych
meczach zespołu z Kolonii, w których strzelił 3 gole i zaliczył pięć asyst czym
przyczynił się do awansu swojej drużyny do Bundesligi. 1 lipca 2014 po udanym,
zwieńczonym awansem do Bundesligi sezonie, niemiecki klub FC Köln podjął decyzję
o wykupieniu Peszki z Parmy. Kwota transferu polskiego skrzydłowego wyniosła
500.000 euro. W sezonie 2014/15 wystąpił w 18 ligowych meczach swojej drużyny.

31 sierpnia 2015, po 5 latach gry za granicą, powrócił do Polski i podpisał
3-letni kontrakt z występującą w Ekstraklasie, Lechią Gdańsk. W nowym zespole
zadebiutował 11 września 2015 w ligowym meczu z Koroną Kielce (0:0), zaś
pierwszego gola zdobył 13 lutego 2016 ustalając na 5:0 wynik domowego spotkania
z Podbeskidziem Bielsko-Biała. 17 listopada 2016 przedłużył kontrakt z Lechią do
2020. 25 lutego 2017, przeciwko Cracovii (4:2), rozegrał swoje 200. spotkanie w
Ekstraklasie.

Peszko grał w reprezentacji młodzieżowej U-21. W kadrze A zadebiutował 19
listopada 2008 wchodząc na boisko w 69. minucie wygranego 3:2 towarzyskiego
meczu z Irlandią. Pierwszą bramkę strzelił 17 stycznia 2010 w spotkaniu z Danią,
które rozegrane zostało w ramach Pucharu Króla Tajlandii. We wrześniu 2010
został wyrzucony z kadry narodowej przez selekcjonera Franciszka Smudę, po tym
jak spożywał alkohol podczas zgrupowania. W marcu 2011 został przywrócony do
kadry. W 2012, w Kolonii, będąc pod wpływem alkoholu wdał się w awanturę z
taksówkarzem w wyniku czego został zatrzymany przez policję i umieszczony w
izbie wytrzeźwień. W konsekwencji został skreślony przez trenera Smudę z kadry
na Euro 2012 i zawieszony w prawach reprezentanta. We wrześniu 2013 został
ponownie powołany przez selekcjonera Waldemara Fornalika na mecze eliminacji do
Mistrzostw Świata z Ukrainą i Anglią. 29 marca 2015 strzelił jedynego gola dla
reprezentacji Polski w zremisowanym 1:1 meczu z Irlandią w ramach eliminacji
Mistrzostw Europy 2016. 30 maja 2016 został powołany przez selekcjonera Adama
Nawałkę na Mistrzostwa Europy 2016 we Francji.

Kiedy miał 11 lat, podczas rutynowych badań, wykryto, że posiada on cztery
nerki. Z tego powodu przeszedł operację (istniało niebezpieczeństwo, że będzie
musiał zakończyć karierę piłkarską). Ukończył technikum mechaniczne. Ma żonę
Annę, którą poznał w Płocku, za czasów gry w miejscowej Wiśle. Ślub odbył się 18
stycznia 2009 roku w kościele w Płocku- rodzinnej miejscowości jego żony. Mają
córkę Wiktorię (ur. 5 października 2009) oraz syna Marcela (ur. 26 czerwca
2014). Był świadkiem na ślubie Roberta Lewandowskiego. 16 października 2016, w
Krasnem otworzył własną akademię piłkarską pod nazwą ''Akademia Piłkarska
Sławomira Peszko''.



https://pl.wikipedia.org/wiki/Lukas_Podolski

Lukas Josef Podolski (wym. [ˈluːkas poˈdɔlski]; Łukasz Józef Podolski; ur. 4
czerwca 1985 w Gliwicach) – niemiecki piłkarz polskiego pochodzenia, występujący
na pozycji napastnika w tureckim klubie Galatasaray SK. Były reprezentant
Niemiec.

Zainteresowanie futbolem zaszczepił w młodym Łukaszu jego ojciec Waldemar
Podolski, który w przeszłości również grał zawodowo w piłkę nożną w takich
klubach jak Górnik Knurów, ROW Rybnik i Szombierki Bytom (1980 roku zdobył z tą
drużyną mistrzostwo Polski). Jego matka grała w piłkę ręczną w klubie Sośnica
Gliwice.

Do Niemiec przeprowadził się z rodzicami w 1987. Pomimo że od drugiego roku
życia mieszka w Niemczech, zachował silne więzi z Polską (szczególnie z Górnym
Śląskiem, gdzie mieszka jego rodzina i z którą utrzymuje kontakt).

11 czerwca 2011 roku w kościele parafialnym w Kamionnej zawarł związek małżeński
z Moniką Puchalską. Na ceremonii obecny był syn Podolskich – Louis (ur. 14
kwietnia 2008). 6 czerwca 2016 urodziło się drugie dziecko Podolskich – córka
Maya.

Jest kibicem polskiego klubu piłkarskiego Górnik Zabrze, w którym chciałby
zakończyć piłkarską karierę.

Według nowych zliberalizowanych przepisów FIFA piłkarz, który wystąpił w
młodzieżowej reprezentacji narodowej, zachował ciągle prawo wyboru dorosłej
reprezentacji narodowej. Warunkiem jest podwójne obywatelstwo podczas pierwszego
meczu w reprezentacji młodzieżowej. Podczas pierwszego występu w niemieckiej
kadrze narodowej juniorów U-17 Łukasz posiadał paszport niemiecki. Zgodnie z
art. 34 Konstytucji RP jest on również obywatelem Polski, gdyż nigdy nie zrzekł
się posiadanego od urodzenia polskiego obywatelstwa.

Na łamach Tempa w wydaniu z 18 grudnia 2003, zadeklarował swoje chęci grania w
polskiej reprezentacji. Trener Edward Klejndinst kilkakrotnie rozmawiał z nim
telefonicznie. Piłkarz potwierdził chęci.

Jak twierdzi Lukas Podolski, nikt nie złożył mu propozycji grania w
biało-czerwonych barwach, gdy mógł jeszcze wybrać grę w polskiej reprezentacji.

Niemiecki dziennik Bild 5 lutego 2004 zamieścił artykuł o tym, że „Polacy chcą
ukraść Podolskiego”, zamieszczając zdjęcie Podolskiego przymierzającego koszulkę
polskiej reprezentacji.

Trener niemieckiej reprezentacji Rudi Völler ogłosił 22-osobową kadrę na
piłkarskie Mistrzostwa Europy 2004 w Portugalii bez Podolskiego. Pozostawił
jednak 23. miejsce wolne dla piłkarza U-21. Wyglądało na to, że trener
zastanawia się pomiędzy dwoma młodymi piłkarzami – Podolskim i Schweinsteigerem.

31 maja 2004 trener Rudi Völler po meczu ze Szwecją powołał Podolskiego do
reprezentacji seniorów. Zadebiutował on w niej 6 czerwca 2004 w meczu z Węgrami,
co uprawomocniło jego wybór reprezentacji.

Podolski rozpoczynał swoją karierę w zespole FC 07 Bergheim, gdzie grał w latach
1991–1995. W roku 1995 przeniósł się do FC Köln, gdzie występował do roku 2006.
Od 1 lipca 2007 do 30 czerwca 2009 był zawodnikiem Bayernu Monachium.

Wraz z kadrą niemiecką brał udział w turniejach finałowych Euro 2004 i Euro 2008
oraz w Pucharze Konfederacji w 2005.

Jako członek niemieckiej kadry na Mundialu 2006, zdobył bramkę w meczu z
Ekwadorem oraz dwie bramki w meczu ze Szwecją w 1/8 finałów. Został wybrany
najlepszym piłkarzem młodego pokolenia na tym mundialu.

Pod koniec kwietnia 2012 roku podpisał kontrakt z angielskim Arsenalem, który
zaczął obowiązywać od sezonu 2012/2013.

17 czerwca 2012 Podolski został najmłodszym Europejczykiem, który zaliczył 100
oficjalnych występów dla reprezentacji narodowej, miał wtedy 27 lat i 13 dni. 29
maja 2013 ustanowił rekord najszybszego gola w reprezentacji, strzelając w 9
sekundzie towarzyskiego spotkania z Ekwadorem.

W styczniu 2015 roku trafił na półroczne wypożyczenie do Interu Mediolan. Po
skończonym sezonie 2014/2015 podpisał kontrakt z tureckim Galatasaray Stambuł.
Umowa ma obowiązywać do 2018 roku, a kwota zapłacona Arsenalowi wyniosła 4
miliony euro.

W marcu 2017 podpisał kontrakt z Vissel Kobe, do którego trafi po zakończeniu
sezonu 2016/2017.

Lukas Podolski jest założycielem fundacji Lukas Podolski Stiftung für Sport und
Bildung, której celami działalności są: otwieranie nowych perspektyw przed
dziećmi znajdującymi się w niekorzystnej sytuacji społecznej, wspieranie
integracji i wzajemnego zrozumienia między ludźmi, promowanie włączenia
społecznego oraz propagowanie sportu jako drogi do osiągnięcia tych celów. Jest
także ambasadorem pomagającej dzieciom chrześcijańskiej organizacji Arka (Die
Arche) i wspiera jej działania w ramach swojej fundacji.

19 maja 2014 piłkarz otworzył w Warszawie świetlicę dla dzieci „Arka”, której
powstanie i funkcjonowanie (remont pomieszczeń, wyposażenie oraz wynagrodzenia
czterech pracowników) są finansowane ze środków jego fundacji. Placówka znajduje
się przy ul. Wojnickiej 4 na Pradze-Północ. Kolejne takie świetlice, w których
dzieci – zwłaszcza te z najuboższych rodzin – znajdą miejsce do nauki i zabawy,
mają powstać na Śląsku. Piłkarz zapowiedział także, że zamierza przyjeżdżać co
jakiś czas w odwiedziny i grać tam z dziećmi w piłkę nożną.



https://pl.wikipedia.org/wiki/Maciej_Rybus

Maciej Rybus (ur. 19 sierpnia 1989 w Łowiczu) – polski piłkarz występujący na
pozycji pomocnika lub obrońcy we francuskim klubie Olympique Lyon oraz w
reprezentacji Polski. Uczestnik Mistrzostw Europy 2012.

Maciej Rybus w barwach Legii Warszawa zadebiutował 15 listopada 2007, w meczu
Pucharu Ekstraklasy przeciwko Dyskobolii Grodzisk Wielkopolski, pojawiając się
na boisku w 46. minucie spotkania, w zastępstwie Marcina Smolińskiego. Po dobrym
występie w tym meczu, trener Legii, Jan Urban postanowił, że młody zawodnik
będzie od tej pory trenował z pierwszym zespołem.

W Ekstraklasie zadebiutował 24 listopada 2007, kiedy to pojawił się na boisku w
86. minucie spotkania z Polonią Bytom (1:2), znów zmieniając Marcina
Smolińskiego. Mimo że Rybus nie był pierwotnie zgłoszony do rozgrywek
Ekstraklasy, debiut umożliwił mu wpisanie na tzw. "Listę C" – przeznaczoną dla
maksymalnie dwóch zawodników, którzy rozegrali więcej niż 4 mecze w Młodej
Ekstraklasie.

8 grudnia 2007, w meczu z Górnikiem Zabrze Maciej strzelił swoją pierwszą bramkę
dla Legii w rozgrywkach Ekstraklasy.

Ostatni mecz w barwach Legii rozegrał 24 lutego w 1/16 finału Ligi Europy ze
Sportingiem Lizbona.

W Legii Warszawa, w latach 2007–2012 rozegrał łącznie 132 spotkania, w których
zdobył 16 bramek. W tym czasie zdobył z Legią Superpuchar Polski oraz
trzykrotnie sięgał po trofeum Pucharu Polski.

13 lutego 2012 został zawodnikiem rosyjskiego Tereka Grozny. Klub ze stolicy
Czeczenii zapłacił za niego 2,7 mln euro. Zawodnik był 3. najdroższym graczem
sprzedanym przez Legię (po Łukaszu Fabiańskim i Dawidzie Janczyku) i 2. (po
Marcinie Komorowskim) kupionym przez Terek.

W Priemjer-Liga zadebiutował 3 marca 2012 w wygranym 1:0 meczu z Tom Tomsk, zaś
pierwszego gola w nowym klubie zdobył w drugim występie, w ligowym meczu
przeciwko FK Krasnodar (3:1). W barwach Tereka, Rybus, rozegrał łącznie 109
spotkań, w których strzelił 18 goli i zanotował 20 asyst.

21 czerwca 2016 podpisał trzyletni kontrakt z francuskim klubem Olympique Lyon.
W nowym zespole zadebiutował 19 sierpnia 2016 w wygranym 2:0 meczu 2 kolejki
Ligue 1 przeciwko SM Caen. 14 września 2016 w wygranym 3:0 meczu fazy grupowej z
Dinamem Zagrzeb debiutował w rozgrywkach Ligi Mistrzów.

W reprezentacji do lat 21 zadebiutował 9 czerwca 2009 w wygranym 2:0 meczu z
młodzieżową reprezentacją Liechtensteinu w eliminacjach Mistrzostw Europy U-21.
W meczu tym Rybus zdobył również debiutanckiego gola.

W reprezentacji Polski zadebiutował 14 listopada 2009 w meczu towarzyskim
(pierwszym pod wodzą Franciszka Smudy) przeciwko Rumunii rozegranym w Warszawie.
W debiucie na boisku spędził 16 minut. Pierwszego gola zdobył w kolejnym meczu
towarzyskim przeciwko Kanadzie 18 listopada tego samego roku. Został powołany
przez selekcjonera Franciszka Smudę, na współorganizowane przez Polskę, Euro
2012. Na tym turnieju wystąpił 8 czerwca 2012 w zremisowanym 1:1 meczu z Grecją
w Warszawie. 4 czerwca 2013 strzelił 1300. gola w historii reprezentacji Polski.
12 maja 2016 znalazł się w powołanej przez Adama Nawałkę, szerokiej kadrze
reprezentacji Polski na Euro 2016. Z wyjazdu na turniej ostatecznie
wyeliminowała go jednak kontuzja barku.



https://pl.wikipedia.org/wiki/Antoine_Griezmann

Antoine Griezmann (ur. 21 marca 1991 w Mâcon) – francuski piłkarz występujący na
pozycji napastnika w hiszpańskim klubie Atlético Madryt oraz w reprezentacji
Francji. Srebrny medalista Mistrzostw Europy 2016. Uczestnik Mistrzostw Świata
2014.

Karierę piłkarską Griezmann rozpoczął w rodzinnym mieście Mâcon. Trenował w
tamtejszych klubach EC Mâcon i UF Mâcon. W 2005 roku podczas testów w
Montpellier HSC wzbudził zainteresowanie Realu Sociedad i następnie przeniósł
się do tego klubu, mającego siedzibę w San Sebastián. W latach 2005–2009 grał w
młodzieżowych zespołach Realu.

Latem 2009 roku Griezmann awansował do kadry pierwszej drużyny Realu,
prowadzonej przez Urugwajczyka Martína Lasarte. 2 września 2009 zaliczył debiut
w pierwszym zespole Realu Sociedad w meczu Pucharu Króla z Rayo Vallecano Madryt
(0:2). Z kolei w Segunda División zadebiutował 6 września 2009 w zremisowanym
0:0 domowym meczu z Realem Murcia. W 2010 roku awansował z Realem do Primera
División, po tym jak klub z San Sebastián wywalczył mistrzostwo Segunda
División. W kwietniu 2010 przedłużył kontrakt z Realem do 2015 roku, a w nim
została zawarta klauzula odstępnego w wysokości 30 milionów euro. W ekstraklasie
hiszpańskiej swój debiut zaliczył 29 sierpnia 2010 w meczu z Villarrealem (1:0).
Z kolei pierwszą bramkę w Primera División zdobył 25 października 2010 w
spotkaniu z Deportivo La Coruña (3:0).

29 lipca 2014 roku Griezmann przeszedł do Atlético (za 30 mln euro), podpisując
z nowym klubem sześcioletni kontrakt. Swój debiut w barwach Los Indios rozegrał
19 sierpnia w meczu o Superpuchar Hiszpanii z Realem Madryt, zmieniając Saúla w
57. minucie. Pierwszą bramkę dla klubu strzelił 17 września w przegranym 2:3
meczu fazy grupowej Ligi Mistrzów przeciwko Olympiakosowi. Pierwsze (i drugie)
ligowe trafienie zaliczył 1 listopada w meczu przeciw Córdoba CF, wygranym 4:2.
Debiutancki sezon w Madrycie zakończył strzelając dla Atlético łącznie 22 gole w
37 spotkaniach. Na zamknięcie rozgrywek 2014/15 ligi hiszpańskiej, został
wybrany do jedenastki sezonu, jako jedyny gracz Los Indios i jeden z trzech
napastników, obok Cristiano Ronaldo i Leo Messiego.

W 2010 roku Griezmann został mianowany kapitanem reprezentacji Francji U-19.
Zadebiutował w niej 2 marca 2010 w bezbramkowym meczu z Ukrainą. W lipcu 2010
wystąpił w Mistrzostwach Europy U-19 we Francji. Jego drużyna wywalczyła tam
mistrzostwo kontynentu, a Griezmann pomógł jej w tym sukcesie strzelając dwie
bramki, obie w grupowym meczu z Austrią.

Po turnieju, we wrześniu 2010, został powołany do reprezentacji U-20 na
towarzyskie spotkanie z Portugalią. Na poprzedzającym mecz treningu doznał
jednak kontuzji uda, co wykluczyło go z gry. Swoje pierwsze spotkanie w drużynie
U-20 rozegrał dopiero 9 lutego 2011, wygrywając 2:1 przeciwko Anglii. Wcześniej,
w listopadzie 2010, po wyleczeniu urazu, Griezmann zadebiutował natomiast w
reprezentacji Francji U-21 w przegranym 0:1 meczu z Rosją.

27 lutego 2014, po udanym sezonie 2013/14, selekcjoner reprezentacji Francji,
Didier Deschamps, powołał Griezmanna do kadry seniorskiej. Zadebiutował w niej 5
marca 2014 w wygranym 2:0 meczu z Holandią.

13 maja 2014, Griezmann został powołany do kadry Trójkolorowych na Mistrzostwa
Świata w Brazylii. Swoją pierwszą bramkę dla kadry seniorskiej zdobył 1 czerwca
w trakcie przygotowań przed mundialem, otwierając wynik zremisowanego 1:1 meczu
towarzyskiego z Paragwajem. Kolejne dwa gole strzelił 8 czerwca podczas
ostatniego sprawdzianu przed turniejem, w wygranym 8:0 meczu z Jamajką, wchodząc
z ławki rezerwowych w drugiej połowie spotkania.

Jeszcze przed pierwszym meczem Trójkolorowych na mistrzostwach, kontuzji doznał
skrzydłowy Franck Ribéry. Deschamps postanowił powierzyć jego zadania
Griezmannowi. Francuzi rozpoczęli mistrzostwa od dwóch zwycięstw i remisu,
wygrywając grupę E. Wygrali również mecz 1/8 finału przeciwko Nigerii. Les Bleus
odpadli z turnieju przegrywając 0:1 mecz ćwierćfinałowy z późniejszymi
triumfatorami – Niemcami.

Griezmann został również powołany na Euro 2016 rozgrywane we Francji. W fazie
grupowej otworzył w 90. minucie wynik wygranego (ostatecznie 2:0) meczu z
Albanią. W 1/8 finału zdobył dwie bramki w spotkaniu przeciwko Irlandii,
ustalając wynik na 2:1 dla Francji. W ćwierćfinale Trójkolorowi mierzyli się z
Islandią, wygrywając 5:2. Griezmann zdobył w tym meczu gola na 4:0, trafiając w
45. minucie. W spotkaniu półfinałowym Les Bleus zagrali przeciwko Niemcom. W
wygranym 2:0 meczu oba gole zdobył Griezmann. W finale Euro, swoim trzecim w
historii reprezentacji, Francja uległa Portugalii 0:1 po dogrywce.

Antoine Griezmann zakończył rozgrywki z sześcioma trafieniami, zdobywając koronę
króla strzelców. Został również wybrany najlepszym zawodnikiem mistrzostw.

Prywatnie partnerką Griezmanna jest Erika Choperena. W kwietniu 2016 parze
urodziła się córka – Mia.



https://pl.wikipedia.org/wiki/Reprezentacja_Francji_w_pi%C5%82ce_no%C5%BCnej

Reprezentacja Francji w piłce nożnej mężczyzn – zespół piłkarski, biorący udział
w imieniu Francji w meczach i sportowych imprezach międzynarodowych, powoływany
przez selekcjonera, w którym mogą występować wyłącznie zawodnicy posiadający
obywatelstwo francuskie. Za jego funkcjonowanie odpowiedzialny jest Francuski
Związek Piłki Nożnej (fr. Fédération Française de Football). Francja od 1904
roku jest członkiem FIFA, a od 1954 – UEFA. Francuzi byli współzałożycielami obu
tych organizacji.

Drużyna narodowa, obok Brazylii, Belgii i Rumunii, jest jedyną, która grała we
wszystkich trzech przedwojennych turniejach o Puchar Świata. Pierwszy sukces w
mundialu odniosła jednak dopiero w 1958 roku, kiedy z Justem Fontaine’em i
Raymondem Kopą w składzie wywalczyła brązowy medal.

Na piłkarzy, dzięki którym reprezentacja mogła wyjść z trwającej od czasu
tamtych mistrzostw zapaści, Francuzi czekali do lat 80. Pokolenie Michela
Platiniego, Jeana Tigany, Alain Giresse’a, czy Luisa Fernandeza, prowadzone
najpierw przez Michela Hidalgo, a później przez jego dawnego asystenta Henriego
Michela, zdobyło mistrzostwo Europy w 1984 roku, a na kolejnym mundialu
powtórzyło wynik z 1958 roku.

Czternaście lat później podopieczni Aimé Jacqueta wygrali w finale mistrzostw
świata, a w 2000 roku - pod wodzą Rogera Lemerre'a- w turnieju o mistrzostwo
Europy.

W 2006 roku, po kilku słabszych turniejach, Francuzi, dowodzeni przez Raymonda
Domenecha, dotarli do finału mistrzostw świata. W decydującym meczu doświadczona
drużyna Trójkolorowych okazała się słabsza od Włochów. Po mundialu z
reprezentacją pożegnał się lider drużyny Zinedine Zidane. W 2010 roku na
kolejnych mistrzostwach świata, Francuzi nie wyszli poza fazę grupową.

W 2009 roku Francja została przez UEFA powołana na organizatora Mistrzostw
Europy w 2016 roku.

Reprezentacja Francji pierwszy oficjalny mecz międzypaństwowy rozegrała 1 maja
1904 roku z Belgią w Brukseli. Cztery lata wcześniej drużyna olimpijska zdobyła
srebrny medal na drugich nowożytnych Igrzyskach.

W 1930 roku Francuzi startowali w inauguracyjnym turnieju o Puchar Świata. Swój
udział zakończyli na rozgrywkach grupowych, mimo zwycięstwa w pierwszym meczu z
Meksykiem (4:1), w dwóch pozostałych spotkaniach ulegli po 0:1 Argentynie i
Chile. Z kolejnym mundialem żegnali się już po jednym meczu (2:3 z Austrią).

W 1938 roku po raz pierwszy w historii przeszli pierwszą rundę. W drugiej
przegrali z Włochami 1:3.

Selekcjonerem reprezentacji na dwóch ostatnich przedwojennych turniejach był
Gaston Barreau. Swoją funkcję pełnił aż do 1954 roku. Jedynymi piłkarzami,
którzy brali udział w każdym mundialu przed wojną są: defensywny pomocnik Edmond
Delfour, obrońca Étienne Mattler oraz napastnik Émile Veinante, przy czym dwaj
pierwsi zagrali we wszystkich meczach od pierwszej do ostatniej minuty. Veinante
w 1930 i 1934 roku był tylko rezerwowym.

W latach międzywojennych objawiła się pierwsza gwiazda piłkarstwa francuskiego –
napastnik Jean Nicolas. Podczas Mistrzostw Świata w 1934 i 1938 roku zdobył
łącznie trzy gole, a w ciągu pięciu lat występów w kadrze (od 1933 do 1938 roku)
w dwudziestu pięciu meczach trafił do bramki rywali dwadzieścia jeden razy.

Na mundialu 1958, w Szwecji, Francuzi, po zwycięstwie 6:3 nad RFN w meczu o
trzecie miejsce, zdobyli brązowy medal mistrzostw świata.

Trójkolorowi, których szkoleniowcem był Albert Batteux, grali bardzo ofensywnie,
w pierwszej jedenastce występowało aż pięciu napastników lub wysuniętych
pomocników. Gwiazdą reprezentacji był 25-letni Just Fontaine ze Stade de Reims,
który w całym turnieju strzelił trzynaście goli (w sześciu meczach), co jest do
dziś niepobitym rekordem. Obok niego w linii ataku grali posiadający polskie
korzenie Raymond Kopa (27, Real Madryt) oraz Maryan Wisniewski (21, RC Lens), a
także partnerzy Fontaine’a z Reims: Jean Vincent i Roger Piantoni.

W Reims na co dzień występowała też inna, ważna postać tamtej drużyny – kapitan
zespołu, od którego rozpoczynała się każda akcja, najbardziej doświadczony
zawodnik Trójkolorowych – 33-letni Robert Jonquet. Na środku pomocy towarzyszył
mu sześć lat młodszy Jean-Jacques Marcel.

Trójka obrońców: Raymond Kaelbel, Michel Lerond i Armand Penverne oraz bramkarz
Claude Abbes (31, AS Saint-Etienne), który po dwóch pierwszych meczach zmienił
François Remettera (30, Girondins Bordeaux), przepuścili aż piętnaście goli, co
było pochodną ultraofensywnego ustawienia 1-3-2-5.

Dwa lata później, w 1960 roku odbyły się pierwsze w historii mistrzostwa Europy.
Ich gospodarzem była Francja.

W skomplikowanej procedurze eliminacyjnej wzięła udział również reprezentacja
Trójkolorowych. Drużyna prowadzona ciągle przez Alberta Batteux w pierwszej
fazie kwalifikacji wygrała w dwumeczu (7:1 i 1:1) z Grecją, a w kolejnej okazała
się lepsza od Austrii (5:2 i 4:2).

W turnieju finałowym, w którym grały tylko cztery drużyny, Francja przegrała oba
mecze i zajęła czwarte miejsce. W reprezentacji cały czas występowali Wisnieski,
Marcel, kapitan Jonquet, Vincent oraz rezerwowy na mundialu Yvon Douis. Zabrakło
natomiast dwóch największych gwiazd, czyli Fontaine’a i Kopy, którzy w tym
czasie postanowili skupić się na obowiązkach klubowych. Na Euro 1960 po raz
pierwszy objawił się talent 21-letniego wówczas Roberta Herbina, później
wyróżniającego się piłkarza Ligue 1 oraz szkoleniowca, który na przełomie lat
70. i 80. czterokrotnie doprowadził AS Saint-Etienne do tytułu mistrza kraju
oraz w 1976 roku do finału Pucharu Europejskich Mistrzów Krajowych.

Po Euro 1960 reprezentacja Francji przez ponad dwadzieścia lat nie mogła się
doczekać piłkarzy i trenerów, którzy byliby zdolni nawiązać do sukcesu Kopy i
Fontaine’a z 1958 roku. Trójkolorowi, mimo że pieczę selekcjonerską przejmowali
nad nimi współtwórca potęgi Ajaksu Amsterdam Stefan Kovacs, a nawet sam Fontaine
(w 1967 roku), ani razu w tym czasie nie awansowali do mistrzostw Europy, a dwa
starty w mundialach (w 1966 i 1978) zakończyły się odpadnięciem już po pierwszej
rundzie.

Na mundialu w 1978 roku w kadrze reprezentacji, prowadzonej już przez Michela
Hidalgo, byli przyszli mistrzowie Europy – Bossis, Battiston, Lacombe, Six,
Rocheteau oraz Platini. Po tej imprezie piłkarską karierę zakończył Henri
Michel, późniejszy asystent Hidalgo i jego następca. Ale szkielet drużyny, która
w 1984 roku triumfowała w mistrzostwach Starego Kontynentu, zbudowany został
cztery lata później na Mistrzostwach Świata 1982.

Francuzi awansowali do mistrzostw świata z drugiego miejsca w grupie. Dali się
wyprzedzić Belgii, a w pokonanym boju zostawili m.in. Irlandię, która wprawdzie
zdobyła tyle samo punktów, ale miała gorszy bilans bramkowy, i wicemistrzów
świata Holendrów.

Dla selekcjonera Michela Hidalgo, któremu dwa lata wcześniej nie udało się
wprowadzić reprezentacji do finałów mistrzostw Europy, od wyniku uzyskanego w
Hiszpanii zależała dalsza praca z kadrą.

Prasa francuska podkreślała, że ostateczny rezultat, czyli czwarte miejsce, był
znacznie lepszy niż gra drużyny. Trójkolorowi do ostatniego meczu nie mogli być
pewni awansu z grupy, grali dalej tylko dlatego, że piłkarze Czechosłowacji
strzelili mniej goli. W drugiej rundzie nie trafili na żaden zespół ze światowej
czołówki, ale na Austrię i Irlandię Północną, którą pewnie ograli 4:1. Mecz
półfinałowy z RFN przeszedł do historii futbolu z powodu brutalnego ataku
niemieckiego bramkarza Haralda Schumachera na francuskiego obrońcę Patricka
Battistona. Podopieczni Hidalgo długo prowadzili 3:1, ale w końcówce dali sobie
strzelić dwa gole i o tym kto zagra w finale musiały zadecydować rzuty karne, w
których Schumacher wybronił strzały Six i Bossisa. Francuzom pozostała gra o
brązowy medal. W spotkaniu z Polską selekcjoner dał szansę rezerwowym i w
efekcie Trójkolorowi przegrali 2:3.

Już w czasie eliminacji do mundialu Hidalgo musiał się zmagać z brakiem
klasowego bramkarza. Dotychczasowy golkiper numer jeden Dominique Dropsy
obwiniany był za porażkę w spotkaniu z Holandią, ponadto zaliczył kilka wpadek w
Strasbourgu i w efekcie na kilka miesięcy przed turniejem stracił miejsce w
kadrze. Na mistrzostwa selekcjoner powołał 27-letniego Jean-Luca Ettoriego z
zespołu mistrza Francji AS Monaco oraz 35-letniego Dominique’a Baratelliego z
PSG i dziesięć lat młodszego Jeana Castanedę z AS Saint-Etienne. W pierwszej
jedenastce grał Ettori, który przed inauguracyjnym meczem z Anglią miał na swoim
koncie tylko dwa mecze w reprezentacji. W spotkaniu z podopiecznymi Rona
Greenwooda przepuścił bramkę już w 27 sekundzie, a kilkanaście dni później
francuscy dziennikarze uznali go za winnego odpadnięcia Trójkolorowych w
półfinale z RFN.

Liderem linii obrony był 32-letni kapitan drużyny Marius Trésor z Girondins
Bordeaux, który od wielu lat tworzył w reprezentacji duet z innym sprawdzonym w
najważniejszych bojach zawodnikiem Maximem Bossisem (27, FC Nantes). Po
przegranym 1:3 meczu z Anglią miejsce na prawej stronie stracił Patrick
Battiston (25, AS Saint-Etienne). Hidalgo zaryzykował i już do końca turnieju
stawiał na 20-latka z AS Monaco Manuela Amorosa. Battiston pojawił się jeszcze
na boisku w spotkaniu z Austrią i RFN, ale w tym ostatnim grał tylko przez
dziesięć minut. Został sfaulowany przez Schumachera i następne tygodnie spędził
na rehabilitacji. Na lewej flance występował Gérard Janvion (29, AS
Saint-Etienne), którego francuskie media charakteryzowały słowami elegancki,
dostojny, rzadko łamiący zasady gry fair play.

Skład personalny drugiej linii ewoluował z meczu na mecz. Na inaugurację
turnieju przeciw Anglikom zagrali: Platini, Larios, Girard, Giresse. W kolejnych
meczach coraz silniejszą pozycję zdobywał Jean Tigana, który wkrótce stał się
podstawowym zawodnikiem reprezentacji. Selekcjonera szybko przekonał do siebie
także młody Bernard Genghini (24, FC Sochaux), strzelec decydującej bramki w
spotkaniu z Austrią. Dwa lata później na mistrzostwach Europy Genghini musiał
ustąpić miejsca Luisowi Fernandezowi. Dobre występy na mundialu otworzyły
Platiniemu drogę do kariery w Juventusie.

Napastnicy strzelili tylko cztery z szesnastu zdobytych przez Francję goli.
Słaba skuteczność powodowała częstą rotację wśród zawodników na tej pozycji.
Najczęściej grał Gérard Soler (29, Girondins Bordeaux), ale on akurat nie trafił
do bramki rywali ani razu. Po dwa gole zdobyli Dominique Rocheteau (27, PSG) i
Didier Six (28), jedyny występujący na co dzień w klubie zagranicznym (VfB
Stuttgart). W pierwszych meczach w podstawowej jedenastce pojawił się także
Bernard Lacombe (30), partner Solera z Bordeaux.

Wkrótce po ostatnim meczu mistrzostw z reprezentacją pożegnali się kapitan
Trésor, Janvion oraz rezerwowy na mundialu Christian Lopez, nowym kapitanem po
odejściu Trésora został Michel Platini.

Francuzi byli gospodarzami mistrzostw Europy i nie musieli rozgrywać meczów
eliminacyjnych. Michel Hidalgo mógł więc w spokoju, nie unikając wielu
eksperymentów kadrowych, przygotowywać reprezentację do turnieju.

Po dwóch pierwszych meczach fazy grupowej, w których zresztą nie stracili
bramki, Trójkolorowi mogli być pewni awansu do następnej rundy. W półfinale
spotkali się z ofensywnie grającą Portugalią. Po dziewięćdziesięciu minutach
utrzymywał się remis 1:1. W dogrywce pierwsi gola zdobyli podopieczni Fernando
Cabrity, ale Francuzi szybko odpowiedzieli strzałami Domergue i Platiniego, i
ostatecznie wygrali 3:2. Cztery dni później w finale turnieju pokonali Hiszpanię
2:0. W '57 minucie Platini zaskoczył Luisa Arconadę strzałem z rzutu wolnego, i
według wielu komentatorów była to jedna z najładniejszych bramek mistrzostw.

W sierpniu 1982 roku po przegranym 0:4 meczu towarzyskim z Polską Hidalgo
zrezygnował z usług Jeana-Luca Ettoriego. Kilka miesięcy później w kadrze
zadebiutował 26-letni Joël Bats z AJ Auxerre, który przez sześć następnych lat
był pierwszym bramkarzem Trójkolorowych. Spokojny, zwinny i elegancki Bats, mimo
że przepuścił podczas Euro 1984 cztery gole, oceniony został jako jeden z
pewniejszych punktów zespołu.

Po rezygnacji z gry w reprezentacji Gérarda Janviona, Christiana Lopeza oraz
przede wszystkim kapitana Mariusa Trésora Michelowi Hidalgo ubyło kilku
klasowych obrońców. W czasie mistrzostw linię defensywną tworzyli: Patrick
Battiston (27 lat, Girondins Bordeaux), nominalny libero z konieczności
przesunięty na prawą stronę, oraz środkowi: doświadczony Maxime Bossis (29, FC
Nantes) i nowa twarz w reprezentacji Yvon Le Roux (24, AS Monaco). Czwartym
obrońcą miał być 22-letni Manuel Amoros (AS Monaco), cieszący się opinią jednego
z najbardziej obiecujących piłkarzy francuskich, mający już za sobą występy na
mundialu. Tymczasem już w pierwszym spotkaniu z Danią otrzymał czerwoną kartkę.
Jego zastępca – Jean-François Domergue (27, Toulouse FC) – grał z meczu na mecz
coraz lepiej i już nie oddał miejsca w jedenastce Amorosowi. W spotkaniu
półfinałowym z Portugalią Domergue potwierdził dobrą formę, strzelając dwa gole.

Dziennikarz sportowy Roman Hurkowski drugą linię mistrzowskiej drużyny z 1984
roku nazwał magicznym kwartetem. Zadaniem dwóch defensywnych pomocników Jeana
Tigany (29, Girondins Bordeaux) oraz debiutującego na wielkim turnieju
25-letniego Luisa Fernandeza z Paris Saint Germain było przechwytywanie piłki
już na połowie przeciwnika i jak najszybsze uruchomienie pozostałych pomocników
i ataku. Alain Giresse (32), partner Tigany z Bordeaux, podobnie jak i on
obdarzony nie najlepszymi warunkami fizycznymi, był łącznikiem między obiema
liniami. Z jego podań padło większość bramek zdobytych przez Trójkolorowych.
Strzelcem dziewięciu z nich był Michel Platini (29, Juventus F.C.), lider i
kapitan zespołu, skuteczny egzekutor przede wszystkim rzutów wolnych i karnych.
Zdobył gole we wszystkich pięciu meczach Francji w finałach Euro 1984,
dwukrotnie notując hat-trick. Platini został królem strzelców turnieju, a pod
koniec roku otrzymał Złotą Piłkę dla najlepszego piłkarza Europy.

Przy aktywnej roli Platiniego zadaniem pary napastników – Bernarda Lacombe’a
(32, Girondins Bordeaux) oraz grających wymiennie Didiera Six (30, FC Mulhouse)
lub Brunona Bellone (22, AS Monaco) – było głównie absorbowanie obrońców rywali
i odwracanie ich uwagi od ofensywnych pomocników. Tylko jeden z atakujących,
najmłodszy Bellone, zdobył gola w turnieju.

Po ostatnim meczu mistrzostw, z funkcji selekcjonera zrezygnował pracujący od
1976 roku Michel Hidalgo. Pałeczkę przekazał Henri Michelowi, który przez cztery
ostatnie lata był jego asystentem.

Mistrzowie Europy w eliminacjach do Mistrzostw Świata 1986 wyprzedzili Bułgarię,
NRD, Jugosławię oraz Luksemburg. Podopieczni Henri Michela jechali do Meksyku
jako jedni z głównych pretendentów do zdobycia Pucharu Świata.

Po awansie z grupy z pierwszego miejsca, Francuzi potwierdzili mistrzowskie
aspiracje wygrywając w drugiej rundzie z obrońcą trofeum Włochami. Po
ćwierćfinałowym zwycięstwie nad Brazylią zostali nazwani przez dziennikarzy,
którzy podkreślali ofensywny styl gry drużyny, Brazylijczykami Europy. Jednak
podobnie jak cztery lata wcześniej Trójkolorowi ulegli w półfinale reprezentacji
RFN i musieli zadowolić się grą w małym finale, czyli w meczu o trzecie miejsce.
Mimo że Michel wystawił w tym spotkaniu rezerwowy skład, Francuzi ograli Belgów
i wracali do domu z brązowym medalem.

W porównaniu z drużyną, która dwa lata wcześniej zdobyła mistrzostwo Europy,
najwięcej zmian zaszło w liniach obrony i ataku. Ciągle o obliczu defensywy
decydowali stoperzy Maxime Bossis (31, Racing Paryż) oraz Patrick Battiston (29,
Girondins Bordeaux). Po Euro 1984 do podstawowego składu powrócił Manuel Amoros
(24, AS Monaco), który na mundialu grał na prawej lub lewej obronie. Miejsce w
jedenastce stracili za to: Yvon Le Roux (26, FC Nantes, był rezerwowym) oraz
odkrycie mistrzostw Jean-François Domergue (29, Toulouse FC). Jak się okazało
dla Domergue występ na tamtym turnieju był szczytem sportowych możliwości,
później szybko obniżył formę i jeszcze w 1984 roku pożegnał się z drużyną
narodową. W jej barwach rozegrał tylko dziewięć meczów. Jego następcą został
podopieczny Michela z reprezentacji olimpijskiej William Ayache (25, Nantes),
którego w spotkaniach z Kanadą i Brazylią zmienił Thierry Tusseau (28,
Bordeaux). W bramce nadal niezastąpiony był Joël Bats (29, PSG), bohater meczu z
canarinhos, w którym obronił dwa rzuty karne.

Dwaj podstawowi napastnicy z mistrzowskiej drużyny – Bernard Lacombe (34,
Bordeaux) i Didier Six (32, FC Metz) – zaraz po Euro zakończyli reprezentacyjne
kariery. Odkryciem Michela okazał się 23-letni Jean-Pierre Papin z belgijskiego
FC Brugge, piłkarz, który nigdy nie grał we francuskiej ekstraklasie. Na
mundialu przyszły pięciokrotny król strzelców Ligue 1 zdobył dwie bramki. Jego
partnerem był Yannick Stopyra (25, Toulouse), strzelec również dwu goli. Ich
zmiennikami zaś: doświadczony, pamiętający jeszcze Mistrzostwa Świata 1978 –
Dominique Rocheteau (31, PSG) oraz 24-letni Bruno Bellone z AS Monaco,
najskuteczniejszy napastnik Francji w mistrzostwach Europy, który przez własne
kłopoty zdrowotne oraz wysoką formę Papina, na mundialu był tylko rezerwowym.

Najważniejszym ogniwem zespołu, tak jak dwa lata wcześniej, była druga linia.
Michel nie wymienił żadnego z zawodników magicznego kwartetu. Dla najstarszego w
drużynie 34-letniego Alain Giresse’a, jego kolegi z Bordeaux Jeana Tigany (31),
Luisa Feranandeza (27) z Paris Saint-Germain oraz kapitana reprezentacji, w
latach 1983-1985 trzykrotnego króla strzelców Serie A, Michela Platiniego,
mundial 1986 był ostatnią wielką piłkarską imprezą, na której grali razem. Po
mistrzostwach karierę reprezentacyjną zakończył Giresse, rok później Platini, a
w 1988 roku – Tigana. Fernandez pożegnał się z kadrą dopiero w 1992 roku.

Po mundialu Henri Michel rozpoczął przygotowania do eliminacji do Euro 1988,
turnieju, na którym Francuzi mieli bronić mistrzostwa Europy. Jednak już po
pierwszych meczach (remis z Islandią, remis i porażka z Norwegią) Trójkolorowi
stracili szansę na awans z grupy. Pierwszy raz w historii obrońca trofeum nie
awansował do turnieju mistrzowskiego. Henri Michel ustąpił ze stanowiska, na
rzecz swojego dawnego podopiecznego Michela Platiniego, dopiero po słabym
starcie do mundialu 1990 w listopadzie 1988 roku.

Chociaż Platiniemu nie udało się awansować do mistrzostw świata, to kilka
miesięcy później, w efektownym stylu (osiem zwycięstw, zero remisów i zero
porażek), poprowadził reprezentację do zwycięstwa w grupie kwalifikacyjnej do
Euro 1992. W barwach Trójkolorowych grało już nowe pokolenie zawodników. Z
piłkarzy pamiętających mundial 1986 w drużynie narodowej występowali jedynie
30-letni Manuel Amoros, 33-letni Luis Fernandez oraz 29-letni Jean-Pierre Papin.
Na mistrzostwach Europy debiutowali przyszli mistrzowie świata Laurent Blanc i
Didier Deschamps. Mimo takiego collage'u generacyjnego, Francja odpadła już po
fazie grupowej, w której zanotowała dwa remisy (1:1 ze Szwecją i 0:0 z Anglią)
oraz porażkę 1:2 w ostatnim meczu z przyszłymi triumfatorami imprezy Duńczykami.

Po turnieju Platini podał się do dymisji, a jego następcą został Gérard
Houllier. Przyszły szkoleniowiec Liverpool miał za zadanie wprowadzić
reprezentację do Mistrzostw Świata 1994. Na dwie kolejki przed zakończeniem
kwalifikacji Francuzi prowadzili w grupie, a do awansu potrzebowali tylko
jednego punktu. Jednak niespodziewany regres formy w ostatniej fazie eliminacji
(przegrane z Izraelem 2:3 i Bułgarią 1:2) spowodował, że Trójkolorowi zajęli
dopiero trzecie miejsce, a na mundial pojechali Szwedzi i Bułgarzy. W
listopadzie 1993 roku, po roku sprawowania funkcji, Houllier złożył dymisję.

17 grudnia 1993 roku selekcjonerem reprezentacji Francji został Aimé Jacquet,
były asystent Gérarda Houlliera. Po przegranych kwalifikacjach do mundialu 1994
spodziewano się, że nowy trener drużyny narodowej rozpocznie kadrową rewolucję.
Tymczasem tacy piłkarze jak Éric Cantona, David Ginola, Paul Le Guen, czy
Jean-Pierre Papin w pierwszym roku selekcjonerskiej kadencji Jacqueta cały czas
występowali w reprezentacji. Trener odstawił ich na boczny tor dopiero pod
koniec eliminacji do Euro 1996. Na mistrzostwa Europy pojechała zupełnie inna
drużyna, niż ta, z którą dwa lata wcześniej Jacquet rozpoczynał pracę. Nowe
pokolenie młodych piłkarzy – Zinedine Zidane, Youri Djorkaeff, Christian
Karembeu, Lilian Thuram – zaczynało odgrywać w kadrze coraz ważniejsze role.

Na mistrzostwach Francuzi doszli do półfinału, w którym przegrali po rzutach
karnych z późniejszymi wicemistrzami Europy Czechami. Była to pierwsza porażka w
selekcjonerskiej karierze Jacqueta.

Francuska prasa narzekała na defensywny i nieefektowny styl gry Trójkolorowych,
którzy w meczach grupowych wyeliminowali Rumunię oraz Bułgarię, a w ćwierćfinale
wygrali po karnych z Holandią. W komentarzach częściej podkreślano słabość
rywali i szczęście (mecz z Holandią), aniżeli jakieś ponadprzeciętne walory
drużyny Jacqueta.

Na Euro 1996 ukształtowała się defensywa zespołu, który dwa lata później nie
znalazł pogromcy w mistrzostwach świata. Najczęściej grali: na lewej obronie
27-letni Bixente Lizarazu z Girondins Bordeaux, który już w pierwszym spotkaniu
zastąpił doświadczonego Érika Di Meco (33, AS Monaco), na prawej 24-letni Lilian
Thuram z Monaco albo 31-letni Jocelyn Angloma (Torino Calcio) oraz para stoperów
31-letni Laurent Blanc z AJ Auxerre i 28-letni Marcel Desailly z A.C. Milan,
który został wybrany do najlepszej jedenastki turnieju. W bramce dobrze spisywał
się Bernard Lama (33, Paris Saint Germain), skuteczny szczególnie przy obronie
rzutów karnych. Francuzi stracili w turnieju tylko dwa gole, co było dowodem
rodzącego się zrozumienia i zaufania między poszczególnymi zawodnikami z obrony.

Zdaniem większości obserwatorów najlepszym piłkarzem Francji w turnieju był
defensywny pomocnik Christian Karembeu (26, Sampdoria Genua), obok kapitana
zespołu Didier Deschamps’a (28, Juventus F.C.) i Vincenta Guérina (31, PSG)
lider drugiej linii. Karembeu trafił do jedenastki mistrzostw, a wkrótce po
turnieju został kupiony przez Real Madryt. Dziennikarze najmocniej krytykowali
24-letniego Zinedine’a Zidane’a z Girondins Bordeaux, który ich zdaniem zawiódł,
gdyż nie potrafił wziąć na siebie odpowiedzialności za konstruowanie akcji i
spełniał jedynie funkcję asystenta bardziej aktywnego Djorkaeffa.

Trzy z wszystkich pięciu bramek dla Trójkolorowych strzelili napastnicy –
cofnięty Youri Djorkaeff (28, PSG) oraz środkowi Patrice Loko (26, PSG) i
Christophe Dugarry (24, Girondins Bordeaux), którzy grali wymiennie. Słaba
skuteczność drużyny ponownie podnosiła dyskusję o powrót Cantony i Ginoli do
reprezentacji.

W dwudziestodwuosobowej kadrze Francji na Euro 1996 znalazło się dwunastu
piłkarzy, którzy dwa lata później triumfowali w mistrzostwach świata (Fabien
Barthez i Frank Leboeuf byli na Euro rezerwowymi i nie zagrali ani minuty).

Po Euro 1996 szefowie federacji długo zastanawiali się, czy przedłużyć
wygasający wraz z końcem turnieju kontrakt z trenerem Jacquetem. Ostatecznie, 9
sierpnia 1996 związek prolongował umowę i Jacquet rozpoczął drugi etap
selekcjonerskiej kadencji.

Na początek pożegnał się ze starszymi zawodnikami – Jocelynem Anglomą, Alain’em
Roche’em, Érikiem Di Meco i Vincentem Guérinem, a także Patrice’em Loko i
Reynaldem Pedrosem, którzy nie potrafili ustabilizować formy w swoich klubach.
Nie dał się także namówić na powrót ulubieńców kibiców – Ginoli, Papina i
Cantony.

W bramce faworytem szkoleniowca był przez długi czas Bernard Lama. Kiedy jednak
u zawodnika PSG w 1997 roku wykryto niedozwolone narkotyki, szansę otrzymał
27-letni Fabien Barthez (AS Monaco). Barthez w czasie mundialu chwalony był nie
tylko za dobre opanowanie bramkarskiego warsztatu, ale i za efektowny, nieco
nonszalancki styl gry i wraz z Paragwajczykiem José Luisem Chilavertem uznany
został za najlepszego bramkarza turnieju.

Przed nim grała czwórka defensorów, którzy na kilka kolejnych lat zdominowali
reprezentacyjną linię obrony – 33-letni libero Laurent Blanc (Olympique
Marsylia), 30-letni Marcel Desailly, który w swoim klubie (A.C. Milan) grywał
zazwyczaj w linii pomocy, 29-letni Bixente Lizarazu (Bayern Monachium) oraz
jedno z odkryć turnieju, strzelec dwóch bramek z półfinałowego meczu z Chorwacją
26-letni Lilian Thuram z AC Parmy. Wielu komentatorów podkreślało, że to właśnie
obrona była najsilniejszym punktem Trójkolorowych, mogą o tym świadczyć tylko
dwa stracone gole. Ponadto Lizarazu, Blanc i Thuram (dwukrotnie) także
pokonywali bramkarzy rywali, przy czym gole dwóch ostatnich decydowały o awansie
reprezentacji do następnej rundy.

Kapitan i mózg drużyny Didier Deschamps (30 lat, Juventus F.C.) odpowiedzialny
był za zadania destrukcyjne, pełnił rolę pośrednika między linią obrony a ataku.
Jacquet najczęściej decydował się na wystawianie trzech pomocników defensywnych,
oprócz Deschamps’a grali 28-letni Christian Karembeu (Real Madryt, kilka tygodni
przed mundialem triumfował z nim w Pucharze Mistrzów), który po rundzie grupowej
zastąpił Alaina Boghossiana (28, Sampdoria Genua) oraz 27-letni Emmanuel Petit
(Arsenal Londyn), którego rola w drużynie rosła z meczu na mecz, a dobrą postawę
ukoronował strzeleniem ostatniego gola turnieju, pieczętującego zwycięstwo
Francji nad Brazylią.

O ofensywnym pomocniku Juventusu 26-letnim Zinedinie Zidanie od wielu lat mówiło
się, że jest dużym piłkarskim talentem i materiałem na zawodnika wysokiej klasy.
Nie potwierdzał tego dotychczas ani w reprezentacji (słaby występ na Euro 1996),
ani w klubie (porażka z Juventusem z Pucharze Mistrzów). Na początku mundialu
zobaczył czerwoną kartkę i został odsunięty od dwóch spotkań. Jednak w kolejnych
rundach przełamał się i wyrósł na lidera drużyny, a zdobywając w finale dwie
bramki stał się bohaterem narodowym Francji. Tuż za napastnikiem grał również
Youri Djorkaeff (30, Inter Mediolan), szybki, sprawnie operujący między liniami
ataku i pomocy.

Po rezygnacji z usług Cantony, Ginoli i Loko, Jacquet miał wiele kłopotów z
doborem głównego atakującego. Najczęściej grał dwukrotny król strzelców
francuskiej ekstraklasy 28-letni Stéphane Guivarc’h (AJ Auxerre), ale w turnieju
nie zdobył żadnej bramki. Najlepszym strzelcem (trzy gole) okazał się
niespodziewanie młody Thierry Henry (21, AS Monaco), który był zmiennikiem
Guivarc’h’a. Oprócz niego do bramek rywali trafiali także najmłodszy w drużynie
David Trezeguet (AS Monaco) i Christophe Dugarry (26, Olympique Marsylia), który
nie występował w pierwszej jedenastce tylko dlatego, że podczas turnieju zmagał
się z kontuzją.

W czasie mundialu grali także obrońcy Frank Leboeuf (30, Chelsea F.C.), który
zastąpił Blanca, pauzującego za czerwoną kartkę, w finale turnieju oraz 25-letni
Vincent Candela, dubler Lizarazu w spotkaniu z Danią. Na francuskie boiska
wybiegali również Bernard Diomede (24, AJ Auxerre) oraz Patrick Vieira (22,
Arsenal Londyn) i Robert Pirès (25, FC Metz). Dwaj ostatni wkrótce potem stali
się ważnymi ogniwami drużyny. Ani minuty nie zagrał żaden z rezerwowych
bramkarzy – Lama (35, West Ham United) i Lionel Charbonnier (32, AJ Auxerre).

Po mundialu zgodnie z wcześniejszymi zapowiedziami Jacquet zrezygnował z funkcji
selekcjonera i został dyrektorem technicznym reprezentacji. Na swojego następcę
wyznaczył Rogera Lemerre’a, który był jego pierwszym asystentem.

Francuzi przeszli przez eliminacje do Euro 2000 z pewnymi kłopotami (remisy z
Ukrainą oraz porażka z Rosją), chociaż zajęli w swojej grupie pierwsze miejsce.
Lemerre nie zdecydował się na kadrową rewolucję i rzadko wprowadzał do drużyny
debiutantów. O sile reprezentacji, która od czerwca 1999 roku nie doznała
porażki, stanowili zdobywcy Pucharu Świata z 1998 roku. W kadrze na mistrzostwa
Europy z mundialowej „22” znalazło się aż osiemnastu zawodników, przy czym
dwunastu z nich pamiętało nawet finały Euro 1996. Z zespołu mistrzów świata
odpadli tylko drugoplanowi wówczas Charbonnier i Diomede, nie spełniający
oczekiwań Guivarc’h oraz Boghossian wskutek kontuzji. Ich miejsca zajęli: Ulrich
Ramé (28, Girondins Bordeaux) jako trzeci bramkarz, pomocnik Johan Micoud (27,
Parma F.C.) oraz napastnicy Sylvain Wiltord (26, Bordeaux) i 21-letni Nicolas
Anelka z Realu Madryt.

Pewną pozycję w bramce miał Fabien Barthez (29), który kilka dni przed
rozpoczęciem mistrzostw podpisał kontrakt z Manchesterem United. Niezmieniona
pozostała również linia defensywy. Żelazny blok: Blanc (35, Inter Mediolan),
Desailly (32, Chelsea F.C.), Thuram (28, Parma F.C.) i Lizarazu (31, Bayern
Monachium) w finale grał ze sobą po raz dwudziesty szósty i w żadnym z tych
meczów Francja nie doznała porażki. Weteran Blanc na zakończenie swojej
reprezentacyjnej przygody został wybrany do najlepszej jedenastki turnieju.

Na środku pomocy występowali 32-letni kapitan drużyny Didier Deschamps (Chelsea
F.C.) oraz Patrick Vieira (24, Arsenal Londyn), który zastąpił Christiana
Karembeu. Mimo iż Karembeu cały sezon 1999-00 spędził na ławce rezerwowych w
Realu Madryt, Lemerre zdecydował się go zabrać na mistrzostwa. Miejsce w
pierwszej jedenastce Trójkolorowych stracił także bohater finału sprzed dwóch
lat Emmanuel Petit (30, Arsenal Londyn).

W opinii wielu obserwatorów najbardziej wyróżniającym zawodnikiem mistrzowskiej
drużyny był 28-letni Zinedine Zidane. Przegląd Sportowy, podsumowując występy
Francji na Euro 2000, pomocnika Juventusu scharakteryzował słowami: O tym
piłkarzu nie da się już pisać. Jego trzeba po prostu oglądać. Zidane, jako
jedyny Francuz oprócz Blanca, trafił do jedenastki turnieju. Na zakończenie 2000
roku drugi raz (wcześniej w 1998 roku) otrzymał Złotą Piłkę dla najlepszego
zawodnika Europy.

Francuzi grali znacznie ofensywniej niż dwa lata wcześniej. 22-letni Thierry
Henry (Arsenal Londyn), strzelec trzech goli, stał się w czasie Euro jedną z
najjaśniejszych gwiazd reprezentacji. Cofniętymi napastnikami byli Youri
Djorkaeff (32), który miał udany sezon w FC Kaiserslautern, oraz Christophe
Dugarry (28, Bordeaux), występujący wymiennie z Anelką, Wiltordem i Trezeguetem
(23, AS Monaco). Najskuteczniejszymi z tej czwórki okazali się Wiltord i
Trezeguet, którzy zresztą grali najkrócej. Zaliczyli dwa trafienia, w tym po
jednym w finale turnieju. Według wielu komentatorów drużyna Lemerre’a z 2000
roku była lepsza od tej z 1998, głównie dlatego, że wreszcie posiadała w swym
składzie rasowego napastnika.

Mecze finałowy i półfinałowy Trójkolorowi wygrali po strzeleniu złotego gola w
dogrywce. Przegrali tylko jedno spotkanie, ze współgospodarzem turnieju
Holandią. Jednak już wcześniej zapewnili sobie awans z grupy, a w tamtym meczu
grali w rezerwowym składzie.

Przed Francją tylko reprezentacja RFN z początku lat 70. dzierżyła jednocześnie
tytuły mistrza Europy i świata, tyle, że Niemcy zdobyli je w odwrotnej
kolejności. Francuscy dziennikarze po Euro 2000 nazwali swoją reprezentację
mistrzami wszechświata.

Dwa miesiące po wygranym finale z Włochami w towarzyskim meczu z Anglią kariery
reprezentacyjne zakończyli Laurent Blanc, Didier Deschamps (opaskę kapitańską
przejął od niego Marcel Desailly) oraz rezerwowy bramkarz Bernard Lama (37,
PSG).

Na rok przed mundialem Francuzi wygrali Puchar Konfederacji, generalną próbę
przed światowym czempionatem. Do Korei i Japonii podopieczni Lemerre’a jechali
więc jako zdecydowani faworyci, mimo iż wyniki meczów towarzyskich na początku
2002 roku nie były zadowalające (5:0 ze Szkocją, 2:1 z Rumunią, ale 1:1 z
Australią, 0:0 z Rosją i 1:2 z Belgią). W ostatnim spotkaniu sparingowym
pokonali wprawdzie Koreę Południową, ale stracili za to Zinedine’a Zidane’a,
który doznał poważnej kontuzji i miał zagrać dopiero w ostatnim meczu grupowym.
Wcześniej z kadry także z powodu urazów wypadli Christian Karembeu i Robert
Pirès.

Roger Lemerre zabrał do Azji aż czternastu zawodników, którzy cztery lata
wcześniej zdobyli mistrzostwo świata (Francuzi mieli jedną z najstarszych
drużyn, ich średnia wieku wynosiła 29 lat) i wbrew nawoływaniom prasy nie
powołał Steve’a Marleta z Olympique Lyon i Erica Carriere’a z FC Nantes.

Już w inauguracyjnym meczu turnieju, z Senegalem, Francuzi, mimo przewagi i
większej liczby oddanych strzałów, popełniali dużo indywidualnych błędów, poza
tym widoczny był brak lidera. Po jednej, zaskakującej akcji podopiecznych
francuskiego szkoleniowca Brunona Metsu przegrali 0:1. Najniżej oceniono występy
Youriego Djorkaeffa (34, Bolton Wanderers) oraz Franka Leboeufa (34, Olympique
Marsylia), który w kolejnym spotkaniu ustąpił miejsca Vincentowi Candeli (29, AS
Roma). W prasowych komentarzach podkreślano słabość linii ataku, chociaż
tworzyło ją trzech zawodników – Thierry Henry (25, Arsenal Londyn), David
Trezeguet (25, Juventus F.C.) i Sylvain Wiltord (28), partner Henry’ego z
Arsenalu, oraz nie najlepszą formę obrońców, wśród których tylko Lilian Thuram
(30, Juventus F.C.) nie przekroczył trzydziestu lat (kapitan Marcel Desailly,
tak jak Leboeuf, miał 34 lata, a Bixente Lizarazu – 33).

W drugim meczu, z Urugwajem na boisko wybiegła niemal dokładnie taka sama
jedenastka (29-letni Johan Micoud z Parmy zastąpił Djorkaeffa, a Candela –
Leboeufa), która sześć dni wcześniej uległa Senegalowi. Mecz zakończył się
bezbramkowym remisem, a od dwudziestej piątej minuty Francja grał w dziesiątkę,
po tym jak czerwoną kartkę otrzymał Henry. Wiadomo było, że w ostatnim spotkaniu
nie zagra również Emmanuel Petit (32, Chelsea F.C.), pauzujący za dwie żółte
kartki. Zastąpił go Claude Makélélé (29), który miał udany sezon w Realu Madryt
i przez wielu dziennikarzy uważany był za znacznie większe wzmocnienie drużyny
niż mający już najlepsze piłkarskie chwile za sobą Petit. Z Duńczykami po raz
pierwszy w tych mistrzostwach miał także zagrać Zidane.

Mimo to podopieczni Rogera Lemerre’a przegrali 0:2. Obrońcy mistrzowskiego
trofeum oraz mistrzowie Europy zajęli w grupie ostatnie miejsce i żegnali się z
turniejem bez strzelonej bramki. Francuska prasa nie zostawiła na piłkarzach i
selekcjonerze suchej nitki, oszczędzając jedynie Zidane’a, Patricka Vieirę (26,
Arsenal Londyn), który okazał się godnym następcą Deschamps’a oraz ratującego
wielokrotnie zespół przed utratą goli Fabiena Bartheza (31, Manchester United).
Lemerre’owi zarzucano brak jasnej wizji i ciągłe tasowanie piłkarzami i
ustawieniem oraz zbyt wielkie zaufanie w możliwości i umiejętności
doświadczonych zawodników. Dziennikarze zastanawiali się, czemu od pierwszych
minut nie grał 21-letni Djibril Cissé z AJ Auxerre, w tamtym czasie uważany za
jedną z największych nadziei piłkarstwa francuskiego.

Po tym turnieju kariery reprezentacyjne zakończyli Leboeuf, Dugarry, Djorkaeff
oraz Petit i Karembeu, a Candela już nigdy później nie został powołany do kadry
narodowej. Miejsce Rogera Lemerre’a zajął Jacques Santini.

Wielu komentatorów zgodnie podkreślało, że po mundialu 2002 w historii
reprezentacji Francji skończyła się pewna epoka, a pokolenie piłkarzy urodzonych
pod koniec lat 60. i na początku 70., pokolenie mistrzów świata i Europy, szybko
powinno zacząć ustępować miejsca zawodnikom młodym, nieogranym, ale głodnym
sukcesu.

Jednak szkielet drużyny, mimo początkowych zapowiedzi nowego selekcjonera
Jacques’a Santiniego, od czasu Mistrzostw Świata 2002 pozostał właściwie
nienaruszony. Szkoleniowca broniły wyniki – Francuzi w eliminacjach do Euro 2004
wygrali wszystkie mecze, w których stracili tylko dwie bramki, a na rok przed
turniejem po raz drugi triumfowali w rozgrywkach o Puchar Konfederacji. Do
Portugalii jechali także jako drużyna niepokonana od osiemnastu meczów (ostatni
raz przegrali w marcu 2003 roku). Kilka tygodni przed mistrzostwami w finale
Ligi Mistrzów po raz pierwszy od jedenastu lat grała drużyna z Francji – AS
Monaco, której gwiazdami byli Ludovic Giuly i Jérôme Rothen. Giuly nie znalazł
się w kadrze na mistrzostwa Europy z powodu kontuzji, a Rothen, mimo nawoływań
kibiców i dziennikarzy, oglądał mecze z ławki rezerwowych.

Santini zmienił za to ustawienie zespołu na 1-4-4-2. Dzięki temu w ataku zagrali
obok siebie Thierry Henry (27, Arsenal Londyn) i David Trezeguet (27, Juventus
F.C.). Efektywniejszy okazał się ten pierwszy. W meczu ze Szwajcarią strzelił
dwa decydujące o zwycięstwie gole.

Liderami linii obrony byli cały czas mistrzostwie świata z 1998 roku – Lilian
Thuram (32, Juventus F.C.), którego Santini przesunął na środek defensywy, oraz
Bixente Lizarazu (35, Bayern Monachium). W spotkaniu z Chorwacją w podstawowej
jedenastce wybiegł także inny weteran Marcel Desailly, ale zawinił przy obu
golach strzelonych przez Chorwatów. Był to ostatni mecz 36-letniego obrońcy
Chelsea F.C. w reprezentacji. Na prawej flance występował zbierający bardzo
dobre noty w Premiership William Gallas (27), partner i następca Desailly’ego w
Chelsea. Za to inny 27-latek stoper Mikael Silvestre z Manchesteru United został
przez francuskich dziennikarzy uznany za najsłabsze ogniwo defensywy.

Opinię jednego z najlepszych bramkarzy świata potwierdził po raz kolejny Fabien
Barthez (33, Olympique Marsylia). Grał spokojniej, pewniej, mniej efektowniej
niż dawnej, ale znacznie bardziej skutecznie. Obronił rzut karny Davida Beckhama
w inauguracyjnym meczu z Anglią.

Inaczej niż na poprzednich mistrzostwach Europy gra reprezentacji uzależniona
była od formy właściwie tylko jednego piłkarza, kapitana zespołu 32-letniego
Zinedine’a Zidane’a. Pomocnik Realu Madryt okazał się najlepszym strzelcem
Trójkolorowych (trzy bramki) oraz zdecydowanym liderem na boisku i poza nim. Dwa
gole zdobyte w ostatnim sekundach spotkania z podopiecznymi Svena-Görana
Erikssona zadecydowały o ostatecznym kształcie tabeli grupy B i pierwszym
miejscu dla Francji. Defensywnymi pomocnikami byli piłkarze grający na co dzień
w klubach z Londynu – Claude Makélélé (31, Chelsea) i Patrick Vieira (28,
Arsenal). Dla Roberta Pirèsa (31), także zawodnika Arsenalu, występującego w
kadrze od 1996 roku, Euro 2004 było pierwszą poważną imprezą piłkarską, na
której grał w podstawowej jedenastce Trójkolorowych.

Po szczęśliwym zwycięstwie nad Anglią we Francji zapanowała wielka euforia. Mimo
słabszego meczu z Chorwacją, Trójkolorowi zwyciężyli Szwajcarię i zajęli
pierwsze miejsce w grupie. Dzięki temu w ćwierćfinale nie spotkali się z
faworyzowaną Portugalią, ale znacznie niżej rozstawioną w rankingu FIFA Grecją.
Jednak niespodziewanie spotkanie wygrali podopieczni Ottona Rehhagela, którzy
kilka tygodni później ograli w finale turnieju Portugalczyków.

Po mistrzostwach kariery reprezentacyjne zakończyli Desailly i Lizarazu, a także
Zidane, Thuram i Makélélé, którzy jednak powrócili do kadry w sierpniu 2005 roku
i pomogli jej awansować do mundialu 2006. Trener Santini już przed mistrzostwami
podpisał kontrakt z Tottenhamem Londyn. Wśród jego następców wymieniano
najczęściej mistrzów świata Laurenta Blanca lub Didier Deschamps’a, szkoleniowca
Monaco. Ostatecznie szefowie federacji zdecydowali, że nowym selekcjonerem
będzie opiekun francuskiej młodzieżówki Raymond Domenech.

Domenech wprowadził do reprezentacji kilku nowych piłkarzy, głównie swoich
wychowanków z drużyny młodzieżowej. W połowie 2005 roku, kiedy ważyły się losy
Francji w eliminacjach do mistrzostw świata, udało mu się namówić Zinedine’a
Zidane’a, Claude’a Makélélégo i Liliana Thurama do powrotu do kadry. Mimo kilku
istotnych zmian personalnych, drużyna wciąż budowana była wokół doświadczonych
zawodników. Najważniejsi z nich – Zidane, Thuram, Vieira, Makélélé, Henry,
Wiltord – przekroczyli już trzydzieści lat. Istniało duże prawdopodobieństwo, że
po wielu triumfach odniesionych z reprezentacją (pięciu z nich grało na Euro
2000, czterech na mundialu 1998) oraz w klubach mogli nie odczuwać już takiego
głodu sukcesu, jak jeszcze kilka lat wcześniej.

Prasa francuska narzekała na nieefektowny i nieskuteczny styl gry (w
eliminacjach Francuzi zanotowali aż pięć remisów, po dwa z Izraelem i Szwajcarią
i jeden z Irlandią) oraz krytykowała pomysły szkoleniowe Domenecha, który
otwarcie mówił o tym, że przy wyborze meczowej jedenastki kieruje się
astrologią. Mimo to drużyna przed mundialem od czasu zakończenia Euro 2004
zanotowała tylko jedną porażkę, w meczu towarzyskim ze Słowacją, rozegranym w
marcu 2006 roku.

Francja zagrała w mistrzostwach świata w grupie G. Po dwu remisach (0:0 ze
Szwajcarią, 1:1 z Koreą Południową) do ostatniego meczu ważyły się jej losy
awansu z grupy. Dzięki zwycięstwu 2:0 z Togo, Trójkolorowi zajęli drugie miejsce
i w 1/8 finału spotkali się z Hiszpanią. Zdaniem wielu komentatorów dopiero w
tym meczu pokazali, że mimo zaawansowanego wieku większości podstawowych
zawodników, mogą walczyć o najważniejsze trofeum. Wygrali z podopiecznymi Luisa
Aragonésa 3:1. W kolejnych rundach zostawili w pokonanym boju faworytów
mistrzostw, obrońców tytułu Brazylię (1:0 w ćwierćfinale) i wicemistrzów Europy
Portugalię (1:0 w półfinale). Niespodziewanie dla większości komentatorów
awansowali do finału, gdzie dopiero w rzutach karnych (1:1, k. 3:5) ulegli
Włochom. Finał zapisał się w historii z powodu czerwonej kartki dla kończącego
karierę Zinedine’a Zidane’a, który w '109 minucie uderzył głową Marca
Materazziego.

Średnia wieku zawodników wynosiła 29 lat, tyle ile w czasie mundialu 2002, w
którym Trójkolorowi odpadli już w pierwszej rundzie. Właśnie najbardziej
doświadczeni – Zidane (34 lata, Real Madryt), środkowy obrońca Lilian Thuram
(34, Juventus F.C.) i dwaj defensywni pomocnicy Patrick Vieira (30, Juventus
F.C.) oraz Claude Makélélé (33, Chelsea F.C.) – otrzymali najwyższe noty i
wszyscy trafili do najlepszej drużyny mistrzostw FIFA.

Francuzi dostosowali się do panującego wśród większości ekip na mundialu
przekonania, że o sukcesie decyduje przede wszystkim skuteczna gra w obronie
(podopieczni Domenecha stracili tylko trzy gole). Kwartet defensorów dowodzony
przez Thurama – Willy Sagnol (29, Bayern Monachium), William Gallas (29, Chelsea
F.C.) i najmłodszy z nich Éric Abidal (27, Olympique Lyon) – rzadko dopuszczał
rywala pod swoje pole karne, tak że bramkarz Fabien Barthez (35, Olympique
Marsylia) zaliczył niewiele interwencji. Zresztą przed turniejem faworytem do
gry w bramce był Grégory Coupet (35), który w barwach Olympique Lyon z dobrej
strony pokazał się w Lidze Mistrzów. Coupet wobec problemów zdrowotnych i
dyscyplinarnych Bartheza częściej grał w eliminacjach, ale trener Domenech, po
konsultacjach z Zidane’em, podjął decyzję o odsunięciu go na ławkę rezerwowych.

Liderem zespołu i drugiej linii był Zidane. Według wielu dziennikarzy gdyby nie
incydent z meczu finałowego, występ kapitana zespołu mógł być oceniony w samych
superlatywach. Zidane ustawiony był tuż za napastnikiem, ale często dołączał do
niego podwajając siłę ataku, zamieniał się miejscami ze skrzydłowymi, cofał się,
umiejętnie rozdzielał piłki i strzelał gole (zaliczył trzy trafienia, w finale,
decydujące w półfinale i 1/8 finału). Obaj skrzydłowi, odkrycie turnieju
23-letni prawoskrzydłowy Franck Ribéry (Olympique Marsylia) i Florent Malouda
(26, Olympique Lyon), w swoich klubach grali na pozycji środkowych pomocników.
Dlatego obaj często schodzili do środka, robiąc miejsce dla bocznych obrońców,
szczególnie dla aktywnego Sagnola. Dwaj defensywni pomocnicy – Vieira i Makélélé
– asekurowali defensorów i zatrzymywali ataki rywala już na jego połowie. Vieira
częściej angażował się w akcje ofensywne.

W ataku za wykańczanie akcji odpowiedzialny był Thierry Henry (29), mający za
sobą udany sezon w Arsenalu. Często też wracał, robiąc tym samym miejsce dla
ofensywnych pomocników, zazwyczaj dla wchodzącego z głębi pola Zidane’a. Henry
strzelił trzy bramki, w tym dającą zwycięstwo w meczu z Brazylią.

Po turnieju Domenech rozważał dymisję, ale ostatecznie postanowił poprowadzić
drużynę w eliminacjach do Euro 2008. Nie zagrają w niej Zidane i Barthez, który
nie mógł po mistrzostwach znaleźć klubu i, podobnie jak kapitan zespołu,
zakończył piłkarską karierę.

Francuzi, pomimo drobnych kłopotów (2 porażki ze Szkocją, remis z Ukrainą)
przeszli do finałowego turnieju na 2 miejscu w grupie eliminacyjnej. Turniej
trójkolorowym nie wyszedł jednak najlepiej. Trafili do grupy „śmierci” z
Włochami, Holandią i Rumunią. Początkowo bezbramkowy remis z Rumunią oraz wysoka
porażka 1:4 z Holandią. Mimo zwycięstwa w eliminacjach przegrali 2:0 z Włochami
po bramce z karnego oraz czerwonej kartki Érica Abidala padła druga bramka i
ostatecznie awans do ćwierćfinału zapewniły sobie Włochy.

Do finałów Francja awansowała po dwumeczu barażowym z Irlandią. Podczas
spotkania rewanżowego Thierry Henry za pomocą ręki podał piłkę Williamowi
Gallasowi. Obrońca strzelił bramkę i zapewnił Francji udział w mistrzostwach.
Wynik meczu został oprotestowany przez Irlandię, jednak FIFA oddaliła zażalenie,
argumentując niezmiennością decyzji sędziego.

W pierwszym meczu Francuzi zremisowali z Urugwajem 0:0. Następny mecz przegrali
z Meksykiem 0:2. Nicolas Anelka podczas przerwy obarczył za złe wyniki trenera
Raymonda Domenecha. Za swoje zachowanie piłkarz został odesłany do domu. Ostatni
mecz grupowy zagrali z RPA. Mecz zakończył się przegraną 1:2. Jedyną bramkę dla
francuzów strzelił Florent Malouda, zaś trójkolorowi ostatecznie zajęli ostatnie
miejsce w grupie za Urugwajem, Meksykiem i RPA.

Francuzi przygodę z EURO 2012 rozpoczęli remisem z Anglikami 1:1. W drugim
spotkaniu sięgnęli po trzy punkty pokonując Ukraińców 2:0. W ostatnim meczu w
grupie ulegli reprezentacji Szwecji 0:2, mimo to awansowali do fazy pucharowej z
drugiego miejsca w grupie. W ćwierćfinale po dwóch bramkach Xabiego Alonso
Francuzi przegrali z reprezentacją Hiszpanii 0:2 i tym samym zakończyli swój
udział w Mistrzostwach EURO 2012.

Jako organizator mistrzostw automatycznie znaleźli się w grupie A razem z
Albanią, Rumunią i Szwajcarią. Zajęli w niej pierwsze miejsce i z dorobkiem
siedmiu punktów (po zwycięstwach z Rumunią 2:1 w meczu otwarcia oraz Albanią 2:0
i bezbramkowym remisie ze Szwajcarią) awansowali do dalszej fazy turnieju. W 1/8
finału zmierzyli się z reprezentacją Irlandii, z którą wygrali 2:1 po obu
trafieniach Antoine’a Griezmanna. W ćwierćfinale zmierzyli się z Islandią, z
którą wygrali 5:2 po dwóch golach Oliviera Giroud oraz jednym kolejno Paula
Pogby, Dimitri Payeta i Antoine’a Griezmanna. W półfinale Euro Francuzi zagrali
z reprezentacją Niemiec. Wygrali ten mecz 2:0 po obu golach Antoine’a
Griezmanna. Awansowali tym samym do finału w którym to zagrali z Portugalią.
Przegrali ten mecz po dogrywce 0:1, zostając tym samym wicemistrzami Europy.

Reprezentacja Francji rozegrała z reprezentacją Polski siedemnaście meczów –
odniosła osiem zwycięstw, pięć razy zremisowała i czterokrotnie schodziła z
boiska pokonana, bramki 0:0.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_2010

XIX Mistrzostwa Świata w Piłce Nożnej były rozgrywane w Republice Południowej
Afryki w dniach od 11 czerwca do 11 lipca 2010 roku. Mistrzem świata została
Hiszpania, która w finale pokonała Holandię po dogrywce. Organizatorzy turnieju
zajęli 3 miejsce w grupie i zostali pierwszymi w historii gospodarzami, którzy
zakończyli udział w turnieju na pierwszej fazie rozgrywek.

Były to pierwsze mistrzostwa świata w piłce nożnej rozegrane na kontynencie
afrykańskim. Pierwotnie do organizacji mistrzostw zgłosiło się pięć krajów:
Egipt, Libia z Tunezją, Maroko i RPA. Tunezja wycofała się, gdy FIFA podjęła
decyzję o niedopuszczeniu kandydatur podwójnych. Libia zaś została
zdyskwalifikowana przez FIFA, gdyż bez Tunezji przestała spełniać stawiane
kandydatom wymogi. 15 maja 2004 roku w Zurychu komitet wykonawczy FIFA 14
głosami wybrał RPA na gospodarza mistrzostw w 2010 roku. Maroko otrzymało 10
głosów, a Egipt nie otrzymał żadnego.

Oficjalną maskotką w kształcie lamparta zostało Zakumi. Oficjalna prezentacja
odbyła się w Johannesburgu 22 września 2008 roku.

Na 11 czerwca 2010 FIFA wyznaczyła mecz otwarcia, faza grupowa zakończyła się 25
czerwca, mecze 1/8 finału odbyły się w dniach od 26-29 czerwca, mecze
ćwierćfinałowe odbywały się w dniach 2 i 3 lipca, półfinały trwały w dniach 6 i
7 lipca, mecz o 3. miejsce był 10 lipca, a finał odbył się 11 lipca.

Wszystkie drużyny muszą brać udział w kwalifikacjach do Mistrzostw Świata w RPA
w 2010 roku. Po raz pierwszy od Mistrzostw Świata 1934, gospodarz (RPA) weźmie
udział w kwalifikacjach, ponieważ pokrywają się one z eliminacjami Pucharu
Narodów Afryki 2010. Jednak bez względu na wynik eliminacji gospodarze mają
zagwarantowany udział w Mistrzostwach Świata. Losowanie grup, w których odbywać
się będą eliminacje do turnieju finałowego miało miejsce w Durbanie, RPA 25
listopada 2007 roku. Z udziału w rozgrywkach wycofały się reprezentacje Bhutanu,
Brunei, Erytrei, Filipin, Guamu, Laosu, Republiki Środkowoafrykańskiej oraz Wysp
Świętego Tomasza i Książęcej.

Po rozdzieleniu wszystkich drużyn, które awansowały na koszyki, losowanie grup
odbyło się w dniu 4 grudnia 2009 w Kapsztadzie w RPA. Ceremonię losowania
prowadził sekretarz generalny FIFA – Jerome Valcke oraz zdobywczyni Oscara –
aktorka Charlize Theron.

Lista 29 sędziów głównych wybrana przez FIFA do sędziowania meczów Mistrzostw
Świata:

Mistrz Świata w Piłce Nożnej 2010 (Hiszpania) otrzymał kwotę równą 30 milionów
USD. Przegrana drużyna z finału (Holandia) dostała 24 miliony USD. Za sam udział
w Mistrzostwach Świata, FIFA nagrodziła każdą federację piłkarską kwotą 1
miliona USD. Pula nagród wynosiła 420 milionów USD[potrzebny przypis].



https://pl.wikipedia.org/wiki/Mustafa_I

Mustafa I Szalony - (ar. مصطفى الأول, ur. 1592 – zm. 20 stycznia 1639) - sułtan
z dynastii Osmanów, panował w okresie 1617-1618 i 1622-1623.

Syn Mehmeda III, brat Ahmeda I. Niedorozwinięty umysłowo lub chory psychicznie,
za Ahmeda I kilkanaście lat spędził w areszcie domowym pozostawał pod wpływem
politycznym kliki dworskiej. Po raz pierwszy zasiadł na tronie po śmierci brata,
rok później został odsunięty od władzy na rzecz bratanka gdy jego szaleństwo
wyszło na jaw, wojsko zaniepokoiło się, lud dowiedział się o jego chorobie i
zorganizowano przewrót który wyniósł na tron jego bratanka Osmana II. Gdy ten
został zamordowany przez janczarów podczas trwającego siedem dni buntu został
posadzony na tronie po raz drugi. Władze w jego imieniu sprawowała jego matka i
wielki wezyr Kara Davud Pasza. W między czasie zorganizowano przewrót by pozbyć
się szalonego sułtana, stało się tak w wyniku manipulacji sułtanki Kosem, wtedy
to w roku 1623 ostatecznie zrzekł się tronu na rzecz drugiego bratanka, zarazem
syna Kosem - Murada IV.

Mustafa I jest jedną z głównych postaci w popularnym tureckim serialu Wspaniałe
stulecie: Sułtanka Kösem. W jego rolę wcielili się Alihan Türkdemir i Boran
Kuzum.



https://pl.wikipedia.org/wiki/Ronaldo

Ronaldo Luís Nazário de Lima (wym. [χoˈnawdu luˈiz naˈzaɾiu dʒi ˈlimɐ]; ur. 18
września 1976 w Rio de Janeiro) – brazylijski piłkarz, który grał na pozycji
napastnika. Oprócz brazylijskiego posiada także hiszpański paszport. Najmłodszy
w historii laureat nagrody Piłkarz Roku FIFA dla najlepszego piłkarza świata i
Złotej Piłki dla najlepszego piłkarza grającego w Europie. Drugi najlepszy
strzelec w historii mistrzostw świata (15 goli).

Największym sukcesem piłkarskim Brazylijczyka jest złoty medal na MŚ 1994 oraz
MŚ 2002 i tytuł króla strzelców na tymże turnieju.

14 lutego 2011 roku ogłosił zakończenie kariery piłkarskiej. Cztery miesiące
później po raz ostatni wystąpił w barwach reprezentacji. Na początku lipca 2012
roku Ronaldo został dyrektorem sportowym w Corinthians São Paulo.

Pierwszym profesjonalnym klubem Ronaldo, do którego trafił w marcu 1993, w wieku
16 lat, było Cruzeiro z miasta Belo Horizonte. Został zaoferowany kierownictwu
drużyny przez byłego reprezentanta Brazylii – Jairzinho, który także proponował
zawodnika innej wielkiej drużynie – São Paulo FC, ale ich ówczesny trener, Tele
Santana, nie skorzystał z okazji do zatrudnienia juniora. Cruzeiro zapłaciło za
część praw do Ronaldo 50 tysięcy dolarów. Swój pierwszy oficjalny mecz w
seniorskiej drużynie rozegrał 25 maja 1993, kiedy to trener Cruzeiro – Pinheiro
– oszczędzając graczy przed półfinałem Pucharu Brazylii, pozwolił mu zagrać w
wyjazdowym spotkaniu przeciwko Caldense Poços de Caldas (wygranym 1-0) w ramach
mistrzostw stanu Minas Gerais.

Do września tego samego roku, Ronaldo występował jedynie w drużynie juniorów lub
meczach towarzyskich. Dobre występy w tych grach oraz odejście z drużyny jednego
z napastników otworzyły mu drogę do pierwszego składu. 7 września 1993 roku
zadebiutował w mistrzostwach Brazylii przeciwko Corinthians (0-2 w Belo
Horizonte) i stał się podstawowym graczem Cruzeiro. Tego samego miesiąca stanął
przed szansą wywalczenia swego pierwszego seniorskiego tytułu – w finale Recopa
1993 przeciwko São Paulo FC. Po dwóch meczach, zakończonych bezbramkowymi
remisami, doszło do serii rzutów karnych. Ronaldo nie wykorzystał swojego, a
Cruzeiro przegrało tytuł.

Do końca rozgrywek Campeonato Brasileiro rozegrał jeszcze 13 meczów i strzelił w
nich 12 bramek, co dało mu trzecie miejsce na liście najlepszych strzelców
turnieju. Rozgłos przyniósł mu występ na własnym boisku przeciwko Bahii (7
listopada 1993), który Cruzeiro wygrało 6-0, a 17-letni Ronaldo strzelił wówczas
5 goli. Stał się wtedy 6. graczem w historii Campeonato Brasileiro, który
dokonał tej sztuki (rekord ten został pobity w 1997 roku przez Edmundo – 6
bramek).

Kilka dni po tym popisie otrzymał pierwsze powołanie do kadry narodowej na mecz
z Niemcami, w którym jednak, podobnie jak miesiąc później z Meksykiem, nie
zagrał. Wpływ na powołanie Ronaldo do reprezentacji miały też występy w
Supercopa 1993, gdzie w 4 meczach zdobył 8 goli. Zyskał wtedy przydomek „Matador
Azul” (Niebieski Zabójca, od koloru strojów Cruzeiro), a słowo „matador”,
określające niezwykle skutecznego napastnika, wpisało się na stałe do
futbolowego słownika brazylijskich komentatorów.

W roku 1994, w mistrzostwach stanu Minas Gerais (Campeonato Mineiro),
kontynuował swoją znakomitą skuteczność. W 18 meczach w ramach tych rozgrywek
zdobył 22 bramki, zostając królem strzelców, a prowadzone przez niego Cruzeiro
zdobyło tytuł mistrza. Zaliczył także długo oczekiwany debiut w kadrze
narodowej, a stało się to 23 marca w meczu przeciwko Argentynie, wygranym przez
Brazylię 2-0. Ronaldo musiał wtedy występować jako „Ronaldinho”, gdyż w zespole
był już inny Ronaldo. W kolejnym meczu, 4 maja przeciwko Islandii, strzelił
swego pierwszego gola, a Brazylia zwyciężyła 3-0. W międzyczasie brał z Cruzeiro
(które w kwietniu wykupiło za milion dolarów resztę praw do zawodnika) udział w
Copa Libertadores 1994, w którym rozegrał 8 meczów i strzelił 2 gole. Cruzeiro
odpadło w 1/8 finału z chilijskim Unión Española, ale Ronaldo dał się zapamiętać
golem strzelonym Boca Juniors, kiedy przeszedł z piłką niemal pół boiska mijając
argentyńską obronę.

Dobra gra w klubie zaowocowała powołaniem na Mistrzostwa Świata 1994, podczas
których nie zagrał jednak żadnego meczu. Po powrocie z mundialu Ronaldo wystąpił
w jeszcze jednym meczu dla Cruzeiro (towarzysko przeciwko Botafogo, 7 sierpnia),
w którym strzelił swoją ostatnią bramkę dla klubu. Przed meczem ogłoszono, że
PSV Eindhoven zapłacił za niego 6 milionów dolarów i Ronaldo wyjeżdża do Europy.
Był to wówczas najdroższy transfer z brazylijskiego klubu za granicę.

Po mundialu w USA Ronaldo został kupiony do PSV za 6 milionów
dolarów[potrzebny przypis]. W pierwszym sezonie gry dla holenderskiego klubu
Brazylijczyk rozegrał w Eredivisie 33 mecze i strzelił 30 goli, co pozwoliło mu
zostać królem strzelców i pierwszym od siedmiu lat piłkarzem, który zdobył
przynajmniej 30 bramek. Poprzednim, który tego dokonał, był Marco van Basten w
sezonie 1986/1987 (31 bramek). Również w tym sezonie Ronaldo zadebiutował w
europejskich pucharach. W spotkaniu przeciwko Bayerowi Leverkusen brazylijski
napastnik strzelił trzy gole, które jednak nie dały awansu jego drużynie do
dalszej rundy rozgrywek. W całym sezonie Ronaldo rozegrał 36 spotkań i strzelił
35 bramek. Na początku sezonu 1995/1996 Il Fenomeno doznał pierwszej kontuzji w
karierze – pęknięcia kości goleniowej pod kolanem. Leczenie trwało dość krótko,
przez co był gotowy do gry już w rundzie wiosennej, w której rozegrał 13 meczów
ligowych i strzelił 12 bramek. W całym sezonie rozegrał 21 spotkań i trafił do
siatki rywali 19 razy. Po tym sezonie Ronaldo przeszedł do FC Barcelona za 19
milionów dolarów[potrzebny przypis]. Ronaldo w barwach PSV rozegrał 57 spotkań i
strzelił 54 bramki, wygrał też z tym zespołem Puchar Holandii.

W hiszpańskim klubie Brazylijczyk grał tylko rok, ale możliwe że był to
najlepszy sezon w jego karierze. Ronaldo w samej Primera División rozegrał 37
spotkań i strzelił 34 bramki, a pod koniec 1996 roku Brazylijczyk został wybrany
najlepszym piłkarzem świata według plebiscytów FIFA i World Soccer Magazine.
Zajął też drugie miejsce w najważniejszym plebiscycie o Złotą Piłkę, którą
zdobył Niemiec Matthias Sammer, o 1 punkt wyprzedzając Brazylijczyka. W całym
sezonie 1996/1997 Ronaldo strzelił aż 47 bramek w 49 meczach, wygrał Superpuchar
Hiszpanii, Puchar Króla i Puchar Zdobywców Pucharów. Po tym sezonie został
kupiony przez Inter Mediolan, a włoski klub najpierw zapłacił 27 milionów
dolarów za zerwanie kontraktu Brazylijczyka z Barceloną, a następnie 53 miliony
dolarów za sam transfer.

Sezon 1997/1998 dla Ronaldo był bardzo dobry. Brazylijczyk został wicemistrzem
Serie A, wygrał Puchar UEFA, został wicekrólem strzelców serie A z 25 bramkami
na koncie, a w całym sezonie rozegrał 47 spotkań i strzelił 34 bramki. Pod
koniec 1997 roku wygrał ponownie plebiscyty na piłkarza roku FIFA, World Soccer
Magazine i wreszcie Złotą Piłkę. Sezon 1998/1999 był w połowie zmarnowany przez
kontuzje, a Brazylijczyk rozegrał w nim 29 spotkań i strzelił 15 bramek. Pod
koniec 1998 roku Ronaldo stawał na podium wszystkich plebiscytów, zajmując 2.
miejsce w konkursie na piłkarza roku FIFA, 3. według World Soccer Magazine i
również 3 według France Football, mimo przegranych plebiscytów to powszechnie
jednak Brazylijczyk uchodził w dalszym ciągu za najlepszego piłkarza świata a
rozegrane przez niego lata 1996 – 1998 uznaje się za jedną z największych
dominacji w historii futbolu jednego piłkarza. W sezonach 1999/2000 i 2000/2001
Ronaldo dwukrotnie zerwał więzadła krzyżowe w prawym kolanie, skutkiem czego
właściwie w ogóle nie wybiegał na murawę. Zdołał się wykurować dopiero pod
koniec sezonu 2001/2002 roku, w którym rozegrał kilkanaście spotkań i strzelił
kilka bramek, dzięki czemu dostał powołanie na Mistrzostwa Świata, które
odbywały się w Korei i Japonii. W mediolańskim klubie zawodnik rozegrał 99
spotkań i strzelił 59 bramek. Po Mistrzostwach Świata kupił go Real Madryt za 45
milionów euro.

Debiut w barwach „Królewskich” zaliczył 6 października, z powodu ciągłych
kontuzji, wchodząc na ostatnie 30 minut w ramach 4. kolejki La Liga, przeciwko
Deportivo Alavés Vitoria. Minutę później strzeli gola z woleja, po podaniu
Roberto Carlosa i nie minęło 20 minut, a do siatki trafił ponownie, po podaniu
McManamana, a Real zwyciężył 5:2. Następne spotkania w wykonaniu Brazylijczyka
nie były tak owocne. Ronaldo nie potrafił strzelić gola przez ponad miesiąc i po
raz pierwszy zaczęto mówić o jego nadwadze. Jednak w grudniu Brazylijczyk już
wchodził na odpowiednie obroty, a w finale o Puchar Interkontynentalny przeciw
Olimpia Asunción strzelił gola na 1:0, a mecz zakończył się wynikiem 2:0.
Brazylijczyk dostał samochód marki Toyota dla najlepszego piłkarza finałowego
spotkania. W grudniu otrzymał też wiele prestiżowych nagród dla najlepszego
piłkarza świata, po raz trzeci wygrał plebiscyt World Soccer Magazine, co nie
udało się nikomu w ponad 30-letniej historii tego plebiscytu i został piłkarzem
roku FIFA, co też jest rekordem, który rok później wyrównał Zinedine Zidane.
Ronaldo drugi raz zwycięża plebiscyt Złota Piłka i po raz pierwszy otrzymuje
Złotego buta dla króla strzelców Mistrzostw Świata, wygrywa też jako trzeci
piłkarz w historii i pierwszy po ponad 30 latach plebiscyt na najlepszego
sportowca świata według BBC Sports Personality of the Year Overseas Personality.
Wcześniej dokonali tego Eusébio w 1966 i Pelé w 1970 roku. Następne miesiące dla
Brazylijczyka w Realu są również udane i dość regularnie trafia do bramki rywala
i jest jednym z najlepszych piłkarzy madryckiego klubu, z 18 bramkami w 19
ostatnich spotkaniach, z 2 hat-trickami, w tym kapitalny mecz 23 kwietnia na Old
Trafford, gdzie strzelił 3 gole i pozbawił szans Manchester United na awans do
półfinału Ligi Mistrzów. W półfinale Real musi uznać wyższość Juventusu Turyn,
ale zostaje mistrzem La Liga, a w decydującym meczu 38. kolejki o mistrzostwo
Hiszpanii z Athletic Bilbao wygrywa 3:1, a Ronaldo strzelając 2 gole zostaje
graczem meczu. Brazylijczyk kończy sezon z 30 bramkami w 44 meczach i tytułem
wicekróla strzelców La Liga. Na początku sezonu 2003/2004 Real Madryt wygrywa
Superpuchar Hiszpanii, a Ronaldo jest jednym z lepszych piłkarzy w dwumeczu
strzelając 1 gola. Pod koniec roku zostaje piłkarzem numer 3 na świecie według
Piłkarz roku FIFA. Sezon 2003/2004 był dla Królewskich i Ronaldo wręcz idealny
do końca lutego, Królewscy mając po 26 kolejkach La Liga przewagę 8 i 9 punktów
kolejno nad Valencią i Deportivo La Coruña, byli też już w finale Pucharu Króla
i walczyli o ćwierćfinał Ligi Mistrzów z Bayernem Monachium. Jednak wszystko
zacięło się już w 27 kolejce kiedy padł remis 1:1 z Racingiem Santander, a
Ronaldo doznał kontuzji która wykluczyła go na 3 tygodnie, W tym czasie Real
Madryt rozegrał 4 spotkania, rewanż z Bayernem Monachium w 1/8 Królewscy wygrali
1:0 i awansowali do 1/4 LM po bramce Zidane’a, następnie zremisowali mecz ligowy
z Realem Zaragoza 1:1, a kilka dni później po dogrywce przegrali finał Pucharu
Króla również z Zaragozą 2:3, a kolejny mecz ligowy przegrywają z Athletic
Bilbao 4:2 i z blisko 10 punktowej przewagi nad Valencią i Deportivo już prawie
nic nie zostało. Na następny mecz wrócił już Ronaldo i Real wygrał z AS Monaco
4:2 w 1/4 LM, a Brazylijczyk strzelił 1 gola i sprokurował karnego którego
wykorzystał Luís Figo. Następnie przyszła wygrana w ramach 31 kolejki La Liga
nad Sevillą aż 5:1 i 2 bramki strzelił Ronaldo. Później stał się kataklizm, Real
przegrał rewanżowe spotkanie z AS Monaco 3:1 i nie awansował do półfinału Ligi
Mistrzów oraz nie wygrał żadnego z ostatnich 7 spotkań La Liga. Drużyna z
Madrytu zajęła 4 miejsce w tych rozgrywkach a wygrała je Valencia mając 7
punktów przewagi nad Realem. Ronaldo został Królem strzelców La Liga mając 24
gole w 32 meczach, a w całym sezonie strzelił 31 bramek grając 48 spotkań, Z
całą pewnością największą winę ponosi defensywa „królewskich”, która w samej
lidze straciła aż 54 bramki, a Valencia dokładnie 2 razy mniej. Sezon 2004/2005
był dla Realu równie słaby i tym razem już bez żadnego tytułu. Ronaldo do końca
lutego 2005 strzelił ledwie 14 bramek w 31 meczach, a rozkręcił się dopiero w
marcu i omal nie doprowadził Królewskich do tytułu mistrza Hiszpanii, ale do
klubu FC Barcelona zabrakło jednak 4 punktów. Łącznie Brazylijczyk strzelił w
tym sezonie 24 gole w 45 meczach. Sezon 2005/2006 był równie słaby, a Ronaldo
poza dobrym początkiem sezonu nie miał udanego z powodu ciągłych odnawiających
się kontuzji. Real Madryt nie zdobył żadnego tytułu, a Ronaldo strzelił łącznie
15 bramek w 27 spotkaniach. Przed sezonem 2006/2007 Milan był gotów wyłożyć za
Ronaldo 18 milionów euro, ale transakcja nie doszła do skutku, Brazylijczyk
jednak z powodu konfliktu z nowym trenerem Fabio Capello był tylko rezerwowym.
Zdołał jednak strzelić ważnego gola w meczu z Athletic Bilbao przed zimowym
okienkiem transferowym, w którym to właśnie przeszedł do Milanu za 7,5 miliona
euro i w niewielkim stopniu pomógł Realowi zdobyć tytuł mistrza Hiszpanii, który
mimo iż na koniec sezonu miał tyle samo punktów co FC Barcelona – po 76 to w
dwumeczu pomiędzy dwoma drużynami Real odniósł zwycięstwo i remis. Ronaldo dla
Realu przez pół sezonu rozegrał 13 spotkań i strzelił 4 gole, został też
mistrzem Hiszpanii. Przez 4 i pół sezonu grając w Realu strzelił 104 gole w 177
meczach, zdobył Puchar Interkontynentalny, Superpuchar Hiszpanii i dwukrotnie
mistrzostwo La Liga.

Do Milanu oficjalnie trafił 30 stycznia 2007 roku. Zadebiutował 11 lutego w
meczu przeciwko Livorno, który Milan wygrał 2:1. W następnym meczu ze Sieną
strzelił swoje pierwsze gole dla Milanu. W tym meczu zaliczył również jedną
asystę, a Mediolański klub wygrał to spotkanie 4:3. Do końca sezonu wystąpił
jeszcze w 13 meczach i strzelił w nich 7 goli. Wygrał również Superpuchar Europy
i Klubowe Mistrzostwa Świata w następnym sezonie. W sezonie 2007/2008 w
spotkaniu z Livorno doznał kontuzji, po której rozwiązał kontrakt z klubem. W
Milanie rozegrał 20 meczów w których strzelił 9 goli. Występował tylko w meczach
ligowych.

Ronaldo podczas rekonwalescencji trenował z Flamengo Rio de Janeiro. Jednak 9
grudnia 2008 roku napastnik podpisał roczny kontrakt z ligowym rywalem Flamengo
– Corinthians São Paulo. Ronaldo pierwszy mecz w barwach Corinthians rozegrał 4
marca 2009 roku przeciwko Itumbiara EC. Pierwszego gola strzelił cztery dni
później w spotkaniu z Palmeiras São Paulo. Do tej pory w barwach Corinthians São
Paulo rozegrał 38 spotkań i strzelił 23 bramki, 10 spotkań i 8 bramek w
Campeonato Paulista zostając najlepszym piłkarzem tych rozgrywek, 8 spotkań i 3
bramki biorąc udział w turnieju o Puchar Brazylii i 20 spotkań i 12 bramek w
rozgrywkach ligowych Campeonato Brasileiro.

Następny sezon w barwach Corinthians nie był tak udany dla Ronaldo jak
poprzedni, w rozgrywkach Campeonato Paulista rozegrał 9 spotkań i strzelił 3
gole a jego zespół nie zdołał awansować do półfinałów. W Copa Libertadores
odpadło już w 1/8 po zaciętym dwumeczu z Flamengo, pierwsze spotkanie zostało
rozegrane w Rio de Janeiro i gospodarze wygrali 1:0, drugie na własnym stadionie
Corinthians wygrało 2;1 i jednego gola strzelił Ronaldo, niestety stracony gol
na wyjeździe spowodował że to FLamengo awansowało do ćwierćfinałów, Brazylijczyk
w tych rozgrywkach zagrał 7 razy i strzelił 3 gole. W Campeonato Brasileiro
walka o mistrzostwo kraju toczyła się pomiędzy trzema zespołami – Fluminense,
Cruzeiro i Corinthians, na ostatnią kolejkę przed końcem Fluminense z 66
punktami miało jeden punkt przewagi nad Corinthians i dwa nad Cruzeiro. Ostatnia
kolejka zakończyła się wygraną ówczesnych liderów i zdobywając 69 punktów
zostali oni mistrzami kraju, Timão swoje spotkanie tylko zremisowali i w związku
z wygrana Cruzeiro spadli na 3 miejsce które premiuje jednak do gry w następnej
edycji Copa Libertadores. Ronaldo na 38 kolejek rozegrał jedynie 11, liczne
kontuzje (uda, łydki) nie pozwoliły mu rozwinąć skrzydeł i włączyć się do walki
o króla strzelców, Brazylijczyk do 30 kolejki zagrał tylko 3 spotkania, na dobre
wrócił na koniec sezonu gdy zostało 9 kolejek do końca, IL Fenomeno wówczas
opuścił tylko jedno spotkanie, w 11 meczach w Brasileiro strzelił 6 bramek,
warto odnotować że z nim w składzie jego zespół nie zaznał goryczy porażki
osiągając 6 zwycięstw i 5 remisów. W całym sezonie 2010 we wszystkich
rozgrywkach Ronaldo rozegrał tylko 26 spotkań, strzelił 12 goli i dorzucił do
tego 6 asyst. Nazario de Lima w barwach Corinthians przez 2 sezony zdołał
rozegrać 65 spotkań, strzelić 35 bramek i zaliczyć 11 asyst.

14 lutego 2011 roku Ronaldo ogłosił zakończenie piłkarskiej kariery.
Brazylijczyk planował zakończyć przygodę z futbolem po upływie sezonu, jednak
zmienił zdanie. Powodem takiej decyzji było odpadnięcie jego klubu z rozgrywek
Copa Libertadores oraz konflikt z kibicami klubu, ale przede wszystkim problemy
zdrowotne, które miały duży wpływ na jego podatność na kontuzję oraz na nadwagę.
Napastnik cierpi na niedoczynność tarczycy, chorobę, która spowalnia metabolizm
organizmu. Od Lipca 2012 Roku Ronaldo jest Dyrektorem Sportowym w Corinthians
São Paulo.

W grudniu został współwłaścicielem zespołu Fort Lauderdale Strikers,
występującego w North American Soccer League.

1Uwzględniono też rozgrywki stanowe Campeonato Mineiro (20 meczów, 22 gole) i
Campeonato Paulista (21 meczów, 11 goli). 2Recopa Sudamericana (1 mecz),
Superpuchar Hiszpanii (3 mecze, 3 gole), Play-off do Pucharu UEFA (1 mecz),
Puchar Interkontynentalny (1 mecz, 1 gol)

Ronaldo w reprezentacji Brazylii zadebiutował 23 marca 1994 roku w meczu
przeciwko Argentynie pojawiając się na ostatnie 10 minut spotkania. Pierwszego
gola strzelił w następnym meczu z reprezentacją Islandii. Po bardzo dobrych
występach w klubie, Ronaldo został powołany na mundial w 1994 roku. W żadnym z
siedmiu spotkań nie zgrał, jednak jako członkowi 22 osobowej kadry należał mu
się złoty medal. W 1995 roku wraz z reprezentacją pojechał na Copa America do
Urugwaju. Razem z kolegami zdobył srebrny medal. Na Igrzyskach Olimpijskich w
Atlancie Brazylia zdobyła brązowy medal, a Ronaldo w meczu o trzecie miejsce
strzelił jednego z goli. Rok później Il Fenomeno został powołany na Copa America
w Boliwii. Strzelił tam pięć goli w 6 meczach, został wicekrólem strzelców i
najlepszym piłkarzem całego turnieju, a ze swoją reprezentacją zdobył złoty
medal. Następnym dużym turniejem w którym uczestniczył był mundial we Francji.
Ronaldo strzelił 4 gole i zaliczył trzy asysty. Przed finałem w którym Brazylia
ulegała gospodarzom turnieju 3:0 dostał napadu padaczkowego. Cztery lata później
na Mistrzostwach Świata w Korei i Japonii, Brazylijczyk zdobył złoty medal i
został królem strzelców turnieju. W finałowym meczu dwa razy pokonał Olivera
Kahna. Po turnieju stwierdził:

Na mundialu w Niemczech Ronaldo strzelił trzy gole, zaś z Brazylią dotarł do
ćwierćfinału w którym Canarinhos ulegli Francji. Po tym meczu został odsunięty
od reprezentacji, nie wystąpił w niej przez pięć kolejnych lat. Po raz ostatni
zagrał w barwach Canarinhos w swoim pożegnalnym spotkaniu, przeciwko Rumunii
(1:0), 7 czerwca 2011.

W 1999 roku Ronaldo poznał Milene Domingues, z którą ożenił się kilka miesięcy
później. Małżeństwo nie przetrwało jednak długo, bo już w 2003 roku para się
rozstała. Z tego związku Ronaldo ma syna Ronalda urodzonego 6 kwietnia 2000 roku
w Mediolanie. Jego nową partnerką jest Maria Beatriz Antony z którą pobrał się w
lutym 2005 roku. 24 grudnia 2008 roku w Rio de Janeiro przyszła na świat ich
córka Maria Sophia. 8 grudnia 2010 roku dowiedzieliśmy się, iż Ronaldo jest
ojcem, chłopca pochodzącego z Singapuru, niejakiego Alexa. Chłopiec urodził się
w 2005 roku i jest owocem romansu Il Fenomeno z mieszkającą w Singapurze,
Brazylijką – Michele Umezu. Testy DNA potwierdziły ojcostwo zawodnika. Po
otrzymaniu wyniku powiedział on: „Alex jest moim synem, bratem trojga moich
pięknych dzieci tak jak on. Będę go zawsze traktować jak ojciec pełniąc
wszystkie obowiązki i przyjemności.”. Ronaldo kilka dni wcześniej zapisał na
swoim Twitterze, że cieszy się ze spotkania z Alexem i jeśli badania wykażą, że
jest ojcem chłopca to z przyjemnością poniesie odpowiedzialność. Poddał się
zabiegowi wazektomii.



https://pl.wikipedia.org/wiki/Manuel_Neuer

Manuel Peter Neuer (ur. 27 marca 1986 w Gelsenkirchen) – niemiecki piłkarz
występujący na pozycji bramkarza w niemieckim klubie Bayern Monachium oraz w
reprezentacji Niemiec, której jest kapitanem. Złoty medalista Mistrzostw Świata
2014, brązowy medalista Mistrzostw Świata 2010 oraz złoty medalista Mistrzostw
Europy U-21 2009. Uczestnik Mistrzostw Europy 2012 i 2016.

Manuel Neuer urodził się w Gelsenkirchen, a piłkarską karierę rozpoczynał w
Schalke 04. Przeszedł przez wszystkie szczeble drużyn juniorskich, aż w 2003
trafił do rezerw Schalke grających w Regionallidze – jednak spadł z nimi do
Oberligi i przez rok grywał na szczeblu czwartoligowym. W sezonie 2005/2006
został przesunięty do pierwszej drużyny Schalke jako zmiennik Franka Rosta. W
sezonie 2006/2007 zadebiutował w Bundeslidze – 19 sierpnia w wygranym 1:0
wyjazdowym meczu z Alemannią Aachen. Natomiast w 10. kolejce w meczu z Bayernem
Monachium znów zagrał w pierwszej jedenastce i grał na tyle dobrze, że trener
Mirko Slomka postawił na niego, zaś Frank Rost musiał odejść do Hamburger SV. W
całym sezonie rozegrał pełne 27 ligowych spotkań i wywalczył z Schalke
wicemistrzostwo Niemiec.

W sierpniu 2010 został wyznaczony jako kapitan Schalke. W sezonie 2010/2011
Neuer zdobył puchar Niemiec, zagrał w półfinale ligi mistrzów z Manchesterem
United i wraz z drużyną zajął 10. miejsce w Bundeslidze.

1 czerwca 2011 podpisał kontrakt z Bayernem Monachium. W półfinale Ligi Mistrzów
2011/2012 z Realem Madryt obronił 2 rzuty karne: Cristiano Ronaldo i Kaki.
Natomiast w finale przegranym przez Bayern po serii rzutów karnych strzelił gola
na 3:2 z karnego. Rok później zdobył to trofeum, gdzie w finale "Bawarczycy"
pokonali Borussię Dortmund 2-1. Wraz z klubem zdobył także mistrzostwo Niemiec.
30 sierpnia 2013 roku zagrał przeciwko Chelsea w meczu o Superpuchar Europy.
Mecz zakończył się wynikiem 2-2 po dogrywce i w serii rzutów karnych Neuer
obronił strzał Romelu Lukaku. Bayern jako jedyny klub niemiecki zdobył to
trofeum. Neuer został wybrany piłkarzem roku według francuskiego "L'Equipe" za
rok 2014. Ponadto został po raz kolejny wybrany do jedenastki roku i został
uznany za najlepszego bramkarza na świecie[potrzebny przypis].

Neuer w swojej karierze ma w dorobku występy w reprezentacji Niemiec U-18 (1
mecz), U-19 (11 meczów), U-20 (4 mecze), oraz U-21. Był uważany za jednego z
następców Olivera Kahna i Jensa Lehmanna w bramce pierwszej reprezentacji
Niemiec. W 2009 wraz z reprezentacją U-21 zdobył mistrzostwo Europy. Po kontuzji
Rene Adlera, Joachim Loew wybrał go na bramkarza nr 1 na Mistrzostwa świata 2010
w RPA, gdzie zdobył brązowy medal. W meczu z Anglią zaliczył asystę przy golu
Miroslava Klose. Dwa lata później wystąpił na mistrzostwach Europy w Polsce i na
Ukrainie, w których Niemcy dotarli do półfinału. Neuer został powołany na
Mistrzostwa Świata 2014 w Brazylii. W pierwszym meczu grupowym bramkarz zachował
czyste konto a Niemcy wygrali z Portugalią 4:0. 13 lipca zagrał w finale
Mistrzostw Świata z Argentyną, gdzie jego drużyna wygrała 1:0, a gola zdobył w
113. minucie meczu Mario Götze. Bramkarz otrzymał nagrodę najlepszego bramkarza
turnieju. Ponadto otrzymał także złote rękawice.



https://pl.wikipedia.org/wiki/Pie%C5%9B%C5%84_lodu_i_ognia

Pieśń lodu i ognia (ang. A Song of Ice and Fire) – seria powieści fantasy
autorstwa amerykańskiego pisarza George’a R.R. Martina, zaplanowana na siedem
tomów, z których jak na razie wydanych zostało pięć: Gra o tron, Starcie królów,
Nawałnica mieczy, Uczta dla wron oraz Taniec ze smokami. Trwają prace nad
kolejnymi tomami sagi: The Winds of Winter i A Dream of Spring.

Martin zaczął pisać pierwszy tom w 1991 roku, książka wydana została w 1996. Rok
później otrzymała nagrodę Locusa w kategorii najlepsza powieść fantasy. Martin
został jeszcze trzykrotnie laureatem tej nagrody: w 1999 roku za Starcie królów,
w 2001 za Nawałnicę mieczy oraz za Taniec ze smokami w 2012. Pierwsze pięć tomów
rozeszło się w nakładzie ponad 24 milionów egzemplarzy i zostało
przetłumaczonych na ponad 20 języków.

Dotychczas na świecie ukazało się pięć tomów sagi, natomiast dwa tomy są w
przygotowaniu. W Polsce tomy cyklu Pieśń lodu i ognia wydaje Zysk i S-ka.

Podczas pisania Uczty dla wron okazało się, że objętość powstającej książki
przekracza możliwości wydawnicze, dlatego Martin zdecydował się na jej podział.
W ten sposób w Uczcie dla wron opisana została tylko część wydarzeń (z punktu
widzenia tylko niektórych bohaterów), a pozostałe (dziejące się w tym samym
czasie, tylko w innych miejscach) zostały opisane w Tańcu ze smokami.

Miejscem akcji Pieśni lodu i ognia jest fikcyjny świat, w którym pory roku mogą
trwać kilka lat. Około trzysta lat przed wydarzeniami z Gry o tron Siedem
Królestw leżących na kontynencie Westeros zostało podbitych i zjednoczonych
przez ród Targaryenów, który ujarzmił smoki. Kilkanaście lat przed pierwszą
częścią powieści ostatni król z rodu Targaryenów, Aerys II, został zabity w
wyniku rebelii sił wielkich lordów, dowodzonych przez młodego Roberta
Baratheona. Po obaleniu Targaryenów Robert zostaje nowym królem. Ostatni
potomkowie rodu Targaryenów – książę Viserys i jego młodsza siostra Daenerys –
przebywają na wygnaniu na kontynencie Essos. Główny wątek powieści koncentruje
się na wydarzeniach związanych z walką o władzę między wielkimi rodami Arrynów,
Baratheonów, Greyjoyów, Lannisterów, Martellów, Starków, Tullych i Tyrellów oraz
chęci odzyskania tronu przez Viserysa i Daenerys.

Parę rozdziałów z dotychczas wydanych tomów Pieśni lodu i ognia zostało wydanych
jako nowele w latach 1996–2002:

Martin napisał również kilka opowiadań osadzonych w realiach świata Pieśni lodu
i ognia:

W opracowaniu pozostaje opowiadanie The She-Wolves/The She-Wolves of Winterfell,
które miało zostać wydane w 2013 roku, zamiast niego wydano jednak The Princess
and the Queen, a premiera The She-Wolves została przesunięta.

18 stycznia 2007 autor ogłosił, że stacja Home Box Office Inc zrealizuje pilot
serialu opartego na cyklu Pieśni lodu i ognia.

2 marca 2010, po zrealizowaniu odcinka pilotażowego, stacja podjęła decyzję o
produkcji pierwszej serii serialu, którego premiera odbyła się 17 kwietnia 2011.
Zdjęcia rozpoczęły się 26 lipca 2010. Większość scen była kręcona w Irlandii
Północnej i na Malcie.

19 kwietnia 2011 stacja HBO podjęła decyzję o realizacji kolejnej serii. Jest
ona oparta na wydarzeniach z drugiego tomu cyklu Pieśni lodu i ognia.

Po emisji drugiego odcinka drugiej serii zarząd HBO podjął decyzję o
zrealizowaniu trzeciej serii. Ukazała się ona na wiosnę 2013 roku (31 marca w
Stanach Zjednoczonych, 1 kwietnia w Polsce) na antenie HBO i jest oparta na
pierwszym, oraz częściowo na drugim, tomie Nawałnicy mieczy.

Po emisji pierwszego odcinka trzeciej serii zarząd HBO oznajmił, że ukaże się
czwarta seria, której pierwszy odcinek wyemitowany został 6 kwietnia 2014 (w
Polsce 7 kwietnia). Do obsady dołączyli m.in. Indira Varma, Pedro Pascal i Mark
Gatiss. 12 kwietnia 2015 (w Polsce 13 kwietnia) został wyemitowany pierwszy
odcinek piątego sezonu serialu, a 24 kwietnia 2016 (w Polsce 25 kwietnia)
rozpoczęła się emisja sezonu szóstego.

Na podstawie motywów z Pieśni lodu i ognia zrealizowano kilka gier
komputerowych:

Powstały również gra karciana, gra fabularna oraz komiks pod tytułem Gra o tron.
Wydawnictwo Fantasy Flight Games wydało również dwie gry planszowe: Gra o tron
(oryg. A Game of Thrones) w 2003 roku i Bitwy Westeros (oryg. Battles of
Westeros) w 2010 roku. W oparciu o zamieszczone w książce opisy potraw powstała
również książka kucharska Uczta lodu i ognia (oryg. Feast of Ice and Fire).

20 marca 2007 George R.R. Martin ogłosił na swoim blogu, że udzielił licencji na
produkcję replik broni ze świata Pieśni lodu i ognia firmie Jalic Inc. z
Michigan pod nazwą Valyrian Steel. W ofercie znalazły się między innymi: Długi
Pazur – miecz półtoraręczny Jona Snowa, Lód – rodowy miecz dwuręczny Starków
oraz młot bojowy Roberta Baratheona. Firma produkuje także repliki broni użytych
w produkcji HBO, które wyglądem odbiegają od tych opisanych w powieści.



https://pl.wikipedia.org/wiki/Lista_odcink%C3%B3w_serialu_Gra_o_tron

Lista odcinków Gry o Tron (ang. Game of Thrones) – amerykańskiego serialu,
stworzonego na podstawie Pieśni lodu i ognia, sagi fantasy autorstwa
amerykańskiego pisarza George’a R.R. Martina. Twórcami są David Benioff oraz
D.B. Weiss. Akcja rozgrywa się na fikcyjnych kontynentach: Westeros i Essos i
przedstawia losy wojny bogatych rodzin szlacheckich o Żelazny Tron Siedmiu
Królestw.

Emitowany jest od 17 kwietnia 2011 przez stację HBO. Od 18 kwietnia 2011 do 9
czerwca 2014 premiera w Polsce odbywała się o godzinie 22.00 w poniedziałki,
dzień po premierze w USA. Od 16 czerwca 2014 premiera polska odbywa się
równolegle z amerykańską, czyli o 3.00 w nocy czasu polskiego.

Niedługo po ukazaniu się pierwszych odcinków 4. serii HBO potwierdziła, że
zostaną wyemitowane sezony piąty i szósty. W 2016r. stacja HBO potwierdziła, że
8 sezon który zostanie wyemitowany w 2018r. będzie ostatnim sezonem Gry o tron
równocześnie zapowiadając, że 7 sezon produkcji zostanie wyemitowany w czerwcu
2017r.

9 marca 2017 roku zostało ogłoszone, że premiera siódmego sezonu serialu nastąpi
16 lipca 2017 roku.



https://pl.wikipedia.org/wiki/Kamienie_migda%C5%82kowe

Kamienie migdałkowe (ang. tonsil stones, tonsilar concretions, tonsilloliths) –
czopy retencyjne tworzące się w zachyłkach (kryptach) migdałków podniebiennych.

Kamienie migdałkowe mogą przybierać różne rozmiary – od kilkumilimetrowych,
które najczęściej nie są niebezpieczne dla zdrowia, po kilkucentymetrowe (od
rozmiarów poniżej 1 mm do 41x21x19 mm) a ich masa wynosi od 0,56 do 42 gramów.
Większe kamienie mogą wywoływać reakcję zapalną: powiększenie i bolesność
migdałków, wrażenie obecności ciała obcego. Ich barwa może się wahać od
kremowej, poprzez żółtawą, do lekko zielonej. Konsystencja jest zwarta, jednak
są one miękkie i łatwo można je rozetrzeć.

Niezależnie od rozmiarów mają bardzo nieprzyjemny, wręcz odrażający zapach i
mogą być przyczyną cuchnącego oddechu – halitozy. Spowodowane jest to
zawartością lotnych związków siarki (metanotiolu i siarkowodoru) będących
wynikiem działania bakterii beztlenowych, a także putrescyny (cuchnącej
dwuaminy).

Nie istnieje leczenie zapobiegające nawrotom tworzenia się kamieni, jednak
regularne utrzymywanie higieny jamy ustnej może doraźnie zapobiec ich tworzeniu
lub znacząco wydłużyć czas potrzebny na ich uformowanie. Pomaga płukanie jamy
ustnej naparem z szałwii, octem winnym, wodnym roztworem nadtlenku wodoru, oraz
płynami do płukania jamy ustnej o działaniu bakteriobójczym.

Innym sposobem na zapobieganie tworzenia się kamieni migdałkowych jest użycie
lasera medycznego do usunięcia brzegów krypty naokoło tworzącego się kamienia =
ablacja laserowa (kryptoliza laserowa).

Jedynym, skutecznym sposobem na stałe pozbycie się nawracających kamieni
migdałkowych jest zabieg wycięcia migdałków.

Kamienie migdałkowe występują u około 10% populacji, często w efekcie zapalenia
migdałków.



https://pl.wikipedia.org/wiki/Marina_%C5%81uczenko-Szcz%C4%99sna

Marina Łuczenko-Szczęsna (ukr. Марина Лученко), występująca na scenie jako
MaRina (ur. 3 lipca 1989 w Winnicy) – polska piosenkarka, kompozytorka i aktorka
znana z serialu 39 i pół.

Urodziła się w Związku Socjalistycznych Republik Radzieckich w Winnicy (obecnie
terytorium Ukrainy). W wieku 2 lat razem z rodzicami i bratem przeprowadziła się
do Polski, skąd pochodzą jej dziadkowie. Rodzina osiadła w Stalowej Woli. Jest
absolwentką szkoły muzycznej I stopnia w klasie fortepianu oraz Liceum
Ogólnokształcącego im. Agnieszki Osieckiej w Warszawie.

Wokalistka jest trzykrotną laureatką Międzyszkolnego Festiwalu w Stalowej Woli.
W 1998 zajęła drugie miejsce na Międzynarodowym Festiwalu Piosenki Dziecięcej w
Częstochowie. Wzięła również udział w programach Szansa na sukces i Droga do
Gwiazd. W 2000 wystąpiła w spektaklu Waldemara Krzystka Ballada o zabójcach. W
2004 wcieliła się w tytułową rolę żeńską w musicalu Janusza Józefowicza pt.
Romeo i Julia w teatrze Studio Buffo. W 2007 wzięła udział w międzynarodowym
konkursie „New Wave”. Zajęła 3. miejsce i otrzymała nagrodę pieniężną w
wysokości 20 tysięcy dolarów oraz możliwość podpisania kontraktu płytowego z
niemieckim oddziałem wytwórni Universal Music Group. Ponadto otrzymała nagrodę
specjalną w wysokości 50 tysięcy dolarów, ufundowaną przez Ałłę Pugaczową. Od 2
do 30 marca 2008 brała udział w emitowanej przez stację TVN 7. edycji programu
Taniec z gwiazdami. Jej partnerem tanecznym był Michał Uryniuk. Odpadli w 5.
odcinku, zajmując 10. miejsce. W 2009 piosenkarka dołączyła do obsady serialu 39
i pół, w którym wcielała się w rolę Amandy, nieślubnej córki głównego bohatera
Darka Jankowskiego (w tej roli Tomasz Karolak).

25 lutego 2010 podczas gali VIVA Comet 2010 wokalistka premierowo wykonała swój
debiutancki singel „Glam Pop”. 23 kwietnia otrzymała nagrodę Eska Music Awards w
kategorii Debiut roku. W lipcu tego samego roku wydany został jej drugi singel
pt. „Pepper Mint”. 31 grudnia wystąpiła podczas koncertu sylwestrowego telewizji
TVP2, gdzie wykonała m.in. premierowy utwór „Wenus Mars” w duecie z Mrozem.

Na początku 2011 otrzymała dwie nominacje do nagród VIVA Comet 2011 w
kategoriach Debiut roku oraz Image roku. 5 listopada 2011 ukazał się jej
debiutancki album zatytułowany Hard Beat, który promowały single „Electric Bass”
i „Saturday Night”. Na płycie nie znalazły się dotychczasowe nagrania
piosenkarki.

W 2012 Łuczenko otrzymała cztery nominacje do VIVA Comet Awards. W maju tego
samego roku nagrodzona została statuetką Plejada Top Ten 2012 za „świetną
debiutancką płytę i skok na głęboką wodę”. 4 sierpnia 2012 wystąpiła na
Festiwalu Piosenki Rosyjskiej w Zielonej Górze, podczas którego ze swoją
interpretacją utworu „O niom” wzięła udział w rywalizacji o Złoty Samowar. W
2012 wokalistka została twarzą marki Levi’s na sezon jesień-zima 2012/2013.
Ponadto została ambasadorką gry DanceStar Impreza na PlayStation Move. W grudniu
2014 była jedną z gwiazd biorących udział w projekcie 21 Allstars, w ramach
którego zrealizowała utwór i teledysk pt. „Kocham Te Święta”.

18 kwietnia 2016 ukazał się jej nowy singel zatytułowany „On My Way”.
Producentem piosenki jest Pete Boxsta, natomiast współkompozytorem Arrow
Benjamin. Teledysk do utworu wyreżyserowała Sasha Samsonova. 21 października
ukazał się singel „Let Me Love the Lonely”, który piosenkarka nagrała w duecie z
brytyjskim wokalistą Jamesem Arthurem na polskie wydanie jego drugiej studyjnej
płyty Back from the Edge.

Łuczenko spotykała się z wokalistą zespołu Afromental, Wojciechem „Łozo”
Łozowskim, oraz piosenkarzem Łukaszem „Mrozu” Mrozem. W 2013 związała się z
piłkarzem Wojciechem Szczęsnym. 7 lipca 2015 para zaręczyła się. 21 maja 2016
wzięli ślub. W trakcie przyjęcia weselnego wystąpił James Arthur, który wykonał
m.in. utwór „Roses” w duecie z MaRiną.

23 maja 2014 w Bostonie Łuczenko przeszła zabieg usunięcia polipa lewej struny
głosowej, który przeprowadził Steven M. Zeitels.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_2002

XVII Mistrzostwa Świata w Piłce Nożnej w 2002 roku zostały rozegrane w dniach 31
maja–30 czerwca w Korei Południowej i Japonii, którym przyznano organizację
imprezy w maju 1996 roku. Pierwszy raz w historii mistrzostwa zorganizowane
zostały przez dwa kraje i po raz pierwszy poza Europą i Ameryką.

Polska po raz pierwszy od 1986 roku zagrała w finałach mistrzostw świata, jednak
przegrała dwa pierwsze mecze (z Koreą Płd. 0:2 i Portugalią 0:4). Dopiero w
ostatnim meczu, grając w zupełnie zmienionym składzie, pokonała reprezentację
USA 3:1. Mimo to, zakończyła mistrzostwa na ostatnim miejscu w grupie. Stany
Zjednoczone, pomimo porażki w meczu z Polską zajęły drugie miejsce i awansowały
do dalszych gier.

Maskotką turnieju były trzy postacie: Ato, Nik i Kaz (określani również zbiorowo
jako The Spheriks) – trzej przybysze z miejsca zwanego Atmozone. Najwyższy –
żółty Ato symbolizuje trenera. Różowy Nik i niebieski Kaz to dwaj gracze /
kibice.

Do eliminacji przystąpiło 199 drużyn z całego świata, walcząc o 29 wolnych
miejsc na turnieju. Trzy zostały już odgórnie zarezerwowane dla gospodarzy
(Korea Południowa i Japonia) oraz obrońcy tytułu – Francji. Był to ostatni
turniej, w którym obrońca tytułu miał przywilej udziału bez eliminacji. Polska
do jej pierwszych od 1986 roku mistrzostw zakwalifikowała się jako pierwsza ze
strefy europejskiej.

Losowanie grup mistrzostw odbyło się 1 grudnia 2001 roku w Centrum Wystawowym
BEXCO w koreańskim mieście Pusan.

Miano króla strzelców turnieju wywalczył Brazylijczyk Ronaldo z dorobkiem 8
bramek. Mistrz świata pokonywał bramkarza w każdym meczu turnieju z wyjątkiem
ćwierćfinału. To największa liczba zdobytych goli przez jednego piłkarza od
czasu mistrzostw z 1970, gdy ówczesny król strzelców Gerd Muller zaliczył 10
trafień.



https://pl.wikipedia.org/wiki/Thiago_Cionek

Thiago Rangel Cionek (ur. 21 kwietnia 1986 w Kurytybie) – polski piłkarz
pochodzenia brazylijskiego występujący na pozycji obrońcy we włoskim klubie
Palermo oraz w reprezentacji Polski. Wychowanek Vila Hauer, występował także w
takich klubach jak Cuiabá, Bragança, CRB, Jagiellonia Białystok, Padova oraz
Modena. Zdobywca Pucharu Polski i Superpucharu Ekstraklasy.

Cionek rozpoczął swoją karierę w juniorskim zespole Vila Hauer Esporte Clube,
skąd w 2005 roku przeniósł się do czwartoligowego wówczas klubu Cuiabá.
Następnie na początku 2007 roku przeniósł się do portugalskiego trzecioligowca,
GD Bragança, zaś 18 marca 2007 roku podczas zremisowanego 1:1 spotkania z
Moreirense zadebiutował w nowych barwach, zdobywając zarazem swoją pierwszą
bramkę. W sumie w Portugalii rozegrał dwa spotkania, jednak jego klub spadł z
ligi, dlatego też Cionek zdecydował się na powrót do Brazylii, gdzie związał się
z drugoligowym CRB. Latem 2008 roku opuścił zespół, który zajmował wówczas
ostatnie miejsce w lidze, i ponownie przeniósł się do Europy. Najpierw trafił na
testy do włoskich Chievo i Atalanty, a następnie wylądował w Polsce, gdzie
sprawdzał go Lech Poznań.

Pod koniec czerwca 2008 roku Cionek trafił na testy do Jagiellonii Białystok.
Trzy tygodnie później, 20 lipca, podpisał z klubem trzyletni kontrakt, w którym
jednak zawarto klauzulę umożliwiającą rozwiązanie go po roku. Początkowo Cionek
miał problemy z uzyskaniem pozwolenia na pracę, przez co w nowych barwach
zadebiutował dopiero 2 września podczas wygranego 4:1 spotkania Pucharu
Ekstraklasy z ŁKS-em Łódź, w którym zdobył także swoją pierwszą bramkę dla
Jagiellonii. Dziesięć dni później zadebiutował w polskiej Ekstraklasie,
wychodząc w podstawowym składzie na przegrane 0:1 spotkanie z ŁKS-em. 8 maja
2009 roku w 34. minucie meczu z Lechią Gdańsk Cionek zdobył swoją pierwszą
bramkę w lidze. Chwilę potem, ciesząc się z bramki, za zdjęcie koszulki otrzymał
drugą żółtą kartkę, a konsekwencji czerwoną i musiał opuścić boisko, zaś
Jagiellonia przegrała to spotkanie 1:3. 30 maja zdobył bramkę samobójczą w
przegranym 0:2 spotkaniu z GKS-em Bełchatów. Ostatecznie Jagiellonia zakończyła
rozgrywki na 8. miejscu, a sam Cionek rozegrał w jej barwach w sumie 19 spotkań,
zdobywając 2 bramki.

Pierwszy występ w sezonie 2009/10 zanotował 8 sierpnia 2009 roku, zmieniając
Igora Lewczuka w 89. minucie zremisowanego 1:1 meczu z GKS-em Bełchatów. 8
listopada w przegranym 2:5 spotkania z Ruchem Chorzów Cionek uderzył w twarz
Andrzeja Niedzielana. Sędzia przewinienia nie zauważył, jednak na podstawie
powtórek wideo Komisja Ligi zdecydowała się przesłuchać Cionka, jednak
ostatecznie odstąpiła od ukarania zawodnika. 19 kwietnia 2010 roku zdobył bramkę
podczas przegranego 1:2 meczu z Legią Warszawa. W trakcie całej kampanii Cionek
rozegrał w sumie 32 spotkania i zdobył jednego gola, zaś Jagiellonia uplasowała
się na 11. miejscu. Klub dotarł także do finału Pucharu Polski, w którym pokonał
Pogoń Szczecin 1:0. Sam Cionek jednak w meczu finałowym nie wystąpił z powodu
przekroczenia limitu żółtych kartek.

Przed rozpoczęciem kolejnych rozgrywek Cionek przedłużył swój kontrakt z
Jagiellonią do 30 czerwca 2013 roku. Dzięki zdobyciu krajowego pucharu,
Jagiellonia otrzymało prawo gry w 3. rundzie eliminacyjnej Ligi Europy, gdzie
trafiła na grecki Aris Saloniki. 29 lipca 2010 roku klub przegrał z Arisem 1:2,
zaś Cionek, dla którego był to debiut w europejskich pucharach, rozegrał pełne
spotkanie. 1 sierpnia Jagiellonia z Cionkiem w składzie wygrała 1:0 z Lechem
Poznań i sięgnęła po Superpucharu Ekstraklasy. 5 marca 2011 roku w 88. minucie
zremisowanego 0:0 meczu z GKS-em Bełchatów Cionek został wyrzucony z boiska po
ujrzeniu dwóch żółtych kartek. 10 maja ponownie został ukarany czerwoną kartką,
tym razem z powodu brutalnego faulu na Arturze Sobiechu, który miał miejsce
podczas przegranego 0:2 spotkania z Polonią Warszawa. Dwa dni później Komisja
Ligi ukarała go za to przewinienie trwającym sześć spotkań zawieszeniem. Karę na
zawodnika nałożyła także sama Jagiellonia, która nakazała Cionkowi zapłacić
grzywnę w wysokości 15 tysięcy złotych, a także oddelegowała go do
dziesięciogodzinnej pracy z młodzieżą. Ostatecznie rozegrał on w trakcie całych
rozgrywek 26 spotkań, a Jagiellonia znalazła się na 4. miejscu w tabeli
Ekstraklasy.

Sezon 2011/12 Jagiellonia ponownie rozpoczęła od udziału w Lidze Europy. Tym
razem odpadła w 1. rundzie eliminacyjnej po przegranym 1:2 dwumeczu z kazachskim
Irtyszem Pawłodar. W obu spotkaniach Cionek grał przez pełne 90 minut. 11
września w przegranym 2:3 spotkaniu z Polonią Warszawa zdobył bramkę samobójczą,
a pięć dni później podczas przegranego 1:4 meczu z Lechem Poznań ponownie trafił
do własnej siatki. Trzeciego w sezonie gola samobójczego zdobył 11 listopada w
przegranym 0:2 meczu ze Śląskiem Wrocław. Pierwszą w trwających wówczas
rozgrywkach bramkę dla Jagiellonii zdobył 23 marca 2012 roku w wygranym 4:1
spotkaniu z Widzewem Łódź. Sezon zakończył z 32 występami na koncie oraz jednym
golem, zaś Jagiellonia uplasowała się na 10. pozycji w tabeli.

W sierpniu 2012 roku Cionek odmówił przedłużenia kontraktu z klubem, za co
został przesunięty do zespołu Młodej Ekstraklasy. Kilka dni później wstępnie
zaakceptował warunki nowej umowy i został przywrócony do kadry pierwszej
drużyny, występując w dwóch kolejnych ligowych spotkaniach.

30 sierpnia 2012 roku Cionek udał się do włoskiej Padovy na testy medyczne, a
następnie związał się z klubem trzyletnim kontraktem. W nowych barwach
zadebiutował 3 września podczas przegranego 2:3 spotkania ligowego z Livorno,
występując przez pełne 90 minut. Przez cały sezon Cionek rozegrał w sumie 30
spotkań w Serie B, wszystkie w pełnym wymiarze czasowym, i zajął z zespołem 11.
miejsce w lidze. Po zakończeniu rozgrywek łączono go z transferem do Parmy,
która miałaby go od razu wypożyczyć do słoweńskiej Goricy.

2 września 2013 roku oficjalna strona internetowa drugoligowej Modeny
poinformowała o rocznym wypożyczeniu Cionka. Pierwszy mecz w barwach klubu
rozegrał 5 października. Wówczas to Modena przegrała 1:2 z Empoli, zaś Cionek
pojawił się na boisku w 29. minucie w miejsce Alessandro Potenzy. Początkowo
miał problemy z wywalczeniem sobie miejsca, ostatecznie jednak przebił się do
podstawowego składu. Swoją pierwszą bramkę we Włoszech zdobył 8 marca 2014 roku
podczas zremisowanego 2:2 spotkania z Padovą. W sumie w trakcie sezonu wystąpił
31-krotnie, zdobywając jedną bramkę oraz awansując z klubem do baraży o awans do
Serie A. Po sezonie Modena zdecydowała się wykupić Cionka, podpisując z nim
trzyletni kontrakt.

W styczniu 2016 roku występujące we włoskiej ekstraklasie Palermo pozyskało
Cionka na zasadzie transferu definitywnego, a sam piłkarz podpisał z nowym
klubem dwuipółletni kontrakt. W barwach klubu zadebiutował 3 kwietnia tego
samego roku, wychodząc w podstawowym składzie i rozgrywając pełne 90 minut
przegranego 1:3 ligowego spotkania z Chievo Werona. Miejsce w składzie wywalczył
sobie jednak dopiero pod koniec sezonu, notując za swoje występy pozytywne
recenzje we włoskich mediach.

W 2010 roku, jeszcze przed otrzymaniem polskiego obywatelstwa, Cionek wyraził
chęć gry w reprezentacji Polski. 6 maja 2014 roku otrzymał pierwsze powołanie od
selekcjonera Adama Nawałki, a siedem dni później zadebiutował w narodowych
barwach, wychodząc w podstawowym składzie na zremisowane 0:0 towarzyskie
spotkanie z Niemcami.

Pod koniec maja 2016 roku znalazł się w 23-osobowej kadrze powołanej na
Mistrzostwa Europy 2016.

Mimo że urodził się w Brazylii, Cionek posiada polskie korzenie za sprawą swoich
pradziadków, Agaty Sykulskiej i Franciszka Cionka, którzy przed I wojną światową
opuścili Polskę i osiedlili się w Kurytybie. We wrześniu 2009 roku Cionek złożył
wniosek o przyznanie polskiego obywatelstwa, które uzyskał 3 października 2011
roku.



https://pl.wikipedia.org/wiki/Mario_Balotelli

Mario Barwuah Balotelli (ur. 12 sierpnia 1990 w Palermo) – włoski piłkarz
występujący na pozycji napastnika we francuskim klubie OGC Nice. Wychowanek
Lumezzane. Następnie zawodnik Interu, Manchesteru City, Milanu i Liverpoolu.
Reprezentant Włoch- srebrny medalista Mistrzostw Europy 2012 i brązowy medalista
Pucharu Konfederacji 2013.

Pierwsze piłkarskie kroki stawiał w parafialnej drużynie Mompiano (dzielnica
Brescii). Jako 16-latek zadebiutował w meczu 3. ligi w barwach A.C. Lumezzane.

We włoskiej Serie A debiutował w barwach Interu Mediolan w grudniu 2007 r. w
wygranym meczu z Cagliari (2:0). W sezonie Ligi Mistrzów 2009/2010 Balotelli
dochodząc do finału rozgrywanego na Estadio Santiago Bernabéu, triumfował wraz z
drużyną Interu[potrzebny przypis].

13 sierpnia 2010 roku Balotelli podpisał pięcioletni kontrakt z angielskim
Manchesterem City. W barwach nowego zespołu zadebiutował 19 sierpnia w meczu z
FC Timișoara. Na boisku pojawił się w 57. minucie spotkania, a kwadrans później
zdobył gola zapewniając zwycięstwo swojej nowej drużynie[potrzebny przypis].

W styczniu 2013 roku Balotelli powrócił na San Siro, by reprezentować barwy AC
Milan, który kupił włoskiego napastnika z Manchesteru City za 20 milionów
euro[potrzebny przypis]. Balotelli podpisał 4,5-letni kontrakt, w ramach którego
zarabiać miał 5 milionów euro rocznie[potrzebny przypis].

W Milanie zadebiutował 31 stycznia w nieoficjalnym meczu przeciwko Dafro
Boario[potrzebny przypis]. W czerwono-czarnej koszulce, w rozgrywkach Serie A,
zadebiutował 3 lutego w spotkaniu z Udinese Calcio. Balotelli zdobył wówczas na
San Siro dwie bramki, w tym jedną z rzutu karnego, a Rossoneri zwyciężyli
2:1[potrzebny przypis]. Sezon 2012/2013 Mario Balotelli zakończył bardzo dobrze,
zaliczając 12 trafień w 13 spotkaniach. Kolejny sezon, który również w całości
spędził w Milanie, okazał się jednym z najlepszych w jego karierze pod kątem
liczby zdobytych bramek.

25 sierpnia 2014 podpisał kontakt z Liverpoolem. Kwota transferu wyniosła 16 mln
funtów. We wtorek 25 sierpnia 2015 roku przeszedł testy medyczne w Mediolanie.

O jego grę w swojej reprezentacji starała się Ghana, ponieważ z tego kraju
pochodzą jego biologiczni rodzice, jednak sam Balotelli wybrał grę w
reprezentacji Włoch (kadra do lat 21). W seniorskiej reprezentacji Włoch
Balotelli zadebiutował 10 sierpnia 2010 w przegranym 0:1 towarzyskim spotkaniu
przeciwko WKS, będącym pierwszym meczem Włochów pod wodzą nowego selekcjonera
Cesare Prandellego.

Swą pierwszą bramkę dla reprezentacji zdobył 11 listopada 2011 roku w meczu
towarzyskim z Polską rozgrywanym na Stadionie Miejskim we Wrocławiu.

Wraz z reprezentacją Włoch na Mistrzostwach Europy w 2012 r. zajął drugie
miejsce. Na tym turnieju strzelił trzy bramki (jedną w meczu fazy grupowej z
Irlandią i dwie w spotkaniu półfinałowym z Niemcami).

Balotelli przyszedł na świat w Palermo w rodzinie imigrantów z Ghany jako Mario
Barwuah. Rodzina następnie przeprowadziła się na północ Włoch do Brescii. Mały
Mario był chorowity, a jego rodzice byli biedni, więc w roku 1993 pracownicy
opieki społecznej zaproponowali im, by oddali syna pod opiekę rodziny
zastępczej, Franca i Silvii Balotellich pochodzenia żydowskiego. Nigdy nie
został przez nich zaadoptowany formalnie, więc dopiero w wieku 18 lat uzyskał
obywatelstwo włoskie i przybrał wtedy nazwisko rodziców zastępczych. Jego
rodzice biologiczni, Thomas i Rose Barwuah, sami wychowali jeszcze troje dzieci:
córkę Abigail (3 lata starsza od Maria), syna Enocha (piłkarz, 2 lata młodszy od
Maria) oraz Angel (najmłodsze dziecko, 8 lat młodsze od Maria). Mario regularnie
odwiedzał swoich rodziców biologicznych. Twierdzą oni, że syn początkowo miał
być pod opieką zastępczą tylko rok, ale potem okres ten przedłużano wbrew ich
woli.



https://pl.wikipedia.org/wiki/Maks_Kraczkowski

Maks Kraczkowski (ur. 9 marca 1979 w Warszawie) – polski polityk, poseł na Sejm
V, VI, VII i VIII kadencji.

Egzamin maturalny zdał w wieku 16 lat. Ukończył studia prawnicze na Wydziale
Prawa i Administracji Uniwersytetu Warszawskiego.

Od 2001 związany z Prawem i Sprawiedliwością. Od 2003 do 2005 przewodniczył
Forum Młodych PiS. W latach 2006–2010 pełnił funkcję sekretarza rady politycznej
PiS. Objął stanowisko prezesa zarządu okręgowego partii w Pile.

W wyborach w 2001 bezskutecznie kandydował do Sejmu. W latach 2002–2005 był
radnym Warszawy, przewodniczył komisji rewizyjnej Rady Miasta. W 2005 z listy
PiS został wybrany na posła V kadencji w okręgu pilskim. Przewodniczył
Podkomisji stałej ds. Trybunału Konstytucyjnego. Od czerwca 2006 do końca
kadencji pełnił także funkcję przewodniczącego sejmowej Komisji Gospodarki. W
wyborach parlamentarnych w 2007 po raz drugi uzyskał mandat poselski, otrzymując
11 756 głosów. W Sejmie VI kadencji ponownie został wiceprzewodniczącym Komisji
Gospodarki. W wyborach 9 października 2011 został ponownie wybrany na posła na
Sejm z ramienia PiS, otrzymując w okręgu pilskim 10 389 głosów. W 2015 z
powodzeniem ubiegał się o poselską reelekcję (dostał 20 503 głosy).

30 czerwca 2016 powołany na wiceprezesa zarządu PKO BP (od 4 lipca 2016), co
skutkowało koniecznością rezygnacji z mandatu poselskiego.



https://pl.wikipedia.org/wiki/Reprezentacja_Portugalii_w_pi%C5%82ce_no%C5%BCnej

Reprezentacja Portugalii w piłce nożnej mężczyzn – zespół piłkarski, biorący
udział w imieniu Portugalii w meczach i sportowych imprezach międzynarodowych,
powoływany przez selekcjonera, w którym mogą występować wyłącznie zawodnicy
posiadający obywatelstwo portugalskie. Za jego funkcjonowanie odpowiedzialny
jest Portugalski Związek Piłki Nożnej.

Obecnie Portugalia zajmuje 7. miejsce w rankingu FIFA i 6. miejsce w rankingu
UEFA (stan na 13 lipca 2016).

Po przegraniu pierwszych czterech meczów międzypaństwowych (z Hiszpanią),
Portugalia wygrała po raz pierwszy dopiero w 1925 roku z Włochami 1:0.
Zwycięstwo nad Hiszpanią Portugalczycy odnieśli w swoim trzynastym spotkaniu.

Do 1966 roku Portugalia ani razu nie zdołała zakwalifikować się do finałów
mistrzostw świata. W swoim debiucie, drużyna prowadzona przez Brazylijczyka Otto
Glórię, której liderem na boisku był przyszły król strzelców turnieju Eusébio,
dotarła do półfinału. Wcześniej wyeliminowała Brazylię, Bułgarię oraz po
emocjonującym meczu (do 25 minuty przegrywała 0:3, ostatecznie zwyciężyła 5:3)
Koreę Północną. W półfinale uległa przyszłym mistrzom świata Anglikom, a w meczu
o 3. miejsce wygrała 2:1 ze Związkiem Radzieckim.

Na kolejny awans Portugalczycy musieli czekać dwadzieścia lat. W 1986 roku, mimo
iż w pierwszy meczu ograli Anglię, rozczarowali i po porażkach z Polską 0:1 i
Marokiem 1:3 odpadli już po fazie grupowej. Swoich kibiców zawiedli tym
bardziej, że do Meksyku jechali jako jedni z faworytów, po tym jak dwa lata
wcześniej w efektownym stylu stanęli na podium mistrzostw Europy.

Druga połowa lat 80. i lata 90. to, nie licząc startu na Euro 1996, okres, w
którym reprezentacja znów stopniowo popadała w przeciętność. Ciągłe zmiany
selekcjonerów, kłótnie i brak dyscypliny wśród zawodników (trener Artur Jorge w
1997 roku podał się do dymisji, kiedy został pobity przez piłkarza Ricardo Sá
Pinto) spowodowały, że Portugalczycy przegrywali najważniejsze mecze. Zdaniem
obserwatorów najbardziej zawiodło tzw. "Złote pokolenie", piłkarze, który na
początku lat 90. pod wodzą Carlosa Queiróza dwukrotnie zdobyli młodzieżowe
mistrzostwo świata (w 1989 i 1991 roku). Mimo sukcesów odnoszonych w klubach,
nie byli w stanie powtórzyć z dorosłą reprezentacją wyników kadry U-20.
Większość z nich pożegnała się z drużyną narodową po nieudanym Mundialu 2002,
chociaż kilku – Luís Figo, Rui Costa i Fernando Couto – doczekało jeszcze
srebrnego medalu Euro 2004.

Od 2000 roku Portugalia obecna jest na każdym ważnym turnieju międzynarodowym.
Na Mundialu 2006 podopieczni brazylijskiego szkoleniowca Luiza Felipe Scolariego
awansowali bez problemów, jako jedni z pierwszych na Starym Kontynencie. Na
niemieckich boiskach nowe pokolenie portugalskich zawodników (bramkarz Ricardo,
Cristiano Ronaldo, Deco, Ricardo Carvalho), w czterdzieści lat po pamiętnym
Mundialu, również dotarło do półfinału, w którym uległo 0:1 Francji. Inaczej niż
Eusébio i jego koledzy, piłkarze Felipão przegrali w meczu o trzecie miejsce, z
gospodarzami imprezy.

Na Euro 2016 zespół prowadzony przez Fernando Santosa po raz pierwszy w swojej
historii triumfował na ważnym turnieju międzynarodowym zdobywając mistrzostwo
Europy. W swojej grupie Portugalczycy odnieśli trzy remisy (z Islandią, Austrią
i Węgrami) w trzech meczach co pozwoliło jednak wyjść z grupy z 3. miejsca. W
1/8 finału po dogrywce zwyciężyli z Chorwacją 1:0, potem w ćwierćfinale wygrali
z Polską po rzutach karnych (zarówno w regulaminowym czasie jak i po dogrywce
był wynik 1:1) a następnie w półfinale pokonali Walię 2:0 co było jedynym
zwycięstwem Portugalii w regulaminowym czasie gry na tych mistrzostwach. W meczu
finałowym wygrali z gospodarzami mistrzostw Francją po dogrywce 1:0. Bramkę na
wagę tytułu mistrzowskiego zdobył w 109. minucie Éder.

Nieudany występ Portugalczyków na Mundialu w 2002 roku (zwycięstwo z
reprezentacją Polski 4:0 po trzech golach Paulety i jednym trafieniu Rui Costy),
oraz dwie porażki (2:3 ze Stanami Zjednoczonymi i 0:1 z Koreą Południową),
oznaczał pożegnanie z kadrą nie tylko dla selekcjonera António Oliveiry, ale
także dla większości piłkarzy z tzw. "Złotego pokolenia", czyli zawodników,
którzy na początku lat 90. dwukrotnie zdobyli młodzieżowe mistrzostwo świata.
Średnia wieku piłkarzy powołanych na koreańsko-japoński Mundial wynosiła 29 lat.
Słaby występ na mistrzostwach podopiecznych Oliveiry, którzy w przedmundialowych
sondażach wymieniani byli wśród głównych kandydatów do strefy medalowej
(ostatecznie nie wyszli nawet z grupy), przyspieszyło odkładane od dawna
odmłodzenie drużyny narodowej. Konieczność radykalnych i szybkich zmian
potęgował fakt, że Portugalczycy byli gospodarzami kolejnej imprezy – Euro 2004.

Prezes federacji Gilberto Madaíl uznał, ze chaos, jaki od kilku lat panował w
portugalskiej kadrze (brak dyscypliny, podporządkowanie gry zespołu kilku
zawodnikom, jawne kwestionowanie poleceń trenera), może posprzątać tylko ktoś z
zewnątrz. Nowym selekcjonerem w styczniu 2003 roku został więc Brazylijczyk Luiz
Felipe Scolari, który kilka miesięcy wcześniej doprowadził reprezentację
"canarinhos" do złotego medalu mistrzostw świata.

Początki pracy Scolariego zbiegły się w czasie z renesansem klubów portugalskich
na europejskiej arenie. FC Porto, prowadzone przez młodego trenera José
Mourinho, zdobyło w czerwcu 2003 roku Puchar UEFA, a rok później – Puchar
Mistrzów. Wprowadzona przez Mourinho nowa szkoła trenerska, podporządkowana
żelaznej dyscyplinie taktycznej i skuteczności kosztem efektownego stylu gry
oraz zaproponowany przez niego model trenera-wizjonera, który bierze pełną
odpowiedzialność za wyniki zespołu, sprawdził się również w drużynie narodowej.
Scolari podjął wiele niepopularnych, krytykowanych przez kibiców decyzji, np.
zrezygnował z usług piłkarzy, którzy jeszcze do niedawna mieli niepodważalną
pozycję w drużynie, jak napastnik João Pinto, obrońca Jorge Costa, czy – przede
wszystkim – bramkarz Vítor Baía. Inny internacjonał Rui Costa musiał zadowolić
się rolą rezerwowego. Brazylijczyk stwierdził, że od skupiska indywidualności
woli zespół rzemieślników, który będzie bezwzględnie wykonywał jego polecenia.
Nawet kapitan zespołu Luís Figo musiał podporządkować się trenerowi.

W miejsce odsuniętych piłkarzy Scolari wprowadził do kadry zawodników
wypromowanych przez Mourinho w FC Porto. Nowy blok defensywny tworzyło zwykle aż
pięciu graczy tego klubu: obrońcy Paulo Ferreira (25 lat), Ricardo Carvalho (26)
i Nuno Valente (30) oraz dwaj defensywni pomocnicy Costinha (30) i Maniche (27).
Najwięcej kontrowersji oraz sprzeciw samych piłkarzy wywołała zmiana
dotychczasowego rozgrywającego; Rui Costę (32) zastąpił Deco (27), Brazylijczyk
przekonany przez Scolariego do zmiany obywatelstwa, także wychowanek Mourinho. W
swoim debiucie strzelił gola z rzutu wolnego, ale jeszcze w czasie przygotowań
do mistrzostw Europy grupa zawodników z Figo na czele groziła buntem, jeśli
selekcjoner da mu miejsce w wyjściowej jedenastce.

Przed rozpoczęciem mistrzostw, w okresie od lutego 2003 do czerwca 2004,
Portugalia rozegrała siedemnaście meczów towarzyskich, z tak różnymi
przeciwnikami jak np. Macedonia, Boliwia, Kazachstan, Kuwejt, Brazylia, Włochy,
Anglia, czy Holandia. Zanotowała tylko trzy porażki, dwukrotnie z Włochami i raz
(0:3) z Hiszpanią. Selekcjoner rozpoczął swoją kadencję od licznych
eksperymentów, nie tylko kadrowych, ale też i taktycznych. Początkowo stosował
ustawienie 3-5-2, które prowadzoną przez niego reprezentację Brazylii
doprowadziło do mistrzostwa świata, ale ostatecznie wybrał 4-2-1-2-1, czyli tzw.
"diament".

Na inaugurację mistrzostw Portugalczycy niespodziewanie ulegli w Porto Grecji
1:2. Scolari postawił w tym meczu na starszych zawodników, w obronie zagrali
piłkarze ze "Złotego pokolenia" Fernando Couto (35) i Rui Jorge (31), a na
środku pomocy Rui Costa. Dziennikarze w obawie przed kolejnym szybkim
odpadnięciem z turnieju zażądali od trenera radykalnych zmian. Przed następnym,
decydującym meczem z Rosją, Scolari dokonał aż czterech roszad w składzie; Couto
zastąpił Ricardo Carvalho, Rui Jorge'a Nuno Valente, Rui Costę Deco, a zamiast
prawego obrońcy Paulo Ferreiry, który popełnił poważny błąd przy pierwszym golu
dla Greków, wybiegł Miguel (26, Benfica Lizbona). Na prawnym skrzydle trener
wciąż widział Simão Sabrosę (25, Benfica), chociaż prasa domagała się
wprowadzenia efektownego Cristiano Ronaldo, dziewiętnastolatka, kupionego
właśnie przez Manchester United. Odmienieni Portugalczycy wygrali z
podopiecznymi Gieorgija Jarcewa 2:0. W ostatnim spotkaniu, w którym po raz
pierwszy szansę od pierwszej minuty dostał Ronaldo, ograli 1:0 Hiszpanię, i
dzięki porażce Grecji z Rosjanami, zajęli pierwsze miejsce w grupie. Jedenastka,
która wybiegła na boisko w meczu z Hiszpanią, grała w niezmienionym składzie aż
do końca turnieju, a także w dużym stopniu na Mundialu 2006.

W ćwierćfinale Portugalczycy spotkali się z Anglią. Po dziewięćdziesięciu
minutach utrzymywał się remis 1:1, a jeden gol dla każdego zespołu padł także w
dogrywce. W konkursie rzutów karnych lepsi okazali się podopieczni Scolariego
(6:5), a bohaterem spotkania był bramkarz Ricardo (28, Sporting Lizbona), który
nie tylko obronił jedną jedenastkę (bez rękawic), ale także – tę decydującą o
zwycięstwie – samodzielnie wykonał. Ricardo, któremu kibice wielokrotnie
zarzucali chimeryczność i nieprzewidywalność, i głośno domagali się powrotu do
kadry Vítora Baí, został nowym bohaterem narodowym Portugalii. Rywalem
Portugalczyków w półfinale byli Holendrzy, którzy swój poprzedni mecz wygrali
także po karnych. Gospodarze turnieju zwyciężyli 2:1; strzelili w tym spotkaniu
wszystkie trzy bramki, ponieważ gola dla Holandii zdobył Jorge Andrade. Mecz
finałowy z Grecją określany był z jednej strony jako wielki rewanż, a z drugiej
jako spotkanie dwu różnych sposobów myślenia o futbolu: koncepcji piłki
defensywnej, nieefektownej, podporządkowanej strzeleniu gola i kurczowemu
bronieniu wyniku, hołdowanej przez selekcjonera Greków Otto Rehhagela, i
żywiołowości, radości i akcentowaniu przede wszystkim widowiskowości i piękna
gry, za której przedstawicieli uważani byli Portugalczycy. Skuteczniejsza
okazała się filozofia Rehhagela. Grecy wygrali 1:0 po bramce zdobytej w '57
minucie przez Angelosa Charisteasa.

System diamentowy, którego zwolennikiem był Scolari, cieszył się podczas Euro
2004 dużym zainteresowaniem, chociaż z powodzeniem był już stosowany wcześniej
(np. przez Francję w czasie Euro 2000). W koncepcji Brazylijczyka "diament"
wyglądał następująco: czterech obrońców, dwu defensywnych pomocników,
rozgrywający, dwu skrzydłowych i napastnik (4-2-1-2-1, patrz grafika).
Najaktywniejszym z obrońców był Miguel, jedno z odkryć turnieju, mimo iż
wcześniej typowany był jako zmiennik Paulo Ferreiry. Tylko on włączał się do
ataków. Wysocy stoperzy Ricardo Carvalho i Jorge Andrade (26, Deportivo La
Coruña) stawiali się na polu karnym przeciwnika tylko w czasie wykonywania
stałych fragmentów gry.

Zadaniem dwójki defensywnych pomocników Costinhi i Maniche'a było
powstrzymywanie ataków rywala już na jego połowie oraz jak najszybsze
przekazanie piłki rozgrywającemu Deco. Rzadko angażowali się w akcje zaczepne
(jeśli już, to częściej Maniche, który nawet strzelił dwa gole, w tym decydujący
o zwycięstwie w meczu z Holandią), najwyżej zaskakiwali bramkarza drużyny
przeciwnej strzałami z daleka. "Mózgiem" zespołu był Deco, któremu dobre występy
na portugalskich boiskach otworzyły drogę do Barcelony, której liderem był przez
wiele kolejnych lat. Dobrze wyszkolony technicznie pomocnik czasem angażował się
w akcje destrukcyjne, ale przede wszystkim był odpowiedzialny za rozpoczęcie
ataku, zwykle podaniem do jego ze skrzydłowych.

Na skrzydłach grali Luís Figo (32, Real Madryt) i Cristiano Ronaldo, którzy
wymieniali się pozycjami. Spokojny Figo, często cofający się pod swoją bramkę,
częściej rozgrywający piłkę, aniżeli atakujący, był zdaniem wielu obserwatorów
cennym dopełnieniem dla żywiołowego i efektownego, zainteresowanego tylko
strzelaniem goli Cristiano Ronaldo. To właśnie Ronaldo zazwyczaj spełniał
funkcję ostatniego napastnika-egzekutora, podczas gdy nominalny napastnik
Pauleta (31, Paris Saint Germain) cofał się przed pole karne i odciągał uwagę
obrońców rywali. Energiczne ataki z flanek, wspomagane przez Deco i Miguela,
powodowały zamknięcie przeciwnika w jego własnym polu karnym jak w kleszczach.

Drugie miejsce zostało w Portugalii uznane za duży sukces, chociaż kibice i
dziennikarze odczuwali spory niedosyt. Przypominano, że jest to najlepszy wynik
drużyny w historii jej występów w finałach mistrzostw Europy oraz podkreślano,
że nowe pokolenie piłkarzy nie jest wcale gorsze od tego, które właśnie kończyło
reprezentacyjne kariery. A Luiz Felipe Scolari spełnił dane na samym początku
swojej kadencji przyrzeczenie, że jego podopieczni awansują do finału Euro 2004.
Dodał wtedy: "Rodacy w Brazylii wiedzą, że dotrzymuję słowa."

Po zdobyciu wicemistrzostwa Europy reprezentacyjne kariery zakończyli rezerwowi
na tamtym turnieju Fernando Couto (35 lat), Rui Jorge (31) i Rui Costa (32).
Rozbrat z kadrą ogłosił również kapitan drużyny Luís Figo, ale jego rozłąka z
reprezentacją trwała tylko osiem miesięcy; dał się namówić Scolariemu na powrót
przed spotkaniem eliminacyjnym do Mundialu 2006 ze Słowacją w marcu 2005 roku. W
czasie jego nieobecności, kiedy na prawej flance występował najczęściej Simão
Sabrosa (25), Portugalczycy rozegrali sześć spotkań w kwalifikacjach; zanotowali
cztery zwycięstwa (w tym 7:1 z Rosją), ale także dwa remisy ze znacznie niżej
notowanymi rywalami: Słowacją i Liechtensteinem (2:2). Ostatecznie rozgrywki
zakończyli na pierwszym miejscu i po raz czwarty (a drugi z rzędu) awansowali do
finałów mistrzostw świata. Chociaż Scolari w eliminacjach często pozwalał sobie
na eksperymenty kadrowe, to zasadniczo pierwsza jedenastka pozostawała
niezmieniona. Brazylijczyk konsekwentnie stawiał na piłkarzy, którzy dotarli do
finału Euro 2004.

Zawodnicy, których nazwiska w większości jeszcze dwa lata temu były nieznane
poza swoim krajem, tym razem jechali na mistrzostwa jako gwiazdy europejskiego
formatu. Bramkarz Ricardo (30) ustabilizował formę i ze Sportingiem Lizbona
dotarł w 2005 roku do finału Pucharu UEFA. W budowanym przez Romana Abramowicza
zespole mistrza Anglii Chelsea F.C. pewne miejsce w składzie mieli obrońcy
Ricardo Carvalho (28) i Paulo Ferreira (27) oraz pomocnik Maniche (28). Liderem
FC Barcelony – zdobywcy Pucharu Mistrzów ad. 2006 – był Deco (29), a jego
partner z reprezentacji Cristiano Ronaldo (21) stał się nowym idolem fanów
Manchesteru United. Najbardziej doświadczeni piłkarze – Pauleta (33) i Figo (34)
– także grali w jedenastkach renomowanych klubów, odpowiednio Paris Saint
Germain i Interu Mediolan.

Niedługo przed Mundialem portugalskich kibiców zelektryzowały dwie niepokojące
wiadomości. Bohaterem pierwszej był selekcjoner Scolari, który otrzymał
propozycję pracy z reprezentacją Anglii. Brazylijczyk miał po mistrzostwach
zastąpić na tym stanowisku Szweda Svena-Görana Erikssona, ale odmówił, tłumacząc
się względami moralnymi; nie mógł sobie wyobrazić sytuacji, w której na
mistrzostwach Portugalczycy spotkaliby się z Anglikami. Druga wiadomość
dotyczyła jednego z liderów formacji defensywnej Jorge'a Andrade (28). Zawodnik
Deportivo La Coruña w lutym doznał poważnej kontuzji kolana, która – jak się
okazało – wyeliminowała go z udziału w turnieju. Jego miejsce w jedenastce zajął
jego rówieśnik Fernando Meira z VfB Stuttgart.

W 2006 roku do pierwszego meczu Mundialu Portugalczycy rozegrali jedynie trzy
spotkania sparingowe, z drużynami znacznie niżej rozstawionymi: Arabią Saudyjską
(3:0), Wyspami Zielonego Przylądka (4:1) i Luksemburgiem (3:0). Zresztą wydaje
się, że specyficzny dobór rywali był jednym z elementów długoterminowego planu
taktycznego Scolariego, bowiem od czasu zakończenia Euro 2004 jego podopieczni
ani razu nie zmierzyli się z zespołem ze światowej lub europejskiej czołówki.
Ich rywalami w meczach towarzyskich byli Irlandczycy, Kanadyjczycy, Egipcjanie i
Irlandczycy z Ulsteru.

Być może wybór słabszych reprezentacji w przygotowaniach, związany był z
poziomem przeciwników Portugalczyków na mistrzostwach. Po losowaniu grup
komentatorzy zgodnie orzekli, że podopieczni Scolariego nie mogli lepiej trafić;
w pierwszej rundzie mieli zmierzyć się z Meksykanami, Irańczykami oraz
debiutującą na Mundialu Angolą. Scolari chciał wygrać grupę jak najmniejszym
nakładem sił, ale jednocześnie pamiętał o porażce sprzed czterech lat, kiedy
Portugalczycy również byli faworytem, a ostatecznie ulegli Stanom Zjednoczonym i
Korei Południowej. W pierwszym spotkaniu (rozegranym bez kontuzjowanego Deco)
wygrali 1:0 z Angolą; po szybko strzelonym golu (w '4 minucie przez Pauletę)
atakowali z coraz mniejszym impetem, oszczędzając energię. Po drugiej wygranej –
2:0 z Iranem – mieli już zapewniony awans do 1/8 finału, więc na ostatni mecz
Scolari desygnował jedenastkę złożoną w dużej mierze z dublerów. Bez Nuno
Valente, Costinhi, Cristiano Ronaldo i Paulety Portugalczycy ograli 2:1 Meksyk.
Mimo trzech zwycięstw, wielu komentatorów narzekało, że wicemistrzowie Europy
ponad efektowny styl gry, z którego do niedawna słynęli, przedłożyli piłkarską
kalkulację, czyli jak najszybsze zdobycie gola i bronienie wyniku do końca
meczu.

Spotkanie drugiej rundy z Holendrami zapisało się w historii jako
najbrutalniejszy mecz tych mistrzostw; rosyjski sędzia Walentin Iwanow pokazał
aż szesnaście żółtych kartek i cztery czerwone, w tym dwie dla Portugalczyków
Costinhi i Deco. Jedyny gol padł w '23 minucie, a jego strzelcem – tak jak w
spotkaniu tych drużyn na Euro 2004 – był Maniche. W ćwierćfinale rywalem
Portugalii był inny zespół, z którym, zresztą na tym samym etapie rozgrywek,
zmierzyli się na ostatnich mistrzostwach Europy – Anglia. Identycznie jak przed
dwoma laty o zwycięstwie podopiecznych Scolariego zdecydowały rzuty karne (0:0,
k. 3:1), a w nich znów dobrze spisał się Ricardo, który obronił trzy jedenastki.
To była trzecia z rzędu porażka Synów Albionu na wielkim turnieju z drużyną
prowadzoną przez Scolariego, bowiem na Mundialu 2002 ulegli przyszłym mistrzom
świata Brazylijczykom. Półfinał również miał być rewanżem za mecze z
przeszłości; oba zespoły, Portugalia i Francja, mierzyły się ze sobą – także w
półfinałach – na Euro 1984 i Euro 2000, i za każdym razem górą byli
Trójkolorowi. Tym razem również wygrali (1:0), po golu Zinedine'a Zidane'a z
rzutu karnego. Portugalczykom pozostał mecz o trzecie miejsce, i gdyby zdobyli
brązowy medal, to powtórzyliby sukces Eusébio i jego kolegów z Mundialu 1966.
Jednak gospodarze mistrzostw Niemcy okazali się za silni, i, głównie dzięki
skuteczności Bastiana Schweisteigera i słabszej dyspozycji Ricardo (przepuścił
gole z 20 i 30 metrów), zwyciężyli 3:1.

Scolari nie wprowadził prawie żadnych modyfikacji do systemu gry od czasu Euro
2004. Portugalia, tak jak dwa lata wcześniej, grała "diamentem", czyli
ustawieniem 1-4-2-1-2-1 (patrz grafika oraz analiza gry na mistrzostwach
Europy). W jedenastce zaszła tylko jedna – zresztą wymuszona przez kontuzję –
zmiana: Jorge'a Andrade na środku defensywy zastąpił Fernando Meira. Jego
partnerem był Ricardo Carvalho oraz na lewej stronie Nuno Valente (32, Everton
Liverpool), a na prawej Miguel (Valencia CF), który po raz kolejny stasował
cieszącego się większą renomą Paulo Ferreirę. Gracz Chelsea F.C. zagrał tylko w
dwu meczach, w tym w jednym od początku, kiedy z powodu kontuzji zabrakło
Miguela. Wydaje się, że na Mundialu to właśnie defensywa była najsilniejszą oraz
najrówniej i najspokojniej grającą formacją Portugalii. W porównaniu z
mistrzostwami Europy portugalscy obrońcy, szczególnie Nuno Valente, częściej
włączali się do akcji ofensywnych.

Liderem drugiej linii był Deco, który jednak dobre mecze przeplatał ze słabymi
(półfinał z Francją), a wytłumaczeniem jego chimerycznej postawy mogło być
zmęczenie po ciężkim i owocnym (Puchar Mistrzów i mistrzostwo Hiszpanii) sezonie
z Barceloną oraz lekka kontuzja, jakiej nabawił się tuż przed turniejem. Za
plecami miał solidnych Maniche'a oraz doświadczonego Costinhę (32, Dynamo
Moskwa), którego trzykrotnie w pierwszej jedenastce zastępował młodszy o dwa
lata Petit (Benfica Lizbona). Defensywni pomocnicy odciążyli Deco od walki o
odzyskanie piłki, dlatego pomocnik Barcelony mógł skupić się na konstruowaniu
akcji, strzałach z daleka (w spotkaniu z Iranem zdobył gola z 25 metrów) i
dyrygowaniem skrzydłowymi – Luísem Figo (34) i Cristiano Ronaldo (21). Kapitan
Figo, dla którego mistrzostwa były pożegnaniem z reprezentacją, bazował głównie
na rutynie i piłkarskim wyrachowaniu, ale to pozwoliło mu zebrać pozytywne
recenzje. Jego vis-a-vis, który zresztą – jako jedyny Portugalczyk – trafił do
najlepszej jedenastki turnieju, znów wyróżniał się efektywnym stylem gry i
zamiłowaniem do dryblingu.

Portugalczycy w siedmiu meczach strzelili zaledwie siedem goli, w tym pięć w
rundzie grupowej. Najlepszym strzelcem okazał się defensywny pomocnik Maniche,
który dwukrotnie pokonał bramkarza rywali. Najbardziej krytykowanym piłkarzem
portugalskiej jedenastki był niewidoczny Pauleta (33). Widząc jego słabą
postawę, Scolari często w czasie meczu wprowadzał za niego Simão Sabrosę, który
następnie zmieniał się pozycjami ze skrzydłowym Cristiano Ronaldo. Jednak
selekcjoner konsekwentnie od początku meczu wystawiał napastnika PSG, chociaż
obserwatorzy i kibice domagali się sprawdzenia Nuno Gomesa (30). Zawodnik
Benfiki Lizbona dostał swoją szansę dopiero w ostatnim spotkaniu; wszedł na
boisko w '69 minucie i strzelił gola.

Chociaż Scolari przed turniejem zapowiedział, że po Mundialu złoży dymisję,
pozostał na swoim stanowisku i prowadził zespół w eliminacjach do Euro 2008, w
których Portugalczycy musieli już sobie radzić bez Figo i Paulety.

Czas kwalifikacji do Euro 2008 upłynął pod znakiem długiej i nerwowej walki o
udział w turnieju oraz licznych eksperymentów kadrowych. Portugalczycy
zanotowali aż sześć remisów (m.in. dwukrotnie z Finlandią oraz Serbią i raz z
Armenią), a ze zwycięzcą grupy – Polską zdobyli tylko jeden punkt (1:2 i 2:2).
Do ostatniego meczu rywalizowali o miejsce gwarantujące start w turnieju z
Serbami i Finami. Podobnie jak nieskuteczność zawodników, komentarze wywoływało
zachowanie Scolariego, który na konferencjach prasowych wyzywał dziennikarzy, a
w spotkaniu z Serbią rzucił się z pięściami na jednego z zawodników rywali, za
co został zawieszony na trzy mecze. Humorów piłkarzom i kibicom nie poprawiły
wyniki w sparingach przed turniejem; Portugalia uległa zarówno mistrzom świata
Włochom (1:3), jak i aktualnym mistrzom Europy Grekom (1:2).

Brazylijski selekcjoner przed mistrzostwami dokonał znacznych i odważnych zmian
w reprezentacji. Odsunął od kadry Nuno Valente, Tiago i Costinhę, a także – co
wzbudziło największe kontrowersje – Maniche’a. Brak powołania dla
dotychczasowego lidera drugiej linii Scolari tłumaczył tym, że zawodnik przez
cały sezon był tylko rezerwowym w Interze Mediolan. Inne przesunięcia w
jedenastce zostały wymuszone – Luis Figo i Pauleta po mistrzostwach świata
zakończyli reprezentacyjne kariery. Ich miejsca w kadrze zajęli ich
dotychczasowi zmiennicy, tj. Simão Sabrosa (29) i Nuno Gomes (32). Obaj zresztą
byli krytykowani za nieskuteczność, a wśród słabszych stron drużyny podawano
właśnie brak klasowych napastników. Maniche’a zaś zastąpił 22-letni João
Moutinho (Sporting Lizbona), jeden z częściej chwalonych graczy portugalskich
podczas turnieju. Losu pomocnika Interu nie podzielił bramkarz Ricardo (32),
chociaż ostatni sezon również spędził głównie na ławce rezerwowych, gdyż po
przejściu do Betisu Sewilla nie udało mu się wygrać rywalizacji z Casto.

Scolari jeszcze w czasie eliminacji długo konstruował linię obrony. W czternastu
spotkaniach w defensywie grało piętnastu różnych zawodników, najczęściej: Miguel
(28 lat), Ricardo Carvalho (30) i Paulo Ferreira (29). Selekcjoner największy
kłopot miał z obsadą lewej strony: dotychczasowy podstawowy gracz na tej pozycji
Nuno Valente (34) nie grał w swoim klubie Evertonie i wypadł z kadry już w
październiku 2006 roku, po przegranym 1:2 meczu z Polską. Początkowo jego
następcą został Marco Caneira z Valencii, jednakże Scolari coraz częściej
przesuwał na lewą flankę prawonożnego Paulo Ferreirę.

I na taki właśnie wariant zdecydował się podczas mistrzostw. Partnerami Ferreiry
w linii defensywy byli: doświadczony Ricardo Carvalho, jedyny piłkarz z tej
formacji, który grał w podstawowej jedenastce na ostatnim Mundialu, oraz dwaj
młodzi i nie ograni gracze Realu Madryt: 25-letni naturalizowany Brazylijczyk,
który miał za sobą udany sezon w hiszpańskim klubie, Pepe (środek) oraz urodzony
w Kongu 26-letni Bosingwa (prawa strona), nowy nabytek Chelsea Londyn. Obecność
dwu debiutantów na tych pozycjach została również spowodowana przez kontuzję
Jorge’a Andrade, który po raz drugi z rzędu przez problemy zdrowotne nie
pojechał na międzynarodowy turniej. Nowi defensorzy oprócz obowiązków obronnych
wywiązywali się również z zadań stricte ofensywnych – Bosingwa, przy aktywnym i
stale zmieniającym pozycje Cristiano Ronaldo, właściwie pełnił rolę
skrzydłowego, zaś Pepe był częstym gościem na polu karnym przeciwnika, i to nie
tylko podczas stałych fragmentów gry, ale także w czasie ataków pozycyjnych.
Dowodem jego zaangażowania w akcje linii napadu są dwa gole (tylko jeden został
uznany), jakie strzelił w pierwszym spotkaniu z Turcją. Jeden z nich padł po
dwójkowej akcji z Nuno Gomesem. Tak jak i w dwu poprzednich turniejach
najczęściej krytykowana była lewa strona – Paulo Ferreira często popełniał błędy
(mecz ze Szwajcarią, w którym opuścił boisko już po pierwszej połowie) oraz
rzadko angażował się w akcje ofensywne.

Rozgrywki grupowe Portugalczycy zainaugurowali zwycięstwem 2:0 z Turcją.
Następnie pokonali 3:1 najgroźniejszego rywala w walce o awans do ćwierćfinału –
Czechy. Jedną z bramek dla podopiecznych Scolariego strzelił Cristiano Ronaldo
(23), najskuteczniejszy strzelec w eliminacjach (5 goli) i – przynajmniej w
opinii Johana Cruyffa – najlepszy piłkarz globu. Był to pierwszy i ostatni gol
napastnika Manchesteru United, któremu dziennikarze zarzucali, że bardziej
interesuje się doglądaniem transferu do Realu Madryt niż przygotowywaniem do
kolejnych zawodów. Zdaniem wielu komentatorów król strzelców Premiership nie
zdołał podczas mistrzostw wziąć na siebie ciężaru rozgrywania akcji i nie
potwierdził wysokiej klasy z rozgrywek ligowych i Champions League. W ostatnim
spotkaniu grupowym podopieczni Scolariego ulegli 0:2 współgospodarzom imprezy
Szwajcarom. Brazylijski szkoleniowiec w porównaniu z poprzednimi meczami dokonał
w tym spotkaniu aż ośmiu zmian personalnych.

Portugalczycy zakończyli swój udział w mistrzostwach na ćwierćfinale. Zmierzyli
się w nim z Niemcami, z którymi grali już podczas ostatniego Mundialu. I tak jak
zawsze za czasów Scolariego wygrywali z Anglią, tak i podtrzymali tradycję
przegranych spotkań z Niemcami. Podopieczni Joachima Löwa, który z powodu
czerwonej kartki musiał oglądać ten mecz z trybun (na boisku jego obowiązki
pełnił Hansi Flick), już po pół godzinie gry prowadzili 2:0. Ostatecznie wygrali
3:2, a bramki dla Portugalii zdobyli kapitan drużyny Nuno Gomes oraz rezerwowy
Hélder Postiga (26).

Ćwierćfinałowy mecz z Niemcami był siedemdziesiątym czwartym i ostatnim w
selekcjonerskiej przygodzie Scolariego. Jeszcze w czasie trwania turnieju
ogłoszono, że od nowego sezonu Brazylijczyk będzie pracował w Chelsea Londyn,
gdzie spotkał swoich podopiecznych z kadry: Paulo Ferreirę, Bosingwę, Ricardo
Carvalho, a także Michaela Ballacka, który zdobył zwycięskiego gola dla Niemiec.
Scolari w ciągu pięciu lat pracy z drużyną narodową Portugalii wprowadził ją do
czołówki drużyn europejskich: zdobył wicemistrzostwo Starego Kontynentu oraz
doprowadził do czwartego miejsca na mistrzostwach świata. Miał swój udział w
wykreowaniu jednej z najlepszych generacji zawodników w historii futbolu
portugalskiego. Jego następcą jeszcze w tym samym (2008) roku został Carlos
Queiroz

Po Mundialu 2010 Queiroz został zawieszony na pół roku za obrażenie kontrolerów
antydopingowych. W tym czasie Portugalczycy (prowadzeni na boisku de facto przez
Agostinho Oliveirę) rozpoczęli eliminacje do Euro 2012; po dwóch pierwszych
meczach mieli na koncie tylko jeden punkt, po remisie z Cyprem (4:4) i porażce z
Norwegią (0:1). 9 września, dwa dni po tym ostatnim spotkaniu, portugalska
federacja postanowiła rozwiązać kontrakt z trenerem. Jego następcą został Paulo
Bento. Pod jego wodzą reprezentacja zajęła ostatrecznie drugie miejsce w grupie
eliminacyjnej i poprzez baraże z Bośnią i Hercegowiną (0:0 i 6:2), awansowała do
Mistrzostw Europy w Polsce i na Ukrainie.

W kwalifikacjach do brazylijskiego Mundialu podopieczni Paulo Bento zajęli w
swojej grupie eliminacyjnej (Rosja, Izrael, Azerbejdżan, Irlandia Północna i
Luksemburg) drugie miejsce z dorobkiem dwudziestu jeden punktów tuż za plecami
reprezentacji Rosji. Skutkowalo to koniecznością ponownego grania w barażach,
tym razem z reprezentacją Szwecji. Po dwóch zwycięstwach (1:0 i 3:2) udało im
się awansować do Mundialu.

W eliminacjach do turnieju we Francji podopieczni Fernando Santosa (Paulo Bento
został zwolniony po meczu eliminacyjnym z Albanią) zajęli pierwsze miejsce z 21
punktami, odnosząc siedem zwycięstw (dwukrotnie z Danią, Serbią, oraz Armenią i
jednokrotnie z Albanią) i tylko raz przegrywając (z Albańczykami).

Na Euro 2016 Portugalczycy grali w grupie razem z Węgrami, Islandią i Austrią.
Po trzech remisach kolejno z: Islandią (1:1), Austrią (0:0) i Węgrami (3:3), z
trzema punktami na koncie i bilansem bramkowym 4:4 awansowali ostatecznie do
kolejnej fazy turnieju. W 1/8 finału spotkali się z reprezentacją Chorwacji, z
którą wygrali po dogrywce 1:0. Gola na wagę awansu do ćwierćfinału zdobył
Ricardo Quaresma. W 1/4 finału reprezentacja Portugalii zmierzyła się z
reprezentacją Polski. Po regulaminowych 90 minutach, oraz dodatkowych 30
minutach dogrywki na tablicy wyników widniał remis 1:1. Do wyłonienia zwycięzcy
potrzebne były więc rzuty karne, które Portugalczycy wygrali 5:3. W półfinale
reprezentacja Portugalii zmierzyła się z reprezentacją Walii. Wygrała ten mecz
2:0 po golach Cristiano Ronaldo i Naniego. Awansowała tym samym do finału, w
którym zmierzyła się z gospodarzem turnieju, Francją. Portugalia pokonała
Francję po dogrywce 1:0 po golu strzelonym przez Édera. Był to pierwszy finał
Portugalczyków od czasu Euro 2004, którego byli gospodarzami.

José Pereira • Joaquim Carvalho • João Morais • Alberto Festa • Alexandre
Baptista • Vicente Lucas • Hilário • Germano • Jaime Graça • Mário Coluna • José
Augusto • Eusébio • António Simões • José Augusto Torres

Manuel Bento • Vítor Damas • Rui Jordão • Fernando Chalana • Tamagnini Nené •
António Oliveira • António Sousa • João Pinto • Fernando Gomes • Paulo Futre •
António Frasco • Eurico Gomes • Jaime Magalhães • Carlos Manuel • Jaime Pacheco
• Diamantino • Rui Águas • Augusto Inácio • Álvaro Magalhães

Deco • Cristiano Ronaldo • Ricardo Carvalho • Miguel • Tiago • Paulo Ferreira •
Petit • Nuno Valente • Jorge Andrade • Maniche • Nuno Gomes • Hugo Viana •
Ricardo Quaresma • Pauleta • Costinha • Hélder Postiga • Ricardo • Luís Boa
Morte • Simão Sabrosa • Quim • Ricardo Costa • Marco Caneira • Fernando Meira •
Luís Figo

Rui Patrício • Bruno Alves • Pepe • José Fonte • Raphaël Guerreiro • Ricardo
Carvalho • Cristiano Ronaldo • João Moutinho • Éder • João Mário • Vieirinha •
Anthony Lopes • Danilo • William Carvalho • André Gomes • Renato Sanches • Nani
• Rafael Silva • Eliseu • Ricardo Quaresma • Cédric • Eduardo • Adrien Silva



https://pl.wikipedia.org/wiki/Joachim_L%C3%B6w

Joachim „Jogi” Löw (ur. 3 lutego 1960 w Schönau im Schwarzwald) – niemiecki
trener piłkarski i były piłkarz, obecnie selekcjoner reprezentacji Niemiec.

Joachim Löw profesjonalną karierę piłkarską rozpoczął w 1978 roku w występującym
wówczas w 2. Bundeslidze SC Freiburg. Następnie w 1980 roku przeszedł do VfB
Stuttgart, w barwach którego zadebiutował w Bundeslidze dnia 7 lutego 1981 roku
w przegranym meczu wyjazdowym swojego zespołu z FC Köln (1:3). Zespół sezon
1980/1981 zakończył rozgrywki na 3. miejscu, jednak Löw nie zdołał przebić się
do podstawowego składu zespołu (wystąpił w zaledwie czterech meczach) i po
sezonie opuścił klub.

Następnym klubem w karierze Löwa był Eintracht Frankfurt, gdzie w sezonie
1981/1982 odegrał większą rolę, niż w VfB Stuttgart (24 mecze, 5 goli). Po
sezonie wrócił do SC Freiburg, gdzie w latach 1982-1984 rozegrał w 2.
Bundeslidze rozegrał 65 meczów i strzelił 25 goli. Potem wrócił do Bundesligi,
tym razem reprezentując barwy Karlsruher SC, gdzie rozegrał 24 mecze i strzelił
2 bramki, nie uchronił wraz z kolegami klubu przed spadkiem z ligi i sezon
1984/1985 klub zakończył na przedostatnim 17. miejscu. Następnie ponownie wrócił
do SC Freiburg, gdzie występował do 1989 roku (116 meczów i 38 bramek). Łącznie
w Bundeslidze rozegrał 52 mecze i strzelił 7 goli, a w 2. Bundeslidze zagrał w
252 meczach, strzelając w nich 81 goli.

Potem Löw wyjechał do Szwajcarii w celu kontynuowania kariery piłkarskiej.
Reprezentował tam kluby: FC Schaffhausen (1989–1992), FC Winterthur(1992–1994) i
FC Frauenfeld (1994–1995), gdzie zakończył piłkarską karierę.

Joachim Löw w latach 1979–1980 rozegrał 4 mecze w reprezentacji Niemiec U-21. W
seniorskiej reprezentacji Niemiec nigdy nie zagrał.

Pracę trenerską rozpoczął jeszcze jako zawodnik, będąc m.in. grającym trenerem
FC Frauenfeld. Od lipca 1995 był asystentem pierwszego trenera VfB Stuttgart
Rolfa Fringera, którego zastąpił w sierpniu 1996, początkowo jako trener
tymczasowy. Pozostał trenerem zespołu ze Stuttgartu do końca sezonu 1997/1998,
zdobywając w 1997 Puchar Niemiec, a rok później doprowadzając drużynę do finału
Pucharu Zdobywców Pucharów. Później był trenerem Fenerbahçe Stambuł, Karlsruher
SC, tureckiego Adanaspor, FC Tirol Innsbruck (mistrzostwo Austrii 2002), Austrii
Wiedeń. W sierpniu 2004 został asystentem nowego selekcjonera reprezentacji
Niemiec Jürgena Klinsmanna.

Po Mundialu 2006, na którym Niemcy zajęli 3. miejsce, Klinsmann złożył
rezygnację, a niemiecka federacja mianowała jego następcą Joachima Löwa. Objął
on funkcję 1 sierpnia 2006. Jego największym sukcesem trenerskim jest
doprowadzenie reprezentacji Niemiec do złotego medalu na Mistrzostwach Świata w
Brazylii w 2014 roku, srebrnego medalu Mistrzostw Europy w 2008 roku i brązowego
Mistrzostw Świata w RPA 2010 wygraną z Urugwajem 3:2. Na Euro 2012 Niemcy
wygrali grupę B pokonując Portugalię 1:0, Holandię 2:1 i Danię 2:1. W
ćwierćfinale pokonali Greków 4:2. Faworyzowani Niemcy przegrali w półfinale z
Włochami 1:2. Dwie bramki dla Włochów zdobył Mario Balotelli, a dla Niemców z
rzutu karnego Mesut Özil. Na Mistrzostwach Świata w 2014 jego reprezentacja
trafiła do grupy z Portugalią, Ghaną i USA. Niemcy zdobyli w grupie 7 punktów po
zwycięstwach z Portugalią i USA (4:0 i 2:1) i remisie z Ghaną 2:2. W 1/8 finału
pokonali po dogrywce Algierię 2:1, w ćwierćfinale ograli Francję 1:0. W
półfinale rozgromili reprezentację Brazylii 7:1. W meczu finałowym reprezentacja
Niemiec pokonała Argentynę 1:0 po dogrywce. Bramkę dla swojej drużyny w 113
minucie zdobył Mario Götze.



https://pl.wikipedia.org/wiki/Black_Sabbath

Black Sabbath – brytyjski zespół hardrockowy, główny prekursor gatunku heavy
metal. Grupa powstała w roku 1968 jako kwartet założony przez nastoletnich
przyjaciół. Jego pierwotny skład tworzyli: Anthony "Tony" Iommi, William "Bill"
Ward, John "Ozzy" Osbourne i Terence "Geezer" Butler. Tony Iommi, gitarzysta
prowadzący zespołu, uległ wypadkowi, w którym stracił opuszki palców prawej
ręki. By grać dalej, skonstruował plastikowe wkładki na palce. Mimo tego gra na
gitarze wciąż sprawiała mu zbyt wiele bólu i Iommi zmniejszył napięcie strun
strojąc gitarę niżej. W ten sposób zrodziło się charakterystyczne dla zespołu,
oryginalne brzmienie. Nisko grająca gitara, na której powtarzano ciężkie riffy,
także ciężko brzmiąca sekcja rytmiczna w połączeniu z dramatycznym, niekiedy
histerycznie brzmiącym śpiewem Osbourne'a, nadała muzyce Black Sabbath
pesymistyczny nastrój. Dopełniały go ponure teksty, utrzymane zazwyczaj w stylu
makabreski, czasem o tematyce okultystycznej. Większość utworów grupy z
pierwszego okresu jej działalności ma regularną strukturę pieśni trzyczęściowej.
Otwierająca część zawiera krótki pasaż instrumentalny i dłuższą partię wokalną.
Część druga jest wyłącznie instrumentalna, niekiedy rozbudowana. Część trzecia,
zakończona krótką codą jest zwykle wiernym powtórzeniem pierwszej części.

W ciągu pierwszych dziesięciu lat swej działalności grupa stała się jednym z
najbardziej znaczących i rozpoznawalnych zespołów hardrockowych. W 1979 z grupy
odszedł Ozzy Osbourne, który następnie rozpoczął karierę solową. Po jego
odejściu Black Sabbath kontynuował działalność ze zmiennym szczęściem, starając
się zachować swoje oryginalne brzmienie mimo dalszych zmian personalnych.
Jedynym muzykiem, który pozostał w niej na przestrzeni lat z pierwotnego składu
był Tony Iommi. Grupa odrodziła się, aby zagrać kilka koncertów w 1998 roku w
pierwotnym składzie. Szacowany nakład ze sprzedaży płyt zespołu na całym świecie
wynosi 50 milionów egzemplarzy.

Początki Black Sabbath sięgają grupy o nazwie Rare Breed w szeregach której
występowali Ozzy Osbourne i Geezer Butler. W tym samym czasie - był to rok 1968
- Tony Iommi wraz Billem Wardem nosił się z zamiarem założenia zespołu grającego
blues rocka. Osbourne zamieścił ogłoszenie w miejscowym sklepie muzycznym o
treści: "Ozzy Zig Needs Gig – has own PA" na które to odpowiedział Tony. Nowo
powstała formacja została początkowo ochrzczona jako The Polka Tulk Blues Band –
inspiracją była nazwa taniego pudru, którego używała matka Ozziego – na krótko
na pokładzie znaleźli się także gitarzysta rytmiczny Jimmy Phillips oraz
saksofonista Alan "Aker" Clarke. Wkrótce nazwa została skrócona do Polka Tulk a
ostatecznie zmieniona na Earth (której to wokalista nie znosił), wtedy już
zespół działał jako kwartet. Earth zdołał zarejestrować kilka taśm demo. W
grudniu Iommi niespodziewanie odszedł aby dołączyć do Jethro Tull – wystąpił z
zespołem w filmie The Rolling Stones Rock and Roll Circus. Gitarzysta jednak był
rozczarowany, przede wszystkim despotyczną postawą lidera, Iana Andersona i po
dwóch tygodniach, tj. w styczniu 1969 powrócił. Tymczasem okazało się że na
terenie Anglii już funkcjonowała grupa Earth, dlatego też konieczna stała się
kolejna zmiana nazwy. Tak się złożyło że w kinie naprzeciwko sali prób zespołu,
był wyświetlany film Black Sabbath – był to horror w reżyserii Mario Bavy –
zainspirował on muzyków do napisania utworu o takim samym tytule. Tekst zawierał
odniesienia do prac okultysty Dennisa Wheatley’a a także do wizji której podobno
doświadczył Butler – twierdził on że pewnego razu zobaczył ciemną postać stojącą
przy jego łóżku. Doświadczenie to okazało się dla niego na tyle przerażające że
natychmiast porzucił swoje fascynacje. W okresie późniejszym grupa protestowała
przeciwko kojarzeniu jej z jakąkolwiek formą okultyzmu - był to raczej image
wykreowany przez wytwórnie płytowe przy okazji promocji jej wydawnictw. Nie
zmienia to faktu że w tekście Black Sabbath pojawiła się postać szatana a Rob
Halford, frontman Judas Priest, nazwał utwór jako "najprawdopodobniej
najbardziej diabelskim na świecie". Ostatecznie zespół zdecydował się na nazwę
Black Sabbath, która została oficjalnie przyjęta w sierpniu 1969 roku.

Pierwszy album grupy, Black Sabbath odniósł sukces w Wielkiej Brytanii w 1970
roku. Zespół zaprezentował na nim surową i ciężką jak na początek lat 70 odmianę
rocka. Następny, Paranoid (też 1970), był już wielkim sukcesem w USA i Wielkiej
Brytanii.

W 1971 powstał Master of Reality. Nowością było zastosowanie akustycznych
brzmień (Solitude,Orchid).

Nowością na w wydanym w 1973 albumie Sabbath Bloody Sabbath było zastosowanie
syntezatorów w utworze "Who Are You?".

Członkowie Black Sabbath w międzyczasie zmagali się z nasilającymi się
kłopotami. Uzależnienie od narkotyków, problemy z zarządzaniem zespołem i
początki wewnętrznych sporów wpłynęły destruktywnie na prace nad kolejnym
albumem. Mimo trudności, w 1975 pojawiała się płyta Sabotage odnosząca dość
szybko sukces na rynku. Muzyka na albumie jest bardziej rozbudowana i
wielowątkowa niż do tej pory.

Jednak kolejna płyta Technical Ecstasy (1976) stała się już komercyjnym
niepowodzeniem. Muzyka zespołu w tym czasie obfitowała w syntezatorowe a nawet
orkiestrowe efekty a pozbawiona jest dawnej spontaniczności i ciężaru. Co prawda
niektórzy uznali tę płytę jako ambitny eksperyment, ale ortodoksyjni fani czuli
się zawiedzeni poczynaniami formacji[potrzebny przypis]. Never Say Die! (1978)
to powrót grupy do cięższego grania. Album sprzedawał się trochę lepiej od
poprzednika.

Ozzy Osbourne odszedł z zespołu w 1979 i w 1980 roku zaczął solową karierę; jego
miejsce zajął były wokalista zespołu Rainbow, Ronnie James Dio. Nowy album
Heaven and Hell to tym razem duży sukces komercyjny[potrzebny przypis].

Razem z Ronniem Jamesem Dio zespół nagrał takie płyty jak Heaven and Hell, Mob
Rules, koncertową Live Evil. Po nagraniu tych dzieł wokalista opuścił zespół, a
zastąpił go Ian Gillan z Deep Purple. Black Sabbath razem z nowym wokalistą
nagrali album Born Again. Po wydaniu płyty i niedługiej trasie koncertowej
wokalista odszedł do macierzystej formacji.

13 maja 2006 roku zespół został wprowadzony do Rock and Roll Hall of Fame. W tym
samym roku zespół zawiesił działalność.

Od marca 2007 do maja 2010 Anthony "Tony" Iommi, Vinny Appice, Ronnie James Dio
i Terence "Geezer" Butler koncertowali jako Heaven and Hell (pierwotnie grupa
miała reaktywować się w składzie Ronnie James Dio, Tony Iommi, Geezer Butler,
Bill Ward, jednak ostatni szybko wycofał się z projektu, i jego miejsce zajął
Vinny Appice). 11 listopada 2011 r. poinformowano o reaktywacji zespołu w
składzie Ozzy Osbourne, Tony Iommi, Geezer Butler, Bill Ward. Wkrótce po tym
grupa rozpoczęła prace nad albumem studyjnym. Niedługo po rozpoczęciu nagrywania
albumu wykryto chłoniaka u Iommiego. Przerwano pracę nad albumem, lecz po
ustabilizowaniu się stanu zdrowia prace ponowiono. W lutym 2012 Ward ogłosił, że
nie weźmie udziału w dalszych pracach zespołu. Album wydano 10 czerwca 2013 roku
(11 czerwca w Ameryce Północnej). W pierwszym kwartale tego samego roku zespół
rozpoczął trasę koncertową na cały świat.

4 lutego 2017 roku w Genting Arena w Birmingham zespół zagrał ostatni koncert
kończąc działalność.



https://pl.wikipedia.org/wiki/Krak%C3%B3w

Kraków (łac.: Cracovia, niem.: Krakau) – miasto położone w południowej Polsce
nad Wisłą, drugie w kraju pod względem liczby mieszkańców i powierzchni, stolica
Polski do 1795 r. i miasto koronacyjne oraz nekropolia królów Polski, od 1000
roku nieprzerwanie stolica diecezji krakowskiej (jednej z pięciu w ówczesnej
Polsce), a od 1925 archidiecezji i metropolii, od odzyskania niepodległości w
1918 r. miasto wojewódzkie (od 1998 r. siedziba władz województwa
małopolskiego), jest także centralnym ośrodkiem metropolitalnym aglomeracji
krakowskiej i Krakowskiego Obszaru Metropolitalnego. W zapisach historycznych
Kraków jest uznawany za główne miasto historycznej Małopolski. Leży na obszarze
Bramy Krakowskiej, Niecki Nidziańskiej i Pogórza Zachodniobeskidzkiego.

W Krakowie znajdują się główne siedziby m.in.: Polskiej Akademii Umiejętności,
Narodowego Centrum Nauki, Instytutu Nafty i Gazu - Państwowego Instytutu
Badawczego, Krajowej Szkoły Sądownictwa i Prokuratury, dowództwa Sił Specjalnych
RP będące jednocześnie jednym z kilku dowództw sił specjalnych NATO, Centrum
Operacji Lądowych – Dowództwa Komponentu Lądowego, Polskiego Związku
Narciarskiego.

W mieście działają placówki kulturalne o znaczeniu i statusie narodowym m.in.
Narodowy Stary Teatr, Muzeum Narodowe, Panteon Narodowy, Archiwum Narodowe,
Biblioteka Jagiellońska, Instytut Książki, Centrum Operacji Specjalnych,
Narodowe Centrum Rugby.

Miasto na prawach powiatu pełni funkcję centrum administracyjnego, kulturalnego,
edukacyjnego, naukowego, gospodarczego, usługowego i turystycznego. Kraków jest
drugim co do wielkości, po Warszawie, rynkiem nowoczesnej powierzchni biurowej,
a także jednym z kluczowych węzłów kolejowych w Polsce. W Balicach pod Krakowem
znajduje się drugi co do liczby obsługiwanych pasażerów rocznie port lotniczy w
Polsce, a który ponownie obsługiwał będzie połączenia transatlantyckie.

Kraków jest położony w południowej Polsce, w środkowo-zachodniej części
województwa małopolskiego nad Wisłą; na jego terenie znajdują się ujścia
wiślanych dopływów: Białuchy (dolny bieg Prądnika), Rudawy, Dłubni, Drwiny
Długiej i Wilgi. Kraków znajduje się w miejscu zbiegu kilku krain
geograficznych: Bramy Krakowskiej, Kotliny Oświęcimskiej, Kotliny
Sandomierskiej, Pogórza Zachodniobeskidzkiego, Wyżyny Krakowsko-Częstochowskiej.
Położenie Krakowa sprawia, że jest on bazą dla wycieczek w polskie góry, czy
wypadów do malowniczej Jury Krakowsko-Częstochowskiej.

Z Krakowem sąsiadują gminy: Igołomia-Wawrzeńczyce, Kocmyrzów-Luborzyca,
Koniusza, Liszki, Michałowice, Mogilany, Niepołomice, Skawina, Świątniki Górne,
Wieliczka, Wielka Wieś, Zabierzów, Zielonki. Gminy te należą do trzech powiatów
sąsiadujących z Krakowem: krakowskiego, wielickiego oraz proszowickiego.

Od 27 marca 1991 roku Kraków podzielony jest na 18 dzielnic samorządowych
oznaczonych cyframi rzymskimi. W roku 2002 Rada Miasta Krakowa uchwaliła
formalne przydzielenie krakowskim dzielnicom nazw, obok cyfr (np. Dzielnica I
Stare Miasto). Nazwy te obowiązywały dotąd potocznie.

Powszechnie używany jest historyczny podział miasta z lat 1951–1975 na 6
dzielnic administracyjnych: Stare Miasto, Zwierzyniec, Kleparz, Grzegórzki,
Podgórze, Nowa Huta lub podział na 4 dzielnice, obowiązujący od 1975:
Śródmieście, Podgórze, Krowodrza, Nowa Huta.

W Krakowie nazwy dzielnic pochodzą w większości od nazw miast, wsi, jurydyk,
folwarków, osad itp., tworzących kiedyś oddzielne jednostki osadnicze, a na
przestrzeni wieków włączanych w granice administracyjne miasta.

W ujęciu lokalnym Kraków i sąsiadujące miejscowości tworzą aglomerację
krakowską. W ujęciu regionalnym mówi się o Krakowskim Obszarze Metropolitalnym
(KOM), natomiast w ujęciu ponadregionalnym Kraków jest biegunem wzrostu
oddziałującym na sąsiadujące województwa – śląskie, świętokrzyskie oraz
podkarpackie.

Wydłużoną równoleżnikowo oś miasta stanowi dolina Wisły. Sieć rzeczną tworzy
Wisła, jej prawy dopływ Wilga oraz dopływy lewe: Rudawa, Białucha, Dłubnia,
Sanka i inne.

Rekord zimna: −38,1 °C (Mydlniki, 10 lutego 1929), −35,5 °C (Rakowice, 10 lutego
1929), −33,1 °C (Obserwatorium Astronomiczne UJ, 10 lutego 1929)

W Krakowie znajdują się 43 parki, które łącznie zajmują ok. 397 ha, co stanowi
nieco ponad 1% całkowitej powierzchni miasta.

W Krakowie znajduje się 5 rezerwatów przyrody o łącznej powierzchni 48,6 ha
(0,15% powierzchni miasta). Na obszarze miasta Krakowa znajdują się niewielkie
zielone obszary wchodzące w skład Zespołu Jurajskich Parków Krajobrazowych.
Zespół ten zajmuje się ochroną terenów Jury Krakowsko-Częstochowskiej m.in.
fragmenty parku Bielańsko-Tynieckiego, Tenczyńskiego oraz Dolinek Krakowskich,
wraz z ich otulinami. Ponadto ostoja przyrodnicza Jury Krakowsko-Częstochowskiej
wchodzi w skład programu CORINE biotopes ze względu na swoją florę, faunę,
geomorfologię i krajobraz.

Zachodnia część Krakowa stanowi tzw. Obszar Krakowski i podlega polskiej sieci
ekologicznej, a część obszaru miasta usytuowana jest w zasięgu korytarza
ekologicznego rzeki Wisły. Rzeki, ich doliny oraz zbiorniki wodne to jedne z
najciekawszych z przyrodniczego punktu widzenia miejsc w Krakowie. W południowej
części stoków wzgórz wapiennych oferują one warunki do rozwoju roślinności
ciepłolubnej muraw i zarośli kserotermicznych.

W Krakowie znajduje się 260 pomników przyrody, większość z nich to drzewa.
Źródło Świętojańskie w Tyńcu oraz głaz narzutowy przy ulicy Spółdzielców są
pomnikami przyrody nieożywionej.

Według raportu Światowej Organizacji Zdrowia w 2016 roku Kraków został
sklasyfikowany jako jedenaste najbardziej zanieczyszczone miasto Unii
Europejskiej.

Położenie geograficzne utrudnia wentylację miasta, przez co spowija je smog,
szczególnie w sezonie grzewczym. Kraków znajduje się w czołówce rankingu
europejskich miast z najbardziej zanieczyszczonym powietrzem. Krakowskie
powietrze zanieczyszczone jest przede wszystkim pyłem PM10 i PM2,5 oraz
toksycznym benzo(a)pirenem. Skutkiem zanieczyszczenia pyłem, poza oczywistymi
konsekwencjami zdrowotnymi, jest zauważalne zmniejszenie przejrzystości
powietrza w mieście.

Źródłem zanieczyszczeń są przede wszystkim piece na paliwa stałe (34%) i napływ
pyłu spoza miasta (36%), ale także przemysł lokalny (17%) oraz samochody (13%).
Piece grzewcze odpowiadają także za 68 proc. emisji rakotwórczego
benzo(a)pirenu, którego – jak wynika z wyliczeń Krakowskiego Alarmu Smogowego –
wdychana przez Krakowian ilość w ciągu roku jest taka sama, jak w przypadku
wypalenia ok. 2500 papierosów.

Z badań przeprowadzonych przez naukowców Collegium Medicum Uniwersytetu
Jagiellońskiego oraz Columbia University w Nowym Jorku wynika, że mieszkanki
Krakowa, które w okresie ciąży były eksponowane na PM2.5 powyżej 35 µg/m³,
rodziły dzieci z masą urodzeniową niższą średnio o 128 gramów, mniejszą
długością ciała oraz mniejszym o przeciętnie 0,3 cm obwodem główki. W zimie,
mieszkańcom Krakowa zaleca się skracanie czasu przebywania na otwartym powietrzu
oraz odradza się wysiłku fizycznego, na przykład biegania.

Miasto zwiększyło budżet na walkę ze smogiem, uchwalono także przepis zakazujący
spalania węgla w piecach grzewczych. Zakaz miał wejść w życie w 2018 r., jednak
w sierpniu 2014 r. został uchylony przez Wojewódzki Sąd Administracyjny w
Krakowie.

Za pełny tytuł miasta przedstawia się Stołeczne Królewskie Miasto Kraków. Pomimo
coraz większej kosmopolityzacji, Kraków pozostaje nadal depozytariuszem
polskiego godła[styl do poprawy]. Jako jedyne miasto w Polsce ma prawo używać w
herbie godła Państwa Polskiego. Taka możliwość, według symboliki heraldycznej,
przysługuje jedynie miastom i regionom stołecznym.

Autorem pierwszego źródła piśmiennego, w którym w 966 pojawia się Kraków jest
Ibrahim ibn Jakub. W dokumentach łacińskich w 973 występuje w formie Cracoua.

Według legendy zapisanej w końcu XII wieku przez Wincentego Kadłubka nazwa
Krakowa pochodzi od imienia księcia Kraka, natomiast w legendach czeskich
występuje postać księcia Kroka.

Do historycznej funkcji Krakowa odnosi się jego pełna nazwa – Stołeczne
Królewskie Miasto Kraków usankcjonowana prawnie przez Radę Ministrów, jak i
wcześniej przez naczelne władze państwowe II Rzeczypospolitej, które używały tej
nazwy w swoich aktach prawnych. Również nazwy skróconej, tj.: st. król. miasto
Kraków, st.kr. miasto Kraków albo stoł. król. miasto Kraków. Niektóre z tych
aktów prawnych obowiązują do dzisiaj. Na arenie międzynarodowej Kraków
postrzegany jest jako „duchowe i naukowe serce Polski”.

Kraków jest jednym z najstarszych miast Polski, z wieloma wartościowymi
obiektami architektonicznymi. Działa w nim wiele instytucji i placówek
kulturalnych gromadzących bezcenne zabytki. W przeszłości miasto należało do
Ligi Hanzeatyckiej zrzeszającej najważniejsze ośrodki handlowe w Europie.

Do 1795 r. Kraków był formalnie stolicą Polski, a do 1611 r. siedzibą władców
państwa polskiego. W latach 1596–1795, czyli do III rozbioru Polski, jako
stolica Rzeczypospolitej funkcje stołeczne dzielił z Warszawą, która stała się
miastem rezydencjalnym króla. Był miastem królewskim Korony Królestwa Polskiego.
Miasto posiadało prawo do czynnego uczestnictwa w akcie wyboru króla.

Najstarszy ośrodek osadniczy znajdował się m.in. na obronnym Wawelu i był jednym
z grodów w plemiennym państwie Wiślan. Ziemie Wiślan mogły przez pewien czas, w
ostatniej ćwierci IX w., znajdować się pod władaniem Państwa Wielkomorawskiego,
nie ma jednak na to bezpośrednich dowodów. W X w. (najprawdopodobniej w latach
ok. 960 – ok. 986) Kraków wszedł w zależność od Czech, rządzonych przez
pierwszych władców z dynastii Przemyślidów. Była to zależność luźna, natury
trybutarnej i nie pozostawiła wyraźniejszych śladów w tradycji historycznej, a
niektórzy historycy kwestionują w ogóle panowanie czeskie nad Krakowem w tym
okresie. Około 990 gród znalazł się w granicach państwa piastowskiego, stając
się jedną z głównych siedzib królestwa (łac. sedes regni principalis); próby
dokładnego ustalenia czasu wcielenia do państwa Piastów oscylują pomiędzy 987 a
989. Pierwsza wiarygodna pisemna wzmianka o Krakowie pochodzi z dokumentu Dagome
iudex z ok. 992. Nad Wisłą obok Wawelu, niewielkim wzgórzu z jurajskiego
wapienia, według legendy stała niegdyś świątynia pogańska, na miejscu której
zbudowano następnie kościół romański pw. św. Michała Archanioła. Co najmniej od
1000 w Krakowie znajdowała się siedziba biskupstwa, a za panowania Kazimierza
Odnowiciela Kraków stał się główną siedzibą książęcą.

W okresie rozbicia dzielnicowego Kraków był siedzibą księcia seniora, z czasem
jednak książęta krakowscy stracili faktyczne zwierzchnictwo nad innymi władcami
piastowskimi. W 1241 miasto zostało zniszczone podczas najazdu mongolskiego.
Mogło to zadecydować o niepowodzeniu pierwszej lokacji Krakowa, którą
najprawdopodobniej planowano na początku XIII wieku. W dniu 5 czerwca 1257,
wzorując się na Wrocławiu, książę Bolesław V Wstydliwy, jego matka Grzymisława i
żona św. Kinga nadali miastu przywilej lokacyjny na prawie magdeburskim w
Koperni koło Pińczowa. Zasadźcami byli trzej wójtowie: Gedko Stilvoyt, Jakub z
Nysy i Dytmar Wolk z Wrocławia. Nowo wytyczone miasto zostało zasiedlone głównie
przez przybyszów ze Śląska i Niemiec, co tłumaczy fakt posługiwania się językiem
niemieckim przez mieszczaństwo krakowskie do XVI w. Wtedy też powstał
charakterystyczny szachownicowy układ miasta, w który wpasowano zachowane
elementy wcześniejsze (ul. Grodzka, kościół Mariacki). Pomiędzy Krakowem a
Wawelem istniała osada Okół, dawne podgrodzie, która została wcielona do Krakowa
przez króla Władysława Łokietka po buncie wójta Alberta.

W 1320 roku w katedrze wawelskiej koronowano Władysława Łokietka, kończąc
symbolicznie okres rozbicia dzielnicowego. Odtąd, aż do 1734, Kraków był
miejscem koronacji królów Polski.

W XIV wieku na przedmieściach Krakowa powstały dwa kolejne miasta: na południu
Kazimierz (1335) i na północy Kleparz (1366).

Jako stolica jednego z mocarstw europejskich w XV i XVI wieku, Kraków rozwijał
się pod względem architektonicznym, handlowym, rzemieślniczym, kulturalnym i
naukowym. Kompleks zamkowy na Wawelu przebudowano i rozbudowano w stylu
renesansowym. Odnowiono powstały w 1364 r. uniwersytet. Zbudowany został również
Barbakan razem z okręgiem murów miejskich.

Po unii polsko-litewskiej i powstaniu Rzeczypospolitej Obojga Narodów Kraków
znalazł się na uboczu wielkiego państwa. Sejmy i elekcje nowych monarchów
odbywały się pod Warszawą, położoną mniej więcej w połowie drogi między
stolicami Korony i Litwy.

Od 1596 rozpoczął się proces przenoszenia dworu królewskiego Zygmunta III Wazy z
Krakowa do Warszawy, zakończony ok. 1611 r. Warszawa uzyskiwała tytuł miasta
rezydencjalnego Jego Królewskiej Mości, jednak Kraków do ostatniego rozbioru
Polski pozostawał formalną stolicą Rzeczypospolitej. Katedra na Wawelu pozostała
miejscem koronacji i pochówków królów Polski, zaś Kraków – stołecznym i
królewskim miastem, w którym funkcjonowały pozostałe instytucje stołeczne takie
jak np. skarbiec koronny. Nawet w czasach późniejszych wezyr turecki Kara
Mustafa, pisał w korespondencji do związanego z Wilanowem Jana III Sobieskiego:
„zniszczę Twój Kraków...”.

Wraz z upadkiem Rzeczypospolitej rozpoczął się upadek Krakowa. Zniszczenia
wojenne mocno nadszarpnęły pozycję miasta i zahamowały jego rozwój. Po raz
pierwszy Kraków został zniszczony przez obce wojska w 1655, podczas „potopu
szwedzkiego” (przedmieścia ucierpiały jednak mocno już w 1587, podczas próby
zdobycia miasta przez arcyksięcia Maksymiliana III Habsburga). W latach
1656–1657 nastąpiło kolejne oblężenie miasta, tym razem bronionego przez
Szwedów.

W XVIII w. Kraków był zdobywany przez wojska pruskie, szwedzkie, austriackie i
rosyjskie. 24 marca 1794 na rynku krakowskim przysięgę Narodowi złożył naczelnik
Tadeusz Kościuszko rozpoczynając tym samym powstanie.

15 czerwca 1794 r. do Krakowa wkroczyły wojska pruskie. Prusacy obsadzili Wawel
i założyli tam składy wojskowe. Wtedy to dokonał się rabunek polskich klejnotów
i insygniów koronacyjnych ze skarbca koronnego, które zostały przewiezione do
Berlina, a następnie częściowo włączone do skarbca pruskiego oraz przetopione
lub spieniężone na potrzeby wojenne. Prusacy opuścili Kraków w 1795 roku.

Po III rozbiorze Polski Kraków zajęli Austriacy. Aleksander Rożniecki – dowódca
kawalerii uczestnicząc w wojnie austriacko-polskiej, począwszy od Raszyna, z
oddziałem – forpocztą, dotarł do Krakowa 14 lipca 1809 r. (dzień przed ks.
Poniatowskim) i przełamał ostatni opór Austriaków przed zwycięskim wkroczeniem
księcia.

14 października 1809 r., na mocy traktatu z Schönbrunn, Kraków i Podgórze
zostały przyłączone do Księstwa Warszawskiego jako stolica departamentu. W
latach 1815–1846 stanowił stolicę niewielkiego powierzchniowo, formalnie
niepodległego państwa – Rzeczypospolitej Krakowskiej. W tym okresie rozpoczęła
się gruntowna modernizacja i przebudowa miasta, które wciąż tkwiło w
średniowiecznym układzie urbanistycznym. Zburzono większość murów miejskich,
zasypano fosę, na miejscu której powstał park – Planty. Po powstaniu krakowskim,
zorganizowanym przeciwko dominacji austriackiej, ale i faktycznie przeciwko
trzem zaborcom naraz (czyli tzw. „państw opiekuńczych” Rzeczypospolitej
Krakowskiej), miasto zostało w 1846 r. zaanektowane przez Austrię, w której
granicach pozostawało aż do 1918. Nazwę Rzeczpospolita Krakowska zastąpiono
nową: Wielkie Księstwo Krakowskie. Odtąd cesarz austriacki używał tytułu Wielki
Książę Krakowa.

W początku nowego stulecia zaszły w Krakowie poważne zmiany – również w
infrastrukturze technicznej miasta. 14 lutego 1901 r. – za prezydentury Józefa
Friedleina – otwarto miejskie wodociągi wówczas imienia Franciszka Józefa.
Zbiornik na wodę zbudowano u podnóża kopca Kościuszki, 49 m nad poziomem Rynku.
woda spływała do miasta rurą o średnicy 70 cm i wypełniała sieć wodociągową o
długości 66 kilometrów. Początkowo, w liczącym 80 tys. mieszkańców Krakowie,
przypadał statystycznie w ciągu doby jeden litr wody wodociągowej na osobę.

12 lipca 1903 r. Kraków nawiedziła powódź – największa od 1813. Stan Wisły w
mieście osiągnął 4 m 52 cm. Zagrożony zerwaniem był most Podgórski, woda
zagroziła też gazowni miejskiej. Od Podgórza, przez tereny Zawiśla, Zwierzyniec,
Błonia krakowskie, aż do Nowej Wsi i Łobzowa powstało ogromne rozlewisko z
połączonych wód Wisły, Wilgi i Rudawy. W zalanych dzielnicach komunikacja
odbywała się łodziami i tratwami. Pod wpływem tej klęski żywiołowej postanowiono
przeprowadzić regulację Rudawy w połączeniu z wytyczeniem jej nowego koryta.
Projekt został zrealizowany w latach 1903–1910. Nowe ujście Rudawy zostało
umieszczone pod kątem prostym do Wisły, skutkiem czego odcięta została część
zabudowań klasztoru Norbertanek. Zburzono też ostatni w Krakowie młyn. Znacznym
zmianom uległo również bezpośrednie otoczenie klasztoru – powstał nasyp i grobla
z nową drogą oraz wysoki most. Przemiany te spowodowały liczne protesty
miłośników zabytków. W latach 1910–1915 ogłoszono i częściowo wprowadzono plan
regulacyjny Wielkiego Krakowa, w ramach którego włączono w granice
administracyjne Krakowa znajdujące się w jego otoczeniu miasta, osady i wsie.

W 1915 nastąpiło połączenie Krakowa z Podgórzem, miastem założonym w 1784 na
przeciwległym brzegu Wisły.

W początku 1918 r. wzmogły się w Krakowie nastroje niepodległościowe, czego
wyrazem była manifestacja w dn. 20 stycznia. Sytuację pogorszyło ogłoszenie 11
lutego postanowień traktatu brzeskiego. Demonstracje rozpoczęły się 12 lutego od
zdemolowania konsulatu pruskiego, a 18 lutego odbyła się wielka manifestacja
protestacyjna na Rynku Głównym. Strajk podjęli kolejarze, którzy zatrzymali w
okolicach Chrzanowa pociąg z wojskiem skierowanym do miasta przez zaniepokojone
władze austriackie. Na ogrodzeniu parceli na rogu Rynku Głównego i ul. św. Jana
oraz na drzewach wzdłuż linii A–B pojawiły się plakaty z napisami godzącymi w
zaborcę, które zdjęto dopiero pod groźbą użycia broni. 12 października, w
odpowiedzi na manifest Rady Regencyjnej, krakowska Rada Miejska odbyła uroczyste
posiedzenie, podczas którego w pełni poparła jego treść. 15 października
delegaci polscy w wiedeńskim parlamencie złożyli deklarację, iż odtąd uważają
się za obywateli wolnej i zjednoczonej Polski. Wydział Krajowy zwołał następnie
w Krakowie posłów sejmowych i do Rady Państwa, którzy 28 października powzięli
uchwałę głoszącą, że ziemie polskie w obrębie byłej monarchii austriackiej
należą już do Państwa Polskiego, oraz że dla ziem tych tworzy się Komisję
Likwidacyjną.

28 X 1918 powstała w Krakowie Polska Komisja Likwidacyjna z Wincentym Witosem na
czele i przejęła pełnię władzy w mieście. Kraków, w wyniku masowej akcji
rozbrajania żołnierzy austriackich stał się pierwszym (obok Tarnowa) wolnym od
władzy zaborczej miastem Rzeczypospolitej. 31 października po południu pojawiły
się w mieście afisze informujące krakowian o tym radosnym fakcie.

W dwudziestoleciu międzywojennym, tuż po odzyskaniu niepodległości, polskie
władze centralne uznały wawelski zamek za gmach reprezentacyjny
Rzeczypospolitej, oddany do użytku Naczelnika Państwa, a następnie dla
Prezydenta RP – uchwałą Sejmu Rzeczypospolitej Polskiej z 1921 r., zespół
urbanistyczny na Wawelu stał się jedną z oficjalnych Rezydencji Prezydenta
Polski. Do dzisiaj zachował się apartament Prezydenta RP Ignacego Mościckiego.

Jesienią 1923 roku, w wyniku pogarszającej się sytuacji ekonomicznej i
konfliktów społecznych, doszło w Krakowie do krwawych starć ulicznych. 5
listopada proklamowano strajk generalny. 6 listopada pod budynkiem Kasy Chorych
(Dom Robotniczy) przy ul. Dunajewskiego o godz. 9:00 doszło do pierwszych starć
z policją (rannych zostało 20 policjantów). Później uzbrojony tłum zaatakował
kordon policyjny i wojskowy, spychając funkcjonariuszy ku ul. Szewskiej. Doszło
do otoczenia i rozbrojenia kompanii wojska. Uzbrojeni w zdobytą broń
demonstranci i bojówkarze ruszyli ul. Szczepańską na Rynek i obsadzili Planty. W
godzinach przedpołudniowych doszło już do regularnych walk z użyciem broni
palnej. Ostrzelany został szwadron ułanów wysłany w rejon ul. Dunajewskiego. Z
okien domów i zza filarów Sukiennic ostrzelano inny szwadron, stojący na Rynku
obok Odwachu. Wojskowa komenda miasta wysłała do walki trzy samochody pancerne.
Jeden z nich, pozbawiony wsparcia piechoty, został zdobyty przez demonstrantów.
Koło południa strzały zaczęły cichnąć. Cała zachodnia część miasta znalazła się
pod kontrolą strajkujących. W budynku Kasy Chorych przetrzymywano jako jeńców
rozbrojonych i rannych żołnierzy. W warunkach chaosu i braku informacji władze
poleciły wojsku i policji zaprzestania ognia i wycofania się z ulic.
Przystąpiono do negocjacji. Strajkujący unieruchomili gazownię i elektrownię, w
wyniku czego już o godz. 17:00 miasto zaczęło pogrążać się w zupełnych
ciemnościach. Walki w Krakowie, zwane powstaniem krakowskim spowodowały śmierć
14 oficerów i żołnierzy; rannych zostało 101 wojskowych i 38 policjantów. Po
stronie demonstrantów padło również 14 zabitych. Zginęły też 4 przypadkowe osoby
cywilne, a kilkadziesiąt zostało rannych. Ponadto zabito 61 koni, a 70 raniono.

W 1936 roku demonstracje robotnicze i strajki okupacyjne w zakładach pracy
doprowadziły do rozruchów w wyniku, których zabito 6 osób a ranne zostały 22
osoby.

Wojska niemieckie zajęły miasto 6 dni po rozpoczęciu II wojny światowej. W
nalocie na krakowskie lotnisko Rakowice–Czyżyny uczestniczyło 150 samolotów
Luftwaffe. Pierwszym polskim lotnikiem, który poderwał samolot do walki z
hitlerowskimi Niemcami był pilot krakowskiego dywizjonu, kpt. pilot Mieczysław
Medwecki. Zginął w walce. Podporucznik Gnyś oraz plutonowy pilot Flanel,
zestrzelili kolejno i w walce z niemieckim wrogiem, dwie hitlerowskie maszyny.
Były to pierwsze polskie zwycięstwa powietrzne podczas II Wojny Światowej. W
pierwszym dniu wojny, piloci krakowskiego II Pułku Lotniczego zestrzelili w
sumie pięć niemieckich samolotów.

W czasie okupacji hitlerowskiej (1939–1945) Kraków funkcjonował jako stolica
Generalnego Gubernatorstwa. W marcu 1941 okupant niemiecki zamknął w getcie
krakowskim około 60 tys. osób uznanych za Żydów według rasistowskich ustaw
norymberskich (25% wszystkich mieszkańców Krakowa). Więźniowie getta zostali
zamordowani w trakcie akcji likwidacyjnej (13 – 14 marca 1943) i w obozach
koncentracyjnego w Płaszów, Bełżec i Auschwitz. W wyniku tej akcji
eksterminacyjnej po II wojnie światowej ocalało około tysiąca krakowskich Żydów.

Wywieziono do Niemiec wiele dzieł sztuki, z których duża część nie powróciła do
kraju. Kraków odniósł niewielkie straty podczas bombardowania miasta przez
lotnictwo Armii Czerwonej.

W 1939 r. powstała w Krakowie pierwsza w Polsce organizacja konspiracyjna
podczas II wojny światowej, Organizacja Orła Białego. Oprócz Krakowskiego Okręgu
Armii Krajowej, działała m.in. organizacja harcerska „Szare Szeregi”, której
naczelnictwo mieściło się w Krakowie po upadku powstania warszawskiego.
Działalność prowadziły inne, liczne ugrupowania konspiracyjne. Istotną rolę w
okupowanym mieście odgrywało też konspiracyjne życie kulturalne i oświatowe.
Przy ul. Łobzowskiej 6, w sklepie księgarsko-papierniczym, prowadzonym przez
Spółdzielnię Księgarską „Czytelnik”, mieścił się punkt spotkań literatów, gdzie
zaopatrywano się w podziemną prasę i publikacje. Tam też udzielano materialnego
wsparcia pisarzom i artystom krakowskim, wykorzystując dochody sklepu. Okręgowa
komórka Tajnej Organizacji Nauczycielskiej miała siedzibę przy pl. Nowym, w
lokalu Spółdzielni Księgarskiej „Szkolnica”. Zajmowano się tam dystrybucją
podręczników do tajnego nauczania (punkt odbioru dla nauczycieli mieścił się
przy pl. Nowym 7 i w sklepie drogeryjnym przy ul. Siennej 7), a także wydawaniem
w postaci powielanych skryptów wyczerpanych już podręczników dla klas
gimnazjalnych (gotowe skrypty przenoszono do sklepu przy ul. Szewskiej 13, gdzie
był zorganizowany punkt rozdziału). Mieścił się tam też punkt kierowania
kandydatów na tajne komplety uniwersyteckie. Było to także miejsce spotkań
krakowskich literatów, takich jak np. Kazimierz Czachowski, Tadeusz Kudliński,
Tadeusz Seweryn, Jan Wiktor, Wojciech Żukrowski; bywał tam też prof. Stanisław
Pigoń. Na podstawie zachowanych materiałów Okręgowego Biura Szkolnego w
Krakowie, sama tylko „Szkolnica” przekazała w okresie okupacji ok. 30 tys.
egzemplarzy książek i podręczników dla tajnej oświaty. Ważną formą pomocy było
też wysyłanie paczek żywnościowych do obozów jenieckich oraz opieka nad
wysiedlonymi z Warszawy po upadku powstania nauczycielami. Jednym z głównych
dostawców uratowanych przed zniszczeniem podręczników była księgarnia Stefana
Kamińskiego przy ul. św. Jana 3. Wykupywał on z rąk niemieckich całe
księgozbiory z likwidowanych księgarń i bibliotek. Było to też kolejne miejsce
konspiracyjnych spotkań ludzi podziemnej kultury i oświaty.

Kraków miał się stać miastem niemieckim nie tylko z nazwy i składu
narodowościowego ludności, ale także z wyglądu zewnętrznego. W tym celu okupant
planował zniszczenie polskiego dorobku kulturowego i wyeksponowanie własnej
tradycji historycznej. Urbanistyczne „porządkowanie” miasta Niemcy zaczęli od
wyburzeń w rejonie Wawelu – ówczesnej siedziby gubernatora dr Hansa Franka. W
latach 1940–1941 rozebrano np. kamienicę czynszową zw. „Dębno” u zbiegu ul.
Grodzkiej i ul. Podzamcze. Na Kazimierzu zburzono też kilka kamienic, aby
odsłonić widok na kościół Bożego Ciała. Pewne zmiany wprowadzono i na samym
Wawelu (np. nowy wjazd i brama). Szczególnym zainteresowaniem niemieckich
budowniczych cieszyła się jednak zachodnia dzielnica miasta. Spektakularnym
osiągnięciem urbanistyki germańskiej miała być reprezentacyjna dzielnica rządowa
(Regierungsviertel). Planowano mianowicie wzniesienie na Błoniach ogromnego,
monumentalnego kompleksu gmachów rządowych, nad którym w dalszej perspektywie
miały dominować pomniki chwały niemieckiego oręża. Już w 1941 r. Hans Frank
polecił zrównać z poziomem terenu kopce Kościuszki i Piłsudskiego, aby na ich
miejscu mogły stanąć owe monumenty, ale do realizacji tego planu nie doszło.
Okupanci nie zdążyli również rozbudować ratusza, ani też przebudować Rynku
Głównego w duchu germańskim. Pozostały tylko plany i szkice. W mieście
przeprowadzano akcje sabotażowe i likwidacyjne (np. zamach na wyższych oficerów
SS Krügera i Koppego oraz nieudany zamach na Hansa Franka) i panowały nastroje
powstańcze, a do powstania w Krakowie przygotowywało się polskie Podziemie.
Między innymi, polskie zgrupowania partyzanckie skoncentrowane wokół Krakowa.
Dowództwo Armii Krajowej nie zdecydowało się jednak ostatecznie na ogłoszenie
powstania w Krakowie zarówno z uwagi na niewielką liczbę uzbrojenia Polaków w
samym mieście i niemożność znaczącego ich dozbrojenia przez tę część
Krakowskiego Okręgu AK, który działał poza miastem, jak również w wyniku
znacznego rozbicia struktur AK w Krakowie w czasie wielkiej łapanki (tzw.
„czarna niedziela”) w obrębie której w ciągu jednego dnia aresztowano i
wywieziono do obozu koncentracyjnego w Płaszowie 15 tys. krakowian.

18 stycznia 1945 wojska 1. Frontu Ukraińskiego pod dowództwem marszałka Iwana
Koniewa zajęły miasto. Kraków jako jedno z niewielu miast polskich nie odniosło
podczas wojny większych strat substancji materialnej, zaś w 1946 roku był
trzecim najludniejszym miastem w Polsce po Łodzi i Warszawie.

W okresie powojennym postępował silny rozwój terytorialny i ludnościowy miasta.
W 1951 przyłączono do Krakowa Nową Hutę, która według pierwotnych planów miała
stanowić oddzielne miasto, zaplanowane jako przeciwieństwo Krakowa, czyli miasto
robotnicze bez kościołów i warstwy społecznej inteligencji. Do dzisiaj jednym z
historycznych miejsc w tej dzielnicy jest plac Ratuszowy, gdzie w zamysłach
budowniczych „socjalistycznego miasta” miała zostać wzniesiona ta instytucja. Od
1 stycznia 1957 do 31 maja 1975 miasto Kraków stanowiło oddzielne samodzielne
województwo.

    Wykres liczby mieszkańców miasta Kraków na przestrzeni ostatnich trzech
stuleci     Źródło: [krakow.stat.gov.pl Urząd Statystyczny w Krakowie]. [dostęp
2016-09-08].

Największą populację Kraków odnotował 30 czerwca 2015 r. – według danych GUS 762
508 mieszkańców.

Dane GUS obejmują tylko mieszkańców miasta zameldowanych na pobyt stały. Realna
liczba mieszkańców, według władz miasta, może sięgać miliona.

Samorządność miejskiego Krakowa sięga początków lokacji miasta w 1257, choć
pierwsze oficjalne wzmianki o radzie miejskiej pochodzą z 1264. Zgodnie ze
współczesnym ustrojem kraju Kraków jest miastem na prawach powiatu. Samorządowym
organem władzy w Krakowie, sprawującym także funkcje kontrolne, złożonym z
radnych pochodzących z wyboru, działającym na podstawie przepisów o samorządzie
gminnym oraz o samorządzie powiatowym jest Rada Miasta Krakowa. Mieszkańcy
wybierają do Rady Miasta 43 radnych na czteroletnią kadencję. Pracami Rady
kieruje wybierany spośród jej członków przewodniczący.

Prezydent Krakowa urzęduje w Pałacu Wielopolskich przy placu Wszystkich
Świętych.

Urząd Miasta Krakowa, czyli krakowski magistrat realizuje ustawowe powinności
Gminy Miejskiej Kraków, czyli tak zwane zadania własne i zadania zlecone przez
rząd. Magistrat podlega bezpośrednio pod Prezydenta Krakowa.

Miasto prowadzi współpracę międzynarodową z licznymi miastami partnerskimi i
bliźniaczymi, w tym:

Według raportu inwestycyjnego Konferencji ds. Handlu i Rozwoju ONZ (UNCTAD) z
2011 roku Kraków jest najlepszym miejscem na świecie do lokowania centrów usług
dla biznesu. W kwietniu 2012 r. Kraków znalazł się w gronie 120
najatrakcyjniejszych miast świata (tzw. lista hot spots dotycząca
konkurencyjności biznesowej) w ujęciu jednostki badawczej Economist Intelligence
Unit wykonującej badania na zlecenie banku Citi Handlowy. Brytyjski think tank
Globalization and World Cities (GaWC), badający wzajemne stosunki pomiędzy
miastami świata w kontekście globalizacji, uznał natomiast Kraków za metropolię
globalną (High Sufficiency).

Na przestrzeni swych dziejów Kraków zawsze był i współcześnie nadal jest
lokalnym, regionalnym i ponadregionalnym biegunem wzrostu
społeczno-gospodarczego.

W końcu grudnia 2009 liczba zarejestrowanych bezrobotnych w Krakowie obejmowała
ok. 16,0 tys. mieszkańców, co stanowi stopę bezrobocia na poziomie 4,2% do
aktywnych zawodowo.

Na „Liście 500 Największych Firm w Polsce”, publikowanej przez tygodnik
„Polityka” w 2012 znajdowało się 21 przedsiębiorstw z siedzibą w Krakowie, w tym
3 z pierwszej dwudziestki: Tesco Polska, BP Polska i Grupa Philip Morris Polska
(znajdujących się odpowiednio na 12, 13 i 17 miejscu). Stolica Małopolski może
również pochwalić się dobrze rozwiniętą siecią usług bankowych. Siedem banków
ulokowało w niej swoje centrale, a czterdzieści innych otworzyło w Krakowie
oddziały.

Agencja ratingowa Standard & Poor’s potwierdziła w grudniu 2012 roku ocenę
wiarygodności kredytowej Krakowa na poziomie A – z perspektywą stabilną. Jest to
najwyższa możliwa w tej chwili do uzyskania ocena ratingowa Krakowa równa ocenie
kraju. Analitycy zapowiadają, że podniesienie ratingu Polski mogłoby skutkować
także podniesieniem noty dla Krakowa. Równie wysoką oceną spośród innych
ocenionych przez agencję miast w Polsce uzyskały jedynie Katowice.

Kraków jest największym w kraju ośrodkiem outsourcingu – w mieście pracuje 40%
zatrudnionych w tej branży osób w Polsce. W Krakowie i najbliższych okolicach
działa około 138 międzynarodowych przedsiębiorstw z sektora obsługi procesów
biznesowych i IT. Zajmują się one obsługą księgową, podatkową, informatyczną czy
finansową spółek tego samego koncernu lub wielu przedsiębiorstw. Wśród
przedsiębiorstw z branży SSC/BPO obecnych w Krakowie są między innymi:

Branża ta zatrudnia 50 000 tysięcy osób (dane ABSL za I kwartał 2016), (10%
stanowią obcokrajowcy), w najbliższych latach planowany jest wzrost
zatrudnienia. Kraków w raporcie „Top 50 Emerging Global Outsourcing Cities”,
opublikowanym przez przedsiębiorstwo konsultingowe Tholons znalazł się na 4.
miejscu na świecie i pierwszym w Europie Środkowo-Wschodniej jako atrakcyjne
miejsce lokalizacji dla przedsiębiorstw BPO. Kraków poprawił swój wynik z
poprzedniego roku (wówczas zajął 5. miejsce) oraz sprzed dwóch lat (16.
miejsce), wyprzedził również w tegorocznym rankingu m.in. Pragę i Budapeszt
(odpowiednio 12. i 22. miejsce).

Kraków został uznany za cenione przez inwestorów miejsce lokowania inwestycji w
centra usług finansowo-księgowych, wielojęzyczne centra obsługi klienta oraz
centra usług rekrutacji i zarządzania zasobami ludzkimi. Inwestorzy podkreślają
zwłaszcza dużą dojrzałość rynku, co wyróżnia Kraków spośród miast Europy
Środkowo-Wschodniej.

Na podstawie zbieranych od 2006 anonimowych danych o podróżach z urządzeń
nawigacyjnych firmy TomTom, producent w 2010 obliczył, że wśród 59 miast Europy
Kraków zajmuje 30. miejsce pod względem największego udziału głównych dróg
(21,2%), na których prędkość poruszania bywa mniejsza niż 70% ograniczenia
prędkości.

Kraków jest węzłem transportowym. Przez miasto przechodzą drogi krajowe i
europejskie: droga krajowa nr 4, droga krajowa nr 7, droga krajowa nr 44, droga
krajowa nr 52, droga krajowa nr 75, droga krajowa nr 79, droga krajowa nr 94, a
w relacji wschód-zachód, południowym obejściem miasta, przebiega autostrada A4.
Przez miasto przebiega także droga ekspresowa S7 (Węzęł Igołomska) oraz droga
wojewódzka nr 776, droga wojewódzka nr 780 i droga wojewódzka nr 794.

W obrębie miasta znajduje się 14 mostów na Wiśle, łączących dzielnice południowe
z północnymi (11 drogowych i 3 kolejowe), oraz kładka pieszo-rowerowa.

Przez Wisłę w Krakowie przebiega Droga Wodna Górnej Wisły – śródlądowy szlak
żeglugowy.

Kraków jest jednym z większych w Polsce węzłów kolejowych. Ma połączenia z
większością miast w kraju, w tym szybkie połączenia składami Pendolino z
Warszawą i Gdańskiem (PKP InterCity), dodatkowo połączenia międzynarodowe z
Wiedniem, Pragą, Budapesztem oraz Lwowem. Połączenie z Pragą jest również
realizowane przez firmę Leo Express – autobusem na odcinku Kraków – Katowice –
Bogumin, a następnie pociągiem do Pragi.

Dworzec Kraków Główny położony jest w ścisłym centrum miasta – przy ul. Lubicz
na północny wschód od Rynku. Wraz z Małopolskim Dworcem Autobusowym przy ul.
Bosackiej i zespołem komunikacji miejskiej (autobusy, podziemny szybki tramwaj)
oraz połączeniem do lotniska w Balicach (ponownie otwarte w drugiej połowie 2015
roku po modernizacji), tworzy on kompleks zwany Krakowskim Centrum
Komunikacyjnym.

Dworcem jest również Kraków Płaszów, położony w południowo-wschodniej części
miasta. Zapewnia on częste i szybkie połączenia z Rzeszowem, Tarnowem,
Przemyślem, Skawiną, Kalwarią Zebrzydowską, Suchą Beskidzką czy Zakopanem. Inne
stacje znajdują się w takich dzielnicach jak Łobzów, Mydlniki, Bieżanów,
Prokocim czy Łagiewniki[potrzebny przypis]. Nowa Huta pozbawiona jest kolejowych
połączeń pasażerskich, choć działa duża stacja przeładunkowa.

Połączenia kolejowe wewnątrz aglomeracji krakowskiej obsługiwane są przez EZT.
Obsługują one m.in. trasy do Krzeszowic, Trzebini, Wieliczki, Tarnowa czy
Oświęcimia. Stanowią alternatywę dla często zakorkowanych w szczycie przewozowym
dróg. W ofercie Przewozów Regionalnych znajdują się czasowe bilety strefowe na
wielokrotne przejazdy koleją w aglomeracji krakowskiej[potrzebny przypis]. Trasę
do Wieliczki i na lotnisko w Balicach obsługują pociągi Kolei Małopolskich.

Pierwsza linia szynowego tramwaju konnego powstała w Krakowie w 1882 roku,
zastępując funkcjonującą od co najmniej kilkunastu lat linię omnibusową. W roku
1927 uruchomiono pierwszą linię autobusową. Obecnie autobusy miejskie są w
większości własnością Miejskiego Przedsiębiorstwa Komunikacyjnego S.A. w
Krakowie, na dwunastu liniach kursują pojazdy należące do firmy Mobilis. W
Krakowie kursuje 27 stałych linii tramwajowych; obsługą autobusową objęte są
natomiast 63 linie miejskie dzienne, 63 podmiejskie, 15 nocnych (w tym 4
aglomeracyjne), 7 przyspieszonych (w tym 2 aglomeracyjne) i 9 dodatkowych
(wspomagających).

W 2008 roku otwarty został tunel Krakowskiego Szybkiego Tramwaju. Jest to
pierwszy w Polsce tunel, w którym może poruszać się tramwaj.

Kraków Airport im. Jana Pawła II (nazwa ta obowiązuje od 4 września 2007) jest
drugim pod względem ruchliwości lotniskiem w Polsce – w roku 2016 obsłużył 4,98
mln pasażerów. Posiadające jedną 2550-metrową drogę startową lotnisko jest
ulokowane w Balicach, 11 km na zachód od centrum miasta i pozostaje
współużytkowane jako wojskowa baza lotnicza.

Krakowski port lotniczy oferuje połączenia z 100 portami lotniczymi na świecie.
Port ma dwa terminale: T4 międzynarodowy i krajowy oraz terminal "VIP" (dawniej
"T2"). Jako pierwsze lotnisko w Polsce uruchomiło połączenie kolejowe z centrum
miasta, obsługiwane szynobusami „Balice Ekspres”. Jego przydatność była w
przeszłości kontestowana, ze względu na znaczne oddalenie między stacją końcową
a terminalem lotniska (kilkaset metrów). W chwili obecnej zatrzymują się
wewnątrz budynku naprzeciwko terminala międzynarodowego, połączonego z nim
kładką dla pieszych.

Na granicy administracyjnej miasta Krakowa w Pobiedniku Wielkim znajduje się
lotnisko sportowe z trawiastym polem wzlotów: Lotnisko Kraków-Pobiednik Wielki,
zarządzane przez Aeroklub Krakowski. W ramach aeroklubu działają sekcje
samolotowa, szybowcowa, spadochronowa, balonowa i modelarska.

Lądowisko powstałe na byłym lotnisku Kraków-Rakowice-Czyżyny przy Muzeum
Lotnictwa Polskiego w Krakowie, pierwsze lotnisko Krakowa i jedno z najstarszych
lotnisk wojskowych na świecie, czynne od 1912 do 1960, rozformowane i częściowo
zabudowane osiedlem i ulicami, zostało wskrzeszone latem 2003 na potrzeby
pikniku lotniczego przez Muzeum Lotnictwa Polskiego. Odbywający się pod koniec
czerwca Małopolski Piknik Lotniczy stał się corocznym międzynarodowym festynem,
podczas którego samoloty do 7500 kg i śmigłowce ponownie korzystają z betonowej
drogi startowej na kierunku 26 o wymiarach 720 × 60 m.

W 2011 oddano do użytku dwa lądowiska sanitarne dla śmigłowców: przy os. Złotej
Jesieni lądowisko Kraków-Szpital im. Rydygiera i przy os. Na Skarpie lądowisko
Kraków. Rok później otworzono kolejne trzy, dwa przy ul. Prądnickiej: lądowisko
Kraków-Narutowicza i lądowisko Kraków-Szpital im. Jana Pawła II, oraz przy ul.
Mikołaja Kopernika lądowisko Kraków-CUMRIK.

W 2013 przy ul. Bolesława Śmiałego oddano do użytku prywatne, śmigłowcowe
lądowisko Kraków-Węzeł Tyniecki.

W Krakowie znajduje się centrum powiadamiania ratunkowego, które obsługuje
zgłoszenia alarmowe kierowane do numerów alarmowych 112, 997, 998 i 999.

W Krakowie znajdują się liczne placówki oświatowe, w tym: 187 przedszkoli, 162
szkoły podstawowe, 50 gimnazjów, 31 liceów ogólnokształcących, 27 zespołów szkół
zawodowych (w skład których wchodzą technika, licea profilowane i szkoły
zawodowe), 23 szkoły wyższe, 20 instytutów, 7 szkół muzycznych oraz placówki
oświatowe innego typu (szkoły sportowe, centra kultury, punkty kursów językowych
itp.)[potrzebny przypis].

W Krakowie istnieją 23 uczelnie, w tym 10 uczelni publicznych, 2 uczelnie
kościelne (uczelnie niepubliczne z przywilejami uczelni publicznych) oraz 11
pozostałych uczelni niepublicznych (w tym jedna o statusie akademii).

Krakowski Park Technologiczny Sp. z o.o. jest spółką zarządzającą Specjalną
Strefą Ekonomiczną. Spółka została założona przez trzy największe uczelnie
krakowskie: Politechnikę Krakowską, Akademię Górniczo-Hutniczą i Uniwersytet
Jagielloński. Wśród założycieli były także władze miasta i województwa.
Krakowska strefa przeznaczona jest głównie dla firm z sektora zaawansowanych
technologii (elektronika, informatyka, telekomunikacja, biotechnologie), jednak
działają w niej również firmy z innych branż, które poszukiwały dogodnych
warunków inwestycyjnych (np. poligrafia, motoryzacja, logistyka). Do najbardziej
znanych firm z branży motoryzacyjnej, które zainwestowały na terenie strefy w
podkrakowskich Niepołomicach należą MAN oraz Nidec Motors.

16 grudnia 2009 zarząd Europejskiego Instytutu Technologicznego ogłosił, że w
konkursie w ramach KIC – (Knowledge and Innovation Community) w obszarze
Zrównoważonej Energii (ang. Sustainable Energy) zwyciężył węzeł – CC PolandPlus
– koordynowany przez Akademię Górniczo-Hutniczą w Krakowie. W skład polskiej
części konsorcjum wchodzą również: Uniwersytet Jagielloński, Politechnika
Śląska, Uniwersytet Śląski, Politechnika Wrocławska, Główny Instytut Górnictwa,
IChPW, Tauron, ZAK Kędzierzyn, LOTOS, PGNiG. W projekcie uczestniczą też
uczelnie i przedsiębiorstwa z Niemiec, Holandii, Francji, Hiszpanii i Szwecji.
Udział w projekcie pozwala na tworzenie zupełnie nowych technologii i ich
transfer do biznesu. Obszarem badań polskich naukowców będą czyste technologie
węglowe. Na badania wykorzystywane w biznesie przypadnie 120 mln euro rocznie.

Centra Węzła Wiedzy i Innowacji – KIC Inno Energy: CC Germany: Karlsruhe, CC
Alps Valleys: Grenoble, CC Benelux: Eindhoven / Leuven, CC Iberia: Barcelona, CC
PolandPlus: Krakow, CC Sweden: Sztokholm

Krakowski oddział działa na mocy porozumienia o współpracy podpisanego przez
Uniwersytet Jagielloński i niemieckie Towarzystwo Maxa Plancka w lipcu 2010
roku. Po polskiej stronie w realizację tej umowy zaangażowane jest powstające
Małopolskie Centrum Biotechnologii o charakterze parku
naukowo-badawczo-rozwojowego oraz Wydział Biochemii, Biofizyki i Biotechnologii
UJ. Krakowskie laboratorium jest jedną z nielicznych placówek Towarzystwa Maxa
Plancka zlokalizowanych poza granicami Niemiec.

W 2000 roku Kraków jako pierwsze miasto z Polski oraz Europy Środkowo-Wschodniej
(równocześnie z Pragą) został Europejską Stolicą Kultury. W drugiej dekadzie XXI
wieku został również wyróżniony tytułem Europejskiego Miasta Sportu 2014 i
Miasta Literatury UNESCO. W 2006 r. Kraków został wymieniony wśród 5 najbardziej
popularnych miast Europy, w 2007 r. uzyskał miano „najmodniejszego miasta
świata” według amerykańskiej agencji internetowej Orbitz, wyznaczającej trendy w
światowej turystyce.

W 2012 roku Kraków odwiedziło blisko 9 mln osób. Turystów krajowych było 6,6
mln, natomiast zagranicznych 2,35 mln. Spośród turystów zagranicznych Kraków
najczęściej odwiedzają goście z Wielkiej Brytanii (23 proc.), Niemiec (13
proc.), Włoch (9,4 proc.), Francji (9 proc.), Hiszpanii (8,5 proc.) oraz Rosji
(5,9 proc.). Wśród gości krajowych przeważali mieszkańcy Małopolski (24,5
proc.), województwa mazowieckiego (10,5 proc.) i śląskiego (9,4 proc.). Dochody
Krakowa z turystyki w 2012 roku osiągnęły rekordowy poziom 3,5 mld zł.

Liczba turystów w 2012 była wyższa niż w poprzednich latach. W 2011 roku Kraków
odwiedziło 8,6 mln osób, a wcześniej było to 8,1 mln (2010), 7,3 mln (2009) oraz
7,4 mln (2008). Liczba turystów rośnie systematycznie od roku 2003, gdy miasto
odwiedziło 5,5 mln osób.

W latach 2014 i 2015 Kraków zdobył nagrody Zoover Award, miasta europejskiego
najlepszego dla turystów. W tymże samym 2015 r. według brytyjskich respondentów
magazynu „Which”, Kraków został uznany za najciekawsze i najbardziej przyjazne z
punktu widzenia krótkiego turystycznego wyjazdu (tzw. city breaks) europejskie
miasto.

Ważną rolę w ostatnim dziesięcioleciu zaczyna odgrywać turystyka religijna,
pielgrzymkowa i turystyka śladami kultury żydowskiej. Od kilku lat intensywnie
rozwija się również w Krakowie turystyka kongresowa. W 2010 roku odbyło się w
Krakowie 7112 spotkań, co stanowi 40% wszystkich organizowanych tego typu imprez
w Polsce. Na drugim miejscu znalazła się Warszawa – 3556 spotkań, dalej były:
Trójmiasto – 3258, Katowice – 1077, Poznań – 1110. Dalszy rozwój turystyki
kongresowej jeszcze bardziej się rozwinął, gdy zostało otwarte Centrum
Kongresowe ICE Kraków, Tauron Arena Kraków i EXPO Kraków.

Dużym zainteresowaniem turystów cieszy się również województwo małopolskie,
które odwiedza 14,5% ogółu turystów spędzających wakacje w Polsce, co daje mu
drugie miejsce po województwie zachodniopomorskim.

Kraków jest ośrodkiem kulturalnym i turystycznym Europy. Obszar zabytkowego
Starego Miasta oraz Kazimierza wpisano w 1978 r. na pierwszą listę światowego
dziedzictwa kultury UNESCO. W roku 2000 Kraków otrzymał tytuł Europejskiej
stolicy Kultury. W 2008 r. odwiedziło go blisko 7,5 miliona turystów, w tym
ponad 2 miliony cudzoziemców. W Krakowie swe siedziby mają instytucje kulturalne
o znaczeniu ogólnopolskim.

W Krakowie istnieje 11 dużych teatrów oraz szereg mniejszych, często
wystawiających sztuki w małych nastrojowych piwniczkach. Wśród nich pierwszy
polski publiczny stały teatr zawodowy, Stary Teatr im. Heleny Modrzejewskiej,
jeden z najstarszych w Polsce. W 2008 r. wzniesiono budynek Opery Krakowskiej
przy ul. Lubicz. Zespół Opery występował wcześniej w budynku Teatru im. J.
Słowackiego. W mieście działa również filharmonia im. Karola Szymanowskiego.

Kraków działa 5 bibliotek publicznych: 4 miejskie i 1 wojewódzka oraz 2
biblioteki: przy Ośrodku Kultury im. C. K. Norwida i Regionalnym Ośrodku
Edukacji Ekologicznej. Poza tym na terenie miasta działa 16 bibliotek naukowych
(głównie przy uczelniach i instytutach naukowych) m.in. Biblioteka Jagiellońska,
Biblioteka Książąt Czartoryskich, Pedagogiczna Biblioteka Wojewódzka im. Hugona
Kołłątaja, Biblioteka Naukowa Polskiej Akademii Umiejętności i Polskiej Akademii
Nauk.

Szczególne zainteresowanie u reżyserów krakowskimi plenerami można zaobserwować
w pierwszych latach XXI wieku. Kraków cieszy się rosnącym zainteresowaniem
twórców z Bollywood.

Do gazet o zasięgu ogólnopolskim, wywodzących się z Krakowa należą „Przekrój”
oraz „Tygodnik Powszechny”. W Krakowie siedziby mają ponadto dwa znaczące
portale internetowe Onet i Interia oraz najpopularniejsze radio w Polsce RMF FM.

Regionalnymi gazetami wydawanymi codziennie są „Gazeta Krakowska”, „Dziennik
Polski” oraz „Kronika Krakowska”. Wydawanych jest osiem gazet lokalnych
obejmujących swym zasięgiem województwo małopolskie i podkarpackie.

W Krakowie nadaje kilkanaście rozgłośni radiowych. W budynku przy Kopcu
Kościuszki mieści się siedziba rozgłośni RMF FM, RMF Classic i RMF Maxxx, a w
budynku na al. Słowackiego – regionalnego Radio Kraków. Działa również oddział
radia ESKA oraz kilka internetowych rozgłośni studenckich.

Miasto jest siedzibą oddziału regionalnego Telewizji Polskiej – TVP Kraków,
mieszczącego się na Krzemionkach Podgórskich. Przy ul. płk. Dąbka 2 znajduje się
kompleks budynków największego oddziału regionalnego telewizji TVN (dawniej TV
Wisła i TVN Południe) oraz TTV, w którym mieszczą się redakcje programów Uwaga!
i Superwizjer, a także studia m.in. „Rozmów w Toku”. Były tam również
produkowane popularne programy, takie jak Nie do wiary, Na ratunek, Detektyw,
Kryminalne gry, Granice, Agent, Fakty Południe, Multikino, czy seriale – jak na
przykład Julia, W11, czy Szkoła. W biurowcu przy ul. Ludwinowskiej 7 mieści się
krakowska redakcja kanału TVN24 oraz czołowego programu informacyjnego telewizji
TVN – Faktów TVN. W Kamienicy Pod Konikiem przy Rynku Głównym siedzibę ma
lokalny oddział telewizji Polsat oraz lokalny oddział telewizji Superstacja.

Na mocy decyzji podjętych na zjeździe gnieźnieńskim, od 1000 roku nieprzerwanie
stolica diecezji krakowskiej (jednej z pięciu w ówczesnej Polsce), a od 1925
archidiecezji i metropolii. Kraków jest miastem o największej w Polsce liczbie
świątyń katolickich – w mieście znajdują się 182 kościoły. Głównym patronem
miasta obranym przez mieszkańców i radę miejską w 1715 jest św. Józef
Oblubieniec NMP. Kraków był gospodarzem Światowych Dni Młodzieży w 2016 roku.

W 1869 roku wprowadzono w Galicji (a więc również w Krakowie) wychowanie
fizyczne do szkół. W 1889 roku prof. dr Henryk Jordan założył w Krakowie Park
Zabaw i Gier, gdzie tutejsza młodzież mogła swobodnie poznawać i uprawiać sport.
Przełomowym okresem w historii krakowskiego sportu był rok 1906, kiedy powstały
najstarsze obecnie kluby piłkarskie w Polsce: Cracovia i Towarzystwo Sportowe
Wisła. W tym samym czasie powstał Klub Sportowy Juvenia – początkowo również
piłkarski, znany obecnie głównie z sekcji rugby. W 1919 r. powstał Wojskowy Klub
Sportowy „Wawel Kraków”. Właśnie w Krakowie, jeszcze w czasie zaborów, powstał
Związek Polskiej Piłki Nożnej dla Galicji (1911 r.). Historia polskiej
lekkoatletyki, rozpoczęła się w Krakowie, powołaniem w 1867 roku Towarzystwa
Gimnastycznego „Sokół”. W połowie 1919 r., rozpoczęto w tym mieście, tworzenie
struktur Polskiego Związku Lekkiej Atletyki, oraz powstał komitet organizacyjny
Polskiego Związku Narciarskiego (obecną jego siedzibą jest Kraków). Również W
Krakowie, w 1919 r., powołano do życia Polski Komitet Olimpijski, początkowo pod
nazwą Polski Komitet Igrzysk Olimpijskich.

Krakowscy sportowcy odnoszą sukcesy na arenach krajowych i międzynarodowych,
lecz wciąż potrzeba budowy odpowiednich obiektów sportowych, które pozwoliłyby
na dalszy rozwój i krzewienie kultury fizycznej wśród młodzieży. W roku 2002
powstał w Krakowie tor kajakarstwa górskiego – jeden z najnowocześniejszych
europejskich obiektów tego typu (obiekt o charakterze olimpijskim). Organizowane
są tam spływy kajakowe oraz pontonowe (rafting).

Ponadto Kraków był także jednym z miast-gospodarzy Mistrzostw Świata w Piłce
Siatkowej Mężczyzn 2014 oraz Mistrzostw Europy w Piłce Ręcznej Mężczyzn w 2016
r. Podczas Mistrzostw Europy U-21 w Piłce Nożnej 2017, Kraków będzie gospodarzem
pierwszego z półfinałów oraz finału turnieju.



https://pl.wikipedia.org/wiki/Piotr_Zieli%C5%84ski_(pi%C5%82karz)

Piotr Sebastian Zieliński (ur. 20 maja 1994 w Ząbkowicach Śląskich) – polski
piłkarz występujący na pozycji pomocnika we włoskim klubie SSC Napoli oraz w
reprezentacji Polski. Uczestnik Mistrzostw Europy 2016.

Zieliński rozpoczął swoją karierę w Orle Ząbkowice Śląskie, skąd latem 2007
trafił do Zagłębia Lubin. Cztery lata później wyjechał do Włoch, gdzie związał
się z Udinese. 2 listopada 2012 zadebiutował w barwach pierwszej drużyny podczas
ligowego meczu z Cagliari, zmieniając w 91. minucie meczu Antonio Di Natale. 1
września 2014 został, do końca sezonu 2014/15, wypożyczony do Empoli FC, zaś w
lipcu 2015 wypożyczenie zostało przedłużone o kolejny sezon. 24 października w
meczu Empoli z Genoą (2:0) zdobył swoją pierwszą bramkę w Serie A. 4 sierpnia
2016 podpisał pięcioletni kontrakt z SSC Napoli. Kwota transferu wyniosła ok. 14
mln euro. W nowym zespole zadebiutował 21 sierpnia 2016 w zremisowanym 2:2,
ligowym spotkaniu z Pescarą, zmieniając w 71. minucie Marka Hamšíka. 13 września
2016 podczas wygranego 2:1 meczu Napoli z Dynamem Kijów, zadebiutował w Lidze
Mistrzów. 2 grudnia 2016 w ligowym meczu z Interem (3:0), zdobył swoją pierwszą
bramkę dla Napoli. 7 stycznia 2017 przeciwko Sampdorii, rozegrał swój 100. mecz
w Serie A.

Zieliński ma za sobą liczne występy w juniorskich i młodzieżowych
reprezentacjach Polski. 4 czerwca 2013 podczas towarzyskiego spotkania z
Liechtensteinem zadebiutował w reprezentacji Polski. Pierwszą bramkę w
reprezentacji A zdobył 14 sierpnia 2013 w towarzyskim meczu z Danią. 12 maja
2016 został powołany przez selekcjonera Adama Nawałkę do szerokiej kadry na
Mistrzostwa Europy 2016 we Francji. 30 maja 2016 Adam Nawałka oficjalnie powołał
go do ścisłego składu na mistrzostwa Europy. Na turnieju, gdzie Polska dotarła
do ćwierćfinału, zagrał 45 minut w wygranym 1:0 meczu fazy grupowej z Ukrainą.

Dwaj starsi bracia Zielińskiego także zostali piłkarzami. Paweł Zieliński
występuje obecnie w Śląsku Wrocław, natomiast Tomasz Zieliński ma za sobą grę w
Miedzi Legnica.



https://pl.wikipedia.org/wiki/Francja

Francja (fr. France, IPA: /fʁɑ̃s/), Republika Francuska (République française
/ʁe.py.blik fʁɑ̃.sɛz/) – państwo, którego część metropolitarna znajduje się w
Europie Zachodniej, posiadające także zamorskie terytoria na innych
kontynentach. Francja metropolitarna rozciąga się od Morza Śródziemnego na
południu do kanału La Manche i Morza Północnego na północy, oraz od Renu na
wschodzie do Zatoki Biskajskiej na zachodzie. Francuzi często nazywają swój kraj
l’Hexagone (sześciokąt) – pochodzi to od kształtu Francji metropolitarnej.

Francja graniczy z Belgią, Luksemburgiem, Niemcami, Szwajcarią, Włochami,
Monako, Andorą i Hiszpanią. Terytoria zamorskie graniczą również z Brazylią,
Surinamem i Holandią. Kraj jest połączony z Wielką Brytanią przez Eurotunel
przebiegający pod kanałem La Manche.

Republika Francuska jest unitarnym państwem demokratycznym, w którym ważną rolę
odgrywa prezydent. Jest również piątym spośród najlepiej rozwiniętych krajów
świata i jedenastym w rankingu warunków życia. Najważniejsze ideały Francji
sformułowane zostały w Deklaracji Praw Człowieka i Obywatela i w występującym na
drukach urzędowych i monetach haśle rewolucji francuskiej liberté, égalité,
fraternité („wolność, równość, braterstwo”). Kraj należy do grona założycieli
Unii Europejskiej. Ma największą powierzchnię spośród państw wspólnoty. Francja
jest także członkiem-założycielem Organizacji Narodów Zjednoczonych oraz wchodzi
w skład m.in. Frankofonii, G8 oraz Unii Łacińskiej. Jest stałym członkiem Rady
Bezpieczeństwa ONZ, w której posiada prawo weta.

Francja ze względu na swoją liczbę ludności, potencjał gospodarczy, pozycję w
Europie, silną armię (trzeci po Rosji i USA arsenał nuklearny), uchodzi za jedno
z najpotężniejszych państw świata.

Nazwa „Francja” pochodzi od germańskiego plemienia Franków, które zajmowało
region po upadku Cesarstwa Zachodniorzymskiego. W otaczającym Paryż regionie
Île-de-France powstało państwo francuskie.

Francja jest krajem leżącym w większości w Europie Zachodniej, jednak
posiadającym terytoria zależne i departamenty zamorskie na innych kontynentach.
Powierzchnia metropolitarnej części Francji wynosi 551,5 tys. km², wskutek czego
zajmuje czterdzieste ósme miejsce na świecie pod względem wielkości powierzchni,
natomiast powierzchnia wraz z terytoriami zależnymi i departamentami zamorskimi
643 801 km².

Francję oblewają następujące morza i oceany: od północy Morze Północne, od
północnego zachodu kanał La Manche, od zachodu Ocean Atlantycki i Zatoka
Biskajska oraz od południa Morze Śródziemne (z którego na wybrzeżu Francji
wyróżnia się także Zatokę Lwią i Morze Liguryjskie). Największą francuską wyspę
– Korsykę, oblewa także Morze Tyrreńskie. Terytoria zamorskie położone są nad
oceanami: Atlantyckim, Indyjskim, Południowym i Spokojnym oraz nad Morzem
Karaibskim. Całkowita długość wybrzeża wynosi 3427 km, z którego wyróżnia się
inne wybrzeża o własnych nazwach: Wybrzeże Lazurowe (Riwiera Francuska), Côte
d'Améthyste, Côte d'Argent, Côte de Jade, Côte d’Amour, Côte Sauvage, Côte
d'Emeraude, Côte d'Albâtre.

Francja jest w większości krajem nizinnym – ponad połowa jej powierzchni leży na
wysokości poniżej 200 m n.p.m. Głównymi obszarami nizinnymi są: na północnym
wschodzie Nizina Flandryjska z licznymi bagnami będąca częścią Niziny
Środkowoeuropejskiej, na północy równinny Basen Paryski i Basen Akwitański na
południowym zachodzie. Na północnym zachodzie, na obszarze Bretanii i Normandii,
rozciąga się stary Masyw Armorykański z wysokościami do 417 m n.p.m.,
wykształcony w orogenezie hercyńskiej. W południowo-środkowej części położony
jest Masyw Centralny, wykształcony również w orogenezie hercyńskiej, o
wyżynno-górzystej rzeźbie terenu, podzielony na mniejsze masywy zrębowe i
kotliny. Charakterystyczną cechą tego pasma jest występowanie wielu stożków
wygasłych wulkanów. Najwyższy z nich to Puy de Sancy (1885 m n.p.m.). Masyw
Centralny opada stromo do doliny Rodanu oraz łagodnie, przez wyżynę Limousin, do
Basenu Akwitańskiego. Hercyńskimi przedłużeniami Masywu Centralnego są: na
północnym wschodzie Ardeny, a na wschodzie Wogezy. Wzdłuż granicy z Włochami,
Szwajcarią, Hiszpanią i Andorą wznoszą się stosunkowo młode góry fałdowe: na
południowym wschodzie Alpy z najwyższym szczytem Francji i jednocześnie całej
Europy – Mont Blanc (4807 m n.p.m.) oraz zbudowane z fliszu Prealpy, a także
wapienne góry Jura będące północnym przedłużeniem Alp (najwyższy punkt: Crêt de
la Neige – 1723 m n.p.m.), z kolei na południowym zachodzie Pireneje z
najwyższym szczytem na terenie Francji – Vignemale (3298 m n.p.m.).

Granice współczesnej Francji pokrywają się mniej więcej z granicami starożytnej
Galii, która była zamieszkana przez celtyckich Galów. Galowie zostali podbici
przez Rzymian w I wieku p.n.e. Ostatecznie Galowie przejęli kulturę oraz mowę
najeźdźców. Podobnie było z chrześcijaństwem, które zostało przyjęte na tych
terenach w II wieku n.e. i III wieku n.e.

W IV wieku n.e. germańskie plemiona, głównie Frankowie (od których to pochodzi
starożytna nazwa „Francie”), przekroczyły Ren i zajęły Galię. Współczesna nazwa
„France” pochodzi od nazwy feudalnych dóbr królów Francji z dynastii Kapetyngów
wokół Paryża. Jako samodzielne państwo Francja istnieje od 843 wraz z podziałem
imperium karolińskiego na części wschodnią, centralną i zachodnią. Zachodnia
część w przybliżeniu odpowiadała terytorium współczesnej Francji.

Potomkowie Karola Wielkiego rządzili we Francji aż do 20 sierpnia 987, kiedy to
Hugo Kapet został koronowany na króla Francji. Jego potomkowie z dynastii
Kapetyngów, Walezjuszów oraz Burbonów stopniowo zjednoczyli kraj w wyniku serii
wojen oraz dynastycznego dziedziczenia tronu. Od czasów Filipa II Augusta
państwo nazywane jest oficjalnie Francją (dotychczas znane jako Królestwo
Franków). Szczyt rozwoju monarchia francuska osiągnęła w XVII wieku pod rządami
Ludwika XIV. W tym czasie Francja miała ogromny wpływ na europejską politykę,
gospodarkę i kulturę, stając się wówczas najludniejszym krajem w Europie.

W tym samym czasie Burbonowie zajęli miejsce Habsburgów w Hiszpanii w
następstwie wojny hiszpańskiej.

Francja była monarchią do 1792, kiedy to w wyniku rewolucji francuskiej została
utworzona I Republika Francuska. Napoleon Bonaparte przejął kontrolę w republice
w 1799 przyjmując tytuł I Konsula. W maju 1804 roku Francja została proklamowana
cesarstwem. W wyniku kilku wojen jego armie podbiły wiele krajów, ustanawiając w
nich władców wywodzących się z rodziny Bonaparte. W następstwie upadku Napoleona
w 1815 we Francji została przywrócona monarchia. W 1830 w wyniku tzw. rewolucji
lipcowej powstała konstytucyjna Monarchia Lipcowa, zastąpiona w 1848 przez II
Republikę. Krótki okres tej formy rządów zakończył się w 1852, kiedy to Ludwik
Napoleon (Napoleon III) ogłosił powstanie II cesarstwa. Ludwik Napoleon został
obalony w wyniku wojny francusko-pruskiej w 1870 i cesarstwo zostało zastąpione
przez III republikę.

W XX w. zaznaczał się powolny schyłek imperialnej pozycji Francji. W I wojnie
światowej Francja była jeszcze aktywnym i znaczącym elementem koalicji
zwycięzców. II wojna światowa jednak okazała się militarną klęską. Zajęcie i
okupowanie kraju przez wojska niemieckie, kolaboracja z Niemcami były początkami
zmierzchu roli Francji w świecie, chociaż nadal Francja zachowuje znaczącą
pozycję w Europie. Bardzo niekorzystnie odbiło się to również na francuskiej
gospodarce, liczebności populacji oraz w efekcie przyczyniło się do straty
pozycji państwa dominującego w świecie. IV Republika została ustanowiona po II
wojnie światowej, aby ostatecznie w 1958 ulec przekształceniu w obecną
półprezydencką V Republikę. We Francji szczególne znaczenie posiadały i
posiadają loże masońskie[potrzebny przypis], zwłaszcza Wielki Wschód Francji.
Jego członkami było wielu czołowych polityków. Te loże przyczyniły się także do
erozji znaczenia Kościoła katolickiego[potrzebny przypis].

Na północy kraju wilgotny klimat umiarkowany (chłodne lata, dość ciepłe zimy).
Wiosna to najlepsza pora na zwiedzanie Paryża, trzeba być jednak przygotowanym
na deszcze. Jesienią ranki bywają raczej zimne i nieprzyjemne, ale przed
południem się wypogadza.

Na południu lata są suche, a temperatura często przekracza 30 °C. Sporadycznie
występują silne burze i grad. Zimy są łagodne (temperatury na wybrzeżu Morza
Śródziemnego rzadko spadają poniżej 10 °C) i często deszczowe. Jeszcze więcej
opadów można się spodziewać wiosną.

Wiele obszarów Francji ma odrębny mikroklimat. Utrapieniem Południa stał się
porywisty, chłodny mistral. Wiatr ten wieje głównie zimą i wiosną, przynosząc
słoneczną pogodę i jasne, bezchmurne niebo.

We Francji obowiązuje system prawa typu kontynentalnego. Jest on, obok prawa
niemieckiego, najbardziej wpływowym systemem prawnym Europy kontynentalnej.
Francuski Kodeks Napoleona z 1804 r. stał się modelową regulacją cywilnoprawną w
XIX w. Rozprzestrzenił się początkowo wraz z podbojami napoleońskimi. Stał się
również wzorem dla wielu kodeksów cywilnych krajów południowoamerykańskich,
blisko- i dalekowschodnich, oraz północnoafrykańskich.

Francja, jej część metropolitalna dzieli się obecnie na 13 regionów, 96
departamentów oraz ok. 36 300 gmin. Ponadto wyróżnia się departamenty i
terytoria zamorskie oraz zamorskie zbiorowości terytorialne. Więcej informacji
na temat jednostek podziału administracyjnego wraz z danymi statystycznymi
znajduje się w artykule: Regiony i departamenty Francji.

Obecny podział na departamenty został wprowadzony w 1789 – podczas rewolucji
francuskiej. Stworzono wówczas departamenty jako jednostki terytorialne na tyle
małe, aby było możliwe w ciągu jednego dnia dotarcie na koniu z najdalszego
krańca departamentu do siedziby władz departamentu, załatwienie sprawy w
administracji i powrót do miejsca zamieszkania. Podział na departamenty został
skonstruowany w oderwaniu od wcześniej istniejącego podziału na prowincje
również po to, aby zniszczyć poprzednie struktury władzy.

Po II wojnie światowej okazało się, że departamenty są zbyt słabe gospodarczo i
wymuszają nadmierną centralizację władzy publicznej. Dlatego w latach 70. XX
wieku stworzono dodatkowy szczebel administracji, tzw. regions des programmes,
składające się z kilku departamentów. Ich zadaniem była koordynacja polityki
regionalnej. Na początku lat 80. XX wieku rozpoczęto proces decentralizacji
administracji publicznej i m.in. w 1982 powołano samorząd terytorialny na
szczeblu regionów oraz departamentów wyposażony w szerokie kompetencje.

Gminy są podstawowymi jednostkami samorządu terytorialnego we Francji (jednostki
stopnia podstawowego). Większość z nich wywodzi się jeszcze z czasów rzymskich,
zaś nieliczne powstały później niż w średniowieczu. Obecnie istnieje ok. 36 300
gmin, a ich liczba ulega nieznacznym wahaniom w ciągu wielu lat. Typowa
francuska gmina jest mała – ok. 22 500 gmin liczy co najwyżej 500 mieszkańców, a
ok. 200 gmin ma nie więcej niż 100 mieszkańców. Zdarzają się również gminy
mniejsze. Z drugiej strony, w związku z przyznaniem wszystkim miastom takiego
samego statusu w strukturze terytorialnej państwa, 40 gmin liczy ponad 100 000
mieszkańców. Dopiero ustawa z 1971 nadała szczególny status trzem największym
miastom: Paryżowi, Marsylii i Lyonowi (miasta te są podzielone na dzielnice).

Francja zalicza się do głównych mocarstw atomowych. Jej arsenał to około 300
głowic atomowych, które mogą być przenoszone na odległość do 6 tysięcy
kilometrów. Siły zbrojne liczą 259 tys. żołnierzy (2002 r.) w tym wojska lądowe
137 tys. Francja, mimo że jest członkiem NATO (od 1949 r.), od 1966 nie
uczestniczyła w wojskowych strukturach paktu – stan ten ma się jednak zmienić,
ponieważ powrót do struktur wojskowych Sojuszu zapowiedział Prezydent Sarkozy.

Francuska gospodarka oparta jest na dominującym sektorze prywatnym (prawie
2,5 mln zarejestrowanych przedsiębiorstw) połączonym ze znaczną (choć
zmniejszającą się) ingerencją państwa w gospodarkę (zob. interwencjonizm) i
sektorem publicznym. Rząd posiada znaczny wpływ na kluczowe segmenty gospodarki,
szczególnie infrastrukturę, posiada większościowe udziały w przedsiębiorstwach
kolejowych, lotniczych, energetycznych oraz telekomunikacyjnych. Od roku 1990
rząd stopniowo pozbywał się udziałów w przedsiębiorstwach. Obecnie następuje
powolna prywatyzacja France Télécom i Air France, jak również firm
ubezpieczeniowych, banków i firm zbrojeniowych.

Francja jest członkiem grupy G8 najbardziej uprzemysłowionych państw świata.
Według wielkości PKB (nominalnego) gospodarka Francji była piątą na świecie (po
amerykańskiej, chińskiej, japońskiej, niemieckiej). Francja wraz z innymi 11
krajami Unii Europejskiej wprowadziła 1 stycznia 2002, według kursów zamrożonych
1 stycznia 1999, walutę euro, która całkowicie zastąpiła franka  po kursie
6,55957. Wymiana monet była możliwa do 17 lutego 2005, a banknotów do 17 lutego
2012

Według OECD, Francja była w roku 2004 piątym eksporterem i czwartym importerem
dóbr przemysłowych. W roku 2003 Francja była drugim pod względem skali
beneficjentem inwestycji zagranicznych spośród krajów OECD, z 47 mld dol.
bezpośrednich inwestycji, wyprzedzana jedynie przez Luksemburg (w którym
inwestycje bezpośrednie wynikały głównie z transferów środków pieniężnych do
banków w tym kraju) i wyprzedzając Stany Zjednoczone (39,9 mld). W tym samym
roku francuskie przedsiębiorstwa zainwestowały za granicą 57,3 mld dol., co
stanowi drugi wynik wśród krajów OECD, po Stanach Zjednoczonych (173,8 mld) i
przed Wielką Brytanią (55,3 mld) oraz Japonią (28,8 mld).

Według publikacji OECD in Figures, Francja zajmuje pierwsze miejsce wśród krajów
G8 pod względem wydajności pracy (mierzonej jako stosunek PKB per capita do
liczby przepracowanych godzin). W roku 2004 PKB na przepracowaną godzinę wynosił
47,7 dol. (USA – 46,3; Niemcy 42,1; Wielka Brytania 39,6; Japonia 32.5).

Pomimo wyższej niż w Stanach Zjednoczonych wydajności pracy, francuski PKB na
mieszkańca jest znacznie niższy (ok. 30%) od amerykańskiego i jest porównywalny
do innych krajów europejskich. Jest to spowodowane znacznie mniejszą niż w USA
częścią populacji czynnej zawodowo. Wśród krajów OECD Francja ma jeden z
najniższych odsetków ludności w wieku 15–64 lat czynnej zawodowo. W roku 2004
pracowało 68,8% Francuzów w wieku 15 – 64 lat (Japonia 80%, Wielka Brytania
78,9%, USA 77,2%, Niemcy 71,0%). Zjawisko to jest wynikiem blisko
trzydziestoletniego masowego bezrobocia we Francji, które doprowadziło do trzech
problemów: ok. 8% aktywnej zawodowo populacji pozostaje bez pracy, absolwenci
odwlekają wejście na rynek pracy tak długo, jak to możliwe, oraz powroty
pracowników, którzy odeszli na przedwczesne emerytury.

Wielu ekonomistów[których?] powtarzało od dawna, iż głównym problemem
francuskiej gospodarki nie jest wydajność pracy. Uważają oni, że jest nim brak
strukturalnych reform, które pozwoliłyby zwiększyć liczbę pracowników w stosunku
do ogółu populacji. Liberalni ekonomiści oraz keynesiści podnoszą natomiast zbyt
małą liczbę przepracowanych godzin i brak zdecydowanych reform rynku pracy
(prawica) oraz brak polityki rządu stymulującej sprawiedliwość społeczną
(lewica). Ostatnie[kiedy?] starania rządu w dziedzinie regulacji rynku pracy
młodzieży spotkały się z silnym oporem.

Francja posiada znaczny przemysł lotniczy, na czele z europejskim konsorcjum
Airbus. Jest też jedynym krajem w Europie (oprócz Rosji) posiadającym własny
kosmodrom. Jest również najbardziej niezależnym energetycznie krajem zachodu
dzięki wielkim inwestycjom w energetykę nuklearną, co powoduje również, że
emituje najmniej gazów cieplarnianych spośród krajów G8. Elektrownie atomowe
zapewniały 86,9% energii elektrycznej w roku 2005. Francja przyjęła i realizuje
program obniżenia udziału energetyki jądrowej w produkcji energii elektrycznej z
poziomu 75% (2014r.) do 50% w 2025 r., dzięki podnoszeniu efektywności
energetycznej oraz rozwojowi odnawialnych źródeł energii.

Od zakończenia II wojny światowej rząd czynił wiele wysiłków w celu integracji z
Niemcami, zarówno politycznej, jak i gospodarcznej. Dziś te dwa kraje tworzą
tzw. twardy rdzeń krajów promujących ściślejszą integrację krajów Unii
Europejskiej.

W 2012 roku parlament Francji uchwalił symboliczny podatek w wysokości 75 proc.
od najwyższych dochodów (zapowiadany w kampanii wyborczej przez obecnego
prezydenta Francji Francois Hollande’a.). Ma obowiązywać przez dwa lata. W
planach zapłaci go ok. 1500 osób i do budżetu wpłynie ~840 mln PLN rocznie. Jest
to o tyle istotne, że wywołało dyskusje w mediach (w wielu krajach) nad sensem i
zyskiem z takiego podatku. Samo opuszczenie Francji mimo dotychczasowego
opłacania podatku dochodowego tam zapowiedziało/dokonało wielu znanych m.in.
najlepiej opłacany aktor we Francji Gérard Depardieu. „Ucieczka” przed tym
podatkiem nie nastąpiła do wyłącznie tzw. „rajów podatkowych” (jak np. Hongkong,
Belize, Man, Cypr, Szwajcaria), ale do krajów ze stosunkowo wysokimi podatkami
na poziomie nawet podobnym do poprzednich we Francji (np. Belgia). Sam podatek,
na kilka dni przed wprowadzeniem, Francuski Trybunał Konstytucyjny unieważnił
jako niesprawiedliwy.

W 2015 roku Francja była najchętniej odwiedzanym państwem na świecie; kraj ten
odwiedziło 84,452 mln turystów (0,9% więcej niż w roku poprzednim). Pod względem
przychodów z turystyki, w 2015 Francja zajęła czwarte miejsce na świecie z
wynikiem 45,920 mld dolarów. Osoby pozostające poniżej 24 godzin na terytorium
kraju (np. mieszkańcy Europy północnej podróżujący na urlopy do Włoch czy
Hiszpanii) nie są uwzględnione w tej statystyce. Na terytorium Francji znajduje
się wiele miast o wysokiej wartości kulturalnej, na czele z Paryżem, a także
licznych plaż, kurortów nadmorskich, ośrodków sportów zimowych oraz regionów
wiejskich o wysokich walorach krajobrazowych. Poza tradycyjną turystyką Francja
przyciąga również pielgrzymów do Lourdes, sanktuarium odwiedzanego rocznie przez
kilka milionów osób.

Francja posiada 42 obiekty wpisane na Listę Światowego Dziedzictwa UNESCO (w tym
1 na Nowej Kaledonii i 1 na Reunionie) – jest to w rankingu drugie miejsce na
świecie po Włoszech.

Całkowita długość sieci drogowej we Francji wynosi 893 300 km, w całości
posiadających nawierzchnię asfaltową. Długość autostrad i dróg ekspresowych
wynosi ok. 12 000 km.

Rynek nowych samochodów osobowych jest opanowany przez krajowych producentów. W
2003 roku największy udział w sprzedaży miały samochody Renault (27%), Peugeot
(20,1%) i Citroën (13,5%). Najpopularniejszym rodzajem napędu samochodów
pozostaje silnik Diesla (ok. 70% samochodów sprzedanych w 2004 r.).

Całkowita długość sieci kolejowej we Francji wynosi 31 939 km (w tym 31 840 km
eksploatowanych przez państwowe przedsiębiorstwo SNCF) i zarządzanych przez RFF.
Zelektryfikowana jest blisko połowa sieci kolejowej (14 176 km), 12 132 km linii
posiada dwa lub więcej torów. Szczególną cechą francuskiej sieci kolejowej jest
występowanie dwóch różnych systemów zasilania energią elektryczną: napięcie
stałe 1,5 kV występuje głównie na liniach na południu kraju (elektryfikowanych
jako pierwsze); napięcie przemienne 25 kV o częstotliwości 50 Hz występuje na
liniach na północy kraju oraz na wszystkich liniach dużej prędkości. Ruch
pociągów jest lewostronny z wyjątkiem obszarów na zachodzie kraju.

Połączenia pasażerskie między Paryżem a największymi miastami kraju są
obsługiwane przez pociągi TGV, osiągające prędkości maksymalne rzędu 300 km/h i
handlowe powyżej 200 km/h. W chwili obecnej pociągi TGV łączą Paryż z ośrodkami
leżącymi na czterech kierunkach: północnym, zachodnim, południowo-zachodnim i
południowo-wschodnim. W 2007 r. ukończono budowę linii dużych prędkości łączącej
Paryż ze wschodnią częścią kraju. Niewielki odsetek pasażerów podróżuje
pociągami TGV między największymi miastami kraju, na kierunkach pokrywających
się z połączeniami do Paryża (głównie na osi Marsylia – Lyon – Lille).

Regionalny transport kolejowy pozostaje w gestii regionów, które zlecają
prowadzenie przewozów przedsiębiorstwu SNCF pod marką TER. Rentowność tych
przewozów oscyluje wokół 30%, co pociąga za sobą duże dotacje ze strony władz
regionalnych. W ostatnich latach poczyniły one również duże wydatki związane z
wymianą taboru i zwiększeniem częstotliwości kursowania pociągów.

W wielu miastach takich, jak np. Paryż, Nicea, Lille czy Grenoble, mocno
rozwinęła się sieć tramwajowa. W wielu miastach jest ona od niedawna, przez to,
że linie były likwidowane i przywracane, ponieważ są tańsze w utrzymaniu niż
metro.

Transport lotniczy jest dość rozwiniętą dziedziną gospodarki we Francji. Główną
francuską linią lotniczą jest Air France. W Tuluzie znajduje się fabryka Airbus.
Najważniejsze lotniska we Francji to: Paryż Charles de Gaulle i Orly, Lyon Saint
Exupéry, Nicea Côte d’Azur oraz Marsylia Provence.

Francja ma drugi pod względem skali system żeglowny w Europie. Jego długość
wynosi 8500 km. Najważniejszymi szlakami żeglownymi są rzeki Sekwana, Rodan,
Garonna, Loara i Ren oraz kanały Południowy, Burgundzki, Briare, Marna-Saonna i
Marna-Ren.

9% terytorium Francji jest zurbanizowane, 52% wykorzystywane rolniczo, na
pozostałych 39% dominują krajobrazy naturalne. Corocznie 82 tys. hektarów
zmienia przeznaczenie z użytku rolniczego pod zabudowę miejską. W ciągu 50 lat
(między 1960 i 2010) grunty rolnicze zmniejszyły się o 20% z 36 mln ha do 28 mln
ha.

Największą wspólnotę religijną stanowi Kościół katolicki, głównie rzymscy
katolicy, istnieje też grupa 15 tysięcy wiernych obrządku
bizantyjsko-ukraińskiego, niewielkie grupy mariawickie Kościoła Katolickiego
Mariawitów, inne grupy katolickie to: Misja Starokatolicka we Francji, prowincja
francuska Kościoła Starokatolickiego Mariawitów, Kościół Świętej Marii i Kościół
liberalnokatolicki.

Na terenie Francji działają również kościoły prawosławne: Rosyjski Kościół
Prawosławny, Patriarchat Konstantynopola, Grecka Metropolia Francji, Rumuński
Kościół Prawosławny, Serbski Kościół Prawosławny, Polski Autokefaliczny Kościół
Prawosławny i licząca 40 tysięcy wiernych wspólnota koptyjska.

We Francji działają również wspólnoty protestanckie. Francuska Federacja
Protestancka obecnie zrzesza większość francuskich wyznań identyfikujących się z
Reformacją i jej spuścizną, przede wszystkim francuskich: luteran, ewangelików
reformowanych, baptystów, adwentystów dnia siódmego, ewangelikalnych chrześcijan
oraz zielonoświątkowców.

Językiem urzędowym we Francji jest francuski, posługuje się nim znaczna
większość mieszkańców tego kraju, jednak poza nim istnieje wiele języków
regionalnych:

Znani pisarze francuscy to: François Rabelais, Aleksander Dumas, Michel de
Montaigne, Jean Racine, Molier, Alfred de Musset, Victor Hugo, Voltaire, Honoré
de Balzac, Stendhal, Gustave Flaubert, Charles Baudelaire, Marcel Proust, André
Gide, Albert Camus, Jean-Paul Sartre, Anatole France, André Malraux, Antoine de
Saint-Exupéry, Juliusz Verne.

Znani filozofowie francuscy to: Kartezjusz, Wolter, Denis Diderot, Charles de
Montesquieu, Henri Bergson, Jean-Paul Sartre, Maurice Merleau-Ponty, Emmanuel
Levinas, Michel Foucault, Gilles Deleuze, Jacques Derrida, Jean-Luc Nancy.

Francja (obok Włoch i Hiszpanii) jest kolebką europejskiej muzyki artystycznej.
Już w czasach Karola Wielkiego rozwijała się muzyka świecka (Chansons de geste)
i religijna (w Cluny i innych klasztorach). W średniowiecznych klasztorach
rozwijał się chorał, ale także muzyka nie służąca liturgii. Na dworach
rozkwitała sztuka trubadurów i truwerów (najważniejszy – Adam de la Halle). Od
IX w. na terenach dzisiejszej Francji rozwinęła się muzyka wielogłosowa; w pocz.
XII w. klasztorze St. Martial w Limoges, pod koniec XII w. w Paryżu (Notre
Dame). Tam też zanotowano imiona dwóch pierwszych, znanych dziś historykom
muzyki kompozytorów: Leoninus i Perotinus. Francja stała się wtedy centrum nowej
muzyki w Europie, a najważniejsze tego przejawy to Roman de Fauvel z muzyką
Philippa de Vitry (1 poł. XIV w.) i twórczość Guillaume de Machauta.

W XV w. muzyka rozwijała się przede wszystkim na dworze książąt burgundzkich
(tzw. szkoła burgundzka i flamandzka).

W XVI w. rozkwitła chanson, której najwybitniejszym przedstawicielem był Clément
Jannequin. Chanson, w której muzyka ilustruje i komentuje wyszukany tekst, od
tego czasu może być uważana za reprezentatywny gatunek muzyki francuskiej.
Tendencję tę rozwinęła aktywność poetów Plejady (Pierre Ronsard i in.), którzy
układali teksty chansons. Najwybitniejsi kompozytorzy muzyki wokalnej w czasach
renesansu to także: Josquin des Prés, Jacob Clemens non Papa, Claude le Jeune.

Rozwijała się już wtedy również muzyka instrumentalna, przede wszystkim na
lutnię i organy. W XVI w. na dworze najważniejszym gatunkiem służącym sztuce
reprezentacyjnej stał się ballet de cour. Były wystawiane niezwykle efektownie,
a uczestniczyli w nich arystokratyczni amatorzy oraz zawodowcy.

W odróżnieniu od innych krajów, okres od poł. XVII w. do rewolucji 1789 zwany
jest przez historyków francuskiej sztuki, także muzyki, „klasycznym” (a nie
barokowym). Był to okres wyjątkowego rozkwitu muzyki operowej i instrumentalnej.
Sprzyjał temu mecenat królewski, zwłaszcza Ludwika XIV, który osobiście tańczył
w wielu baletach. Dla niego powstała też pierwsza w Europie stała orkiestra, w
której instrumenty były zdwajane (Le grande bande des 24 violons du roi). Za
czasów Ludwika XIV życie muzyczne koncentrowało się wokół Wersalu i tam
kształtowano mody, które potem naśladowano na setkach pomniejszych dworów w
całej Europie. Balety i opery komponował przede wszystkim Jean-Baptiste Lully, a
po nim Jean-Philippe Rameau. Fakt, iż przedstawienia opłacał król, pozwalał na
to, by były bardzo rozbudowanymi (5-aktowymi) i efektownie zrealizowanymi
widowiskami z muzyką.

W muzyce instrumentalnej największą sławę zyskali lutniści (Denis Gaultier,
Charles Mouton), a następnie klawesyniści (Jacques Champion de Chambonnières,
Louis Couperin, François Couperin, Jean-Philippe Rameau, Louis-Claude Daquin,
Jean-Henri d’Anglebert). Rozwinęli oni charakterystyczną dla muzyki francuskiej
suitę, w której miniatury często miały charakter programowy albo nawet
ilustracyjny. Na potrzeby dworu powstawały bardzo efektowne utwory
wokalno-instrumentalne, takie jak najbardziej dziś znane Te Deum Charpentiera.
Powstawała też muzyka na większe zespoły instrumentalne, a za najważniejszego
twórcę symfonii w XVIII w. uważany jest François-Joseph Gossec. W drugiej
połowie XVIII w. w Paryżu działała największa orkiestra w Europie.

Najważniejsze cechy wyróżniające muzykę francuską od innych, a zwłaszcza od
włoskiej, tak podsumowuje Danuta Gwizdalanka:

W wyniku rewolucji powstawały utwory okolicznościowe, ale szybko reprezentacyjny
charakter odzyskała opera, zwłaszcza że cieszyła się osobistym zainteresowaniem
Napoleona. Luigi Cherubini piał pierwsze opery, które w nowej sytuacji – i dla
nowej, szerszej publiczności – zawierały liczne wątki sensacyjne. W pierwszej
połowie XIX wieku rozwinęła się wielka opera historyczna, w której niezwykle
istotna była melodyjność partii wokalnych oraz wystawność inscenizacji;
najważniejszym z kompozytorów takich oper był Giacomo Meyerbeer. Rewolucji w
dziedzinie muzyki instrumentalnej dokonał Hektor Berlioz, który w poważnym
stopniu wpłynął na romantyczną muzykę orkiestrową w całej Europie. W drugiej
połowie XIX w. opera stawała się coraz bardziej liryczna (np. Faust Charlesa
Gounoda), a obok niej – dla kontrastu – pojawiła się operetka (Jacques
Offenbach). Najważniejsi kompozytorzy działający w tym czasie we Francji to
także Georges Bizet, César Franck, Gabriel Fauré oraz Camille Saint-Saëns. W tym
czasie styl francuski rywalizował przede wszystkim z niemieckim, od którego
różnił się paroma cechami.

Inne było też we Francji wyobrażenie o pozycji artysty: Artysta francuski
pozostawał „obywatelem republiki”. Podobnie jak jego XVIII-wieczni poprzednicy
muzykę często jeszcze traktował jak rozrywkę, a zarazem element społecznego
ceremoniału. Koncertu nie utożsamiał z nabożeństwem (jak to czyniono w
Niemczech).

Pod koniec XIX wieku rewolucji w muzyce francuskiej dokonał Claude Debussy,
któremu często daje się miano „ojca nowoczesnej muzyki”. Nawiązywał on
francuskiej tradycji, w której ważna była barwa instrumentalna, ilustracyjność,
subtelność wyrazu – główne cechy muzyki nazwanej impresjonistyczną.

W pierwszej połowie XX wieku Paryż, który był uważany nadal za centrum
europejskiej kultury, skupiał wielu artystów. Byli tu Francuzi – jak Maurice
Ravel lub Darius Milhaud i cudzoziemcy – jak Igor Strawinski, albo Arthur
Honegger. Stąd upowszechnił się w Europie jazz. W latach międzywojennych
rozwinął się tutaj neoklasycyzm, który w znacznym stopniu oddziaływał również na
Polskę – poprzez Nadię Boulanger, u której studiowało wielu Polaków. Po wojnie
najważniejszym kompozytorem był Olivier Messiaen oraz Pierre Boulez. W paryskim
radiu powstała muzyka konkretna.

Obecnie Paryż nie jest już centrum światowej muzyki, lecz nadal stanowi bardzo
ważny ośrodek. Przyczynia się do tego znakomita Opéra Bastille, a w muzyce
awangardowej – założony w 1975 IRCAM (Institut de Recherche et Coordination
Acoustique Musique), gdzie muzycy i naukowcy współpracują w poszukiwaniu nowych
technik. Tam właśnie narodził się spektralizm.

Dużą popularnością cieszy się piłka nożna. Francja zdobyła tytuł mistrza świata
w piłce nożnej w 1998 roku oraz mistrza Europy w 1984 i 2000 roku. Często
uprawianym sportem jest także rugby union i kolarstwo. Dobrze rozwinięte są
tradycje hippiczne. Francja posiada 247 hipodromy, tzn. więcej niż we wszystkich
pozostałych krajach UE razem wziętych. Rocznie organizuje się na nich 16 500
wyścigów.

Francja jest gospodarzem Mistrzostw Europy w Piłce Nożnej 2016. We Francji
popularna jest także piłka ręczna. Francuzi są mistrzami olimpijskimi z Pekinu i
Londynu, mistrzami świata (1995, 2001, 2009, 2011, 2015) i mistrzami Europy
(2006, 2010).

Silna reprezentacja Francji w koszykówce kobiet m.in. olimpijskie srebro w
Londynie.

Francuzi wiodą także prym w sportach zimowych, m.in. Jason Lamy Chappuis w
kombinacji norweskiej czy Martin Fourcade, Alexis Bœuf, Marie Habert, Marie
Laure Brunet w biathlonie.



https://pl.wikipedia.org/wiki/Mariusz_St%C4%99pi%C5%84ski

Mariusz Stępiński (ur. 12 maja 1995 w Sieradzu) – polski piłkarz występujący na
pozycji napastnika we francuskim klubie Nantes oraz w reprezentacji Polski.
Brązowy medalista Mistrzostw Europy U-17 2012. Uczestnik Mistrzostw Europy 2016.

Mariusz Stępiński jest wychowankiem Piasta Błaszki. W karierze juniora
występował również w Pogoni-Ekolog Zduńskiej Woli, a następnie w pierwszej
drużynie tego klubu grał w IV lidze, gdzie został zauważony przez trenera
Widzewa Łódź Radosława Mroczkowskiego. W łódzkim klubie zadebiutował w wieku 16
lat wchodząc w 90. minucie meczu zastępując Piotra Grzelczaka w wygranym meczu
przeciwko Lechowi Poznań. Zmieniając Piotra Grzelczaka, Mariusz stał się
najmłodszym zawodnikiem jaki kiedykolwiek zagrał w meczu Widzewa w najwyższej
klasie rozgrywkowej. Młody napastnik stał się też najmłodszym debiutantem
spośród wszystkich ligowców w sezonie 2011/2012. Mariusz szybko stał się
czołowym graczem Łodzian i zaczął przesądzać o losach meczów. Wtedy pozyskaniem
zawodnika była chętna nawet Legia Warszawa ale Polak wybrał jednak dalszą grę w
Widzewie. Mariusz Stępiński poinformował klub oraz trenera, że nie przedłuży
kontraktu z klubem, ponieważ podjął decyzję o wyjeździe za granicę. Jego
poprzednia umowa z Widzewem wygasła 12 maja 2013, kiedy to Stępiński skończył 18
lat. Mariusz rozegrał w barwach łódzkiego zespołu 34 oficjalne spotkania w
Ekstraklasie. Zdobył w nich 5 goli i zaliczył 4 asysty. W czerwcu 2013 przeniósł
się do niemieckiego klubu 1. FC Nürnberg na zasadzie wolnego transferu i
podpisał 3-letni kontrakt. Klub do którego się przeniósł w sezonie 2012/2013
zajął 10. miejsce w Bundeslidze. Obserwowaliśmy rozwój Mariusza od dłuższego
czasu. On jest bardzo wszechstronny, dzięki czemu zwiększy nasze możliwości w
grze ofensywnej – mówił dyrektor sportowy 1. FC Nürnberg Martin Bader. Sam
zawodnik powiedział: Cieszę się, że będę mógł grać w Norymberdze. Bundesliga to
dla mnie bardzo duże wyzwanie. W poprzednich latach dużo młodych piłkarzy
potrafiło się przełamać w tym klubie. Chcę zrobić to samo. Otrzymał koszulkę z
numerem 8. W sierpniu 2014 został wypożyczony do Wisły Kraków. 28 lipca 2015
został zawodnikiem Ruchu Chorzów. 29 sierpnia 2016 podpisał czteroletni kontrakt
z francuskim klubem FC Nantes. W Ligue 1, zadebiutował 11 września 2016 w meczu
z FC Metz, natomiast w następnej kolejce, w spotkaniu z AS Nancy zdobył swojego
pierwszego gola w tej lidze.

W 2012 wraz z reprezentacją Polski do lat 17 zajął 3. miejsce na, rozgrywanych
na Słowenii, Mistrzostwach Europy U-17 w 2012. W reprezentacji Polski
zadebiutował 2 lutego 2013 podczas meczu towarzyskiego z Rumunią. Jednak z uwagi
na fakt, że zespół rumuński przeprowadził większą liczbę zmian niż dopuszczają
to przepisy FIFA, spotkanie zostało przez światową federację uznane za
nieoficjalne. 6 listopada 2015 został powołany na mecze towarzyskie z Islandią i
Czechami.

W 2016 został powołany do reprezentacji Polski na Mistrzostwa Europy we Francji,
jednak nie wystąpił w żadnym spotkaniu.



https://pl.wikipedia.org/wiki/Mistrzostwa_%C5%9Awiata_w_Pi%C5%82ce_No%C5%BCnej_1974

X Mistrzostwa Świata w Piłce Nożnej odbyły się w dniach 13 czerwca – 7 lipca
1974 roku, w RFN i Berlinie Zachodnim. Pierwsze miejsce zajęła reprezentacja
RFN, drugie Holandia, trzecie Polska, a na czwartym miejscu uplasowali się
obrońcy trofeum z Meksyku z roku 1970 piłkarze Brazylii.

Gra w turnieju po raz pierwszy toczyła się o Puchar Świata, gdyż Puchar Rimeta
otrzymała Brazylia za trzykrotne wygranie Mistrzostw Świata.

Królem strzelców z 7 bramkami został Grzegorz Lato. Na drugim miejscu, z 5
golami uplasowali się Andrzej Szarmach oraz Holender Johan Neeskens.

Kwalifikacje Polski do turnieju finałowego w RFN, a szczególnie mecze z Anglią,
przeszły do historii polskiej piłki. W Chorzowie drużyna trenowana przez
Kazimierza Górskiego pokonała Anglię 2:0. W rewanżu 17 października 1973 roku
Polacy zremisowali 1:1. Gola dla Polski zdobył Jan Domarski. Anglicy strzelili
tylko jedną bramkę, gdyż dobrze dysponowana była obrona oraz skutecznie bronił
Jan Tomaszewski. Po tym meczu gazety pisały: „Tomaszewski zatrzymał Anglię”.

Mecz pomiędzy Polską a RFN odbywał się w trudnych warunkach. Przed meczem nad
stadionem we Frankfurcie nad Menem przeszła ulewa. Boiska mimo starań
organizatorów nie udało się całkowicie osuszyć, a sędziowie zezwolili na
rozegranie meczu w takich warunkach. Mecz ten przeszedł do historii piłki nożnej
jako Mecz na wodzie. W 53. minucie meczu Jan Tomaszewski obronił rzut karny.
Jedyną bramkę w meczu strzelił Gerd Müller w 76. minucie.

W meczu o 3. miejsce Polska zmierzyła się z Brazylią. Drużyna polska prowadzona
przez Kazimierza Górskiego pokonała Brazylię 1:0 (0:0), a jedyną bramkę w tym
meczu zdobył Grzegorz Lato w 76. minucie meczu. Grzegorz Lato został królem
strzelców z 7 bramkami na koncie.

Polska Tomaszewski – Szymanowski, Gorgoń, Żmuda, Musiał, Maszczyk, Deyna (K),
Kasperczak (Ćmikiewicz), Lato, Szarmach (Kapka), Gadocha

Brazylia Leao – Zé Maria, Alfredo Mostarda, Marinho Peres (K), Marinho Chagas,
Carpegiani, Rivelino, Ademir da Guia (Mirandinha), Valdomiro, Jairzinho, Dirceu

Turniej wygrali piłkarze gospodarzy pokonując w finale Holandię 2:1. Dla
Holandii gola strzelił Neeskens z rzutu karnego w 2. minucie. Bramki dla RFN
zdobyli Breitner (25. minuta, karny) oraz Müller (43. minuta). Po meczu Cruyff
dostał czerwoną kartke za dyskusje z arbitrem.

Maier – Vogts, Beckenbauer (K), Schwarzenbeck, Breitner – Bonhof, Hoeneß,
Overath – Grabowski, G. Müller, Hölzenbein

Jongbloed – Suurbier, Rijsbergen (68. de Jong), Haan, Krol – Jansen, Neeskens,
Van Hanegem – Rep, Cruyff (K), Rensenbrink (46. R. van de Kerkhof)

Piłkarze RFN wygrali Mistrzostwa Świata po raz drugi, przedtem tryumfowali w
roku 1954 na boiskach Szwajcarii.



https://pl.wikipedia.org/wiki/Ei%C3%B0ur_Gu%C3%B0johnsen

Eiður Smári Guðjohnsen (wym. [ˈeːiðʏr ˈsmaurɪ ˈkʏðʝɔnsɛn]; ur. 15 września 1978
w Reykjavíku) – islandzki piłkarz, napastnik. Od 2016 gra w Molde FK.

Guðjohnsen piłkarską karierę rozpoczął w 1993 roku w klubie Valur Reykjavík.
Mając szesnaście lat, trafił do holenderskiej drużyny PSV Eindhoven, gdzie
zadebiutował w 1995 roku.

24 kwietnia 1996 roku doszło do niecodziennej sytuacji. Podczas towarzyskiego
meczu Islandii z Estonią, w drugiej połowie Eidur Guðjohnsen zmienił swojego
ojca Arnóra, niegdyś zawodnika RSC Anderlecht. Od 1998 do 2000 roku Guðjohnsen
grał w barwach angielskiego klubu Bolton Wanderers. W maju 2000 roku został
sprzedany innemu klubowi z Wysp, Chelsea F.C., za 4,5 miliona funtów. Guðjohnsen
wielokrotnie zwyciężał w plebiscycie na najlepszego sportowca Islandii.

W 2006 roku przeszedł do Barcelony. Jest on pierwszym Islandczykiem w zespole z
Katalonii. Barcelona zapłaciła za niego Chelsea osiem milionów funtów.

31 sierpnia 2009 roku w ostatnim dniu okna transferowego podpisał dwuletni
kontrakt z drużyną występującą we francuskiej Ligue 1, AS Monaco.

Po niezbyt udanej rundzie we Francji, 28 stycznia 2010 roku, na zasadzie
wypożyczenia przeszedł do klubu występującego w angielskiej Barclays Premier
League – Tottenham Hotspur

1 października 2012 roku podpisał kontrakt do końca sezonu z Cercle Brugge. W
swoim debiucie 6 października 2012 zawodnik strzelił gola, jednak jego klub
przegrał 1:3 z SV Zulte Waregem.

15 stycznia 2013 roku podpisał półtoraroczny kontrakt z lokalnym rywalem swojego
byłego klubu – Club Brugge.

W listopadzie 2013 roku, po porażce z Chorwacją w meczu barażowym w ramach
kwalifikacji do Mistrzostw Świata w Brazylii Guðjohnsen ogłosił zakończenie
reprezentacyjnej kariery. Z 24 trafieniami był wówczas najlepszym strzelcem w
historii islandzkiej drużyny narodowej, zaś 78 występów klasyfikowało go na
czwartym miejscu pod względem liczby meczów rozegranych w kadrze. W marcu 2015
wrócił do kadry na wygrany 3:0 mecz z Kazachstanem w eliminacjach do Euro 2016,
w którym strzelił gola.

Jego rodzina należy do nielicznej populacji Islandczyków, którzy używają
nazwiska rodowego, przechodzącego na dzieci, jak w innych krajach europejskich,
a nie nazwiska patronimicznego.



https://pl.wikipedia.org/wiki/Impeachment

Impeachment (usunięcie z urzędu) – termin pochodzący z anglojęzycznej tradycji
parlamentarnej. Jest to procedura służąca realizacji odpowiedzialności
konstytucyjnej prezydenta, wiceprezydenta i funkcjonariuszy cywilnych w USA.
Procedura usunięcia z urzędu np. senatora bądź prezydenta wszczynana jest przez
parlament lub inne ciała legislacyjne państwa. Odwołanie nie musi być równoważne
z automatycznym odsunięciem ze stanowiska oskarżanej osoby, ani z odebraniem jej
immunitetu.

Ze względu na to, że usunięcie z urzędu dotyczy zwykle osób, które zostały
powołane na stanowisko w wyniku demokratycznych procedur jak wybory, jest on
stosowany bardzo ostrożnie i tylko w sytuacji, gdy istnieją dobrze potwierdzone
zarzuty, że dana osoba, sprawując swój urząd, w bardzo poważny sposób naruszyła
prawo.

Usunięcie funkcjonariusza publicznego z urzędu ma swoje źródło w brytyjskiej
tradycji prawnej, jednak rozpowszechnił się on także w innych krajach, m.in. w
USA, Australii, Brazylii (Dilma Rousseff), Irlandii, Filipinach, Korei
Południowej (Park Geun-hye), Litwie (Rolandas Paksas) i Rumunii (Traian
Băsescu).

W Polsce procedura wezwania przed Trybunał Stanu jest czasami przez środki
masowego przekazu niepoprawnie określana mianem impeachmentu. Trybunał Stanu
jest rodzajem sądu, którego zadaniem jest rozstrzyganie kwestii naruszeń prawa
przez osoby piastujące najwyższe stanowiska w Polsce, jeśli te naruszenia mają
charakter ciężkiego nadużycia władzy.



https://pl.wikipedia.org/wiki/Zin%C3%A9dine_Zidane

Zinédine Yazid Zidane (ur. 23 czerwca 1972 w Marsylii) – francuski piłkarz
pochodzenia algierskiego, występował na pozycji pomocnika, po zakończeniu
kariery zawodniczej trener piłkarski. Podczas swojej kariery piłkarza nosił
przydomek „Zizou”. 108-krotny reprezentant swojego kraju, z którym zdobył
Mistrzostwo Świata 1998 oraz Mistrzostwo Europy 2000. Laureat Złotej Piłki w
1998 roku, najlepszy zawodnik Mistrzostw Świata 2006, na których jako kapitan
drużyny narodowej dotarł z nią do finału.

Były zawodnik AS Cannes, Girondins Bordeaux, Juventusu oraz Realu Madryt, z
którym w 2002 roku zwyciężył w rozgrywkach Ligi Mistrzów. Trzy razy wybierany
Piłkarzem Roku FIFA, raz wybierany najlepszym zawodnikiem w Europie. W 2004 roku
Brazylijczyk Pelé umieścił go na liście stu najlepszych żyjących piłkarzy na
świecie.

Zinédine Zidane już w 1982 roku dołączył do szkółki juniorów klubu US
Saint-Henri, którego stadion znajdował się w jednej z dzielnic Marsylii – La
Castellane. Następnie młody Francuz trenował w juniorskich zespołach SO
Septèmes-les-Vallons. W wieku czternastu lat wyjechał z Septèmes-les-Vallons na
nabór do ligi juniorów. Wówczas przykuł na siebie uwagę skauta klubu AS Cannes –
Jeana Varrauda. Debiut w dorosłej kadrze tej drużyny Zidane zaliczył jako
siedemnastolatek, a swoją pierwszą bramkę dla AS Cannes strzelił 8 lutego 1991
roku. W nagrodę za tego gola francuski gracz otrzymał od prezydenta klubu
samochód. W debiutanckim sezonie w zespole z Cannes Zidane rozegrał dwa ligowe
spotkania, jednak w kolejnych rozgrywkach na boisku nie pojawił się już ani
razu. Sezon 1990/1991 rozpoczął już jednak jako podstawowy zawodnik
podopiecznych Boro Primoraca i wystąpił w 28 meczach Ligue 1. W kolejnym sezonie
zaliczył 31 występów i strzelił pięć bramek, dzięki czemu został jednym z
najlepszych strzelców drużyny.

Latem 1992 roku Zidane został piłkarzem Girondins Bordeaux. Już od początku
pobytu w ekipie „żyrondystów” francuski pomocnik był podstawowym graczem
zespołu. Pierwszy sezon w nowym klubie zakończył z 35 występami i 10 bramkami w
ligowych rozgrywkach. Razem z Bordeaux Zidane w 1995 roku zwyciężył w Pucharze
Intertoto, a w 1996 roku dotarł do finału Pucharu UEFA. Przez cztery lata gry w
tym klubie Francuz w linii pomocy miał okazję grać u boku takich piłkarzy jak
Bixente Lizarazu, Christophe Dugarry, Richard Witschge oraz Philippe Vercruysse.
W 1995 roku chęć pozyskania Zidane’a oraz Dugarryego wyraził trener Blackburn
Rovers – Kenny Dalglish. Właściciel zespołu – Jack Walker skomentował to jednak
mówiąc „po co kupować Zidane’a, skoro mamy w kadrze Tima Sherwooda?”

W maju 1996 roku Zidane podpisał czteroletni kontrakt ze zwycięzcą Ligi Mistrzów
– Juventusem, do którego trafił za trzy miliony funtów. W drużynie prowadzonej
przez Marcello Lippiego grał na pozycji rozgrywającego. Przyczynił się do
wywalczenia przez „Starą Damę” mistrzostwa Włoch oraz Pucharu
Interkontynentalnego, w którym Juventus pokonał 1:0 Club Atlético River Plate.
Podczas sezonu 1996/1997 włoski klub dotarł także do finału Ligi Mistrzów,
jednak przegrał wówczas 3:1 z Borussią Dortmund. Pierwszy rok pobytu w Turynie
Zidane zakończył z 29 meczami i pięcioma bramkami w Serie A.

Strzelając siedem goli w 32 spotkaniach ligi włoskiej, Zidane pomógł Juventusowi
obronić tytuł mistrza kraju. W rozgrywkach Ligi Mistrzów wystąpił trzynaście
razy i zdobył pięć bramek, jednak „Stara Dama” w finałowym pojedynku tych
rozgrywek przegrała z Realem Madryt 1:0. Rozgrywki ligowe 1998/1999 Juventus
zakończył na szóstej pozycji, następnie dwa razy z rzędu zdobył wicemistrzostwo
kraju. W 1999 roku zwyciężył w Pucharze Intertoto. Łącznie dla włoskiego zespołu
Zidane rozegrał 151 meczów w Serie A i strzelił 24 gole. W Lidze Mistrzów
zanotował 35 występów i osiem trafień.

W 2001 roku za 76 milionów euro Zidane został zawodnikiem Realu Madryt, dzięki
czemu stał się najdroższym piłkarzem w historii aż do 2009 roku. Z ekipą
„Królewskich” podpisał czteroletni kontrakt. 15 maja 2002 roku w finale Ligi
Mistrzów przeciwko Bayerowi Leverkusen Francuz zdobywając bramkę strzałem z
woleja ustalił wynik na 2:1 i zapewnił Realowi dziewiąty w historii klubu triumf
w Pucharze Europy. W następnym sezonie Zidane razem ze swoim klubem pokonując w
finale Feyenoord Rotterdam zdobył Superpuchar Europy, a ponadto triumfował w
rozgrywkach Superpucharu Hiszpanii. Francuskiemu zawodnikowi po raz trzeci
przypadła także nagroda Piłkarza Roku FIFA.

Sezon 2005/2006 nie był już dla Zidane’a tak udany. Francuski gracz w meczu
przeciwko Sevilli strzelił co prawda swojego pierwszego hat-tricka w karierze,
jednak nie odniósł żadnych większych sukcesów. Real z Pucharu Króla został
wyeliminowany w półfinale, z Ligi Mistrzów odpadł w 1/8 finału, natomiast w
Primera Divisón stracił dwanaście punktów do mistrza kraju – FC Barcelony. W tym
sezonie Zidane wystąpił w lidze hiszpańskiej 24 razy (w tym pięć razy wszedł na
murawę z ławki rezerwowych), strzelił dziewięć bramek, zaliczył dziesięć asyst,
pięć razy został ukarany żółtą kartką.

Po wcześniejszej zapowiedzi zakończenia kariery, Zidane ostatni mecz w barwach
Realu Madryt rozegrał 7 maja 2006 roku, a jego drużyna zremisowała wówczas na
Estadio Santiago Bernabéu z Villarreal CF 3:3. Wszyscy gracze „Królewskich”
wystąpili w tym spotkaniu w specjalnych koszulkach, na których poniżej loga
klubu widniał napis „ZIDANE 2001–2006”.

Karierę reprezentacyjną rozpoczął w 1986 roku zaczynając od występów w
juniorskiej reprezentacji Francji U-15. W tym samym roku juniorska reprezentacja
U-15 z nim w składzie wygrała pierwszy w historii Międzynarodowy Turniej o
Puchar Syrenki w Warszawie. W latach 1988–1994 Zidane występował młodzieżowych
reprezentacjach Francji U-17, U-18 i U-21. W reprezentacjach juniorskich
rozegrał łącznie 30 meczów i strzelił cztery gole. W 1995 roku wystąpił w meczu
reprezentacji Francji B z Białorusią.

Zidane posiada podwójne obywatelstwo – francuskie i algierskie, a zatem był
uprawniony do gry w reprezentacji Algierii. Trener „Les Fennecs” – Abdelhamid
Kermali odmówił jednak powoływania go do kadry, ponieważ uważał, że Zidane nie
jest wystarczająco szybkim pomocnikiem. „Zizou” zaprzeczył jednak temu w
wywiadzie udzielonym w 2005 roku.

Pierwszy występ w barwach reprezentacji Francji Zidane zaliczył 17 sierpnia 1994
roku w towarzyskim meczu z Czechami. Spotkanie zakończyło się wynikiem 2:2,
„Zizou” na boisku pojawił się w 63 minucie i strzelając dwie bramki zapewnił
swojemu zespołowi remis. Aimé Jacquet – ówczesny trener reprezentacji opierał
grę swojego zespołu na Éricu Cantonie, jednak gdy ten został zawieszony za
kopnięcie jednego z kibiców, główną rolę w drużynie Francji zaczął odgrywać
właśnie Zidane. Decyzja ta spowodowała sporą krytykę ze strony fanów oraz
mediów, jednak na Mistrzostwach Europy 1996 podopieczni Jacqueta zostali
wyeliminowani dopiero w półfinale, kiedy to przegrali po rzutach karnych z
Czechami.

W 1998 roku Zidane razem ze swoją reprezentacją wywalczył mistrzostwo świata, a
sam został wybrany najlepszym piłkarzem finału według FIFA. Zespół prowadzony
przez trenera Jacqueta w meczu finałowym pokonał 3:0 Brazylijczyków, a dwie
pierwsze bramki zdobył właśnie „Zizou”. Jeszcze w rundzie grupowej Francuz
został ukarany czerwoną kartką i był wykluczony z gry w dwóch spotkaniach.

Kolejnym wielkim turniejem w karierze Zidane’a były Mistrzostwa Europy 2000.
Francuzi z sześcioma punktami na koncie wyszli ze swojej grupy z drugiego
miejsca, a w ćwierćfinale zagrali z Hiszpanami. Podopieczni Rogera Lemerre’a
zwyciężyli 2:1, a jedną z bramek w tym spotkaniu bezpośrednim uderzeniem z rzutu
wolnego strzelił właśnie Zidane. Następnie Francuz zapewnił swojej drużynie
zwycięstwo w dogrywce półfinałowego pojedynku przeciwko Portugalii, kiedy to
zdobył zwycięskiego gola z rzutu karnego w 117 minucie. W finałowym spotkaniu
Francuzi także okazali się lepsi od swoich rywali i również po dogrywce pokonali
reprezentację Włoch. Po zakończeniu mistrzostw zespół narodowy Francji awansował
na pierwsze miejsce w rankingu FIFA.

W 2002 roku Zidane razem ze swoim zespołem pojechał do Korei Południowej i
Japonii na mistrzostwa świata. Impreza w Azji okazała się dla Francuzów zupełnie
nieudana, ponieważ obrońcy mistrzowskiego tytułu nie strzelili na niej ani
jednego gola i zajęli ostatnie miejsce w swojej grupie. Zidane wystąpił tylko w
przegranym 0:2 pojedynku z Danią, ponieważ w dwóch pierwszych meczach nie mógł
zagrać z powodu kontuzji uda.

Nieudane dla Francuzów okazały się również Mistrzostwa Europy 2004. Drużyna
Jacques’a Santiniego w ćwierćfinale została wyeliminowana przez późniejszych
triumfatorów turnieju – Greków. W rundzie grupowej Zidane strzelając bramki w 91
i 93 minucie meczu z Anglią zapewnił swojej reprezentacji zwycięstwo 2:1. Zdobył
także jednego z goli w zwycięskim spotkaniu przeciwko Szwajcarii, który
zakończył się wynikiem 3:1. W 1/4 finału Francuzi musieli jednak uznać wyższość
Grecji, która wygrała 1:0, a w drodze po mistrzostwo Europy pokonała jeszcze
Czechy oraz Portugalię.

Po odpadnięciu reprezentacji Francji z Euro 2004 Zidane postanowił zakończyć
reprezentacyjną karierę. W 2005 roku na prośbę trenera drużyny narodowej –
Raymonda Domenecha „Zizou” powrócił do reprezentacji by pomóc jej w awansie na
Mistrzostwa Świata 2006 i ponownie został wybrany jej kapitanem. Razem z nim do
kadry powrócili również Claude Makélélé oraz Lilian Thuram. Pierwszy występ po
powrocie Zidane zaliczył 3 września 2005 roku, a Francuzi pokonali wówczas Wyspy
Owcze 3:0. 25 kwietnia 2006 roku Zidane zapowiedział, że po mundialu 2006
definitywnie zakończy reprezentacyjną karierę.

27 maja tego samego roku Zidane zaliczył swój setny występ w reprezentacji
Francji, kiedy to w rozegranym na Stade de France towarzyskim meczu
„Trójkolorowi” pokonali 1:0 Meksyk. Był to ostatni mecz, jaki były piłkarz AS
Cannes rozegrał na tym stadionie. Zidane został czwartym zawodnikiem w historii
drużyny narodowej Francji, który rozegrał dla niej co najmniej 100 meczów.
Wcześniej tego wyczynu dokonali tylko Marcel Desailly, Didier Deschamps i Lilian
Thuram.

Mistrzostwa Świata 2006 Francuzi rozpoczęli od bezbramkowego remisu ze
Szwajcarami. W drugim meczu grupowym zaledwie zremisowali 1:1 z Koreą Południową
i o ich awansie do dalszej fazy turnieju miał zadecydował ostatni pojedynek z
Togo. Zidane w obu pierwszych spotkaniach został ukarany żółtą kartką i nie mógł
wystąpić w spotkaniu z podopiecznymi Otto Pfistera. Francuzi zwyciężyli
ostatecznie 2:0 i wyszli z grupy z drugiego miejsca. Zidane do gry powrócił na
pojedynek 1/8 finału z Hiszpanią, w którym zaliczył asystę oraz zdobył gola w 92
minucie, dzięki czemu ustalił wynik na 3:1 dla „Trójkolorowych”. W ćwierćfinale
Francja zwyciężyła 1:0 z Brazylią, jedyne trafienie zaliczył wówczas Thierry
Henry, natomiast „Zizou” został wybrany przez FIFA najlepszym zawodnikiem meczu.
Cztery dni później – 5 lipca zespół prowadzony przez Raymonda Domenecha wygrał
1:0 w półfinałowym pojedynku przeciwko Portugalii. Jedynego gola zdobył wówczas
Zidane, który w 33 minucie skutecznie wykorzystał rzut karny.

Finałowy mecz mistrzostw świata odbył się 9 lipca. Rywalem Francuzów byli Włosi,
którzy w swoich wcześniejszych spotkaniach stracili tylko jednego gola. Już w
siódmej minucie finałowego pojedynku Zidane wyprowadził swój zespół na
prowadzenie po skutecznym wykorzystaniu rzutu karnego. W dziewiętnastej minucie
wyrównał Marco Materazzi, a jak się później okazało o zwycięstwie musiała
zadecydować dogrywka. W 110 minucie doszło do starcia zdobywców obu goli, w
efekcie czego Zidane został ukarany czerwoną kartką (patrz poniżej). Ostatecznie
„Squadra Azzurra” pokonała Francuzów po rzutach karnych, które zakończyły się
wynikiem 5:3. Mimo wszystko Zidane został wybrany najlepszym piłkarzem całego
turnieju. Zgodnie z wcześniejszą zapowiedzią po mistrzostwach „Zizou” zakończył
piłkarską karierę.

Po zakończeniu jednej z akcji podczas dogrywki, Zidane i Materazzi zaczęli
wycofywać się w kierunku środka boiska. Po krótkiej wymianie zdań Francuz zaczął
odchodzić od obrońcy Interu Mediolan. Chwilę później Zidane jednak przystanął,
zawrócił, podszedł do Materazziego i uderzył go głową w klatkę piersiową, czym
powalił rywala na murawę. Arbiter spotkania – Horacio Elizondo nie zauważył
całego zajścia, jednak został o nim poinformowany przez czwartego sędziego –
Luisa Medinę Cantalejo.

Po konsultacji ze swoimi asystentami, Elizondo ukarał Zidane’a czerwoną kartką w
110 minucie. Była to czternasta czerwona kartka, jaką Francuz został ukarany w
swojej karierze. „Zizou” po Kameruńczyku Rigobercie Songu został drugim
zawodnikiem w historii, który został odesłany do szatni w dwóch różnych edycjach
mistrzostw świata. Francuz został także czwartym piłkarzem, który został ukarany
czerwoną kartką w finałowym meczu mundialu i pierwszym, który został nią ukarany
w dogrywce.

Zapis wideo daje do zrozumienia, że Zidane’a sprowokowały słowa wypowiedziane
przez Materazziego. „The Times”, „The Sun” oraz „Daily Star” zatrudniły osoby
zajmujące się odczytywaniem słów z ruchu ust, których zadaniem było
rozszyfrowanie tego, co powiedział włoski defensor. Wszystkie te gazety
opublikowały informację, jakoby Materazzi używając wulgarnych słów obraził matkę
Zidane’a. W 2008 roku „The Sun” i „Daily Star” przeprosiły za pomyłkę, natomiast
„The Times” nie złożyło w tej sprawie jeszcze żadnych wyjaśnień.

W pierwszej wypowiedzi na temat meczu finałowego Zidane tylko częściowo wyjaśnił
swoje zachowanie, mówiąc, że jego reakcję spowodowało obrażenie przez
Materazziego matki oraz siostry Francuza. Włoski piłkarz zaprzeczył tym zarzutom
i utrzymywał, że zachowanie Zidane’a było aroganckie i naganne, natomiast jego
uwagi są trywialne. Materazzi powtarzał również, że nie obraził matki rywala
(która w tym czasie była chora). Powiedział „nie mógłbym obrazić jego matki;
moja matka zaginęła, gdy miałem piętnaście lat i wciąż czuję emocje, mówiąc o
niej”.

W późniejszym czasie były kapitan reprezentacji Francji powiedział, że po
usłyszeniu wyzwisk Materazziego na temat swojej rodziny wolał uderzyć go, niż
dłużej tego słuchać. Zidane przeprosił również za swoje zachowanie, jednak dał
do zrozumienia, że nie żałuje swojej decyzji, natomiast całej zaistniałej
sytuacji winien jest Materazzi. Dwa miesiące później zawodnik Interu Mediolan
publicznie przeprosił Zidane’a. Przedstawił również swoją wersję wydarzeń,
według której w jednej z akcji trzymał Francuza za koszulkę, po czym ten
powiedział „jeśli tak bardzo chcesz moją koszulkę, to dam ci ją po meczu”. Włoch
miał natomiast odpowiedzieć „wolałbym twoją siostrę”. W jednym z późniejszych
wywiadów Materazzi powiedział, że wypowiadając to zdanie użył wulgaryzmu
obrażając tym samym siostrę Francuza.

Prezydent Francji – Jacques Chirac nazwał Zidane’a bohaterem narodowym oraz
„człowiekiem z sercem i przekonaniem”. Chirac następnie oznajmił, że zachowanie
Francuza nie było godne naśladowania, ale wytłumaczyć je można tym, że Francuz
został sprowokowany. Algierski prezydent – Abdelaziz Bouteflika wyraził
solidarność z Zidane’em w liście poparcia. W późniejszym czasie francuska gazeta
Le Figaro nazwała zachowanie francuskiego piłkarza „odpychającym i
niedopuszczalnym”. Redaktor naczelny L'Équipe porównał Zidane’a do Muhammada
Ali, ale dodał również, że w przeciwieństwie do „Zizou” Ali, Jesse Owens oraz
Pelé „nigdy nie złamali najbardziej elementarnych zasad sportu”. Zapytał również
jak Zidane wytłumaczy swój atak na Materazziego przed milionami dzieci na całym
świecie, ale następnego dnia przeprosił za ten komentarz. Tygodnik „Time”
potraktował incydent jako symbol europejskiego „zmagania się z
wielokulturowością”. Pomimo zaistniałej sytuacji i krytyki jaka spłynęła na
Zidane’a, sponsorzy Francuza postanowili nie zrywać z nim swoich kontraktów.
Francusko-kolumbijska polityk, Íngrid Betancourt, która przez sześć lat była
więziona przez FARC, po odzyskaniu wolności wyraziła uznanie dla czynu Zidane’a
i stwierdziła, że zrobiłaby to samo”.

Incydent ten był szeroko rozpowszechniony w internecie oraz kulturze popularnej.
Oprócz mnóstwa parodii filmu przedstawiającego zajście powstała także piosenka
pod tytułem Coup de Boule, która dotarła do szczytów francuskich list przebojów.

Nowa książka, The Hidden Face Of Zidane, która została napisana przez
dziennikarza Besma Lahouriego i opublikowana we wrześniu 2008 roku wykazała, że
Zidane musiał wyrazić ubolewanie z powodu zaistniałej sytuacji po rozmowie ze
swoim kuzynem.

W świetle oświadczenia Zidane’a, FIFA wszczęła postępowanie dyscyplinarne w
sprawie wyjaśnienia szczegółów incydentu. FIFA potwierdziła prawidłowość decyzji
sędziego Elizondo, odrzucając możliwość, by Cantalejo wykorzystał do oceny
zachowania Francuza transmitowany na telebimie zapis wideo. Ostatecznie
Materazzi został ukarany karą finansową pięciu tysięcy franków szwajcarskich
oraz dwoma meczami dyskwalifikacji. Francuz dostał natomiast karę 7,5 tysiąca
franków szwajcarskich oraz zakaz gry w trzech spotkaniach. Jako że zakończył już
jednak piłkarską karierę, przez trzy dni dobrowolnie wykonywał prace społeczne
na rzecz FIFA.

26 czerwca 2013 roku Carlo Ancelotti poinformował, że Zinedine Zidane będzie
drugim trenerem Realu Madryt. W czerwcu 2014 został trenerem Realu Madryt
Castilla.

4 stycznia 2016 roku został trenerem Realu Madryt, po zwolnieniu z tej funkcji
Rafaela Beníteza.

24 lutego 2007 roku Zidane pojechał do północnej Tajlandii, gdzie zagrał w
charytatywnym meczu na rzecz fundacji Keuydaroon, która pomaga dzieciom chorym
na AIDS. Pojedynek zakończył się remisem 2:2, a spotkanie przyniosło dochody w
postaci 260 tysięcy batów.

19 listopada tego samego roku Zidane wziął udział w piątym meczu przeciwko
biedzie panującej w Máladze, który także zakończył się wynikiem 2:2. „Zizou”
znany jest także ze współpracy z Brazylijczykiem Ronaldo w ramach Programu
Narodów Zjednoczonych ds. Rozwoju, w którym bierze udział także wielu innych
sportowców oraz osoby związane z innymi branżami. Od 2001 roku Zidane jest
ambasadorem dobrej woli ONZ. W jednym z wywiadów powiedział „każdy może zrobić
coś, żeby uczynić świat lepszym miejscem”.

13 czerwca 2009 jako uczestnik wyprawy charytatywnej wspiął się na Mont Blanc,
na szczycie którego zawiesił flagę fundacji walczącej z leukodystrofią.

Zinédine Zidane i Ronaldo z okazji trzęsienia ziemi na Haiti zorganizowali mecz
rozpoczęty 25 stycznia 2010 roku, zebranych gwiazd piłkarskich przeciwko klubowi
SL Benfica. Na stadionie Benfiki Estádio da Luz pojawiło się ponad 50 000 widzów
i 60 piłkarzy z różnych krajów. Przed rozpoczęciem gry minutą ciszy uczczono
pamięć ofiar trzęsienia ziemi, które nawiedziło Haiti 12 stycznia. W meczu
zagrali też piłkarze długo po zakończeniu kariery. Również sam 38-letni Zidane
wziął udział w tym meczu. Wydarzenie było częścią Programu Rozwoju ONZ,
wspieranego przez UEFA.

W 2004 roku miesięcznik Forbes umieścił Zidane’a na 42. miejscu wśród najlepiej
opłacanych sportowców na świecie. Jego zarobki wyniosły wówczas 15,8 miliona
dolarów rocznie. Od 2000 roku Zidane regularnie wybierany był jedną z
najpopularniejszych francuskich osobistości jednej z gazet. W plebiscycie tym
zajmował pierwsze miejsce w latach 2000, 2003, 2004 i 2006, drugie miejsce w
2005 roku i czwarte miejsce w 2001 i 2002 roku.

W listopadzie 2006 roku Zidane wybrał się do Bangladeszu, gdzie złożył wizytę
triumfatorowi Pokojowej Nagrody Nobla – Muhammadowi Yunusowi. Francuz odwiedził
również miejsce urodzenia swoich rodziców oraz spotkał się z prezydentem
Algierii – Abdelazizem Butefliką.

„Zizou” miał podpisane kontrakty z takimi firmami jak Adidas, Lego, France
Télécom, Orange, Audi, oraz Christian Dior. W swoim ostatnim sezonie w karierze
na kontraktach reklamowych zarobił 8,6 miliona euro, natomiast w Realu zarobił
6,4 miliona euro, dzięki czemu znalazł się w pierwszej szóstce najlepiej
zarabiających piłkarzy na świecie.

Zidane jest z pochodzenia Kabylem. Jego rodzice – Smail i Malika, w 1953 roku
emigrowali ze wsi Aguemone w Kabylii w północno-zachodniej Algierii do Paryża,
skąd kilka lat później przeprowadzili się do Marsylii. Zidane dorastał w jednej
z jej najbiedniejszych dzielnic – Castellane, która była skupiskiem emigrantów z
północnej Afryki.

Francuski pomocnik określa siebie jako niepraktykującego muzułmanina. Swoją
żonę, byłą tancerkę oraz modelkę – Veronique Fernández poznał, grając dla
zespołu AS Cannes podczas sezonu 1991/1992. Ich synowie – Enzo (ur. 1995) gra
dla juniorskiej drużyny Real Madrid Juvenil A, Luca (ur. 1998) jest bramkarzem
Real Madrid Cadete B, Théo (ur. 2002) dla Real Madrid Alevín A, a Elyaz (ur.
2005) w Real Madrid Benjamin B.



https://pl.wikipedia.org/wiki/Rosja

Rosja (ros. Россия, Rossija, wymowa i), Federacja Rosyjska (ros. Российская
Федерация, Rossijskaja Fiedieracyja, wymowa i) – państwo rozciągające się od
wschodniej Europy poprzez północną część Azji po Ocean Spokojny. Federacja
Rosyjska jest największym państwem na świecie pod względem powierzchni oraz
szóstym największym w historii świata. Pod względem liczby ludności zajmuje 9.
miejsce. Rosja należy do największych gospodarek świata, pod względem PKB
zajmuje 6. miejsce na świecie. Państwo rosyjskie dysponuje największymi na
świecie zasobami naturalnymi i źródłami energii. Rosja jest członkiem wielu
międzynarodowych organizacji, m.in. jednym z pięciu stałych członków Rady
Bezpieczeństwa ONZ, G20, Euroazjatyckiej Unii Gospodarczej, Wspólnoty
Niepodległych Państw, Szanghajskiej Organizacji Współpracy i odgrywa znaczącą
rolę w polityce światowej.

Początki państwowości ruskiej sięgają IX wieku. Kultura ruska kształtowała się
pod silnym wpływem Słowian południowych i Bizancjum, za których pośrednictwem
przyjęto prawosławie. W XII wieku Ruś Kijowska uległa rozbiciu na księstwa
udzielne. Wydzielone w XIII wieku Księstwo Moskiewskie doprowadziło do scalenia
większości ziem ruskich i wyzwolenia ich spod panowania tatarskiego (XIII–XV
w.). Najazdy tatarskie wywarły silny wpływ na historię Rusi, a sami Tatarzy są
obecnie największą mniejszością etniczną Rosji. W 1547 roku Iwan IV Groźny
przyjął tytuł cara, a nazwa państwa została zmieniona na Carstwo Rosyjskie. W
latach 862–1598 dynastią panującą byli Rurykowicze, w latach 1613–1917 na tronie
zasiadali Romanowowie. Za panowania Piotra Wielkiego doszło do umocnienia
pozycji Rosji na arenie międzynarodowej i ustanowienia Imperium Rosyjskiego. W
XVI–XIX w. Rosja zyskała ogromne obszary w Europie Wschodniej, Azji Północnej,
Środkowej, na Kaukazie oraz przejściowo w Ameryce Północnej. Rewolucje w 1917
roku oraz I wojna światowa położyły kres monarchii. W listopadzie 1917 roku
władzę przejęli bolszewicy, którzy w 1922 roku ustanowili Związek Radziecki. W
ZSRR Rosja (czyli Rosyjska Federacyjna Socjalistyczna Republika Radziecka, w
skrócie RFSRR) odgrywała rolę dominującą. Rządy Stalina doprowadziły do
przekształcenia ZSRR w potężny ośrodek gospodarczy. Zmiany te kosztowały jednak
życie wielu milionów ludzi, którzy padli ofiarą okrutnej polityki. Od lat 70. XX
wieku ZSRR przeżywał okres stagnacji. Pod rządami Michaiła Gorbaczowa w 1991
roku doszło do rozwiązania ZSRR i od tej pory Rosja oraz 14 pozostałych republik
radzieckich tworzą samodzielne państwa.

W latach 1991–1992 wprowadzono 2 równorzędne nazwy Rosja i Federacja Rosyjska.
Nazwami oficjalnymi używanymi wcześniej były: Rosyjska FSRR, Republika Rosyjska,
Imperium Rosyjskie, Carstwo Rosyjskie i inne. Nazwa Rosja pochodzi od greckiej
nazwy Rusi Ῥωσσία (Rhōssía), użytej po raz pierwszy przez Konstantyna VII
Porfirogenetę w dziele „O ceremoniach” z X wieku. W ruskich źródłach pisanych
pojawia się od 1387 roku i oznacza tyle co „Ruś”. Etymologia tego słowa zawsze
wzbudzała kontrowersje. Dawniej wywodzono go od nazwy starożytnego plemienia
Roksolanów, od słowa rossieje, co oznacza rozsiane (po ziemi, daleko), nazw
topograficznych i innych. Współcześni językoznawcy wywodzą najczęściej nazwę
„Ruś” od nazwy waregów „Rus-” / „Ros-” (wzmiankowanej od 839 roku) i łączą ją z
ugrofińskim „ruotsi”, które oznacza „mieszkańców wybrzeża”. Finowie do dzisiaj
nazywają tak Szwedów, od których słowo to mogli przejąć, gdyż roslag oznacza w
staronordyjskim „wybrzeże”.

Zgodnie z konstytucją, zaaprobowaną w referendum z 12 grudnia 1993 roku, Rosja
jest republiką federalną o semiprezydenckim systemie rządów. Głową państwa jest
prezydent wybierany w głosowaniu powszechnym na 6-letnią kadencję (do 2012 roku
kadencja trwała 4 lata). Prezydent ma szerokie uprawnienia w zakresie władzy
ustawodawczej (prawo wydawania dekretów z mocą ustawy) i władzy wykonawczej
(jest m.in. gwarantem konstytucji, praw i swobód obywatelskich, naczelnym
dowódcą sił zbrojnych oraz arbitrem w sprawach między władzą centralną i
regionalną). Prezydenta może odwołać wyłącznie Zgromadzenie Federalne z Sądem
Najwyższym na podstawie dopuszczenia się przez prezydenta zdrady państwa lub
innego ciężkiego przestępstwa.

Organem władzy ustawodawczej jest dwuizbowy parlament – Zgromadzenie Federalne,
składające się z izby wyższej: Rady Federacji oraz izby niższej: Dumy
Państwowej. W skład Rady Federacji wchodzi 166 członków (po 2 przedstawicieli z
każdego z 83 podmiotów federacji: po 1 reprezentancie delegowanym przez głowę
regionu i przez lokalny parlament). Duma Państwowa składa się z 450 deputowanych
którzy od 2012 są wybierani na 5-letnią kadencję (do 2012 roku kadencja trwała 4
lata) w wyborach powszechnych (225 mandatów zostaje obsadzonych w okręgu
federalnym na podstawie systemu proporcjonalnego z list partyjnych, 225 – w
okręgach 1-mandatowych). Organem władzy wykonawczej jest rząd, na którego czele
stoi przewodniczący (premier) powoływany przez prezydenta i zatwierdzany przez
Dumę (przy braku zgody Dumy prezydent posiada prawo do jej rozwiązania; premiera
zatwierdza wówczas nowo wybrana Duma). Członków rządu mianuje prezydent na
wniosek premiera.

Subiekty Federacji Rosyjskiej mają własne konstytucje i organy władzy
ustawodawczej (ordynacja wyborcza jest analogiczna do wyborów do Dumy) oraz
wykonawczej (przewodniczący regionu powołuje rząd regionalny). Kandydaturę na
przewodniczącego regionu zgłasza prezydent, a zatwierdza lokalny parlament.
Jeżeli żaden z trzech kolejnych kandydatów prezydenta nie otrzyma zgody
parlamentu, prezydent ma prawo do rozwiązania tego parlamentu. Kandydatów
zatwierdza wówczas nowo wybrany parlament.

W Rosji istnieje system wielopartyjny. Partie konkurują o miejsca w dwuizbowym
parlamencie – 450-osobowej Dumy Państwowej i 166-osobowej Rady Federacji. W
wyniku ostatnich wyborów w Dumie znalazły się cztery partie: Jedna Rosja (49,32%
głosów), Komunistyczna Partia Federacji Rosyjskiej (19,19% głosów), Sprawiedliwa
Rosja (13,24% głosów) i Liberalno-Demokratyczna Partia Rosji (11,67% głosów).
Tylko te partie przekroczyły próg wyborczy 7% głosujących.

Do obecnie działających pozaparlamentarnych partii politycznych należą: Jabłoko,
Patrioci Rosji i Słuszna Sprawa. W Rosji działa także szereg innych organizacji
reprezentujących niemal wszystkie idee i opcje społeczno-polityczne
współczesnego świata (m.in. Akcja Autonomiczna, Asocjacja Ruchu Anarchistów,
Front Narodowo-Patriotyczny „Pamięć”, Inna Rosja, Libertariańska Partia Rosji,
Piracka Partia Rosji, Rewolucyjna Partia Robotnicza, Rosja Pracująca, Rosyjski
Ruch Socjalistyczny, Rosyjski Socjaldemokratyczny Sojusz Młodzieży, Rosyjski
Sojusz Obywatelski, Socjalistyczna Partia Pracujących, Sojusz Socjaldemokratów,
Stowarzyszenie Rodziny Romanowów, Towarzystwo Inicjatywnych Obywateli Rosji,
Unia Demokratyczna, Wielka Rosja, Wszechrosyjski Front Ludowy, Wszechzwiązkowa
Komunistyczna Partia Bolszewików i Zielona Alternatywa).

Poziom przestrzegania praw i swobód w Rosji jest niezwykle trudny do ustalenia
ze względu na dość wielkie różnice panujące pomiędzy poszczególnymi regionami
kraju, jak i silnym upolitycznieniem tematu. Prawa i swobody obywatelskie
gwarantuje w Rosji rozdział 2. konstytucji przyjętej w 1993 r. Rosja jest
członkiem Rady Europy, a w związku z tym sygnatariuszem Europejskiej Konwencji
Praw Człowieka, której przestrzeganie przez członków Rady Europy jest poddane
jurysdykcji Europejskiego Trybunału Praw Człowieka w Strasburgu. Jest także
sygnatariuszem Powszechnej Deklaracji Praw Człowieka oraz członkiem innych
międzynarodowych instytucji zobowiązujących państwo do przestrzegania praw i
swobód obywatelskich. Są to m.in.: Międzynarodowy Pakt Praw Obywatelskich i
Politycznych oraz Międzynarodowy Pakt Praw Gospodarczych, Społecznych i
Kulturalnych. Podporządkowanie prawodawstwa wewnętrznego wymienionym instytucjom
umożliwia 15. artykuł rozdziału 1. konstytucji rosyjskiej. Pomimo istnienia
odpowiednich instrumentów prawnych, Rosja boryka się z zapewnieniem wolności i
praw obywatelskich swoim obywatelom. W rankingu The Economist 2006 Rosja zajęła
102 miejsce na 167 ocenionych państw. W rankingu Press Freedom Index 2009
organizacji Reporterzy bez Granic, Rosja jest na 153. miejscu spośród 175
ocenionych państw.

Rosyjska Federalna Służba Wykonania Kar (FSIN) jest po amerykańskiej drugą co do
wielkości machiną penitencjarną na świecie. W więzieniach przetrzymywanych jest
blisko 800 tys. osób, w tym odbywających karę pozbawienia wolności 644 tys. osób
(w tym 42 tys. kobiet), w więzieniach śledczych 117 tys. podejrzanych (w tym 10
tys. kobiet). FSIN składa się z 765 obozów, 598 zakładów przemysłowych i 70
gospodarstw rolnych, z roczną produkcją o wartości ponad 525 mln USD. System
penitencjarny w Rosji zatrudnia 350 tys. osób. 38,2% skazańców to recydywiści, a
71,7% z ogółu więźniów odbywa karę za przestępstwa powiązane z narkobiznesem.
Ponad 150 tys. więźniów choruje na gruźlicę lub HIV/AIDS.

W średniowieczu, w okresie rozbicia dzielnicowego Rusi, na obszarze pomiędzy
Bałtykiem i Uralem istniały państwa o republikańskim ustroju politycznym:
Republika Nowogrodzka (1136–1478), Republika Pskowska (1348–1510) i Republika
Wiacka (1452–1489), wcielone następnie do Wielkiego Księstwa Moskiewskiego.

W latach 1549–1653 były zwoływane przez cara (w okresie bezcarewia przez Dumę)
Sobory Ziemskie. Do ich kompetencji należały wybór cara oraz prawodawstwo, które
mogło być dodatkowo sankcjonowane przez monarchę. Duma jako organ władzy
prawodawczej wykształciła się na Rusi już w X wieku. Prawo do uczestniczenia w
Dumie posiadali do 1711 roku wyłącznie bojarzy, diakowie i dworianie. W XVII
wieku carowie zaczęli umacniać swoją pozycję kosztem Dumy i Soborów,
wprowadzając stopniowo rządy absolutne (samodzierżawie). W 1711 roku Duma
została zastąpiona przez Senat Rządzący, który istniał do obalenia monarchii.
Duma była ponownie powołana w następstwie rewolucji w 1905 roku i istniała do
1917 roku, kiedy rozwiązano ją na polecenie Rządu Tymczasowego. W 1785 roku
powołano do życia samorządy miejskie, a w 1864 roku samorządy ziemskie. Po
rewolucji październikowej została 12 listopada 1917 roku demokratycznie wybrana
Konstytuanta, którą jednak 6 styczna 1918 roku rozwiązali bolszewicy.

W początkowym okresie radzieckim i dyktatury proletariatu wprowadzono demokrację
rad, w której burżuazja i duchowieństwo straciły prawa wyborcze. Ugrupowania
niekomunistyczne stanowiły nielegalną opozycję. Rady Delegatów były wybierane na
szczeblu lokalnym i centralnym. Jako Parlament, Zjazd Rada miał zgodnie z
konstytucją władzę ustawodawczą i wykonawczą, wybierał ze swojego grona Komitet
Wykonawczy (tak jak każda rada). W okresie stalinizmu demokracja rad i dyktatura
proletariatu w praktyce zanikły, ustępując miejsca dyktaturze jednostki, m.in.
sekretarza generalnego KPZR.

Do demokratycznych wyborów powrócono pod koniec istnienia ZSRR (w czasie tzw.
pieriestrojki). 26 marca 1989 roku odbyły się pierwsze alternatywne wybory do
Zjazdu Deputowanych Ludowych, w którym zawiązała się opozycyjna Międzyregionalna
Grupa Deputowanych. Pod jej naciskiem 15 marca 1990 roku zniesiono konstytucyjną
klauzulę o kierującej roli partii komunistycznej i proklamowano system
wielopartyjny. 26 marca 1990 roku odbyły się demokratyczne wybory do parlamentu
Rosyjskiej FSRR oraz rad lokalnych. Przewodniczącym Rady Najwyższej Rosji
wybrano pozostającego w opozycji do ówczesnych władz Borysa Jelcyna, który w
1991 roku zwyciężył w pierwszych wyborach prezydenckich w historii Rosji.

W 1993 doszło do kryzysu konstytucyjnego, rozwiązania parlamentu i zniesienia
radzieckiej konstytucji. Opór parlamentu przerodził się w pucz który został
stłumiony przez wierne prezydentowi wojsko. Pierwsze poradzieckie wybory do Dumy
odbyły się 12 grudnia 1993 roku wraz z wyborami do Rady Federacji i referendum
konstytucyjnym. Kadencja pierwszej Dumy i Rady Federacji trwała 2 lata. Kolejne
wybory do Dumy odbyły się w latach: 1995, 1999, 2003, 2007 i 2011. W latach
2000–2005 zmieniono ordynacje regulujące wybory do Rady Federacji i wybory
przewodniczących regionów, podnosząc rolę prezydenta.

Na mocy postanowień z Ałmaty (21 XII 1991) Rosji przysługuje stałe miejsce ZSRR
w Radzie Bezpieczeństwa ONZ i wszystkich innych organizacjach międzynarodowych.
Jednocześnie jako sukcesora ZSRR i jego międzynarodowych zobowiązań ustalono w
1991 roku Wspólnotę Niepodległych Państw.

Rosja jest obecnie członkiem następujących organizacji międzynarodowych: APEC,
ARF, BIS, BSEC, Euroazjatycka Wspólnota Gospodarcza, Europejski Bank Odbudowy i
Rozwoju, G20, GCTU, IAEA, IBRD, ICAO, ICC, Międzynarodowy Ruch Czerwonego Krzyża
i Czerwonego Półksiężyca, IDA, IFC, IFRCS, Międzynarodowa Organizacja
Hydrograficzna, ILO, IMO, Inmarsat, Interpol, IPU, ISO, ITSO, ITU, ITUC, Klub
Paryski, Międzynarodowy Fundusz Walutowy, Międzynarodowy Komitet Olimpijski,
MIGA, MINURSO, NSG, ONZ, OPCW, Organizacja Układu o Bezpieczeństwie Zbiorowym,
OSCE, PCA, PFP, Powszechny Związek Pocztowy, Rada Arktyczna, Rada Bezpieczeństwa
ONZ, Rada Europy, Rada Państw Morza Bałtyckiego, Rada Partnerstwa
Euroatlantyckiego, SCO, UNCTAD, UNESCO, UNHCR, UNIDO, UNITAR, UNMEE, UNMIL,
UNMIS, UNOCI, UNOMIG, UNTSO, UNWTO, WCO, WFTU, WHO, WIPO, WMO, Wspólnota
Niepodległych Państw, WTO, ZC, Związek Białorusi i Rosji oraz posiada status
obserwatora w organizacjach: CERN, Międzynarodowa Organizacja ds. Migracji,
Stowarzyszenie Integracji Latynoamerykańskiej, OPA, Organizacja Współpracy
Islamskiej. Rosja jest także sygnatariuszem Międzynarodowego Trybunału Karnego,
partnerem w rozmowach ASEAN i gościem NAM-u.

Większość sporów granicznych odziedziczonych po ZSRR zostało rozwiązanych drogą
kompromisu. Do nierozwiązanych problemów należy spór japońsko-rosyjski o
południową część Wysp Kurylskich o łącznej powierzchni 5175 km². Od zwrotu tych
wysp Japonia uzależniła zawarcie traktatu pokojowego z ZSRR, którego nie
podpisano do dzisiaj. Kolejnym sporem jest przynależność państwowa wsi Aigba i
okolicznych terenów o powierzchni ok. 160 km² położonych na rosyjsko-abchaskiej
granicy. Radziecki, a następnie rosyjski parlament do tej pory nie ratyfikował
radziecko-amerykańskiej umowy z 1990 roku o przebiegu granicy z USA na Morzu
Beringa.

Przyczyną napięcia pomiędzy Gruzją, państwami zachodnimi i Rosją jest uznanie
niepodległości Abchazji i Osetii Południowej przez Federacją Rosyjską oraz
uznanie suwerenności Kosowa przez państwa zachodnie. Zarzewie nowego sporu
stanowią roszczenia Rosji, Kanady, USA, Norwegii i Danii w roponośnej Arktyce.
Od 2001 roku Rosja nalega na Komisję Granic Szelfu Kontynentalnego o poszerzenie
granic strefy rosyjskiej na Oceanie Arktycznym na podstawie wyników badań
geograficznych szelfu. Kontrowersje wzbudzały zgłaszane przez Rosję propozycje
uruchomienia korytarza międzynarodowego mającego łączyć Białoruś z obwodem
kaliningradzkim, który miał przebiegać przez terytorium Litwy. Spór ten został
złagodzony częściowym zniesieniem obowiązku wizowego dla obywateli rosyjskich
(tzw. przygraniczny ruch bezwizowy), umożliwiający swobodne przemieszczanie się
Rosjan z obwodu kaliningradzkiego na Białoruś i do Rosji. Źródłem sporu pomiędzy
Estonią, Łotwą a Rosją jest dyskryminacja mniejszości rosyjskiej w republikach
nadbałtyckich. Rząd rosyjski zabiega o poprawę sytuacji Rosjan, którzy po 1991
roku zostali pozbawieni w znacznej mierze praw obywatelskich na Łotwie i w
Estonii. Od 2014 roku Rosja na wniosek prezydenta Syrii Baszara Asada prowadzi
operację zbrojną przeciw Państwu Islamskiemu i ugrupowaniom opozycyjnym
usiłującym zbrojnie obalić władze syryjskie. Zarówno siły rządowe, jak i zbrojna
opozycja oskarżane są o dopuszczenie się zbrodni przeciwko ludzkości. Operacja
jest prowadzona z wykorzystaniem istniejącej od lat 80. XX wieku bazy marynarki
rosyjskiej w syryjskim porcie Tartus oraz nowo powstałej bazy Sił
Powietrzno-Kosmicznych Rosji na terenie syryjskiego portu lotniczego Latakia.

Ukraińsko-rosyjski spór terytorialny oscylował początkowo (w latach 1991–2013)
wokół braku wytyczonej granicy między dwoma państwami na morzach Azowskim i
Czarnym. W 2014 roku wojska Federacji Rosyjskiej przeprowadziły operację
specjalną na Krymie, która doprowadziła do poddania się przeważającej części
wojska ukraińskiego na tym półwyspie, jego przejścia na stronę Rosji i w
większości wcielenia do sił zbrojnych Rosji. Operacja specjalna umożliwiła
względnie pokojowe oderwanie się Krymu od Ukrainy, co nastąpiło 11 marca 2014,
kiedy to połączone zgromadzenie radnych Rady Najwyższej Republiki Autonomicznej
Krymu i Rady Miejskiej Sewastopola przyjęło deklarację niepodległości Republiki
Krymu. W deklaracji niepodległościowej powołano się wprost na przypadek Kosowa i
wyrok z 22 lipca 2010, w którym Międzynarodowy Trybunał Sprawiedliwości uznał,
że jednostronna deklaracja niepodległości Kosowa nie narusza prawa
międzynarodowego. 17 marca 2014 Rada Najwyższa ogłosiła niepodległość Krymu (w
składzie którego tymczasowo połączyły się Republika Autonomiczna Krymu oraz
miasto wydzielone Sewastopol), co było konsekwencją referendum, w którym za
przyłączeniem Krymu z Sewastopolem do Rosji zagłosowało według oficjalnych
danych krymskich 96,57% uczestników przy frekwencji 84%. Tego samego dnia
niepodległość Krymu uznała Rosja. 18 marca 2014 podpisano umowę między Rosją a
Krymem (razem z miastem wydzielonym Sewastopol) o włączeniu całego Krymu do
Rosji. Większość państw świata nadal uznaje Krym za republikę autonomiczną w
składzie Ukrainy. Niewiążąca prawnie Rezolucja Zgromadzenia Ogólnego ONZ nr
68/262 27 marca 2014 uznała przyłączenie Krymu za sprzeczne m.in. z Deklaracją
Zasad Prawa Międzynarodowego z 24 października 1970 czy Aktem Końcowym KBWE z 1
sierpnia 1975.

Od marca 2014 roku władze Ukrainy oraz niektórzy politycy zachodni twierdzą, że
Siły Zbrojne Federacji Rosyjskiej są zaangażowane po stronie separatystów
prorosyjskich w ich konflikcie zbrojnym z Ukrainą. W dniach 28 i 29 sierpnia
2014 ministerstwa spraw zagranicznych: Litwy, Łotwy, Estonii i Polski wydały
komunikaty, w których działania na Ukrainie nazwały „inwazją” rosyjskich sił
zbrojnych, naruszeniem zasad prawa międzynarodowego oraz pogwałceniem
suwerenności i integralności terytorialnej Ukrainy. 13 lutego 2016, podczas 52.
Monachijskiej Konferencji Bezpieczeństwa minister spraw zagranicznych RP Witold
Waszczykowski, w polemice z ambasadorem Rosji przy NATO Aleksandrem Gruszko
oświadczył, że to co widzimy na Wschodzie, to nie jest kryzys ukraiński, ani też
wojna domowa, to jest rosyjska agresja przeciwko Ukrainie.

Władze Rosji zaprzeczają obecności rosyjskich sił zbrojnych na terytorium
Ukrainy, jednocześnie deklarując wsparcie polityczne, logistyczne i humanitarne
dla separatystów oraz umożliwiając udział w walkach około 3–4 (wg danych
prorosyjskich) lub 12 (wg danych ukraińskich) tysięcy ochotników z Rosji, w tym
wojskowych. Za przyczynę konfliktu obalony ukraiński prezydent Wiktor
Janukowycz, a także separatyści (w tym władze republik Donieckiej i Ługańskiej),
władze Krymu oraz Rosji oznaczyli „nielegalny, zbrojny przewrót w Kijowie” w
lutym 2014 roku „zorganizowany głównie przez USA”, w wyniku którego doszło do
wybuchu niezadowolenia mieszkańców na południu i wschodzie Ukrainy,
„prześladowań ludności rosyjskiej”, a nawet usiłowanie „ludobójstwa” przez nowe
władze ukraińskie.

Rosja położona jest na kontynencie euroazjatyckim. Rozciąga się od Europy
Wschodniej, obejmuje całą Azję Północną aż do Oceanu Spokojnego. Rosja graniczy
z Norwegią (196 km), Finlandią (1313 km), Estonią (290 km), Łotwą (292 km),
Białorusią (959 km), Ukrainą (1576 km), Gruzją (723 km), Azerbejdżanem (284 km),
Kazachstanem (6846 km), Chinami (3645 km), Mongolią (3441 km), Koreą Północną
(17,5 km) oraz Litwą (227 km) i Polską (210 km) – z dwiema ostatnimi poprzez
obwód kaliningradzki. Graniczy także z kilkoma państwami poprzez Morze
Bałtyckie, Morze Czarne, Morze Kaspijskie, Morze Ochockie z Japonią (dzieli
tylko 4 km) oraz poprzez Morze Beringa (Cieśnina Beringa) z USA (dzieli 4 km).
Długość granic lądowych wynosi 20 241,5 km, morskich – 37 653 km. Rozciągłość
południkowa Rosji wynosi do 4000 km, natomiast rozciągłość równoleżnikowa – do
9000 km. Większa część Rosji należy do półkuli wschodniej, ale półwysep Czukocki
oraz część wschodnia wyspy Wrangla należy do półkuli zachodniej (Rosja jest
jedynym krajem azjatyckim zachodzącym do półkuli zachodniej).

18 marca 2014 podpisano umowę między Rosją a Republiką Krymu i miastem
wydzielonym Sewastopol o włączeniu Krymu do Rosji jako nowe podmioty federacji.
Umowa ta weszła w życie z dniem ratyfikacji, co nastąpiło 21 marca 2014 roku.
Tego samego dnia dokonano odpowiednich zmian w Konstytucji Rosji, dopisując do
niej dwa nowe podmioty federacji – Republikę Krymu i miasto federalnego
znaczenia Sewastopol, które włączono do nowo utworzonego Krymskiego Okręgu
Federalnego (21 marca 2014 - 28 lipca 2016). Nowoprzyłączone tereny stanowią
przedmiot sporu terytorialnego z Ukrainą.

Tylko dwa regiony Rosji są podzielone przez strefy czasowe: obwód sachaliński
(zachodnia część ma czas Władywostoku, wschodnia zaś – czas Sriedniekołymska)
oraz Jakucja (zachodnia część ma czas Jakucka, środkowa – czas Władywostoku,
wschodnia – czas Sriedniekołymska).

Wschodnia część Czukotki leży na półkuli zachodniej formalnie poza linią zmiany
daty, ale tę linię przesunięto na wschód do granicy z USA.

Najbardziej zachodni punkt Rosji (długość geograficzna 16°38′E na granicy
polsko-rosyjskiej na Mierzei Wiślanej) od najbardziej wschodniego (169°00′W,
przy granicy Rosja-USA na wyspie Ratmanowa) dzielą 171°22′ długości
geograficznej co oznacza że faktyczna różnica czasu astronomicznego w Rosji
sięga 11 godzin 25 minut.

Klimat przeważnie kontynentalny strefy umiarkowanej i podbiegunowej, na
niewielkim obszarze wschodniego wybrzeża klimat monsunowy, a nad Morzem Czarnym
klimat podzwrotnikowy typu śródziemnomorskiego. Średnia temperatura lipca od
+2 °C na północnym wybrzeżu i +15 °C na wschodzie do +25 °C na południu Niziny
Wschodnioeuropejskiej. Średnia temperatura stycznia od +1 °C nad Morzem Czarnym
i –6 °C na zachodzie do –20 °C na wschodnim wybrzeżu i poniżej –30 °C w Syberii
Wschodniej (w rejonie Ojmiakonu ok. –50 °C). Roczna suma opadów od ponad 600 mm
na krańcu zachodnim i wschodnim do około 200 mm na Syberii Środkowej i
Wschodniej oraz poniżej 200 mm na Nizinie Nadkaspijskiej. W wysokich górach do
1000 mm. Pokrywa śnieżna utrzymuje się od 1 miesiąca nad Morzem Czarnym do 9
miesięcy na wybrzeżach Morza Arktycznego.

Wraz ze zmniejszeniem się wpływu Oceanu Atlantyckiego maleje ilość opadów
atmosferycznych i rośnie roczna amplituda temperatury powietrza. W okolicach
Wierchojańska odnotowano największe na Ziemi, wynoszące powyżej 60 °C, roczne
amplitudy temperatury powietrza oraz najniższą temperaturę na półkuli północnej
–67,8 °C. Nieustannie trwa spór o wyznaczenie tak zwanego bieguna zimna półkuli
północnej (w punkcie zamieszkanym stale przez ludzi); Wierchojańsk jest tylko
jednym z takich miejsc, do innych należą Ojmiakon (ekspedycję zwaną „Wyprawą na
biegun zimna” zorganizował tam polski podróżnik Jacek Pałkiewicz) i wieś Tomtor.
W wielu z tych miejscowości organizuje się festiwale związane ze sławą „bieguna
zimna”.

Europejską część Rosji zajmuje Nizina Wschodnioeuropejska. W jej części
północnej dominuje krajobraz polodowcowy. Najwyższymi wzniesieniami niziny są
wzgórza Wałdaj, gdzie znajdują się źródła Wołgi – najdłuższej rzeki Europy oraz
Dniepru i Dźwiny. Europejską część Rosji od azjatyckiej oddzielają góry Ural. Na
wschód od Uralu rozciąga się Nizina Zachodniosyberyjska o powierzchni około 3
mln km², która rzeką Jenisiej przechodzi w Wyżynę Środkowosyberyjską (wraz z
górami Putorana) o powierzchni około 3,5 mln km². Na północ od Wyżyny
Środkowosyberyjskiej rozciąga się Nizina Północnosyberyjska, natomiast na wschód
rozpoczyna się Nizina Środkowojakucka. Na wschód od tej niziny rozpoczynają się
wschodniosyberyjskie pasma górskie na które składają się: Góry Wierchojańskie,
Góry Czerskiego, Góry Czukockie, Góry Koriackie oraz Góry Środkowe na półwyspie
Kamczatka. Na południu Niziny Zachodniosyberyjskiej ku wschodowi rozciągają się
południowo-syberyjskie pasma górskie na które składają się: Ałtaj, Sajany, Góry
Jabłonowe, Góry Borszczowoczne, Góry Stanowe, Pasmo Stanowe, Góry Ałdańskie,
Dżugdżur oraz Sichote-Aliń. Najwyższym szczytem Rosji jest Elbrus o wysokości
5642 m n.p.m. znajdujący się w górach Kaukaz.

Około 70% powierzchni Rosji należy do zlewiska Oceanu Arktycznego, 20% do Oceanu
Spokojnego, 8% przypada na obszar bezodpływowy Wołgi (zlewisko Morza
Kaspijskiego), pozostałe 2% na zlewisko mórz Oceanu Atlantyckiego.

Łącznie w Rosji jest 2 562 489 wielkich i małych rzek o długości łącznej 8 373
606 km, w tym 120 tys. rzek o długości ponad 10 km i długości łącznej 2,3 mln
km. Najdłuższymi rzekami Rosji są: Lena (4400 km), Ob (4338 km), Irtysz (dopływ
rzeki Ob, 4248 km, 2010 km w Rosji), Jenisej (4102 km), Wołga (3690 km), Dolna
Tunguzka (dopływ rzeki Jenisej, 2989 km), Amur (2824 km), Wiluj (dopływ rzeki
Lena, 2650 km), Oleniok (2292 km), Ałdan (dopływ rzeki Lena, 2273 km), Dniepr
(2200 km, 485 km w Rosji), Kołyma (2129 km) i Don (1950 km). Wołga jest
najdłuższą rzeką europejskiej części Rosji, a zarazem całej Europy.

W Rosji jest ok. 2 mln jezior. Liczne małe jeziora występują też w strefie
tundry (np. w dolinie Indygirki i Kołymy), a na Nizinie Nadkaspijskiej znajdują
się jeziora słone, będące pozostałością po Morzu Sarmackim i dawnym zasięgiem
Morza Kaspijskiego. W górach leżą jeziora śródgórskie, do których zalicza się
m.in. Bajkał.

Największym jeziorem Rosji (i Świata) jest Morze Kaspijskie. W Rosji znajduje
się też najgłębsze jezioro na świecie – Bajkał (ok. ⅕ światowych zasobów wody
słodkiej). Ma on głębokość 1642 m, natomiast dno jeziora jest 1186,5 m p.p.m.,
co tworzy największą na świecie kryptodepresję.

Około 60 tys. km² zajmują w Rosji lodowce, głównie w Arktyce i na Kaukazie
(1800 km²). Prawie 2 mln km² to bagna (najwięcej na Nizinie
Zachodniosyberyjskiej). W Rosji jest dużo sztucznych zbiorników wodnych,
tworzących często systemy kaskad, m.in. na Wołdze (Rybiński 4580 km²,
Niżnonowogrodzki 1590 km², Samarski 6450 km², Wołgogradzki 3117 km²), na Angarze
(Bracki 5470 km²), na Donie (Cymlański 2700 km²), na Jeniseju (Krasnojarski
2000 km²) i na Kamie (Kamski 1915 km²).

Roślinność i gleby układają się równoleżnikowo, wyróżnia się 4 zasadnicze
strefy:

1. Strefa tundrowa – zajmuje ok. 25% powierzchni, pozbawiona drzew, rosną tu
głównie mchy, porosty, na południu zarośla karłowate. Typowymi zwierzętami
zamieszkującymi tę strefę są: renifer, lis polarny, zając bielak, leming,
niedźwiedź polarny, białozór, myszołów włochaty i sowa śnieżna. W XX w.
reintrodukowano na Wyspie Wrangla woła piżmowego. Rozwinięta hodowla reniferów.
Strefa ta przechodzi stopniowo w lasotundrę porosłą karłowatymi drzewami
(modrzewiem lub brzozą), gdzie hoduje się bydło i w niewielkim stopniu uprawia
różne warzywa, m.in. ziemniaki, kapustę czy rzodkiewki.

2. Strefa leśna – zajmuje ok. 60% powierzchni i ok. 80% wszystkich lasów kraju.
W jej skład wchodzą głównie drzewa iglaste (85%), z dominacją modrzewia (tzw.
tajga modrzewiowa typowa dla wschodniej Syberii, na wschód od Jeniseju), oraz
drzewa liściaste, z dominacją brzozy (15% powierzchni), występujące głównie w
centralnej części kraju oraz na Syberii Zachodniej, gdzie tworzą kompleks tzw.
białej tajgi. W ciągu krótkiego lata w lasach tych pojawiają się duże ilości
komarów. Poza wieloma gatunkami owadów żyją tam także liczne płazy i gady, m.in.
kumak dalekowschodni, grzechotnik skalny, połoz amurski, żmija zygzakowata czy
zaskroniec zwyczajny. Typowymi dla tej strefy ptakami są: sikory, jemiołuszki,
głuszce, krogulce i jastrzębie. Do ssaków należą m.in. tygrys syberyjski,
pantera śnieżna, ryś euroazjatycki, niedźwiedź brunatny, niedźwiedź himalajski,
bóbr, wydra europejska, koziorożec syberyjski, łoś, jeleń wschodni, sarna
syberyjska, łasica pospolita, gronostaj europejski, norka, wiewiórka, rosomak
tundrowy, borsuk europejski, lis rudy, wilk szary. Na obszarze tajgi spotyka się
także wędrujące stada reniferów. Po 1951 r. restaurowano w Rosji populację żubra
rasy kaukaskiej oraz odnowiono populację żubra nizinnego w lasach
podmoskiewskich. Obszar bardzo dobrych gleb (czarnoziemów), ok. 40% powierzchni
stanowią grunty orne. Dominuje tu uprawa pszenicy, buraka cukrowego i kukurydzy.

3. Strefa stepowa – brak roślinności drzewiastej, występują gleby kasztanowe i
czarnoziemy. Grunty orne stanowią ponad połowę powierzchni. Uprawia się
pszenicę, kukurydzę, słonecznik. Na stepach żyje wiele owadów, np. pasikoniki,
mszyce, mrówki, szarańcza, skoczki. Stepowymi ssakami są suhaki oraz małe
gryzonie, takie jak: susły, norniki, chomiki. Mała ilość stepowych dużych
zwierząt kopytnych ogranicza możliwość zdobywania pokarmu przez drapieżniki.
Żyją tu wilki, lisy oraz drapieżne ptaki: orły, sokoły, sowy, myszołowy, a także
kuropatwa, przepiórka, cietrzew i drop.

4) Strefa podzwrotnikowa – obejmuje część wybrzeża Morza Czarnego, gdzie
występuje roślinność śródziemnomorska. W strefie tej przeważają lasy liściaste i
iglaste. Rosną w nich zawsze zielone dęby oraz drzewa szpilkowe: różne gatunki
sosen, jałowców, cedry i cyprysy. Łagodny klimat śródziemnomorski sprzyja
uprawie wielu roślin. Najbardziej typowe dla tej strefy są oliwka, figowiec i
winorośl. W strefie śródziemnomorskiej żyje wiele gatunków zwierząt, m.in. jeleń
szlachetny, kozica, koziorożec kaukaski, żbik, różne gatunki nietoperzy i sępów,
a także żmija kaukaska, gniewosz plamisty i wąż Eskulapa.

Zgodnie ze spisem powszechnym z 2010 roku prawa miejskie posiada w Rosji 1100
miejscowości. Dwanaście największych miast Rosji liczy ponad milion mieszkańców,
przy czym Moskwa jako jedyne miasto liczy ponad 10 mln mieszkańców i jest
największym miastem Rosji i zarazem całej Europy. Dwadzieścia pięć kolejnych
miast zamieszkuje od 500 tys. do 1 mln ludzi, 36 miast od 250 tys. do 500 tys.
osób, 91 miast od 100 tys. do 250 tys. mieszkańców, 155 miast od 50 tys. do 100
tys. osób i 781 miast poniżej 50 tys. osób.

W latach 1993–2009 występowało w Rosji zjawisko depopulacji. Liczba jej
mieszkańców spadła z 148,6 mln na początku 1993 do 141,9 mln na początku 2009
roku. Przyczynami były zbyt niska stopa urodzeń, względnie niska oczekiwana
dalsza długość trwania życia (związana z niskim poziomem opieki zdrowotnej,
brakiem zdrowego trybu życia i alkoholizmem ludności) oraz niedostateczna liczba
imigrantów. W 2010 po raz pierwszy od 16 lat zanotowano w Rosji przyrost
ludności mimo nadal ujemnego przyrostu naturalnego, a w 2013 r. po raz pierwszy
dodatni przyrost naturalny. Liczba mieszkańców wzrosła w 2014 do 143,7 mln, a na
skutek przyłączenia Krymu i przyrostu naturalnego w 2015 r. do 146,3 mln.

Zgodnie ze spisem ludności przeprowadzonym w 2010 r. największą grupą etniczną
Rosji są Rosjanie należący do Słowian wschodnich. Rosję zamieszkuje ich blisko
111,02 mln (77,71% całej populacji, 80,9% wszystkich osób, które zadeklarowały w
spisie swoją narodowość). Potocznie słowo Rosjanie (ros. rossijanie) jest
używane do określenia wszystkich obywateli Rosji bez względu na przynależność
etniczną, podobnie jak często czyniono to wobec obywateli Związku Radzieckiego.
Dawniej etnicznych Rosjan nazywano też Wielkorusinami (ros. wielikorusy), gdyż
zamieszkiwali nie tyle większą, co starszą część państwa, w przeciwieństwie do
Małorusinów (dziś Ukraińców). Grupami etnograficznymi w ramach narodu
rosyjskiego są: Kamenszczyki, Karimczycy, Kierżacy, Kołymczanie, Kozacy,
Mezency, Pomorcy, Ruskoustnicy i wiele innych.

W Rosji przy przeprowadzeniu spisów ludności od 1937 roku nie są zadawane
pytania dotyczące stosunku do religii, dlatego oficjalnych statystyk brak.
Znaczny wpływ na stopień religijności wywarł okres socjalizmu, który trwał ponad
70 lat i w czasie którego religia była zwalczana. Ze względu na specyfikę
religijności Rosji i znaczne zróżnicowane wyznaniowe niemożliwe jest uzyskanie
jednoznacznych danych. Według badań Pew Research Center z 2010 r. 73,3%
obywateli Rosji to chrześcijanie (71% prawosławni, 1,8% protestanci, 0,5%
katolicy), 10% to muzułmanie. Wyznawcy innych religii stanowią mniej niż 1%
populacji. Liczba ateistów, agnostyków wynosi 16,2%.

95% zarejestrowanych parafii prawosławnych przynależy do Rosyjskiego Kościoła
Prawosławnego. Liczba praktykujących prawosławnych jest stosunkowo niska i
wynosi 15–20%. W 988 r. prawosławie przyjął książę kijowski Włodzimierz I
Wielki. Data chrztu Rusi często jest uważana za początek samego Rosyjskiego
Kościoła Prawosławnego. Kościół stanowił początkowo metropolię w składzie
Patriarchatu Konstantynopola i to właśnie patriarcha ekumeniczny dokonywał
konsekracji głowy ruskiego prawosławia. Metropolita początkowo rezydował w
Kijowie. W 1299 r. metropolita kijowski Maksym przeniósł siedzibę metropolii do
Włodzimierza, a w 1325 r. następca Maksyma, Piotr przeniósł stolicę Kościoła do
Moskwy. W 1448 r. Kościół uzyskał staraniem metropolity Jonasza niezależność od
Patriarchatu Konstantynopola, a w 1589 r. metropolita Hiob stał się pierwszym
patriarchą Moskwy i całej Rusi. Patriarchat moskiewski zajmuje piąte miejsce w
dyptychu Kościołów prawosławnych, tuż po czterech patriarchatach starożytnych.
Rosyjski Kościół Prawosławny pod koniec 2006 r. liczył: 157 diecezji, 29 268
parafii, 203 biskupów, 30 670 księży i diakonów, 829 monastyrów oraz 87 szkół
teologicznych (w tym 5 akademii duchowych i 3 uniwersytety).

Islam jest najbardziej rozpowszechniony na północnym Kaukazie, środkowym Powołżu
i Uralu, Moskwie i Petersburgu. Muzułmanie stanowią większość ludności w
Inguszetii (98%), Czeczenii (96%), Dagestanie (94%), Kabardo-Bałkarii (70%),
Karaczajo-Czerkiesji (63%), Baszkirii (54,5%) i Tatarstanie (54%), gdzie święta
muzułmańskie obchodzone są na poziomie republikańskim. Dominującym nurtem w
islamie rosyjskim jest sunnizm (90%), bogate tradycje ma także sufizm. Według
Pew Research Center Rosja ma największą populację muzułmańską w Europie. W 2010
r. w Rosji miało żyć 16,4 mln muzułmanów (11,6% populacji rosyjskiej). Pew
Research Center szacuje, że liczba wyznawców islamu wzrośnie w 2030 r. do 18,6
mln, czyli 14,4% populacji Rosji.

Buddyzm jest religią tradycyjną w pięciu regionach Rosji: Kałmucja (jedyny w
Europie region buddyjski), Tuwa, Buriacja, Kraj Zabajkalski i obwód irkucki.
Większość rosyjskich buddystów wyznaje jego tybetańską odmianę. W Mari El
wyznawana jest tradycyjna religia Maryjczyków, jedyna politeistyczna religia w
Europie. Na Syberii oraz Dalekim Wschodzie pośród niektórych ludów tubylczych
spotykane są praktyki i wierzenia szamanistyczne i animistyczne, należące do
najstarszych wierzeń na świecie w ogóle.

W czasach prehistorycznych szerokie stepy południowej Rosji były nawiedzane
przez pasterskich nomadów. Według teorii kurhanowej ludność praindoeuropejska
uformowała się na południu dzisiejszej Rosji (ok. 10 tys. lat temu), a następnie
migrując po obszarach Eurazji, dała początek m.in. Grekom, Germanom, Bałtom,
Słowianom, ludom irańskim i indoaryjskim. Przypuszczalnie ok. 6000–7000 lat temu
doszło na północy Rosji do rozpadu wspólnoty uralskiej i wyodrębnienia się ludów
ugrofińskich i samojedzkich. Ludy te wkrótce zdominowały ludność azjanicką,
która uległa niemal całkowitej asymilacji z migrantami. W okresie starożytnym
Step Pontyjski był znany jako Scytia, a jego kresy zachodnie również jako
Sarmacja. Dorzecze Dniepru było zasiedlone przez Słowian już w V w. n.e. Obszary
Północnej i Wschodniej Rosji zostały zasiedlone przez ludność słowiańską po 1000
roku.

Starożytni Grecy założyli wiele kolonii na rosyjskim wybrzeżu Morza Azowskiego i
Czarnego (np. Chersonez Taurydzki, Tanais, Fanagoria), przynosząc ze sobą
zdobycze cywilizacji klasycznej. W wyniku zjednoczenia się czarnomorskich
kolonii greckich powstało Królestwo Bosporańskie (ok. 480 p.n.e. – II wiek
n.e.), które wkrótce znalazło się w strefie wpływów Cesarstwa rzymskiego, a
następnie Bizancjum.

W okresie starożytnym i we wczesnym średniowieczu przez terytorium Rosji
wędrowały liczne ludy, m.in. Hunowie, Alanowie, Awarowie, Bułgarzy, Chazarowie,
Połowcy i Węgrzy. Około 632 roku powstała w dorzeczu Donu Wielka Bułgaria, która
upadła w 668 roku na skutek najazdu Chazarów. Bułgarzy emigrowali wówczas po
Europie, dając początek bałkańskiemu państwu bułgarskiemu oraz Bułgarii
Kamskiej. Miejsce Bułgarów zajął Kaganat Chazarski (ok. 650–969) – jedyne znane
państwo judaistyczne, którego mieszkańcy nie byli etnicznymi Żydami. Chazarowie
opanowali w VIII wieku znaczne obszary południowej Rosji i Ukrainy,
podporządkowując sobie część wschodniej Słowiańszczyzny (m.in. plemię Polan).

Przez terytoria ruskie przebiegały szlaki handlowe łączące kraje Morza
Bałtyckiego z Bizancjum i Bliskim Wschodem (tzw. szlak „od Waregów do Greków” i
„szlak sarmacki”). Wyprawy handlowe Dnieprem, Wołgą, Donem i innymi rzekami
zetknęły podróżujących tędy kupców i Waregów z plemionami słowiańskimi.

Pierwszymi historycznymi władcami ruskimi byli prawdopodobnie Waregowie (m.in.
Ruryk i Oleg Mądry), którzy zgodnie z istniejącymi przekazami przybyli na ziemie
ruskie w IX wieku. Przybycie Ruryka do Nowogrodu Wielkiego w 862 roku uważa się
za symboliczny początek historii Rosji. Ruryk zdołał skupić pod swymi rządami
część Waregów, plemion wschodniosłowiańskich (Słowienie, Krywicze i Połoczanie)
oraz plemion ugrofińskich (Czudź, Weś, Meria, Muroma i Mieszczera) i stworzył
fundamenty państwa ruskiego, tzw. Rusi Nowogrodzkiej. Ruryk był także
założycielem dynastii Rurykowiczów, która sprawowała rządy w Rosji do 1598 roku.

Z czasem część drużyny Ruryka (m.in. Askold i Dir) oddzieliła się od niego i
udała się w dół Dniepru, opanowując podległe Chazarom państwo Polan z ich
największym grodem Kijowem. Wyprawa następcy Ruryka, księcia nowogrodzkiego
Olega Mądrego na Kijów (882) doprowadziła do zjednoczenia północnych i
południowych księstw ruskich oraz powstania Rusi Kijowskiej. Była ona początkowo
luźnym związkiem księstw, które do 2. połowy X wieku zachowały szeroką
autonomię. Oleg z przyczyn geopolitycznych przeniósł swą siedzibę z Nowogrodu
Wielkiego do Kijowa, jednakże do końca XII wieku Nowogród pozostawał największym
miastem ruskim. Książęta kijowscy Oleg (panujący do 912 lub 922) i Igor
Rurykowicz (panujący w latach 912/922–945) podpisali z Bizancjum układy
handlowe, zapewniając krajowi zyskowny handel.

Rządząca w latach 945–957 księżna Olga scentralizowała państwo i stworzyła
podstawy trwałego porządku administracyjnego. Kolejny władca, syn Olgi,
Światosław I podejmował odległe wyprawy wojenne, docierając na Krym, Kaukaz i na
Bałkany. Światosław toczył m.in. liczne wojny z Chazarami, doprowadzając ok. 969
r. do ostatecznego upadku Kaganatu Chazarskiego. Ożeniony z siostrą cesarza
bizantyjskiego Anną książę Włodzimierz I w 988 roku przyjął chrzest i uczynił z
chrześcijaństwa wschodniego rytu oficjalną religię państwową.

Panujący w latach 1019–1054 Jarosław Mądry umocnił pozycję Cerkwi prawosławnej
na Rusi. Ustanowione przez niego zasady dziedziczenia tronu książęcego w oparciu
o regułę senioratu nie zapobiegły rozbiciu jedności politycznej kraju.

W XI wieku Ruś Kijowska podzieliła się na konkurujące ze sobą dzielnice. Na
północy powstała Republika Nowogrodzka, na północnym zachodzie Księstwo
połockie, na południowym zachodzie księstwo wołyńskie. W centralnej części
powstały księstwa: Kijowskie, Turowskie i Smoleńskie, na północnym wschodzie
księstwa rostowskie i muromskie, na południowym wschodzie: czernihowskie,
perejasławskie i tmutarakańskie. Z czasem podział ten uległ jeszcze większemu
rozdrobnieniu, przy czym książęta, którym udało się zawładnąć, Kijowem byli w
hierarchii feudalnej wyżej postawieni od pozostałych książąt i posługiwali się
tytułem wielkiego księcia. W przeciągu lat 1054–1224 na Rusi wydzielono 64
księstwa, 293 książąt usiłowało zasiąść na tronie, a ich polityka doprowadziła
do wybuchu 83 wojen domowych. Władcy księstw czernihowskiego,
halicko-wołyńskiego i włodzimierskiego podjęli próby scalania ziem ruskich pod
swoimi berłami.

W 1169 roku książę włodzimierski Andrzej I Bogolubski opanował Kijów, uzyskując
tym samym tytuł wielkiego księcia. Odmiennie od większości swoich poprzedników,
nie przeniósł do tego miasta swej stolicy, lecz po opanowaniu Kijowa osadzał tam
podległych sobie książąt. Centrum swego państwa pozostawił Włodzimierz, który
odtąd stał się stolicą wielkiego księstwa i przejął dominującą rolę Kijowa.

W latach 1237–1240 Złota Orda tatarska pod wodzą Batu-chana podbiła wszystkie
ziemie ruskie z wyjątkiem księstw Połockiego i Pińskiego. Tatarzy nie przejęli
bezpośrednich rządów w podbitych księstwach, zadowolili się każdorazowym
zatwierdzaniem kandydata do tronu książęcego we Włodzimierzu, który z kolei
pełnił funkcje zwierzchnie nad resztą książąt i miał prawo zwracania się o pomoc
do chana. W 1299 roku podczas wojny pomiędzy chanami złotoordyjskimi Toktą i
Nogajem metropolita Maksym przeniósł swą siedzibę z Kijowa do Włodzimierza, w
wyniku czego miasto to stało się zarówno głównym ośrodkiem politycznym, jak i
religijnym Rusi.

Korzystając z rozbicia dzielnicowego i osłabienia Rusi walkami z Tatarami,
Litwa, w latach 1240–1392 podbiła większość zachodnich księstw ruskich, a samo
państwo litewskie szybko uległo zruszczeniu. Jako pierwsze zostały podbite i
przyłączone do Litwy ziemie dzisiejszej Białorusi – księstwa Połockie i Pińskie.
Po klęsce poniesionej przez Księstwo Kijowskie w bitwie z wojskami litewskimi
nad Irpieniem (1320) Kijowszczyzna stała się zależna od Litwy, a w 1362 roku
bezpośrednio do niej wcielona. Z inicjatywy książąt litewskich Rurykowicze
kijowscy zostali pozbawieni władzy, po czym emigrowali do Riazania. W wyniku
wojny polsko-litewskiej (1340–1392) zostało zlikwidowane Księstwo
halicko-wołyńskie, a jego terytorium rozdzielone pomiędzy Polskę i Litwę.

W okresie panowania tatarskiego i litewskiej ekspansji wodzem dużej rangi i
zręcznym politykiem okazał się książę nowogrodzki Aleksander Newski. W 1240 roku
pokonał Szwedów (bitwa nad Newą), w 1242 roku zakon kawalerów mieczowych (bitwa
na jeziorze Pejpus) i w 1245 roku rozbił wojska litewskie. W 1252 roku otrzymał
od chana Sartaka tron włodzimierski, a wraz z nim zwierzchnictwo nad wszystkimi
księstwami ruskimi.

Z walk o sukcesję po Aleksandrze Newskim zwycięsko wyszło niewielkie wówczas
Księstwo Moskiewskie, w którym od 1263 roku zasiadał na tronie najmłodszy syn
Aleksandra, Daniel, założyciel moskiewskiej linii Rurykowiczów.

W 1325 roku metropolita Piotr przeniósł siedzibę metropolitów z Włodzimierza do
Moskwy. Syn Daniela Iwan I Kalita pokonał w 1328 roku przy pomocy Tatarów
najgroźniejszego z rywali do tronu włodzimierskiego, księcia twerskiego
Aleksandra i w tym samym roku zyskał panowanie we Włodzimierzu. W 1328 roku
Kalita przeniósł stolicę swego państwa z Włodzimierza do rodzimej Moskwy, dając
początek Wielkiemu Księstwu Moskiewskiemu. Nadal jednak władcy moskiewscy (do
końca XIV wieku) najpierw obejmowali władzę we Włodzimierzu i tytułowali się
najprzód wielkimi książętami włodzimierskimi.

Wnuk Kality Dymitr Doński w bitwie na Kulikowym Polu (1380) pokonał Tatarów, co
stało się początkiem upadku Złotej Ordy na Rusi. Wraz z osłabieniem pozycji
Tatarów znaczenia nabrały zjednoczeniowe dążenia książąt moskiewskich. Na
przeszkodzie ich realizacji stanęła rozwijająca się potęga Wielkiego Księstwa
Litewskiego (pozostającego od 1386 roku w unii personalnej z Polską), pod
którego wpływami znalazły się dawne zachodnie ziemie Rusi Kijowskiej.

W 1462 roku tron moskiewski objął Iwan III Srogi, który w znacznej mierze
zjednoczył kraj, wcielając do rządzonego przez siebie państwa: Jarosław (1463),
Rostów (1474), Nowogród Wielki (1478) i Twer (1485). Korzystając z rozkładu
Złotej Ordy, Iwan III wstrzymał całkowicie wypłacanie daniny i odparłszy
tatarskie ataki odwetowe (1472 i 1480), ostatecznie uwolnił ziemie ruskie spod
panowania Tatarów. W okresie tym nastąpiła również unifikacja prawa na Rusi. U
podstaw nowego Sudiebnika Iwana III z 1497 roku legły m.in. Ruska Prawda (XI
w.), dźwińska i biełozierska Ustawnaja gramota (1397, 1488) oraz pskowska i
nowogrodzka Sudnaja gramota (1467, 1471).

Po upadku Konstantynopola (1453) Moskwa zyskała na znaczeniu jako
spadkobierczyni Bizancjum, co podkreślić miało małżeństwo Iwana III z Zofią
Paleolog (1472), bratanicą ostatniego cesarza bizantyjskiego Konstantyna XI
Dragazesa, a także przejęcie bizantyjskiego dwugłowego orła jako herbu państwa
oraz bizantyjskiego ceremoniału dworskiego. Aspiracje księstwa moskiewskiego
sformułowano w tezie o Moskwie jako „trzecim Rzymie”. W 1478 roku Iwan III jako
pierwszy władca posłużył się oficjalnie tytułem „cara całej Rusi”. Syn Iwana
III, Wasyl III dokończył dzieło jednoczenia kraju, przyłączając do swego
państwa: Psków (1510), Smoleńsk (1514) i Riazań (1521). Wielkie Księstwo
Moskiewskie stało się wówczas jedynym niepodległym państwem ruskim, gdyż
zachodnie księstwa ruskie zostały wcześniej wcielone do Litwy, Polski i w
mniejszym stopniu innych krajów.

W 1547 roku odbyła się koronacja wielkiego księcia moskiewskiego Iwana IV
Groźnego na „cara całej Rusi”, co doprowadziło do rozpoznania państwa
moskiewskiego jako Carstwa Ruskiego na arenie międzynarodowej. Nazwa państwa
miała wyrażać aspiracje zjednoczeniowe Wielkiego Księstwa Moskiewskiego i
została oficjalnie uznana w 1554 r. przez Anglię, w 1576 r. przez Niemcy i
dopiero w 1764 r. przez Polskę. Rządy Iwana Groźnego (1533–1584), mimo licznych
reform wewnętrznych, wyniszczyły kraj. Szczególną rolę odegrała wprowadzona dla
złamania opozycji bojarskiej tzw. oprycznina – spowodowała ona ruinę gospodarczą
znacznych obszarów Rosji. Porażką zakończyła się toczona 1558–1582 walka o
Inflanty i dostęp do Bałtyku. Odkrycie przez Richarda Chancellora Północnej
Drogi Morskiej (1553) dało Rosji po raz pierwszy w historii możliwość
bezpośredniego kontaktu z państwami zachodnimi. Podbój zachodniej Syberii przez
Kozaków pod wodzą Jermaka Timofiejewicza (1582) zapoczątkował ekspansję rosyjską
na wschód, która ostatecznie sięgnęła wybrzeży Pacyfiku, granic chińskich i
objęła nawet część Ameryki Północnej. W 1648 roku Siemion Dieżniow dokonał
odkrycia cieśniny dzielącej Amerykę i Azję.

Po śmierci Iwana IV regentem w imieniu niezdolnego jeszcze do sprawowania rządów
Fiodora I został szwagier cara, Borys Godunow, który po śmierci Fiodora (1598)
sam koronował się na cara. W 1589 roku metropolita Jow został staraniem Borysa
Godunowa wybrany na pierwszego patriarchę Moskwy i całej Rusi i zatwierdzony na
to stanowisko przez patriarchę Konstantynopola, Jeremiasza II, co doprowadziło
do uniezależnienia się ruskiej Cerkwi prawosławnej. Rządy Borysa Godunowa nie
zdołały odtworzyć zrujnowanej gospodarki kraju. Po jego śmierci (1605) zjawiska
kryzysowe nasiliły się, wybuchła wojna domowa, nastał okres tzw. Wielkiej Smuty.
Panujący szybko zmieniali się na tronie, kraj najeżdżany był często przez obce
wojska, m.in. w 1610 roku wojska polskie Władysława IV Wazy zajęły i okupowały
do 1612 roku Moskwę. Okres walki o władzę zakończył w 1613 roku wybór na tron
carski Michała I, założyciela dynastii Romanowów.

Kolejni władcy umacniali swoją pozycję, wprowadzając stopniowo rządy absolutne.
W Ułożeniu soborowym (1649) uchwalonym za panowania Aleksego I (1645–1676)
ograniczono prawa bojarów na rzecz dworian oraz mieszczan i ustanowiono
przywiązanie chłopów do ziemi. Niektóre formy poddaństwa i pańszczyzny były
znane na Rusi od XI w., jednak dopiero w 2 poł. XVI w. doszło do upowszechniania
się renty feudalnej w środkowej Rosji. Stale rosnące obciążenia nakładane na
chłopów i mieszczan prowadziły do niepokojów społecznych (zamieszki w 1648 r. w
Moskwie, w 1650 r. w Nowogrodzie, powstanie chłopskie pod wodzą Stieńki Razina w
latach 1670–1671). W 1682 roku car Fiodor III zniósł miestniczestwo, a w latach
1683–1684 zebrał się ostatni sobór ziemski. Reformy patriarchy Nikona stały się
jedną z przyczyn rozłamu w Cerkwi prawosławnej i wyodrębnienia się tzw.
staroobrzędowców.

W polityce zagranicznej Romanowowie kierowali się zasadą scalania ziem ruskich i
aspirowali do roli opiekunów prawosławia. Dzięki decyzjom rady perejasławskiej i
długoletniej wojnie z Rzecząpospolitą (1654–1667) Rosja zyskała panowanie nad
wschodnią Małorosją z Kijowem. Trwałe włączenie się Rosji w dzieje europejskie
przyniosła wielka wojna północna (1700–1721), która zakończyła dominację Szwedów
w basenie Morza Bałtyckiego, a zarazem otworzyła Rosjanom możliwość
nieskrępowanych kontaktów z Zachodem.

W czasie panowania Piotra I Wielkiego, w 1703 r. przeniesiono stolicę kraju do
nowo zbudowanego Petersburga, nad Bałtyk. W 1710 roku dzięki zwycięskiej wojnie
ze Szwecją i pokojowi nysztadzkiemu (1721) Rosja zyskała szeroki dostęp do
wybrzeża bałtyckiego (szwedzkie Inflanty, Estonię, Ingrię, część Karelii). W tym
samym roku Piotr I przyjął tytuł cesarza-imperatora, co dało początek Imperium
Rosyjskiemu. Piotr I prowadził politykę merkantylistyczną, wspierał rozwój
miast, nauki i przemysłu. Za jego rządów wybudowano 233 zakłady, w tym ponad 90
wielkich manufaktur. Reformy i modernizacja państwa w dużej mierze oparte były
na dopływie fachowców z zagranicy, np. na otwartej w 1725 roku Akademii Nauk
większość wykładowców pochodziła z Niemiec. W latach 1718–1722 wprowadzono
scentralizowany system administracji państwowej. Zreformowano Cerkiew,
patriarchów zastąpił Świątobliwy Synod Rządzący, tj. kontrolowany przez państwo,
kolegialny organ władzy. Poprzez wprowadzenie tzw. czynu, tj. 14-stopniowej
tabeli rang urzędniczych, hierarchię społeczną oparto na pozycji w służbie
państwowej. Za czasów Piotra I pogłębił się dualizm rosyjskiej struktury
społecznej. Obok chłopów (warstwy dźwigającej wszelkie ciężary) i nielicznego
mieszczaństwa, występowała warstwa uprzywilejowanej szlachty i duchowieństwa.

Śmierć Piotra I (1725) na długie lata osłabiła kraj. Dopiero panująca w latach
1762–1796 Katarzyna II przywróciła Rosji rolę mocarstwa. Zwycięskie wojny z
Turkami i Chanatem Krymskim (1768–1774, 1787–1792) umożliwiły powstanie
Noworosji i otworzyły szeroki dostęp do Morza Czarnego. Poprzez uczestnictwo w
rozbiorach (1772, 1793, 1795) Rosja zyskała wschodnie ziemie Rzeczypospolitej.
Katarzyna II przeprowadziła szereg reform, doprowadzając do polepszenia się
sytuacji chłopów cerkiewnych, mieszczan, dworian i wzrostu populacji Rosji z ok.
20 do 35 mln mieszkańców. W latach 1762–1766 doprowadziła do sekularyzacji dóbr
duchownych. Cerkwie i monastyry przeszły na utrzymanie państwa, a grunty
cerkiewne użytkowane przez chłopów zostały przekazane im na własność. Chłopi z
majątków cerkiewnych byli zwalniani z pańszczyzny, jednocześnie sytuacja chłopów
z majątków szlacheckich uległa pogorszeniu i byli oni pozbawieni większości
praw. W 1785 roku caryca wydała gramoty o przywilejach szlacheckich, prawach
miejskich, oficjalnie ustanowiając stan mieszczański z własnym samorządem
miejskim.

Panujący w latach 1796–1801 syn Katarzyny II Paweł I kontynuował politykę
ekspansji, anektując w 1801 r. Gruzję. W 1797 r. car wydał Manifest
ograniczający pańszczyznę w Rosji do 3 dni roboczych w tygodniu. Aleksander I,
który w wyniku rewolucji pałacowej przejął władzę po niepopularnym wśród
szlachty ojcu, dzięki pokonaniu Wielkiej Armii Napoleona w 1812 i zdobyciu
Paryża w 1814 roku zapewnił Rosji dominującą pozycję w Europie. Z ziem
odebranych Szwedom utworzył Wielkie Księstwo Finlandii (1809), dalej przyłączył
do Rosji: Besarabię (1812), Dagestan i terytorium dzisiejszego Azerbejdżanu
(1813). Na kongresie wiedeńskim (1815) Rosja zainicjowała powstanie Świętego
Przymierza, którego celem miało być zachowanie istniejącego porządku
europejskiego, w szczególności tłumienie ruchów liberalnych. Za panowania
Mikołaja I (1825–1855), po pacyfikacji powstania dekabrystów (1825), powstania
listopadowego w Polsce (1830), powstania węgierskiego (1849), Rosja zyskała
przydomek „żandarma Europy”. Porażka w wojnie krymskiej (1853–1856) z siłami
imperium brytyjskiego, osmańskiego, francuskiego i innych krajów przyniosła
utratę przez Rosję pozycji hegemona w Europie.

Aleksander II (panujący w latach 1855–1881) przeprowadził w 1861 roku
uwłaszczenie chłopów (na terenie Królestwa Polskiego dopiero w 1864 r. jako
bezpośrednie następstwo powstania styczniowego). Za jego rządów wprowadzono
ponadto samorząd ziemski, rozwinięto samorząd miejski, uregulowano sprawy
sądownictwa i tryb pełnienia służby wojskowej, złagodzono cenzurę.

W polityce zagranicznej Rosja kontynuowała ekspansję na wschód (1860 – założenie
Władywostoku, uznanie przez Chiny granic na Amurze i Ussuri). W Azji środkowej
Rosja zajęła tereny do granicy z Iranem i Afganistanem. Na Kaukazie trwający od
1817 roku opór przeciwko Rosjanom został ostatecznie złamany w roku 1859, wraz
ze stłumieniem powstania pod wodzą Imama Szamila.

W 1866 roku Rosja była najrozleglejsza w swojej historii i trzecim największym
państwem w dziejach ludzkości.

Wojna francusko-pruska (1870–1871) dała Rosji możliwość wyzwolenia się z klauzul
traktatu paryskiego (1856), krępujących jej swobodę na Morzu Czarnym. Walka o
dostęp do dróg morskich i tendencje panslawistyczne skierowały w latach 70. XIX
wieku zainteresowanie Rosji w kierunku Bałkanów, co w rezultacie doprowadziło do
wybuchu wojny rosyjsko-tureckiej (1877–1878) i wyzwolenia narodów bałkańskich
spod panowania tureckiego.

W polityce wewnętrznej wyraźnie dały znać o sobie rosnące problemy społeczne.
Pojawił się wpływowy, biorący w obronę chłopów ruch narodników – początkowo
idealistyczno-reformatorski, od 1879 r., tj. od utworzenia Narodnej Woli,
ewoluował w kierunku rewolucyjnego terroryzmu. Jego ofiarą padł w 1881 roku car
Aleksander II.

Aleksander III (panujący w latach 1881–1894) wzmógł stosowane przez państwo
środki represji. Prześladowania dotknęły nie tylko radykalnych rewolucjonistów,
zaostrzyły się także m.in. formy rusyfikacji stosowane w Polsce, guberniach
nadbałtyckich i Finlandii. W polityce zagranicznej Rosja utrzymywała sojusz z
Niemcami i Austro-Węgrami, wzmogła ekspansję gospodarczą na Daleki Wschód.

Rywalizacja o wpływy w Mandżurii i Korei doprowadziła do wybuchu wojny
rosyjsko-japońskiej (1904–1905) i zaostrzenia stosunków z Wielką Brytanią. Na
Bałkanach Rosja poniosła dyplomatyczną klęskę utraciwszy wpływy w Bułgarii,
która związała się z Austro-Węgrami. W konflikcie Austro-Węgier z Serbią (28 VII
1914) Rosja poparła Serbię pochopnie, ogłaszając (31 VII 1914) mobilizację
generalną, co skłoniło Niemcy do wypowiedzenia wojny Rosji (1 VIII 1914).
Lokalny konflikt Austro-Węgier z Serbią zmienił się wkrótce w I wojnę światową,
która doprowadzić miała do upadku carskiej Rosji. Genezą przyszłego upadku były
nawarstwiające się, nierozwiązane konflikty społeczne.

Od lat 90. XIX w. przy pomocy pożyczek zagranicznych realizowano program
przyspieszonej industrializacji kraju. W wielkich ośrodkach przemysłowych, w
miastach stołecznych i na południu Ukrainy pojawiła się nowa klasa najemnych
pracowników przemysłowych. Do 1913 roku liczebność proletariatu wzrosła do ok. 3
mln osób, tj. podwoiła się w stosunku do 1890 roku, a jego nastroje coraz
bardziej się radykalizowały. W rolnictwie wytwarzającym przeszło połowę dochodu
kraju i dostarczającym głównie towarów eksportowych (zboża, bydła, drewna) także
wystąpiły zjawiska prowadzące do zaostrzenia sytuacji społecznej. Konieczny do
finansowania wzrostu gospodarczego przyrost eksportu realizowano poprzez
drastyczne ograniczenie konsumpcji wewnętrznej, co prowadziło do pogłębiania się
ubóstwa szerokich rzesz chłopów. Rosnący niedostatek powodował masowe migracje
biedoty wiejskiej do miast. Zapoczątkowana w 1906 roku przez premiera Piotra
Stołypina reforma agrarna, wskutek zamachu na niego (1911) i wybuchu I wojny
światowej, została przerwana. Radykalizacja nastrojów społecznych sprzyjała
tworzeniu się nielegalnych organizacji o charakterze rewolucyjnym. W 1897 roku
powstała w Rosji żydowska organizacja socjaldemokratyczna – Bund. W 1898 roku w
Mińsku powołano Socjaldemokratyczną Partię Robotniczą Rosji, w oparciu o
tradycje narodnickie w 1901 roku powstała partia socjalistów-rewolucjonistów
(eserowcy).

Agitacja podziemnych grup rewolucyjnych i nabrzmiałe problemy społeczne
spowodowały wybuch rewolucji w 1905 roku. Wydany przez cesarza Mikołaja II pod
wpływem strajku generalnego manifest (30 X 1905) zapowiadał zaprowadzenie praw
obywatelskich: prawa do zgromadzeń, wolności słowa, wolności prasy, prawa do
zrzeszania się. Powołano również organ przedstawicielski (Dumę) o uprawnieniach
ustawodawczych. Reformy cesarskie w pełni zaspokajały żądania rewolucyjnych
liberałów (kadetów i oktiabrystów), późniejsze zamieszki wybuchły z inspiracji
bolszewików (powstanie w Moskwie w grudniu 1905) bądź pojawiały się samorzutnie.

Obciążenia gospodarcze i techniczne Rosji w związku z I wojną światową
przerastały możliwości kraju. Poniesione w 1915 roku porażki zmusiły armię
rosyjską do wycofania się z Królestwa Polskiego, guberni grodzieńskiej,
wileńskiej, kowieńskiej, kurlandzkiej i innych obszarów. Działania
rewolucjonistów, niepowodzenia wojskowe i grożąca katastrofa gospodarcza
doprowadziły do upadku monarchii. Masowa demonstracja w Piotrogrodzie w 1917
roku przerodziła się w ogólnokrajowe powstanie robotników i żołnierzy (rewolucja
lutowa), które spowodowało abdykację Mikołaja II. Na czele państwa stanął Rząd
Tymczasowy pod przewodnictwem księcia Gieorgija Lwowa.

Możliwości działania rządu były ograniczone wskutek nacisków wywieranych przez
Piotrogrodzką Radę Delegatów Robotniczych i Żołnierskich, rezultatem sporów
stało się tzw. dwuwładztwo w kraju. W ogłoszonych przez Włodzimierza Lenina tzw.
tezach kwietniowych znalazł się m.in. postulat przekazania pełni władzy radom
robotniczym i żołnierskim. Żądanie to przygotowało grunt pod rewolucję
październikową, w wyniku której obalony został Rząd Tymczasowy, a całą władzę
przejęli bolszewicy. W 1918 roku uchwalono konstytucję Rosyjskiej Federacyjnej
Socjalistycznej Republiki Radzieckiej (RFSRR), w której rolę decydującej siły
politycznej zagwarantowali sobie bolszewicy.

W Cerkwi prawosławnej zniesiono w 1917 roku Świątobliwy Synod Rządzący,
przywracając godność patriarchy.

Podczas wojny domowej (1917–1923) mocarstwa zachodnie rozpoczęły serię
interwencji zbrojnych w Rosji w celu uniemożliwienia przejęcia władzy przez
komunistów, co doprowadziło do jeszcze większej eskalacji konfliktu i nasileniu
się tzw. „białego” jaki i „czerwonego terroru”. Bolszewicy mimo wszystko złamali
opór eserowców, mienszewików oraz pokonali białe armie i interwencyjne siły
Ententy. Na mocy postanowień traktatu brzeskiego zawartego z państwami
centralnymi i kończącego I wojnę światową, Rosja straciła: Ukrainę, Polskę,
gubernie nadbałtyckie i Finlandię. W wyniku I wojny światowej, wojny domowej
oraz utraty części terytoriów dotychczasowe Imperium Rosyjskie straciło ok. 25
mln obywateli, a gospodarka i infrastruktura kraju legły w gruzach.

W przeciągu wojny domowej RFSRR razem z republikami radzieckimi: Ukrainy,
Białorusi i Zakaukazia proklamowały w 1922 roku powstanie ZSRR. Rosyjska FSRR
odgrywała rolę dominującą w przeciągu 74. letniej historii ZSRR. W Rosji jako
największej republice związkowej żyła ponad połowa populacji radzieckiej. Po
śmierci Lenina w 1924 roku Józef Stalin przejął całkowitą władzę w państwie, co
doprowadziło do powstania dyktatury. Stalin rozpoczął wprowadzać gospodarkę
planową, szybką industrializację znacznych obszarów wiejskich i kolektywizację
rolnictwa, co doprowadziło do transformacji ZSRR w potężny ośrodek gospodarczy w
niewiarygodnie krótkim czasie. Zmiany te jednakże kosztowały życie 7–9 mln
mieszkańców, którzy padli ofiarą okrutnej polityki.

W wyniku zawarcia paktu Ribbentrop-Mołotow (1939) Finlandia, Estonia, Łotwa,
Litwa, Polska i Besarabia zostały rozdzielone pomiędzy strefy wpływów ZSRR i
Niemiec. W 1941 roku Niemcy wraz z sojusznikami napadły na Związek Radziecki,
otwierając front wschodni w II wojnie światowej. Pomimo początkowych sukcesów
wojska faszystowskie zostały zmuszone do odwrotu po bitwie pod Moskwą i poniosły
klęskę w wielkiej bitwie o Stalingrad. W latach 1944–1945 Armia Czerwona zajęła
Europę Wschodnią i w maju 1945 zdobyła Berlin. W wyniku wojny Związek Radziecki
stracił 8,7–10,6 mln żołnierzy oraz 11–15,9 mln cywili. Działaniom wojennym
towarzyszyły liczne zbrodnie, popełniane przez wszystkie strony konfliktu na
ludności cywilnej i jeńcach wojennych. Choć w wyniku zniszczeń spowodowanych
wojną gospodarka ZSRR była w znacznej mierze zrujnowana, Związek Radziecki stał
się po wojnie jednym z dwóch supermocarstw światowych. Armia Czerwona okupowała
niemal wszystkie kraje Europy Wschodniej wraz ze wschodnią częścią Niemiec i
Austrii. Prawie wszystkie zajęte przez Armię Czerwoną kraje stały się później
satelitami ZSRR. W 1948 roku ZSRR stał się drugim po USA mocarstwem nuklearnym
oraz zainicjował powstanie Układu Warszawskiego (1955) jako odpowiedzi na
powstanie NATO (1949). W latach 50. ZSRR stał się również drugą po USA
największą gospodarką na świecie. Rozpoczął się okres rywalizacji pomiędzy USA i
ZSRR o hegemonię nad światem, nazywany zimną wojną.

Po śmierci Stalina radziecki przywódca Nikita Chruszczow skrytykował system
polityczny wprowadzony przez swojego poprzednika i rozpoczął proces
destalinizacji. Zlikwidowano gułagi, zwolniono i zrehabilitowano miliony
więźniów. W okresie rządów Chruszczowa nasilający się konflikt pomiędzy USA i
ZSRR osiągnął apogeum po tym, jak USA umieściły w Turcji, a ZSRR na Kubie
pociski balistyczne uzbrojone w głowice jądrowe. W 1957 roku ZSRR wystrzelił
pierwszego satelitę Sputnik 1, a w 1961 roku Jurij Gagarin został pierwszym
człowiekiem w kosmosie, okrążając Ziemię na pokładzie statku kosmicznego Wostok
1.

W 1964 roku władzę przejął Leonid Breżniew. Trwający od lat 30. wzrost
gospodarczy uległ pod koniec lat 50. zahamowaniu, co skłoniło władze do
decentralizacji gospodarki i innych reform zapoczątkowanych w 1965 roku pod
kierownictwem Aleksieja Kosygina. Mimo sukcesów i ponad 6% rocznego średniego
wzrostu PKB reformy zostały wstrzymane na początku lat 70., w obawie przed
utratą kontroli gospodarki. W 1979 roku ZSRR rozpoczął interwencję w
Afganistanie, która nie przyniosła oczekiwanych sukcesów. Zarzucenie reform,
sponsorowanie komunistycznych reżimów, partii i ruchów na całym świecie (m.in.
Wietnam, Kuba), niskie ceny ropy naftowej, koszty wojny w Afganistanie i wyścigu
zbrojeń spowodowały w 1980 roku kryzys gospodarczy. Nastąpiło odrodzenie ruchów
religijnych, nacjonalistycznych i separatystycznych w wielu regionach ZSRR.

Sprawujący rządy w latach 1985–1991 Michaił Gorbaczow rozpoczął proces
modernizacji kraju. Symbolami zmian stały się głasnost i pieriestrojka. Zbyt
późno i nieudolnie przeprowadzone reformy nie powstrzymały kryzysu i rozkładu
państwa. 10 czerwca 1991 roku prezydentem RFSRR został Borys Jelcyn, który
doprowadził do usunięcia komunistów z rządu ZSRR. 8 grudnia zawarto układ
białowieski. Traktat ten głosił, że ZSRR jako podmiot prawa międzynarodowego i
byt geopolityczny przestał istnieć, a na jego miejsce suwerenne już kraje
powołują Wspólnotę Niepodległych Państw. 26 grudnia 1991 roku nastąpiło formalne
rozwiązanie ZSRR.

Po 1990 roku doszło na Północnym Kaukazie do kilku konfliktów zbrojnych.
Konflikty te przybierały formę powstań islamskich skierowanych przeciwko siłom
federalnym, jak i walk pomiędzy poszczególnymi grupami etnicznymi i klanami. Od
kiedy separatyści czeczeńscy ogłosili w 1991 roku niepodległość, doszło do dwóch
wojen (I wojna czeczeńska, II wojna czeczeńska) pomiędzy różnymi grupami
rebeliantów i wojskami rosyjskimi. Separatyści i islamiści czeczeńscy
przeprowadzili liczne ataki terrorystyczne, m.in. w teatrze na Dubrowce i szkole
w Biesłanie.

Wysoki deficyt budżetowy w 1997 roku oraz kryzys finansowy w Azji w 1998 roku
doprowadziły do pogorszenia się sytuacji ekonomicznej i gwałtownego spadku PKB w
Rosji. 31 grudnia 1999 Borys Jelcyn zrezygnował z urzędu prezydenta, przekazując
władzę w ręce premiera Władimira Putina, który w 2000 roku wygrał wybory
prezydenckie. Putin zyskał popularność dzięki opanowaniu sytuacji w Czeczenii,
choć na Północnym Kaukazie nadal dochodzi do incydentów zbrojnych. Wysokie ceny
ropy naftowej, niski kurs rubla, rosnący popyt na rynku krajowym, konsumpcja i
inwestycje państwowe umożliwiły szybki wzrost gospodarczy, poprawienie
standardów życia w Rosji i częściową odbudowę wpływów na arenie międzynarodowej.
Jednak w Azji Środkowej Rosja obecnie ustępuje pola Chinom. Według słów Dmitrija
Trenina, jednego z najważniejszych politologów rosyjskich, wszystko jest tylko
„na papierze”, bo za prawdziwą integrację regionu ktoś musiałby zapłacić, a sama
Rosja płacić nie jest gotowa. Liczne reformy, wdrożone w okresie prezydentury
Putina, zwłaszcza te wzmacniające struktury państwowe Rosji, zostały oznaczone
przez niektóre państwa zachodnie jako „niedemokratyczne”. Rządy Putina
doprowadziły do przywrócenia porządku, stabilności i rozwoju gospodarczego, co
zapewniło mu ogromną popularność w Rosji.

W 2008 roku wybory prezydenckie w Rosji wygrał Dmitrij Miedwiediew, który
dotychczas piastował urząd premiera. W 2012 roku wybory prezydenckie w Rosji
wygrał ponownie Władimir Putin. Rosja dąży obecnie, razem z Kazachstanem,
Białorusią i innymi krajami, do reintegracji gospodarczej i politycznej obszaru
postradzieckiego, czego przykładem jest m.in. powołanie Euroazjatyckiej Unii
Celnej. Wyraźnym trendem w obecnej polityce jest również zaciśnięcie współpracy
z państwami BRICS. Głównymi celami grupy są: stworzenie nowego systemu
walutowego, zwiększenie roli państw rozwijających się w światowych instytucjach
finansowych i zreformowanie ONZ.

Ze względu na olbrzymie terytorium, liczbę ludności oraz ogromne zasoby
naturalne Rosja należy do największych gospodarek świata. W 2014 roku pod
względem całości PKB liczonego według parytetu siły nabywczej Rosja zajęła 6.
miejsce na świecie, a w cenach bezwzględnych dziesiąte. Pomimo zachodnich
sankcji gospodarczych Rosja utrzymała w 2014 roku wzrost gospodarczy na poziomie
0,6%. Dług publiczny w 2014 roku był znikomy i wyniósł 13,4%. Dług zewnętrzny,
również stosunkowo niski, wynosił 599 mld USD (16,7% PKB). W 2014 roku Rosja
dysponowała szóstymi co do wielkości największymi rezerwami walutowymi na
świecie (385,5 mld USD). Wartość bezpośrednich inwestycji zagranicznych w Rosji
wyniosła w 2014 roku 353,4 mld USD. Wartość bezpośrednich inwestycji rosyjskich
poza granicami kraju wyniosła 388,4 mld USD. Od 2005 roku w przetargach o
koncesje na wydobywanie nośników energii i metali strategicznych mogą
uczestniczyć jedynie przedsiębiorstwa, w których udział kapitału rosyjskiego
wynosi przynajmniej 51%.

Walutą kraju jest rubel rosyjski (symbol – RUB), który znajduje się w obiegu
niemal od początku historii Rosji. Wprowadzono go w XIII wieku w Republice
Nowogrodzkiej jako odpowiednik grzywny srebra. Jako moneta pojawił się w 1654
r., a na stałe wszedł do obiegu od 1704 r., w wyniku reformy pieniężnej Piotra
Wielkiego. Ostatnia reforma pieniężna miała miejsce w 1998 r. W 2006 roku kurs
rubla został uwolniony i od tej pory jego wartość ustala rynek. Średni roczny
kurs rubla wobec dolara: 61,1945 (2015), 27,1355 (2006), 9,7945 (1998). Roczny
średni kurs rubla wobec złotówki: 1 RUB = 0,062172 PLN (2015). Obecnie w obiegu
znajdują się banknoty o nominałach: 10, 50, 100, 500, 1000 i 5000 rubli, a także
monety o nominałach: 1, 5, 10 i 50 kopiejek oraz 1, 2, 5 i 10 rubli.

Rosyjskimi towarami eksportowymi są: ropa naftowa, gaz ziemny, rudy żelaza i
innych metali, drewno i wyroby drewniane, węgiel kamienny, produkty rolnicze,
wyroby chemiczne, stal i żelazo, broń, maszyny. Główne kierunki eksportu w 2014
roku: Holandia 13,7%, Chiny 7,5%, Niemcy 7,5%, Włochy 7,2%, Turcja 5%. Główni
partnerzy importowi: Chiny 17,8%, Niemcy 11,5%, USA 6,6%, Włochy 4,5%, Białoruś
4,1%. W 2014 roku wartość eksportu (520,3 mld USD) była ponad 1,6 raza większa
od importu (323,9 mld USD). Według SIPRI, Rosja jest największym na świecie
eksporterem ciężkiej broni konwencjonalnej. Surowce mineralne i drewno oraz
wyroby z tychże materiałów wykonane stanowiły w 2013 roku ok. 80% wartości
eksportu, co powoduje dużą wrażliwość rosyjskiej gospodarki na wahania
światowych cen surowców.

Rosja zajmuje trwałe, drugie miejsce (po USA) w eksporcie broni na świecie i
jest największym na świecie eksporterem ciężkiej broni konwencjonalnej. Główne
kierunki eksportu broni w latach 2005–2009 to: Chiny (35%), Indie (24%) i
Algieria (11%). W 2014 r. Rosja sprzedała zagranicę broń o wartości 15,5 mld USD
i zawarła nowe eksportowe kontrakty zbrojeniowe na blisko 14 mld USD. W sumie
obecny portfel zamówień broni rosyjskiej wynosi ok. 40 mld USD. Wiele
eksportowanych przez ZSRR i Rosję konstrukcji, np. karabin AK-47, czołgi T-34,
T-54/T-55, samoloty Ił-2, Jak-9, MiG-15 i MiG-21 oraz helikopter Mi-8 należy w
swojej kategorii do najliczniej produkowanych maszyn na świecie.

Rosyjski przemysł lotniczy ma tradycje sięgające 1910 r. Igor Sikorski
zaprojektował w Rosji pierwsze samoloty wielosilnikowe oraz wiele łodzi
latających na potrzeby Carskich Sił Powietrznych. Do najważniejszych koncernów
lotniczych i biur konstruktorskich należą: Tupolew (1922), Irkut (1932),
Iljuszyn (1933), Jakowlew (1934), Mikojan i Guriewicz (1939) oraz Suchoj (1939).
W 2004 r. biura lotnicze zostały połączone w Zjednoczony Koncern Lotniczy.
Rosyjski VSMPO-AVISMA to największy na świecie dostawca tytanu i wyrobów
tytanowych. Do największych klientów należą Boeing i Airbus, których tytanowe
części są produkowane w Rosji, następnie General Electric, Rolls-Royce, Snecma,
Pratt & Whitney oraz rodzimy przemysł kosmiczny. W 2012 r. produkcja tytanu
sięgnęła 47 tys. ton. Holding Russian Helicopters to największy na świecie
producent w segmencie średnich i ciężkich śmigłowców (14% całkowitego światowego
rynku śmigłowców, 35% światowej floty helikopterów bojowych, 74% floty światowej
superciężkich śmigłowców o masie powyżej 20 ton, 56% światowej floty śmigłowców
o masie od 8 do 15 ton).

Czołowym rosyjskim przedsiębiorstwem produkującym samochody jest GAZ, założony w
1929 r. Innymi przedsiębiorstwami produkującymi obecnie samochody są Russo-Bałt
(1909–1923, ponownie od 2003), ZiŁ (od 1916 r.), UAZ (od 1941 r.) i Łada
(dawniej WAZ, od 1966 r.). W 2012 r. uruchomiono produkcję Jo-mobilu, pierwszego
rosyjskiego samochodu hybrydowego, zasilanego prądem elektrycznym, gazem i
benzyną. Głównym producentem samochodów elektrycznych jest firma Ruselprom, a
30% jej produkcji jest przeznaczana na eksport. Do głównych producentów
autobusów należą: PAZ (założona w 1930 r.), LiAZ (od 1933 r.) oraz KAwZ (od 1958
r.). Założony w 1969 r. KAMAZ należy do największych rosyjskich producentów
samochodów ciężarowych, a jego zakłady składają się z 9 fabryk. W Rosji fabryki
i montownie posiadają światowi producenci: GM, Ford, Volkswagen, Renault, PSA i
Hyundai-Kia.

Rosyjska spółka Tranzas to światowy lider w produkcji systemów nawigacji
morskich i profesjonalnych symulatorów dla flot handlowych. Opanowała 45%
światowego rynku symulatorów morskich i 35% systemów
elektroniczno-kartograficznych. Rosja produkuje także urządzenia do nawigacji
morskiej, systemy zarządzania ruchem, rejestratory, dyktafony, czujniki i
systemy zasilania energią słoneczną. Rząd rosyjski w ramach dywersyfikacji badań
nad wschodzącymi technologiami wspiera Rosnanotech, korporację państwową
nadzorującą i koordynującą badania w strefie nanotechnologii.

Rolnictwo w 2014 roku stanowiło 4,2% PKB. Główne wyroby rolnicze: ziarno
słonecznika, jęczmień, owies, gryka, porzeczka, malina, agrest – 1. miejsce na
świecie; żyto, marchew – 2. miejsce; suszony groch, pszenica, ziemniaki, dynia,
kapusta, rzepa, ogórek, len i konopia – 3. miejsce; burak cukrowy, pszenżyto –
4. miejsce; cebula – 8. miejsce; pomidory, jabłka – 9. miejsce; soja – 10.
miejsce. Rozwinięta hodowla drobiu – 4. miejsce na świecie, trzody – 7. miejsce,
koni – 10. miejsce i bydła – 13. miejsce. Połów i hodowla ryb – 8. miejsce na
świecie. Produkcja piwa – 4. miejsce na świecie, surowca drzewnego – 4. miejsce,
paneli drewnianych – 2. miejsce.

Flota handlowa Rosji w 2010 r. składała się z 1097 statków: 15 statków
pasażerskich, 6 statków pasażerskich z możliwym załadunkiem towarowym, 634
statków towarowych, 236 tankowców naftowych, 34 tankowców naftowych z możliwym
załadunkiem rud metali, 38 tankowców chemicznych, 4 tankowców specjalnych, 77
chłodniowców, 13 kontenerowców, 22 masowców, 2 gazowców oraz 11 rorowców. 145
statków znajduje się w posiadaniu innych państw (104 należy do Turcji, 12 do
Ukrainy, 11 do Cypru, 9 do Włoch, 4 do Belgii i 4 do Szwajcarii). 443 statki są
zarejestrowane zagranicą (108 w Liberii, 60 w Kambodży, 47 na Malcie, 47 na
Cyprze, 39 w Panamie, 32 w Belize, 21 na Komorach, 15 na Saint Vincent i
Grenadynach, 11 na Saint Kitts i Nevis, 7 w Gruzji, 6 w Sierra Leone, 6 na
Wyspach Marshalla, 6 w Dominice, 5 w Mołdawii, 4 w Mongolii, 1 na Wyspach Cooka;
miejsce zarejestrowania 19 statków jest nieznane).

Do najważniejszych portów morskich i terminali należą: Azow, Kaliningrad,
Kawkaz, Nachodka, Primorsk, Petersburg i Wostocznyj.

Łączna długość dróg wodnych w Rosji wynosi 102 000 km. Na odcinku 48 000 km
gwarantowana jest głębokość zanurzenia. 72 000 km dróg wodnych przebiega w
europejskiej części Rosji (połączenia z morzami: Azowskim, Bałtyckim, Białym,
Czarnym i Kaspijskim).

W 2015 roku kraj ten odwiedziło 31,346 mln. turystów (5% więcej niż w roku
poprzednim), generując dla niego przychody na poziomie 8,465 mld dolarów.

Po uzyskaniu niezawisłości w 1991 roku Rosja kilkukrotnie stawiała czoła
sankcjom gospodarczym nakładanym przez państwa zachodnie. W 2014 roku w wyniku
zaangażowania zbrojnego i politycznego Rosji w konflikt na Ukrainie, USA, Unia
Europejska i inne kraje wprowadziły różnego stopnia sankcje ekonomiczne.
Amerykańska agencja ratingowa Standard and Poor obniżyła rating kredytowy Rosji
na BBB-. Część zagranicznych inwestorów wycofało w pierwszym kwartale 2014 roku
z Rosji około 70 mld USD, więcej niż w całym roku 2013. Podobne sankcje były
nakładane na Rosję również w trakcie wojny w Osetii Południowej i Abchazji w
2008 roku i w wyniku osądzenia kierownictwa przedsiębiorstwa Jukos z malwersacji
finansowych, pomimo że w 2011 roku Europejski Trybunał Praw Człowieka w
Strasburgu uznał, że ani postępowanie karne, ani rozprawa sądowa w związku z
aresztowaniem byłego szefa Jukosu Michaiła Chodorkowskiego nie nosiły znamion
procesu politycznego.

W 2006 r. w Rosji działało ok. 3500 kanałów telewizyjnych i stacji radiowych. W
tym samym roku było zarejestrowanych 58 000 czasopism, 14 000 mediów
elektronicznych oraz 5500 spółek transmisyjnych. W 2007 r. mniej niż 10% z ogółu
mediów było własnością państwa, a udział koncernów zagranicznych w mediach
rosyjskich stanowił ponad 50%. Do najczęściej oglądanych stacji telewizyjnych
należą: państwowy Pierwyj kanał, TV Centr oraz Zwiezda. Wszechrosyjski Państwowy
Koncern Telewizyjny i Radiowy zarządza kanałami: Rossija 1, Rossija 2 (sport),
Rossija 24 (wiadomości) i Rossija K (kultura). Kolejną grupę kanałów tworzą
telewizje należące do holdingu Gazprom-Media (NTV i TNT). Do prywatnych stacji
telewizyjnych należą m.in. Piatyj kanał, CTC, Domasznij, TV-3, REN-TV, 2×2, RBC
TV i Muz-TV. Oprócz różnych programów tematycznych są emitowane także
obcojęzyczne serwisy informacyjne Russia Today (angielskojęzyczna) oraz Rusija
Al-Jaum (arabskojęzyczna). Do największych rozgłośni radiowych należą: Radio
Rossija, Radio Majak, Russkoje Radio i Głos Rosji. Do gazet o największych
nakładach należą: „Komsomolskaja Prawda”, „Kommiersant”, „Moskowskij
Komsomolec”, „Izwiestija”, „Rossijskaja Gazieta”, „Niezawisimaja Gazieta”,
„Trud”, „Wiedomosti”, „Wriemia Nowostiej”, „Prawda” oraz angielskojęzyczne „The
Moscow Times” i „Moskowskije Nowosti”. Najbardziej popularnym tygodnikiem są
„Argumienty i fakty”.

Media rosyjskie reprezentują obecnie niemal wszystkie opcje polityczne świata.
Znaczna część mediów przedstawia informacje zgodnie z właściwym sobie
przesłaniem ideowym lub propagandowym. W Rosji funkcjonuje zarówno szereg mediów
prywatnych, zagranicznych, jak i miejscowych mediów krytycznych wobec instytucji
państwowych (np. kanał TV Dożd, radio Echo Moskwy, „Nowaja Gazieta”) oraz mediów
państwowych, stanowiących oficjalną tubę rządową. Wiele organizacji politycznych
dysponuje własnym zapleczem medialnym. Zawód dzienniakrza należy do
niebezpiecznych w Rosji. W latach 1992–2014 odnotowano zabójstwa 56 dziennikarzy
(7. miejsce na świecie, ostatnie zabójstwo odnotowano 9 lipca 2013 roku), w
które zazwyczaj były zaangażowane grupy mafijne, ekstremiści religijni lub
polityczni, biznesmeni i urzędnicy na różnych szczeblach.

Siły Zbrojne Federacji Rosyjskiej zostały utworzone na bazie Armii Radzieckiej
po rozwiązaniu ZSRR. 7 V 1992 r. na mocy ustawy prezydenta Borysa Jelcyna
utworzone zostało rosyjskie Ministerstwo Obrony, któremu podlegają wszystkie
rodzaje wojsk. Federacja Rosyjska należy do mocarstw nuklearnych. Wydatki na
zbrojenia w 2014 r. wyniosły ok. 70 mld USD, czyli 3,7% ówczesnego PKB Rosji.

Głównodowodzącym Sił Zbrojnych jest prezydent (obecnie Władimir Putin), któremu
podporządkowany jest minister obrony (obecnie Siergiej Szojgu) i szef sztabu
generalnego (obecnie Walerij Gierasimow). Wojska rosyjskie dzielą się na 6
rodzajów: Siły Powietrzne, Wojska Lądowe, Marynarkę Wojenną, Strategiczne Wojska
Rakietowe, Wojska Obrony Powietrzno-Kosmicznej oraz Wojska Powietrznodesantowe.
Siły zbrojne podzielone są na 4 okręgi wojskowe, tj. Zachodni Okręg Wojskowy,
Południowy, Centralny i Wschodni. W skład marynarki wojennej wchodzi 5 Flot:
Bałtycka, Północna, Oceanu Spokojnego, Czarnomorska oraz Flotylla Kaspijska.
Część rosyjskiej obrony przeciwlotniczej jest zintegrowana z obroną
przeciwlotniczą Białorusi. Poza granicami Rosji i Białorusi wojska rosyjskie
stacjonują w: Naddniestrzu, Abchazji, Osetii Południowej, Armenii, Kazachstanie,
Kirgistanie, Tadżykistanie, Syrii i Wietnamie.

W 2010 r. wojsko rosyjskie liczyło 1,027 mln żołnierzy oraz 754 tys.
rezerwistów. Liczba ludności zdolna do służby wojskowej w 2007 r. wynosiła 50,2
mln osób. Arsenał rosyjski w 2014 r. liczył w przybliżeniu: 2038 głowic
nuklearnych, 367 aktywnych nośników głowic, 130 taktycznych systemów
rakietowych, 3,6 tys. samolotów, śmigłowców i dronów (1,2 tys. w rezerwie), 2,4
tys. samobieżnych zestawów przeciwlotniczych, 57 okrętów podwodnych (12 w
rezerwie) i 191 nawodnych jednostek, w tym 1 krążownik lotniczy, 4 krążowniki,
15 niszczycieli, 4 fregaty, 78 korwet (11 różnych okrętów w rezerwie), 2,2 tys.
czołgów (10 tys. w rezerwie), 3 tys. bojowych wozów piechoty (13,5 tys. w
rezerwie), 3,7 tys. transporterów opancerzonych (9,6 tys. w rezerwie), 5,1 tys.
dział i moździerzy (10,6 tys. w rezerwie), 1,4 tys. wieloprowadnicowych wyrzutni
rakietowych (2,4 tys. w rezerwie).

Językiem urzędowym Rosji jest język rosyjski – język z rodziny języków
słowiańskich z największą liczbą użytkowników. Posługuje się nim jako pierwszym
językiem około 145 mln ludzi, ogółem (według różnych źródeł) 250–300 mln. Oprócz
samej Rosji język rosyjski jest także językiem urzędowym na Białorusi, w
Kazachstanie, Kirgistanie, w Naddniestrzu, Gagauzji, Abchazji i Osetii
Południowej. Jest jednym z sześciu języków oficjalnych Organizacji Narodów
Zjednoczonych. Posługuje się pismem zwanym grażdanką, odmianą cyrylicy powstałą
na skutek jej uproszczenia. Język literacki rozwinął się bezpośrednio z języka
staroruskiego i uległ kodyfikacji w XVIII wieku.

Zgodnie z art. 68 § 2 rosyjskiej konstytucji republiki mogą wprowadzać na swoim
terytorium dodatkowe języki urzędowe. Obecnie status języka urzędowego posiada
oprócz rosyjskiego 27 innych języków: abazyński, adygejski, ałtajski,
baszkirski, buriacki, czeczeński, czukocki, czuwaski, erzja, inguski, jakucki,
jidysz, kabardyjski, kałmucki, karaczajo-bałkarski, krymskotatarski, chakaski,
chantyjski, komi, mansyjski, maryjski, moksza, nieniecki, nogajski, osetyjski,
tatarski, tuwiński, udmurcki i ukraiński. Wyjątkowa sytuacja panuje w
wieloetnicznym Dagestanie, gdzie obok rosyjskiego obowiązuje 13 dodatkowych
języków urzędowych: agulski, awarski, azerski, cachurski, czeczeński.,
dargiński, kumycki, lakijski, lezgiński, nogajski, rutulski, tabasarański i
tacki.

Poza językami oficjalnymi, na obszarach zwartego zamieszkiwania mniejszości
narodowych, języki tych mniejszości mogą być wprowadzane jako języki z urzędowym
statusem w dowolnym regionie Rosji.

Rosja należy do krajów o najmniejszym odsetku analfabetów na świecie (0,6%). W
Rosji działają obecnie 1304 uczelnie (685 szkoły państwowe i 619 szkoły
prywatne) i 48 państwowych uniwersytetów. W latach 2003–2004 liczba uczniów
szkół wyższych wyniosła 5 947 500 (5 228 700 uczniów szkół państwowych i 718 800
uczniów szkół prywatnych). W rezultacie silnego nacisku państwa na promowanie
nauk ścisłych oraz technologii w edukacji, matematyka, fizyka, chemia, medycyna,
lotnictwo oraz astronautyka są w Rosji najlepiej rozwiniętymi dziedzinami nauki.
Konstytucja Rosji gwarantuje obywatelom bezpłatny dostęp do edukacji.

Rosyjska literatura, powstała na przełomie X–XI w. w związku z rozwojem
piśmiennictwa i kultury feudalnej Rusi. Jej fundamentem stała się ustna
twórczość ludowa – tzw. byliny, skazy, pieśni, legendy i inne przejawy folkloru.
W rozwoju staroruskiej literatury XI–XIV w. znaczną rolę odegrały integralne
związki Rusi z Bizancjum i kulturą południowosłowiańską, skąd przeniesione
zostały na Ruś m.in. wzorce literatury religijnej. W monastyrach i cerkwiach,
m.in. w Ławrze Peczerskiej (1051), Troicko-Siergijewskiej (1337/1345) i
Monasterze Cyrylo-Biełozierskim (1397), zaczęły się gromadzić literatury i
sztuki, a one same po stuleciach przekształciły się w pomniki architektury. W
XIII w., w wyniku rozbicia dzielnicowego Rusi kultura ruska zaczęła się rozwijać
odmiennie w różnych dzielnicach kraju. Do najważniejszych zabytków literackich
okresu staroruskiego należą m.in.: Ewangeliarz Ostromira (1056–1057), Ruska
Prawda (XI w.), Powieść minionych lat autorstwa Nestora (1113), Słowo o wyprawie
Igora (ok. 1186), Żywot Aleksandra Newskiego (XIII w.) oraz Zadońszczyzna
autorstwa Sofoniusza (XIV w.).

W XV-wiecznej literaturze pojawia się temat zjednoczenia całości ziem ruskich
pod berłem carów moskiewskich, podjęty m.in. w Opowieści o książętach
włodzimierskich Pachomiusza Logofeta oraz w Teorii trzech Rzymów Filoteusza z
Pskowa. Szczególne miejsce w literaturze tego okresu zajmuje Podróż za trzy
morza (1466–1472) Atanazego Nikitina, pierwsze w całości świeckie dzieło
literatury rosyjskiej. Najważniejszymi zabytkami literatury XVI-wiecznej są
nierzadko monumentalne, wielotomowe dzieła, m.in. Sudiebnik z 1550 r.,
Domostroj, Wielkie Czytane Mineje, Stoglaw, Latopis Carski Iwana Groźnego oraz
Latopis Patriarchalny Nikona, które stały się oficjalnymi kronikami i zbiorami
praw ówczesnej Rosji. Literatura ruska i ruski język literacki rozwijały się
również w Wielkim Księstwie Litewskim, gdzie ostatecznie zanikły w XVII w.,
ustępując literaturze polskiej i polskiemu językowi literackiemu. W XVII w. do
najznaczniejszych pisarzy należeli Awwakum Pietrow, autor pierwszego dzieła
autobiograficznego w jęzku rosyjskim, pt. Żywot protopopa Awwakuma (1672–1673)
oraz Symeon Połocki, twórca rosyjskiego wiersza sylabicznego. Z XVII w. pochodzi
także Synopsis Kijowski (1674) Innocentego Gizela, uważany za pierwszy rosyjski
podręcznik historii.

Dynamiczny rozwój literatury rosyjskiej nastąpił w okresie oświecenia pod koniec
XVIII w. Utworzono nowe szkoły i uniwersytety zorganizowane na wzór
nowożytno-europejski. Okres ten nazywany jest „brązowym” w literaturze
rosyjskiej. Do najważniejszych pisarzy tego okresu należą m.in. Michaił
Łomonosow, Aleksandr Radiszczew, Antioch Kantemir, Gawriła Dierżawin, Aleksandr
Gribojedow oraz przedstawiciel preromantyzmu Iwan Kryłow.

Wiek XIX nazywany jest często „złotym” w literaturze rosyjskiej. W okresie tym
pojawiły się liczne nowe prądy literackie i ideowe (m.in. romantyzm, realizm,
socjalizm i anarchizm) w rezultacie czego powstały takie dzieła jak: Eugeniusz
Oniegin (1833), Wojna i pokój (1865–1869) czy Zbrodnia i kara (1866). Do
najważniejszych pisarzy tego okresu należą: Aleksander Puszkin, Michaił
Lermontow, Taras Szewczenko, Iwan Turgieniew, Nikołaj Gogol, Fiodor Dostojewski,
Lew Tołstoj, Michaił Sałtykow-Szczedrin, Nikołaj Niekrasow i Fiodor Tiutczew.
Najważniejszymi filozofami tego okresu są: główny ideolog anarchizmu
kolektywistycznego Michał Bakunin, ojcowie rosyjskiego socjalizmu Aleksandr
Hercen i Wissarion Bielinski oraz okcydentalista Timofiej Granowski. W połowie
XIX w. sformułowano w Rosji zasady słowianofilstwa. Do najważniejszych
przedstawicieli tego kierunku należą: Iwan Kiriejewski, Piotr Czaadajew i
Nikołaj Danilewski. W XIX wieku na bazie dialektów zachodnioruskich powstały
nowe języki literackie: ukraiński i białoruski, które nawiązywały do tradycji
ruskich z byłego Wielkiego Księstwa Litewskiego.

Okres od 1880 do 1917 r. jest nazywany „srebrnym”. W okresie tym w literaturze
zaczyna dominować symbolizm (Andriej Bieły, Aleksandr Błok, Marina Cwietajewa).
Wielu spośród symbolistów wyrażało poglądy dekadenckie (Dymitr Mereżkowski,
Zinaida Gippius, Konstantin Balmont, Fiodor Sołogub i Walerij Briusow).
Imażynistami byli Siergiej Jesienin i Anatolij Marienhof. Do akmeistów należeli
m.in.: Nikołaj Gumilow, Osip Mandelsztam i Anna Achmatowa. Szczególne miejsce
zajmuje twórczość Antona Czechowa. Do głównych filozofów tego okresu należeli:
pozytywista Maksim Kowalewski, nihilista i anarchista Piotr Kropotkin oraz
poczwennik Nikołaj Strachow. W 1915 r. w Petersburgu powstała rosyjska szkoła
formalna, do której głównych działaczy należeli Wiktor Szkłowski i Boris
Tomaszewski. Radykalni formaliści skupiali się także w Moskiewskim Kole
Lingwistycznym, którego członkami byli m.in. Roman Jakobson i Nikołaj Trubecki.
Uczeni ci działali później w Czechosłowacji i USA, gdzie przyczynili się do
powstania Praskiego Koła Lingwistycznego oraz w zasadniczy sposób wpłynęli na
rozwój strukturalizmu.

Od 1917 r. zaczyna dominować literatura o tematyce rewolucyjnej, z której
następnie rozwinęła się rosyjska literatura radziecka. Pojawiły się liczne
kierunki awangardowe i nowe prądy umysłowe. Do przedstawicieli internacjonalizmu
należeli: Władimir Majakowski, Marc Chagall, Wasilij Kandinski czy Włodzimierz
Lenin. Prekursorem ekspresjonizmu był Leonid Andriejew. Czołowymi futurystami
byli: Aleksiej Kruczonych, Wadim Szerszeniewicz, Wielimir Chlebnikow i Władimir
Majakowski. Na początku lat 40. w literaturze zaczął dominować socrealizm, który
obowiązywał do końca lat 50. Do głównych przedstawicieli tego kierunku należeli
Maksim Gorki i Michaił Szołochow. Innymi wpływowymi pisarzami okresu
radzieckiego byli: symbolista Ilja Erenburg, mistrz krótkich form Izaak Babel,
Michaił Bułhakow, Boris Pasternak, Andriej Wozniesienski i Vladimir Nabokov.

W okresie radzieckim w znaczny sposób odstąpiono od tradycyjnych form kultury,
usiłując zastąpić je nowymi, komunistycznymi treściami. Począwszy od lat 80.
widoczny jest powrót do starych tradycji ruskich przy czym jednocześnie nie
próbuje się odrzucać dziedzictwa kulturowego okresu radzieckiego. Po zniesieniu
cenzury (1985–1990) zaczęły być wydawane teksty do tej pory nieopublikowane w
Rosji, m.in. utwory Aleksandra Sołżenicyna czy Wieniedikta Jerofiejewa. Do
obecnie tworzących pisarzy należą m.in. Władimir Sorokin, Wiktor Pielewin,
Siergiej Łukjanienko i Wiktor Jerofiejew.

Podstawy muzyki rosyjskiej stanowi bogaty folklor muzyczny, którego historia
sięga okresu Rusi Kijowskiej. Dynamiczny rozwój muzyki rosyjskiej nastąpił pod
wpływem klasycyzmu na początku XIX w. Do najważniejszych kompozytorów tego
okresu należy Michaił Glinka, który wraz ze swymi uczniami z tzw. „potężnej
gromadki” (Aleksandr Borodin, Modest Musorgski, Nikołaj Rimski-Korsakow i inni)
doprowadził do powstania rosyjskiej muzycznej szkoły narodowej. Do
najsłynniejszych dzieł tego okresu należą opery: Życie za cara (1836), Borys
Godunow (1868–1872) i Kniaź Igor (1869–1888). Istotnym wydarzeniem było
założenie Rosyjskiego Towarzystwa Muzycznego (1859) przez Antona i Nikołaja
Rubensteinów. Za najważniejszego kompozytora okresu romantyzmu uważa się
powszechnie Piotra Czajkowskiego. Kontynuatorem tradycji romantycznych był m.in.
XX-wieczny kompozytor Siergiej Rachmaninow.

Do najznaczniejszych kompozytorów w XX w. należeli m.in. Aleksandr Skriabin,
Siergiej Rachmaninow, Igor Strawinski, Siergiej Prokofjew oraz Dmitrij
Szostakowicz, autor VII Symfonii Leningradzkiej (1941). Do światowej sławy
muzyków należą: skrzypkowie Dawid Ojstrach i Gidon Kremer, wiolonczelista i
dyrygent Mstisław Rostropowicz, pianiści: Vladimir Horowitz, Swiatosław Richter
i Emil Gilels oraz śpiewaczka operowa Galina Wiszniewska.

Rosyjski kompozytor Piotr Czajkowski skomponował najbardziej znane balety na
świecie: Jezioro łabędzie (1875–1876), Dziadka do orzechów (1891–1892) i Śpiącą
królewnę (1889). Na początku XX w. tancerze Anna Pawłowa i Wacław Niżyński wraz
z impresariem Siergiejem Diagilewem i jego Ballets Russes położyli podwaliny pod
taniec nowoczesny. W okresie radzieckim kontynuowano tradycje sięgające XIX
wieku. Do największych gwiazd sceny radzieckiej należeli: Maja Plisiecka, Rudolf
Nuriejew czy Michaił Barysznikow. Do najważniejszych światowych ośrodków baletu
należą Teatr Wielki w Moskwie i Teatr Maryjski w Petersburgu.

W 1. połowie XX wieku popularnością cieszyły się utwory m.in. Aleksandra
Wiertinskiego, Leonida Utiosowa, Adolfa Rosnera. Do późniejszych gwiazd estrady
należą: Ałła Pugaczowa, Sofia Rotaru, Mark Bernes, Lew Leszczenko, Iosif Kobzon,
Walerij Leontjew, Muslim Magomajew i Oleg Gazmanow. Miano bardów rosyjskich
zyskali sobie Bułat Okudżawa, Włodzimierz Wysocki, Aleksandr Galicz i Jurij
Wizbor. Do najpopularnijeszych rosyjskich zespołów rockowych należą m.in. DDT,
Lube, Nautilus Pompilius, Akwarium, Bi-2, Siektor Gaza, Arija i Kino. Światową
sławę zyskał duet poprockowy t.A.T.u. Tatu, wykonujący jedną z
najpopularniejszych współczesnych rosyjskich piosenek Nas nie dogoniat Inną
żeńską grupą, która odniosła komercyjny sukces jest trio Serebro, którego
singiel Mama ljuba w 2012 roku pojawił się na wielu światowych listach przebojów
i był pierwszą, od czasów t.A.T.u., pozycją rosyjskiego wykonawcy na liście
amerykańskiego Billboardu.

Podstawy sztuki rosyjskiej stanowią sztuka staroruska i bizantyjska. W X wieku
rozpoczęto budowę pierwszych świątyń opartych na wzorcach bizantyjskich, ale
noszących oryginalne cechy ruskie. Zaczęła się rozbudowa miast z kremlem (w
sumie na terenie Rosji wybudowano ponad 70 kremli). Obok drewnianych budowli z
silnymi wpływami budownictwa ludowego (np. pogost na Kiży z XVI wieku) wznoszono
okazałe budowle kamienne. Do najznaczniejszych należą: kreml nowogrodzki z
monasterem juriewskim (1030) i Soborem św. Sofii (1045–1052), Sobór św. Sofii w
Kijowie (1037) i Ławra Peczerska (1051). W XII wieku ukształtowało się kilka
odrębnych szkół architektury i malarstwa, z czego na czołowej pozycji uplasowała
się szkoła nowogrodzka. W okresie tym powstały bogato zdobione freskami cerkwie
nowogrodzkie, np. Zwiastowania (1179) i Spasa na Nieriedice (1198). Inne szkoły
– pskowska i włodzimiersko-suzdalska – zapoczątkowały wznoszenie budowli z
białego kamienia, harmonijnie wpisanych w krajobraz, np. cerkiew św. św. Borysa
i Gleba w Kidekszy (1152), sobór Zaśnięcia Matki Bożej (1158–1189), Złota Brama
(1158–1164) i sobór św. Dymitra (1194–1197) we Włodzimierzu, zamek Andrzeja
Bogolubskiego w Bogolubowie (1158–1165), cerkiew Opieki Matki Bożej na Nerli
(1165), kreml suzdalski z soborem Narodzenia Matki Bożej (1222–1225).

Najazdy tatarskie zahamowały rozwój sztuki, ale już w XIV wieku zaczęła się
odradzać architektura w całej Wielkorosji. W wyniku przeniesienia stolicy
metropolii prawosławnej i wielkiego księstwa do Moskwy miasto to stało się
głównym ośrodkiem sztuki na Rusi. W okresie tym powstał Monaster Daniłowski
(1300) – obecnie siedziba patriarchów, Ławra Troicko-Siergijewska w Siergijew
Posadzie (ok. 1340), Monastyr Świętego Cyryla Biełozierskiego w Kiriłłowie
(1397), Monaster Terapontowski (1398) i Monastyr Sołowiecki (1429). Cerkwie były
często bogato zdobione freskami i ikonami Teofana Greka, Andrieja Rublowa i
innych mistrzów.

Od lat 70. XV do XVII wieku na sztukę Rosji oddziałowały ideały renesansu
włoskiego. Obok architektów rosyjskich działali także budowniczy włoscy (Pietro
Solari, Marco Ruffo). Wykształcił się styl łączący elementy renesansu, sztuki
staroruskiej i nowych oryginalnych form. Za przykłady mogą posłużyć: Sobór
Zaśnięcia Najświętszej Maryi Panny (1475–1479) Sobór Zwiastowania (1484–1489),
rozbudowa kremla moskiewskiego z lat 1485–1495, Cerkiew Wniebowstąpienia w
Kołomienskoje (1535) i Cerkiew Wasyla Błogosławionego na Placu Czerwonym
(1555–1560). Rozbudowano także kreml kazański. Pod wpływem działalności Rublowa
ukształtowała się w XVI wieku szkoła stroganowska – najwybitniejsza szkoła w
ikonografii ruskiej. W 2. połowie XVI wieku na skutek inspiracji renesansem
uformował się frjazyński styl malarski.

Od lat 80. XVII do lat 60. XVIII wieku silnie wpłynął na sztukę barok, który
można podzielić na kilka stylów i etapów (moskiewski, piotrowski,
jelizawetyński, syberyjski, naryszkinowski, stroganowski, golicyński). Za
przykład rosyjskiej architektury barokowej mogą posłużyć Monaster Nowodziewiczy
w Moskwie, liczne zabytki Jarosławia i Petersburga. Od XVIII do połowy XIX wieku
dominował klasycyzm, a szczególnie popularna była jego późna odmiana – empire. W
Rosji przez szereg stuleci działało wielu zagranicznych artystów, np. Domenico
Trezzini, Bartolomeo Rastrelli, Antonio Rinaldi, Giacomo Quarenghi, Carlo Rossi,
Étienne Falconet, Jean-Baptiste Vallin de la Mothe, Jean-Baptiste Le Blond i
Andreas Schlüter. Wielu z nich postanowiło w Rosji osiąść na stałe i zostało
nadwornymi artystami carów lub arystokracji. Do najważniejszych zabytków z
okresu od XVIII do XIX wieku należą: historyczne centrum Petersburga oraz
powiązane z nim obiekty w miejscowościach: Carskie Sioło, Peterhof, Pawłowsk,
Strelna, Gatczyna, Oranienbaum, Ropsza, Pułkowo, Szlisselburg i Kronsztadt.

W 1757 roku została otwarta Akademia Sztuk Pięknych w Petersburgu, która nadała
malarstwu rosyjskiemu rangę międzynarodową. Do najwybitniejszych akademickich
malarzy portretowych należeli: Iwan Argunow, Fiodor Rokotow, Dymitr Lewicki i
Władimir Borowikowski. W 2. połowie XIX wieku akademizm uległ silnym wpływom
romantyzmu, historyzmu, tradycjonalizmu i realizmu. Rosyjski pejzaż z rozległymi
rzekami, dziewiczymi lasami i gajami brzozowymi oraz pełne wigoru sceny
rodzajowe stały się symbolami rosyjskości. Istotnym wydarzeniem było powołanie w
1870 roku Towarzystwa Objazdowych Wystaw Artystycznych (pieriedwiżników),
którego członkami byli m.in. Wiktor Wasniecow, Ilja Riepin, Wasilij Surikow,
Iwan Kramskoj, Konstantin Makowski i Iwan Szyszkin. Na początku XX wieku pojawił
się retrospektywizm nawiązujący do sztuki staroruskiej, renesansu i klasycyzmu.

Awangarda rosyjska obejmowała szereg zjawisk i zróżnicowanych kierunków w ramach
modernizmu, które dominowały w sztuce rosyjskiej w latach 1890–1932. Szczególne
miejsce zajęły kierunki: symbolizm i secesja (Michaił Eisenstein, Michaił
Wrubel, Aleksandr Benois), neoprymitywizm (Michaił Łarionow, Natalia
Gonczarowa), abstrakcjonizm (Wasilij Kandinski), inżynieria strukturalna
(Władimir Szuchow), konstruktywizm (Aleksandr Rodczenko, Iwan Leonidow, Władimir
Tatlin, Konstantin Mielnikow), suprematyzm (Kazimierz Malewicz, El Lissitzky),
kubizm, kubofuturyzm i rajonizm (Marc Chagall, Michaił Łarionow, Natalia
Gonczarowa, Dawid Burluk, Aleksandra Ekster). Neoprymitywiści utworzyli grupę
artystyczną Walet karowy (1909), a kubofuturyści Ośli ogon (1910). Czołowi
konstruktywiści współpracowali z Wchutiemasem. Ostatnim stylem jednoznacznie
dominującym w XX wieku był socrealizm (Wiera Muchina, Borys Jofan, Jewgienij
Wuczeticz). Czołowym konceptualistą i przedstawicielem soc-artu (radziecka
odmiana pop-artu) był Dmitrij Prigow.

Wielu rosyjskich artystów odniosło sukcesy zagranicą, m.in. malarze Wasilij
Kandinski, Marc Chagall, Iwan Puni i rzeźbiarz Naum Gabo. Do najważniejszych
rosyjskich muzeów sztuki należą: Ermitaż, Galeria Tretiakowska, Muzeum Rosyjskie
w Sankt Petersburgu i Muzeum Sztuk Pięknych im. Puszkina w Moskwie. Najbogatsze
zbiory twórczości ludów pierwotnych posiada Muzeum Antropologii i Etnografii
przy Akademii Sztuk w Petersburgu.

Podczas kiedy na Zachodzie kino było przede wszystkim formą rekreacji i
wypoczynku dla klasy pracującej, kinematografia rosyjska aż do wybuchu rewolucji
w 1917 roku była rozrywką elity i była dostosowana do jej wymagań
intelektualnych. Pierwszy rosyjski film z 1896 roku uwiecznia koronację cara
Mikołaja II i podobnie jak szereg kolejnych produkcji miał charakter
dokumentalny. Do najważniejszych filmów fabularnych z okresu Rosji carskiej
należą m.in. Stieńka Razin (1908), Obrona Sewastopola (1911) i Odejście
wielkiego starca (1912).

Rosyjskie kino radzieckie stało się po rewolucji lutowej jednym z najbardziej
innowacyjnych ruchów kulturalnych. W 1919 roku Władimir Gardin otworzył w
Moskwie Instytut Kinematografii – najstarszą uczelnię filmową na świecie. Za
głównego teoretyka radzieckiego kina można uważać Lwa Kuleszowa, który miał
zasadniczy wpływ na rozwój Instytutu Kinematografii. W 1922 roku Dziga Wiertow
razem z grupą Kino-Oko ogłosili radykalny manifest, negujący rozrywkowe kino
zachodnie przedstawiające wyidealizowany świat burżuazji oraz postulujący
filmowanie zwykłych, prostych ludzi. W okresie tym powstały takie dzieła jak np.
Ojciec Sergiusz (1918), Niezwykłe przygody Mister Westa w krainie bolszewików
(1924), Pancernik Potiomkin (1925), Matka (1926), Październik: 10 dni, które
wstrząsnęły światem (1928) i Człowiek z kamerą (1929). Radzieccy twórcy filmowi,
przede wszystkim Siergiej Eisenstein, Wsiewołod Pudowkin i Andriej Tarkowski
należeli do grona najbardziej wpływowych reżyserów. W atmosferze nadchodzącej
wojny oraz w przeciągu II wojny światowej Eisenstein nakręcił dwa dramaty
historyczne – Aleksander Newski (1938) oraz Iwan Groźny (1942–1946), mające
głęboki wydźwięk polityczny.

Od 1932 roku zaczyna dominować promowany przez władze socrealizm i zanika kino
awangardowe. W okresie tym powstają takie dzieła jak: Czapajew (1934), Lecą
żurawie (1957) czy Ballada o żołnierzu (1959). W latach 60. i 70. wielką
popularność zyskały komedie Leonida Gajdaja, np. Operacja „Y”, czyli przypadki
Szurika (1965), Brylantowa ręka (1968) i Iwan Wasiljewicz zmienia zawód (1973).
W 1969 r. Władimir Motyl nakręcił Białe słońce pustyni – pierwszy film z gatunku
„ostern”. Film ten był tradycyjnie oglądany przez radzieckich, a obecnie jest
oglądany przez rosyjskich kosmonautów przed lotami w kosmos. Powstały dzieła
rangi światowej reżyserii Tarkowskiego Andriej Rublow (1966), Solaris (1972),
Zwierciadło (1974), Stalker (1979).

W przeciągu lat 80. i 90. pomimo zniesienia cenzury, kino rosyjskie przeżywało
kryzys spowodowany drastycznymi cięciami w dotacjach państwowych i wdrażaniem
zasad rynkowych w produkcji filmowej. Na początku XXI wieku, wraz z polepszeniem
się sytuacji gospodarczej kraju, kino rosyjskie doznało odrodzenia. Poziom
produkcji filmowej w Rosji w bardzo krótkim czasie osiągnął wyższy pułap od
produkcji brytyjskiej lub niemieckiej. Dochody z kinematografii wyniosły w 2007
roku 565 mln USD, o 37% więcej niż w roku poprzednim. Do najbardziej znanych
filmów nakręconych po roku 1991 należą m.in. Spaleni słońcem (1994) i Dwunastu
(2007) Nikity Michałkowa, Brat (1997) i Brat 2 (2000) Aleksieja Bałabanowa,
Rosyjska arka (2002) Aleksandra Sokurowa oraz 9 kompania (2005) Fiodora
Bondarczuka.

Kuchnia rosyjska ze względu na bogactwo etniczne i kulturowe kraju jest
niezwykle różnorodna. Powstawała często w surowych warunkach klimatycznych, a
jej podstawy stanowią: ryby, drób, dziczyzna, grzyby, owoce leśne i miód. Ze
względu na urodzaj żyta, pszenicy, jęczmienia i prosa na południu kraju,
powstało w Rosji wiele rodzajów pieczywa, kwasu chlebowego, piwa i wódki.
Głównymi składnikami zup i sosów o różnych smakach są warzywa sezonowe lub
magazynowane oraz ryby i mięso. Za tradycyjne dania rosyjskie uważa się m.in.
przepiórkę z pierogami, pielmieni, naleśniki, czarny kawior (podawany jako
zakąska), wędzone, suszone lub surowe ryby (np. bieługa, jesiotr, tołpyga),
paschę, barszcz, botwinę i wiele innych.

Rosjanie zawsze odnosili wielkie sukcesy pod względem liczby utalentowanych
sportowców i ilości zdobytych medali na igrzyskach olimpijskich oraz w innych
zawodach międzynarodowych. W przeciągu istnienia ZSRR radzieccy olimpijczycy
zdobyli największą liczbę medali na 14 spośród 18 olimpiad. Biorąc pod uwagę ten
fakt, można stwierdzić, iż Związek Radziecki był w owym czasie dominującą potęgą
sportową. Począwszy od Olimpiady Letniej w 1952 r. sportowcy radzieccy zawsze
byli w pierwszej trójce pod względem liczby zdobytych złotych medali. W 1980 r.
Letnie Igrzyska Olimpijskie miały miejsce w Moskwie, a w 2014 r. Zimowe Igrzyska
odbyły się w Soczi. 2 grudnia 2010 r. Komitet Wykonawczy FIFA powierzył Rosji
organizację mistrzostw świata w piłce nożnej w 2018 r.



https://pl.wikipedia.org/wiki/Rze%C5%BA_wo%C5%82y%C5%84ska

Rzeź wołyńska – ludobójstwo dokonane przez nacjonalistów ukraińskich (przy
aktywnym, częstym wsparciu miejscowej ludności ukraińskiej) wobec mniejszości
polskiej byłego województwa wołyńskiego II RP (w czasie wojny należącego do
Komisariatu Rzeszy Ukraina), podczas okupacji terenów II Rzeczypospolitej przez
III Rzeszę, w okresie od lutego 1943 do lutego 1944.

Ofiarami mordów, których kulminacja nastąpiła w lecie 1943, byli Polacy, w dużo
mniejszej skali Rosjanie, Ukraińcy, Żydzi, Ormianie, Czesi i przedstawiciele
innych narodowości zamieszkujących Wołyń. Nie jest znana dokładna liczba ofiar,
historycy szacują, że zginęło ok. 50-60 tys. Polaków i w odwecie 2-3 tysiące
Ukraińców.

Analogiczne ludobójstwo zostało przeprowadzone przez oddziały UPA na terenie
Małopolski Wschodniej w pierwszej połowie 1944 roku.

W wyniku agresji Niemiec i ZSRR na Polskę we wrześniu 1939 r., po okupacji
całości terytorium II Rzeczypospolitej przez Wehrmacht i Armię Czerwoną i
ustaleniu w dniu 28 września 1939 r. w pakcie o granicach i przyjaźni pomiędzy
III Rzeszą a ZSRR granicy niemiecko-sowieckiej na okupowanym terytorium Polski,
tereny województwa wołyńskiego znalazły się pod okupacją ZSRR. Aby uzasadnić
aneksję okupowanych terenów Polski, Sowieci przeprowadzili 22 października 1939
r. w atmosferze terroru fikcyjne wybory do lokalnego Zgromadzenia Ludowego. 27
października Zgromadzenie Ludowe Zachodniej Ukrainy ogłosiło włączenie Wołynia w
skład Ukraińskiej SRR, co potwierdziło Prezydium Rady Najwyższej 1 listopada
1939 r.

Po ataku Niemiec na ZSRR Wołyń został włączony do utworzonego 1 września 1941 r.
Komisariatu Rzeszy Ukraina. Hitler zgodnie ze swoją polityką wschodnią traktował
Ukrainę jako zaplecze materialne III Rzeszy i nie przewidywał istnienia tam
administracji innej niż niemiecka. Głównym jego celem była eksploatacja
gospodarcza, której podstawą były wysokie kontyngenty nakładane na ludność.

Po rozpoczęciu likwidacji gett i masowej zagłady ludności żydowskiej (początek
1942), ukraińska policja pomocnicza współdziałała z SS i policją niemiecką przy
obławach w gettach i konwojowaniu Żydów do miejsc egzekucji, również
niejednokrotnie uczestnicząc w egzekucjach. W Holocauście zostało zamordowanych
przez aparat przemocy III Rzeszy około 150 tys. Żydów na Wołyniu i 455 tys. w
Małopolsce Wschodniej. Ludobójstwo dokonane publicznie przez niemieckiego
okupanta na Żydach było kolejnym – po masowych deportacjach, aresztowaniach i
masowych morderstwach ludności Kresów Wschodnich dokonanych również publicznie w
okresie okupacji sowieckiej 1939–1941 przez NKWD – dowodem na amoralność i
„skuteczność” masowych prześladowań i zbrodni dokonywanych instytucjonalnie
przez państwa-okupantów i skierowanych przeciw całym grupom narodowościowym lub
społecznym. Stwarzało to w konsekwencji klimat społecznej obojętności dla
przemocy, zbrodni i wreszcie zbrodni na skalę masową – ludobójstwa. Zagłada
Żydów stała się dla ukraińskich nacjonalistów przykładem, jak można usunąć
Polaków.

W wyniku zbrodni sowieckich i niemieckich, zsyłek, wyjazdów na roboty do Rzeszy,
liczba ludności Wołynia spadła z szacowanych 2,3 mln w sierpniu 1939 roku do
niespełna 2 mln w styczniu 1943 roku. Oprócz Żydów relatywnie największe straty
poniosła mniejszość polska – ubytek około 45 tysięcy osób, w tym wiele jednostek
przywódczych, o przygotowaniu wojskowym i organizacyjnym. W 1942 roku Niemcy
szacowali liczbę Polaków na Wołyniu na 306 tysięcy, co stanowiło 14,6% ogółu
ludności.

W 1942 bezwzględne postępowanie władz niemieckich (wysokie kontyngenty,
rabunkowa gospodarka, egzekucje) doprowadziło do żywiołowego rozwoju ruchu
partyzanckiego na Wołyniu. Oprócz grup niezwiązanych z żadną organizacją
polityczną i partyzantki radzieckiej powstały trzy ukraińskie formacje
partyzanckie: tzw. pierwsza UPA (największa), oddziały wojskowe OUN-M oraz
drobne oddziały OUN-SD (OUN-R, później OUN-B). Oddziały OUN-SD działały jednak
najbardziej dynamicznie. Jako jedyni zdecydowali się oni na zjednoczenie
wszystkich ukraińskich partyzanckich formacji zbrojnych (często siłą) oraz na
natychmiastowe podjęcie walk partyzanckich.

W marcu i kwietniu 1943 nastąpiła na Wołyniu masowa dezercja policjantów
Ukraińskiej Policji Pomocniczej. Część dezerterów zasiliła oddziały OUN-B, OUN-M
i UPA. Dezerterujący policjanci dopuszczali się zbrodni na wybranych Polakach.
Akcja ta nosiła znamiona realizacji postanowień OUN-B o rozpoczęciu walki
zbrojnej i planu usunięcia polskiej ludności Wołynia.

Klęska Niemiec pod Stalingradem w lutym 1943 roku i perspektywa wkroczenia do
wschodniej Polski Armii Czerwonej spowodowały, że obywatele polscy narodowości
ukraińskiej rozważali ponownie wywalczenie niepodległości. OUN obawiała się
powtórzenia sytuacji z czasów I wojny światowej, gdy porażka Rosji i wyczerpanie
Niemiec pozostawiły próżnię wypełnioną przez Polaków. Armia Krajowa
poinformowała rząd polski, że w ramach powstania przeciwko Niemcom niezbędne
będą szybkie działania przeciwko Ukraińcom, a Wołyń i Galicję należy poddać
okupacji wojskowej.

Plany OUN podczas wojny i polityka narodowościowa, którą zamierzał wprowadzić
rząd Stećki, zakładały usunięcie Polaków z Wołynia i Małopolski Wschodniej.
Zamierzano przy tym wspomóc się prowokowanymi wystąpieniami chłopskimi. Wobec
inteligencji miano zastosować tę samą politykę, którą wprowadzali w życie Niemcy
(patrz Akcja Inteligencja). Postanowiono prowadzić politykę faktów dokonanych i
usunąć polską ludność ze spornych terenów, aby przed ewentualnymi rozmowami
międzynarodowymi na temat granic, teren do którego OUN-B rościła swoje żądania,
był jednolity etnicznie. Wpływ na taką decyzję miała również zagłada Żydów.
Jeden z dowódców UPA tak oceniał sytuację:

W dniach 17-23 lutego 1943 r., w wiosce Terebieże lub Wołujki w pobliżu Oleska
odbyła się III konferencja OUN-B. Według Czesława Partacza i Władysława Filara
kierownictwo OUN-B podjęło wówczas decyzję o usunięciu wszystkich Polaków z
wszystkich ziem uznawanych przez nich za ukraińskie. Wersji tej nie podtrzymuje
pion śledczy Instytut Pamięci Narodowej: „Uznano, że na III konferencji podjęto
jedynie decyzję o tworzeniu silnych struktur partyzanckich nie podejmujących
wszakże szerszej działalności bojowej i nastawionych na wystąpienie w
„odpowiednim momencie”, natomiast decyzję o rozpoczęciu na szeroką skalę działań
partyzanckich podjęto samodzielnie na Wołyniu łamiąc ustalenia III konferencji”.
Analogiczne stanowisko zajmują Grzegorz Hryciuk i Grzegorz Motyka.

Według najbardziej prawdopodobnej hipotezy decyzja o ludobójstwie Polaków
zapadła w gronie trzech osób wołyńskiego kierownictwa OUN-B: Dmytra
Klaczkiwskiego, kierującego wołyńską OUN-B, Wasyla Iwachowa, referenta
wojskowego OUN-B oraz Iwana Łytwynczuka, dowodzącego siłami UPA na
północno-wschodnim Wołyniu. Ten ostatni według zeznań S. Janiszewśkiego był
inicjatorem i najaktywniejszym organizatorem mordów na Polakach. Między marcem i
majem 1943 r. po śmierci Iwachowa pełnia władzy przeszła w ręce Kliaczkiwskiego,
który już samodzielnie zadecydował o rozpoczęciu czystki etnicznej na całym
Wołyniu.

Organizacja mordów, ich przebieg, rozmiary, zasięg terytorialny oraz cele i
motywy, jakie tej akcji przyświecały, uprawniają zdaniem pionu śledczego IPN do
stwierdzenia, iż na terenie Wołynia w latach 1939–1945 doszło do zbrodni
ludobójstwa. Zbrodnie były dziełem Ukraińskiej Powstańczej Armii, wzmocnionej w
marcu i kwietniu 1943 przez dezerterów z Ukraińskiej Policji Pomocniczej,
wspomaganej przez ukraińskie chłopstwo zwane czernią, Samoobronni Kuszczowi
Widdiły i Służbę Bezpeky OUN-B.

Odpowiedzialnym za wydanie rozkazu do udziału UPA w czystce etnicznej jest
Dmytro Klaczkiwski ps. „Kłym Sawur”, dowódca okręgu UPA-Północ wraz z Wasylem
Iwachowem i Iwanem Łytwynczukiem. Śledztwo IPN wskazuje przywódców OUN-B i UPA
bezpośrednio odpowiedzialnych za decyzję o zbrodni i kierowanie mordami:

Fakt ten potwierdził dowódca okręgu „Turiw” Jurij Stelmaszczuk ps. „Rudyj” w
zeznaniach po wojnie złożonych wobec NKWD po aresztowaniu:

Stelmaszczuk próbował się odwołać do Mykoły Łebedia w piśmie datowanym 24
czerwca 1943, lecz ten był już wówczas odwołany z funkcji p.o. prowidnyka OUN-B.

Grzegorz Motyka przypuszcza, że dyrektywa Prowodu OUN mogła nakazywać całkowitą
likwidację ludności polskiej bądź też zawierała postanowienia łagodniejsze (na
przykład poprzedzanie mordów wezwaniami do wyjazdu), jednak jej treść została
samowolnie zmieniona przez „Kłyma Sawura” na bardziej radykalną. Świadczyć może
o tym krytyka, która spotkała Klaczkiwśkiego ze strony części działaczy OUN.
Obrana przez niego linia postępowania wobec Polaków została jednak zaakceptowana
w sierpniu 1943 roku przez III Zjazd OUN z Romanem Szuchewyczem na czele.

Dwa pierwsze rodzaje napadów były dziełem Służby Bezpeky OUN lub oddziałów UPA.
Trzeci rodzaj wymagał mobilizowania ukraińskiej ludności cywilnej uzbrojonej w
białą broń lub sprzęty gospodarskie.

Do grudnia 1942 następowały mordy na pojedynczych osobach i rodzinach polskich.
Ofiarami byli głównie Polacy zatrudnieni w niemieckiej administracji rolnej i
leśnej (nadleśniczy, zarządcy folwarków, agronomowie), a następnie ludność
wiejska, głównie we wschodnich powiatach Wołynia. Za pierwszy masowy mord rzezi
wołyńskiej Instytut Pamięci Narodowej uznaje masakrę w dniu 9 lutego 1943 w
polskiej kolonii Parośla Pierwsza (gm. Antonówka, powiat sarneński). Oddział UPA
Hryhorija Perehijniaka „Dowbeszki-Korobki” zamordował tam 173 Polaków. W nocy z
26 na 27 marca 1943 oddziały UPA podległe Iwanowi Łytwynczukowi „Dubowemu”
zabiły co najmniej 179 osób w Lipnikach. 23 kwietnia 1943 oddział UPA pod
osobistym dowództwem „Dubowego” zabił około 600 osób w Janowej Dolinie (gm.
Bereźne, powiat kostopolski). W tym czasie największe nasilenie zbrodni miało
miejsce w okręgach UPA podległych Łytwyńczukowi i Petrowi Olijnykowi, głównie w
powiatach sarneńskim, kostopolskim i krzemienieckim.

Również maj nie był spokojny: 12 maja w powiecie sarneńskim spalono wsie: Ugły,
Konstantynówkę, Osty, Ubereż. 24 maja we wsi Niemodlin w pow. kostopolskim
zamordowano 170 osób. W nocy z 24 na 25 maja 1943 spalono wszystkie dwory i
folwarki w powiecie włodzimierskim. 28 maja 600-osobowy oddział UPA spalił wieś
Staryki i wymordował wszystkich jej mieszkańców. Do lipca 1943 w powiecie
horochowskim dokonano napadów na 23 wsie polskie, w powiecie dubieńskim – na 15,
w powiecie włodzimierskim – na 28 wsi.

Fala napadów rozpoczęta na wschodzie Wołynia przesuwała się systematycznie w
kierunku zachodnim. Eksterminacja ludności polskiej w maju-czerwcu 1943
rozszerzyła się na powiaty dubieński, łucki i zdołbunowski, a w lipcu 1943
objęła wszystkie, poza powiatem lubomelskim, ziemie Wołynia.

Najwięcej mordów dokonano latem 1943. Mordy niejednokrotnie miały miejsce w
niedziele. Ukraińcy wykorzystywali fakt, że ludność polska gromadziła się
podczas mszy w kościołach, więc często kościoły były otaczane, a wierni przed
śmiercią niejednokrotnie torturowani w okrutny sposób (np. przecinanie ludzi na
pół piłą do drewna, wyłupywanie oczu, palenie żywcem).

Na 15 lipca (mając błędne informacje, że antypolska akcja zaplanowana jest na 20
lipca) Armia Krajowa zaplanowała przeprowadzenie antyukraińskiej akcji,
polegającej na likwidacji aktywistów OUN-B, a mającej udaremnić akcję ukraińską.
Całkowitym zaskoczeniem było wcześniejsze rozpoczęcie akcji przez Ukraińców.

Wcześniej polskie podziemie podjęło próbę negocjacji z UPA w celu powstrzymania
fali mordów. Wstępne rozmowy z lokalnym dowódcą SB OUN Szabaturą przeprowadzono
w okolicach Świnarzyna 7 lipca 1943 roku. Na następne spotkanie w dniu 10 lipca
1943 udała się delegacja z pełnomocnikiem Okręgowej Delegatury Zygmuntem Rumlem
ps. „Krzysztof Poręba” na czele oraz przedstawicielem Okręgu Wołyńskiego AK
Krzysztofem Markiewiczem ps. „Czort” i woźnicą Witoldem Dobrowolskim. Markiewicz
znał Szabaturę z czasów szkolnych; w geście dobrej woli Polacy zrezygnowali ze
zbrojnej obstawy. Po przybyciu na miejsce spotkania (wieś Kustycze) wszyscy
trzej zostali przez Ukraińców aresztowani i zabici.

O świcie (godzina 3:00 nad ranem) 11 lipca 1943 oddziały UPA dokonały
skoordynowanego ataku na 99 polskich miejscowości, głównie w powiatach
horochowskim i włodzimierskim pod hasłem Śmierć Lachom. Po otoczeniu wsi, by
uniemożliwić mieszkańcom ucieczkę, dochodziło do rzezi i zniszczeń. Ludność
polska ginęła od kul, siekier, wideł, kos, pił, noży, młotków i innych narzędzi
zbrodni. Polskie wsie po wymordowaniu ludności były palone, by uniemożliwić
ponowne osiedlenie. Była to akcja dobrze przygotowana i zaplanowana. Na przykład
akcję w pow. włodzimierskim poprzedziła koncentracja oddziałów UPA w lasach
zawidowskich (na zachód od Porycka), w rejonie Marysin Dolinka, Lachów oraz w
rejonie Zdżary, Litowież, Grzybowica. Na cztery dni przed rozpoczęciem akcji we
wsiach ukraińskich odbyły się spotkania, na których uświadamiano miejscową
ludność o konieczności wymordowania wszystkich Polaków. Rzeź rozpoczęła się
około godz. 3 rano 11 lipca 1943 od polskiej wsi Gurów, obejmując swoim
zasięgiem: Gurów Wielki, Gurów Mały, Wygrankę, Zdżary, Zabłoćce – Sądową,
Nowiny, Zagaję, Poryck, Oleń, Orzeszyn, Romanówkę, Lachów, Swojczów, Gucin i
inne. We wsi Gurów na 480 Polaków ocalało tylko 70 osób; w kolonii Orzeszyn na
ogólną liczbę 340 mieszkańców zginęło 270 Polaków; we wsi Sądowa spośród 600
Polaków tylko 20 udało się ujść z życiem, w kolonii Zagaje na 350 Polaków
uratowało się tylko kilkunastu.

Również tego dnia rano 20-osobowa grupa napastników weszła w czasie mszy św. do
kościoła w Porycku, gdzie w ciągu trzydziestu minut zabito ok. 100 ludzi, wśród
których były dzieci, kobiety i starcy. Bandyci wymordowali wówczas wszystkich
(ok. 200) Polaków mieszkających w Porycku. Podobne ataki na kościoły
przeprowadzano w innych miejscowościach.

Zabójstw dokonywano z wielkim okrucieństwem. Wsie i osady polskie ograbiono i
spalono. Po dokonanych masakrach do wsi na furmankach wjeżdżali chłopi z
sąsiednich wsi ukraińskich, zabierając całe mienie pozostałe po zamordowanych
Polakach. Główna akcja trwała do 16 lipca 1943. W całym zaś lipcu 1943 celem
napadów stało się co najmniej 530 polskich wsi i osad. Wymordowano wówczas
siedemnaście tysięcy Polaków, co stanowiło kulminację czystki etnicznej na
Wołyniu.

W sierpniu kontynuowano antypolską akcję w miejscowościach, które z różnych
przyczyn ludobójstwo ominęło. Początek miesiąca był względnie spokojny –
prawdopodobnie dano Polakom czas na dokończenie żniw, by można było zagarnąć
gotowe zbiory. Doszło jednak do zbrodni w Leonówce; zginęło około 150 Polaków.
Do zmasowanej akcji przypominającej atak z 11 lipca doszło w dniach 28-31
sierpnia, kiedy zaatakowano 85 miejscowości, głównie w powiatach kowelskim,
włodzimierskim i nietkniętym dotąd przez rzezie powiecie lubomelskim. 29
sierpnia UPA przeprowadziła akcję we wsiach Ostrówki i Wola Ostrowiecka w
powiecie lubomelskim. Zabito wszystkich Polaków, spalono wszystkie budynki,
zrabowano mienie i zwierzęta gospodarskie. W wyniku tej akcji we wsi Wola
Ostrowiecka zginęło 529 osób, w tym 220 dzieci w wieku do 14 lat, a we wsi
Ostrówki zamordowano 438 osób, w tym 246 dzieci do lat 14. Łącznie w sierpniu
1943 dokonano napadów na 301 miejscowości i zamordowano co najmniej 8280
Polaków.

Po okresie względnego uspokojenia sytuacji w październiku-listopadzie 1943, pod
koniec roku, szczególnie w czasie świąt Bożego Narodzenia na terenach całego
Wołynia nastąpiła nowa fala zbrojnych antypolskich akcji nacjonalistów
ukraińskich. Grupy UPA, wspomagane przez miejscową ludność ukraińską, uderzyły
na skupiska ludności polskiej i bazy samoobrony w powiatach: rówieńskim, łuckim,
kowelskim i włodzimierskim (tzw. „krwawe świętowanie”).

Do ostatniej fali napadów na Wołyniu doszło na początku 1944 r. Korzystając z
wycofywania się garnizonów niemieckich przed zbliżającą się Armią Czerwoną,
oddziały UPA i bojówki OUN atakowały pozbawioną obrony polską ludność. 2 lutego
1944 na drodze między Kuśkowcami Wielkimi a Śniegorówką zamordowano 129
uchodźców z Łanowiec. 13 lutego w kilku miejscowościach położonych w pobliżu
Włodzimierza Wołyńskiego zabito łącznie około 140 Polaków. W tym samym miesiącu
w klasztorze w Wiśniowcu bojówka SB OUN zamordowała około 300 osób, głównie
kobiet i dzieci.

Wiosną 1944 oddziały UPA przeniosły ciężar swych działań na ziemię lwowską i
Podole, liczniej niż Wołyń zamieszkane przez Polaków. Ponadto na lewym brzegu
Bugu doszło do eskalacji partyzanckich walk polsko-ukraińskich.

Drugą dużą bazę zorganizowano w Przebrażu. Wieś zamieniono w obóz warowny. Siły
samoobrony stanowił batalion w składzie 4 kompanii. W organizacji samoobrony,
uzbrojeniu i przeszkoleniu jej członków pomocy udzielił Inspektorat Łuck AK.
Latem 1943 siły w Przebrażu to już siedem kompanii i szwadron zwiadu konnego.
Ogółem około 1000 ludzi stanęło pod bronią.

W rejonie na południu od Kowla zorganizowano placówki samoobrony we wsiach:
Zasmyki, Janówka, Radomle, Lityń, Ossa, Wierzbiczno, Suszybaba, Lublatyn,
Zielona, Różyn, Stara i Nowa Dąbrowa.

Na północ od Włodzimierza Wołyńskiego utworzono samoobronę we wsiach:
Spaszczyzna, Wodzinów, Wodzinek, Bielin, Sieliski, Aleksandrówka, Marianówka. Do
największych baz samoobrony należały: Przebraże, Huta Stepańska, Pańska Dolina,
Stara Huta, Zasmyki, Bielin. Mniejsze ośrodki nie wytrzymały naporu ukraińskich
nacjonalistów i zostały zniszczone. Tylko z niektórych mieszkańcy wsi zdołali
przedostać się do miast lub większych ośrodków samoobrony.

Ta taktyka nie zapobiegała mordom, dlatego też w lipcu 1943 Okręgowa Delegatura
Rządu na Wołyniu wydała instrukcje o tworzeniu baz samoobrony i oddziałów
partyzanckich. Była to inicjatywa spóźniona, gdyż w lipcu 1943 ofiarami
ludobójstwa padło już około 30 tys. polskiej ludności cywilnej. Z powstałych
pojedynczych placówek samoobrony do wkroczenia na tereny Wołynia przetrwało
tylko kilkanaście, natomiast w przypadku większych baz samoobrony (składających
się z kilku sąsiednich wsi polskich otoczonych różnego rodzaju umocnieniami
polowymi) wspomaganych przez oddziały partyzanckie na ogólną liczbę 16, rozbite
przez UPA zostały tylko dwie. W styczniu 1944 z oddziałów partyzanckich na tym
terenie utworzono 27 Wołyńską Dywizję Piechoty. Powstanie samoobrony na Wołyniu
poważnie ograniczyło rozmiary polskich strat, ale nie zapobiegło ludobójstwu
Polaków.

Jeszcze w roku 1943 część Polaków, która ocalała z napadów na swoje wsie i
wstąpiła do oddziałów niemieckiej policji (ok. 1200 osób) bądź do radzieckich
oddziałów partyzanckich, dokonywała – w ramach nowych jednostek – pacyfikacji
wsi ukraińskich. W rezultacie w tekstach propagandowych OUN i UPA pojawiły się
oskarżenia Polaków o kolaborację z ZSRR i III Rzeszą.

Na początku stycznia 1944 roku po przekroczeniu przez Armię Czerwoną
przedwojennej granicy Polski dowództwo AK zarządziło mobilizację oddziałów
partyzanckich na Wołyniu i podjęło decyzję o rozpoczęciu akcji „Burza”. 28
stycznia 1944 r. utworzono 27 Wołyńską Dywizję Piechoty AK.

Oprócz działań przeciwko Niemcom dywizja przeprowadziła 16 większych akcji
bojowych przeciw oddziałom UPA, usuwając częściowo zagrożenie dla polskiej
ludności cywilnej na zachodzie Wołynia.

Dokładne określenie liczby Polaków pomordowanych w rzezi wołyńskiej napotykało
przez lata na trudności. Jednym z powodów był fakt, że niektóre miejscowości
zostały zrównane z ziemią, a wszyscy ich mieszkańcy wymordowani. Mordów
dokonywano na terenach ogarniętych wojną partyzancką i chaosem; często zbrodni
nikt nie dokumentował. Wielu świadków, którzy ocaleli z rzezi, uciekło z terenów
Wołynia bądź zostało wywiezionych na roboty do Rzeszy, skąd później rozproszyli
się po Polsce i świecie. W PRL nie ścigano zbrodni na Wołyniu w konsekwencji
utraty Kresów na rzecz ZSRR, a na prywatne zbieranie świadectw o zbrodniach
zezwolono dopiero w latach 80. Efektem tych starań było wydane w 1990 r.
opracowanie Józefa Turowskiego i Władysława Siemaszki „Zbrodnie nacjonalistów
ukraińskich dokonane na ludności polskiej na Wołyniu 1939-1944”, a następnie
„Ludobójstwo dokonane przez nacjonalistów ukraińskich na ludności polskiej
Wołynia 1939–1945” Władysława i Ewy Siemaszko.

Według badań przeprowadzonych przez Władysława i Ewę Siemaszków, na Wołyniu
liczba udokumentowanych ofiar polskich wyniosła 36 543-36 750 znanych z nazwiska
Polaków oraz dalsze od ok. 13 500 do ponad 23 000 ofiar, których okoliczności
śmierci nie są znane, co daje szacunkową liczbę 50-60 tys. zamordowanych
Polaków. Analogiczną wielkość podają Grzegorz Motyka i Jan Kęsik.

Inni historycy i badacze szacują polskie ofiary rzezi wołyńskiej odpowiednio:
Ryszard Torzecki – 30 000-40 000 osób, Aleksander Korman – 68 700 ofiar, Tadeusz
A. Olszański – 60 000-80 000 ofiar, Józef Turowski – 60 000 ofiar, Wincenty
Romanowski – 70 000 ofiar, Paweł Wieczorkiewicz – 40 000-70 000 ofiar.

W 2010 roku Ewa Siemaszko podwyższyła szacunki polskich ofiar rzezi wołyńskiej,
włącznie z fazą pregenocydalną, do 60 tysięcy.

Liczba 50-60 tys. zamordowanych Polaków na Wołyniu jest obecnie (2006 rok)
uznawana za najbardziej realną przez polskich historyków, z czego 15 tys. do
lipca 1943, zaś 17 tys. w lipcu 1943. Duża grupa ludności polskiej szukała
schronienia w miastach pod opieką Niemców, ok. 5–7 tys. trafiło do partyzantki
sowieckiej. Łączne straty ludności polskiej Wołynia obejmujące zabitych,
rannych, deportowanych (i zamordowanych po aresztowaniu) przez NKWD w latach
1939–1941 na Syberię i do Kazachstanu (ok. 45 tys. ludzi), zamordowanych przez
NKWD w więzieniach w Łucku, Równem i pomniejszych w czerwcu 1941 (po agresji III
Rzeszy na ZSRR – p. ks. Władysław Bukowiński), wywiezionych na roboty do Niemiec
(do czerwca 1943 – 25 tys. Polaków), zamordowanych w czasie pacyfikacji przez
policję niemiecką i uciekinierów wyniosły w okresie 1939–1945 około 150 tysięcy
osób. Polskie podziemie (Okręgowy delegat rządu) w raporcie z 7 października
1943 r. (a więc po największej fali mordów) oceniało liczbę ludności polskiej na
170 tys. skupionej w 11 miastach powiatowych oraz w 25 bazach obronnych.

Część danych opracowanych przez Siemaszków jest podważana przez ukraińskiego
krajoznawcę Jarosława Caruka, który na podstawie własnych badań w rejonie
włodzimierskim twierdzi, że autorzy ci zawyżyli liczbę polskich ofiar o 1916
osób, zaś ilość ofiar ukraińskich zaniżyli o 1184 osoby. Ustalenia Caruka są
kwestionowane przez polskich świadków. Grzegorz Hryciuk krytykuje je za ślady
zbyt daleko posuniętego „literackiego talentu autora”, Grzegorz Motyka wskazuje
na przypisywanie Polakom przez Caruka zbrodni niemieckich. Liczb podawanych
przez Jarosława Caruka nikt nie weryfikował.

Na obszarze województw lwowskiego, tarnopolskiego i stanisławowskiego w
analogicznych napadach zginęło od 20-25 tys. do ok. 70 tys. Polaków, w
województwach poleskim i lubelskim 10-20 tys. – w sumie wraz z wołyńskim
ofiarami czystek etnicznych padło według różnych źródeł 80-100 tys. (Ryszard
Torzecki), około 100 tys. (Grzegorz Motyka), 120 tys. (Czesław Partacz), bądź
nieco ponad 130 tys. (Ewa Siemaszko) osób narodowości polskiej. Łączną liczbę
Ukraińców, którzy zginęli w wyniku polskich działań na tym samym terenie,
Grzegorz Motyka szacuje na 10-15 tys. osób.

Ryszard Szawłowski w artykule Genocidum atrox, publikowanym również jako Trzy
ludobójstwa postawił tezę o równoważności zbrodni dokonanych przez III Rzeszę,
ZSRR i nacjonalistów ukraińskich, przy nadaniu zbrodniom ukraińskim klasyfikacji
wyższej od zbrodni niemieckich i sowieckich, oraz o przyznaniu temu mordowi
specjalnej kwalifikowanej formy ludobójstwa określanej terminem łacińskim
Genocidum atrox (ludobójstwo straszne, okrutne).

Śledztwa w sprawie zbrodni popełnionych przez ukraińskich nacjonalistów na
ludności polskiej Wołynia i Podola prowadzą obecnie terenowe oddziały Instytutu
Pamięci Narodowej.

Oddziałowa Komisja ŚZPNP w Rzeszowie prowadzi „śledztwo w sprawie zbrodni
popełnionych przez nacjonalistów ukraińskich na ludności polskiej zamieszkałej
na terenie pow. przemyskiego w latach 1944-1948”.

Nacjonaliści ukraińscy mordowali także Żydów i Ukraińców nieprzychylnych UPA i
pomagających Polakom oraz likwidowali kolaborantów z okresu pierwszej okupacji
sowieckiej 1939-1941. Wiele ofiar było też wśród osób z małżeństw mieszanych.
Według wyliczeń Siemaszków na Wołyniu w latach 1941–1945 r. z rąk nacjonalistów
ukraińskich zginęło: 846/847 Ukraińców, 1210 Żydów, 342 Czechów, 135/136 Rosjan
i 70 osób jeszcze innej narodowości. Są to jednak dane dalece niepełne.

Natomiast w działaniach odwetowych strony polskiej według Grzegorza Motyki na
Wołyniu zginęło ok. 2-3 tysięcy Ukraińców. Grzegorz Hryciuk szacuje tę wielkość
na 2-2,2 tys. osób, Wołodymyr Serhijczuk mówi ogólnie o „kilku tysiącach”.

Ofiarami czystki etnicznej była również niewielka społeczność polskich Ormian w
Galicji, mordowanych za przywiązanie do polskości (pamiętano, że arcybiskup
ormiański Józef Teodorowicz zdecydowanie opowiadał się za przynależnością Lwowa
do Polski). W dniach 19-21 kwietnia 1944 r. w Kutach nad Czeremoszem na Pokuciu
(zwanych małą stolicą Ormian polskich) zamordowano ok. 500 polskich Ormian i
Polaków.

Oprócz dużej liczby ofiar, antypolskie akcje nacjonalistów ukraińskich i
miejscowej ludności ukraińskiej doprowadziły do olbrzymich strat materialnych na
Wołyniu.

Zdołano ustalić, że tylko na samym Wołyniu (bez obszaru Małopolski Wschodniej) z
ogólnej liczby 1150 wiejskich osad polskich, w których znajdowało się 31 tys.
zagród, oddziały ukraińskie zniszczyły 1048 osiedli i 26 167 zagród. Ponadto z
252 wołyńskich kościołów i kaplic zniszczone zostały 103 obiekty.

Już 16 października 1943 r. dowódcy Okręgu Wojskowego UPA Turiw nakazywali swoim
oddziałom blokady gospodarcze miast, tak aby zabrakło w nich chleba dla
uchodźców i usuwanie śladów polskości poprzez rozbieranie bądź palenie domów.
Dalsze usuwanie materialnych przejawów obecności Polaków na Wołyniu było
przeprowadzane zgodnie z rozkazem OUN z 2 lutego 1944 r.

Wspólne ustalenia podczas konferencji naukowych z udziałem polskich i
ukraińskich historyków w 1999 r. doprowadziły do konkluzji, że sowieckie służby
specjalne (NKWD i GRU) przyczyniały się do podsycania i rozwijania antagonizmów
polsko-ukraińskich. Uznano, że zakres zaangażowania sowieckich służb specjalnych
i hipotezy w tym zakresie są jednak nie do rozstrzygnięcia bez dostępu do
dokumentacji tych służb, znajdującej się w utajnionych zbiorach specjalnych
Federacji Rosyjskiej.

Teza o podsycaniu wzajemnych stosunków polsko-ukraińskich przez Sowietów jest
kwestionowana przez Grzegorza Hryciuka, który nie widzi możliwości prowokacji
sowieckiej czy niemieckiej przy podejmowaniu decyzji o czystce etnicznej. Także
według ostatnich stwierdzeń (2011) Grzegorza Motyki hipotezę o prowokacji
sowieckiej przy podejmowaniu decyzji o czystce etnicznej należy stanowczo
odrzucić. Nie ma żadnego udokumentowanego przypadku napadu przebranych za UPA
enkawudzistów na jakąkolwiek polską wieś. Również prokurator Piotr Zając z
departamentu Ścigania Zbrodni Przeciwko Narodowi Polskiemu uważa, że rozkaz
eksterminacji zapadł w środowiskach przywódczych OUN-UPA, a kolejnymi
pozostałymi determinującymi ludobójstwo był: masowy udział zaagitowanych chłopów
ukraińskich w rzeziach i ukraiński nacjonalizm. Jak zauważył Timothy Snyder,
podobna sytuacja społecznościowa i historyczna była na terenie obecnej
Białorusi, tam jednak nie doszło do czystek na Polakach. Różnicę stanowiła
ideologia nacjonalistyczna, która była nierozpowszechniona wśród Białorusinów.

9 lipca 2016 uczestniczący w szczycie NATO w Warszawie prezydent Ukrainy Petro
Poroszenko złożył przed stołecznym Pomnikiem Rzezi Wołyńskiej hołd ofiarom tego
wydarzenia, klękając przed monumentem.

22 lipca 2016 Sejm RP – w trybie uchwały – ustanowił 11 lipca „Narodowym Dniem
Pamięci Ofiar Ludobójstwa dokonanego przez ukraińskich nacjonalistów na
obywatelach II RP”. Sejm oddał w niej hołd wszystkim obywatelom II
Rzeczypospolitej zamordowanym przez ukraińskich nacjonalistów w latach
1943-1945.

Według Krzysztofa Łady przedstawiona przez OUN-B interpretacja weszła do kanonu
usprawiedliwień rzezi wołyńskiej i była powielana w wielu publikacjach po II
wojnie światowej.

W okresie istnienia ZSRR historycy działający w Ukraińskiej SRR nie mogli
prowadzić rzetelnych badań nad działalnością UPA z powodu przemilczania jej
udziału w walce z III Rzeszą; podobnie sytuacja wyglądała w odniesieniu do badań
nad działalnością AK. W związku z tym faktem, zdaniem Ihora Iljuszyna,
historiografia niepodległej Ukrainy odziedziczyła po wymienionej epoce
zniekształcony obraz obydwu formacji.

17 lutego 2003 roku we Lwowie odbyło się spotkanie tzw. „okrągłego stołu”, które
zgromadziło najważniejszych ukraińskich historyków i działaczy społecznych.
Podczas obrad na tym spotkaniu ogłoszono, że: „podstawowymi winowajcami
ukraińsko-polskiej wojny w tym czasie był przedwojenny rząd totalitarnej Polski,
który stosował etniczne czystki przeciwko Ukraińcom i na zwolnionych ziemiach
prowadził politykę kolonizacyjną” (zob. Akcja polonizacyjno-rewindykacyjna 1938
roku), a także „swoją negatywną rolę odegrał polski rząd emigracyjny w Londynie,
który jako wstępny warunek strony polskiej w rozmowach ze strona ukraińską
wysunął nie do przyjęcia wymóg uznania Polski w granicach do 1939”. Z taką
interpretacją faktów nie zgodził się Władysław Filar, który określił taki punkt
widzenia ukraińskich uczonych jako „płytki merytorycznie, odbiegający od prawdy
historycznej”, a nazywanie przez nich ówczesnych wydarzeń na Wołyniu mianem
„ukraińsko-polskiej wojny”, uznał jednoznacznie za błędne, pisząc: „To nie były
walki polsko-ukraińskie, a rzeź bezbronnych i niewinnych ludzi, to eksterminacja
ludności polskiej”. Władysław Filar zarzucił także „wybielanie” faktów
konkretnym ukraińskim historykom, m.in.: Lwu Szankowskiemu i Petro Poticznemu.
Zdaniem Filara podobną postawę prezentuje także Jarosław Pełenski.

Bezpośrednio przed obchodami 60. rocznicy rzezi wołyńskiej na Ukrainie został
wydany list otwarty podpisany przez grupę intelektualistów ukraińskich, w którym
zwrócili się oni z prośbą o wybaczenie do Polaków, „których losy zniszczył
ukraiński oręż”. Rok wcześniej ukraiński historyk i polityk Wołodymyr Łytwyn w
swojej pracy Tysiacza rokiw susidstwa i wzajemodiji, prawdopodobnie jako
pierwszy polityk ukraiński, zgodził się na przedstawienie wydarzeń rzezi
wołyńskiej jako akcji noszącej cechy „czystki etnicznej”.

Zdaniem Ihora Iljuszyna we współczesnej historiografii ukraińskiej nadal spotyka
się autorów, którzy opisując stosunki polsko-ukraińskie w czasie II wojny
światowej ujmują zagadnienie jednostronnie antypolsko; Iljuszyn wymienia wśród
nich Wołodymyra Serhijczuka oraz Andrija Bolanowskiego. Autor ten podkreśla
również, iż w historiografii ukraińskiej zauważalne są także prace wartościowe,
cechujące się bardziej wyważoną i głębszą interpretacją, chociaż nadal
nacechowaną patriotycznie. Wymienia tu publikacje Jarosława Isajewycza,
Jarosława Hrycaka, Feodosija Steblija, Walerija Smolija i Bohdana Hudia.

Jarosław Hrycak określił w 2004 rzeź wołyńską jako „chrzest bojowy” UPA,
równocześnie zaś zbrodnię wojenną i działanie absurdalne z punktu widzenia
polityczno-militarnego.

Według Grzegorza Motyki publikacje ukraińskie poświęcone tematyce UPA skupiają
się na jej walce z ZSRR i Niemcami hitlerowskimi, marginalizując problem
stosunku tej organizacji do Polaków.



https://pl.wikipedia.org/wiki/Manchester_United_F.C.

Manchester United Football Club (bryt. wym. [?mant??st? ju'na?t?d]) – angielski
klub piłkarski z siedzibą w Manchesterze. Występuje w Premier League, której był
jednym z założycieli w 1992 roku.

Zespół powstał w 1878 roku jako Newton Heath LYR Football Club. W 1902, dziesięć
lat po dołączeniu do The Football League i sześć lat przed pierwszym
mistrzostwem kraju, był blisko bankructwa i zmienił swoją nazwę na obecną. W
1910 roku Manchester United przeniósł się na Old Trafford, na którym do dziś
rozgrywa swoje spotkania (jest trzecim pod względem wielkości stadionem
piłkarskim w Wielkiej Brytanii). Klub pod wodzą Matta Busby’ego zdobył Puchar
Europy w 1968 roku i było to pierwsze zwycięstwo dla Anglii w tych rozgrywkach.
Sukces przypadł dziesięć lat po monachijskiej katastrofie lotniczej, w której
śmierć poniosło wielu pasażerów, w tym ośmiu zawodników pierwszej drużyny. 6
listopada 1986 roku trenerem zespołu został Alex Ferguson, który podczas swojej
26-letniej pracy sięgnął po najwięcej sukcesów w historii klubu.

Manchester United jest jednym z najbardziej utytułowanych brytyjskich klubów
piłkarskich – dwudziestokrotnie zostawał mistrzem Anglii, zdobył także 12
Pucharów Anglii i pięciokrotnie triumfował w rozgrywkach o Puchar Ligi. Ponadto
jest jedną z najbogatszych i najpopularniejszych drużyn na świecie. Największymi
rywalami piłkarzy z Old Trafford są: Liverpool, Arsenal, Manchester City oraz
Leeds United. W 1991 roku klub znalazł się na London Stock Exchange, a w maju
2005 został kupiony za prawie 800 milionów funtów przez rodzinę Glazerów.

Manchester United jest marką światową ocenianą przez Forbes na 2,81 miliarda
dolarów, co plasuje go na trzecim miejscu wśród klubów piłkarskich, za Realem
Madryt i Barceloną.

Manchester United został założony w 1878 jako Newton Heath LYR Football Club
przez pracowników wagonowni kolei Lancashire i Yorkshire w Newton Heath.
Początkowo rozgrywał mecze przeciwko innym wydziałom i przewoźnikom kolejowym, a
w 1888 został jednym z założycieli The Combination – regionalnej ligi
piłkarskiej. Po jednym sezonie rozgrywki rozpadły się, a zespół dołączył do nowo
powstałej Football Alliance, która była rozgrywana przez trzy lata, zanim
połączyła się z the Football League. Z tego powodu sezon 1892/1893 drużyna
rozpoczęła w First Division. W tym samym czasie stała się niezależna od
przewoźnika kolejowego i zmieniła nazwę na Newton Heath Football Club. Po dwóch
sezonach występów w First Division spadła do Second Division.

W styczniu 1902 klub otrzymał polecenie rozpoczęcia postępowania upadłościowego,
ponieważ jego długi wynosiły 2670 funtów, co odpowiada dzisiejszym 210 tysiącom.
Kapitan zespołu Harry Stafford znalazł czterech biznesmenów, w tym Johna
Henry’ego Daviesa – późniejszego prezesa klubu. Każdy z nich zainwestował 500
funtów w zamian za udział w prowadzeniu Newton Heath, który następnie zmienił
nazwę; 24 kwietnia 1902 oficjalnie powstał Manchester United Football Club. Pod
wodzą Ernesta Mangnalla – trenera United w latach 1903-1912 – zespół zakończył
rozgrywki Second Division w 1906 roku na drugim miejscu i awansował do First
Division. Ligę tę wygrał dwa lata później, pierwszy raz sięgając po mistrzostwo
Anglii. Na początku kolejnego sezonu piłkarze Mangnalla triumfowali w pierwszej
edycji Tarczy Dobroczynności, a rozgrywki zakończyli z pierwszym w historii
zwycięstwem w Pucharze Anglii. W 1911 roku klub po raz drugi zdobył mistrzostwo
kraju, a po zakończeniu kolejnego sezonu Mangnall opuścił Old Trafford i trafił
do Manchesteru City.

W 1922, trzy lata po zakończeniu przerwy w rozgrywkach spowodowanych I wojną
światową, Manchester United spadł do Second Division, gdzie występował do 1925
roku. Ponownie został relegowany w 1931, a trzy lata później zajął najniższe w
historii miejsce w lidze – 20. w Second Division. Po śmierci głównego sponsora
J. H. Daviesa w październiku 1927, sytuacja finansowa Manchesteru United
pogorszyła się do tego stopnia, że klub prawdopodobnie zbankrutowałby, gdyby nie
James W. Gibson, który w grudniu 1931 zainwestował dwa tysiące funtów i przejął
nad nim kontrolę. W sezonie 1938/1939, ostatnim przed wybuchem II wojny
światowej, zespół zajął 14. miejsce w First Division.

W październiku 1945 trenerem Manchesteru United został Matt Busby, który objął
wielką kontrolę nad selekcją zawodników, transferami i sesjami treningowymi.
Busby doprowadził zespół do drugiego miejsca w lidze w 1947, 1948 i 1949, a
także do zwycięstwa w Pucharze Anglii w 1948. Cztery lata później klub zdobył
pierwsze mistrzostwo Anglii od 41 lat. Wygrał także rozgrywki ligowe w 1956 i
1957. Ówczesny Manchester United media określiły mianem „Dzieci Busby’ego”,
ponieważ średnia wieku zawodników wynosiła 22 lata. W 1957 został pierwszym
angielskim zespołem, który uczestniczył w Pucharze Europy, mimo obiekcji ze
strony the Football League, która w poprzednim sezonie odmówiła udziału w tych
rozgrywkach Chelsea. Podczas drogi do półfinału, w którym United przegrali z
Realem Madryt, drużyna odniosła najwyższe zwycięstwo w historii, pokonując 10:0
Anderlecht.

6 lutego 1958, w czasie podróży z ćwierćfinałowego meczu Pucharu Europy z Crveną
zvezdą Belgrad, samolot z zawodnikami Manchesteru United, pracownikami klubu i
dziennikarzami rozbił się podczas startowania po tankowaniu w Monachium. W
katastrofie śmierć poniosły 23 osoby, w tym ośmiu piłkarzy – Geoff Bent, Roger
Byrne, Eddie Colman, Duncan Edwards, Mark Jones, David Pegg, Tommy Taylor i
Billy Whelan. Kilkunastu innych pasażerów zostało rannych.

Szkoleniowiec zespołu rezerw Jimmy Murphy tymczasowo objął pierwszą drużynę,
podczas gdy Busby dochodził do zdrowia. Doprowadził on Manchester United do
finału Pucharu Anglii, w którym przegrał z Boltonem Wanderers 0:2. Z powodu
tragedii jaka spotkała klub, UEFA zaprosiła go do uczestnictwa w kolejnej edycji
Pucharu Europy. Mimo zgody the Football Association, the Football League nie
pozwoliło drużynie uczestniczyć w tych rozgrywkach, ponieważ się do nich nie
zakwalifikowała. W latach 60. Busby przebudował zespół, sprowadzając takich
pilkarzy jak Denis Law, czy Pat Crerand. Wprowadził także kolejną generację
młodych zawodników, z których najbardziej wyróżniał się George Best. Manchester
United zdobył w 1963 roku Puchar Anglii, a w kolejnym sezonie zajął drugie
miejsce w lidze. Rok później udało mu się wygrać rozgrywki ligowe, a sukces ten
powtórzył także w 1967. W następnej kampanii stał się pierwszym angielskim
zespołem, który zdobył Puchar Europy, pokonując w finale 4:1 Benficę. W
ówczesnej drużynie Manchesteru United występowało trzech zdobywców Złotej Piłki
– Bobby Charlton, Denis Law i George Best. Matt Busby w 1969 zrezygnował ze
stanowiska trenera i zastąpił go szkoleniowiec zespołu rezerw, a także były
zawodnik klubu – Wilf McGuinness.

Manchester United w sezonie 1969/1970 zajął ósme miejsce w lidze, a kolejne
rozgrywki rozpoczął słabo. Z tego powodu Busby tymczasowo został trenerem
pierwszego zespołu, a McGuinness powrócił na stanowisko trenera drużyny rezerw.
W czerwcu 1971 zatrudniono Franka O'Farrella, ale w grudniu 1972 zastąpił go
Tommy Docherty. Docherty uchronił Manchester United w tamtych rozgrywkach przed
spadkiem, ale w 1974 już mu się to nie udało. W tym czasie Best, Law i Charlton
opuścili klub. W pierwszym sezonie w drugiej lidze zespół wywalczył awans, a w
1976 dotarł do finału Pucharu Anglii, w którym przegrał z Southampton 0:1. Rok
później triumfował w tym turnieju, pokonując Liverpool 2:1. Niedługo po tym
Docherty został zwolniony, ponieważ wykryto jego romans z żoną klubowego
fizjoterapeuty.

Dave Sexton zastąpił Docherty'ego latem 1977. Do zespołu sprowadził między
innymi Joego Jordana, Gordona McQueena, Gary’ego Baileya i Raya Wilkinsa.
Manchester United przegrał w finale Pucharu Anglii 1979 z Arsenalem 2:3, a
następnie zajął drugie miejsce w lidze w sezonie 1979/1980. Sexton został
zwolniony w 1981, mimo iż zespół wygrał ostatnie siedem meczów pod jego wodzą.
Następca Anglika, Ron Atkinson, zakontraktował Bryana Robsona z West Bromwich
Albion za najwyższą kwotę w historii brytyjskiej piłki nożnej. Nowy trener
doprowadził Manchester United do dwóch zwycięstw w Pucharze Anglii w ciągu
trzech lat (1983 i 1985). W sezonie 1985/1986, w pierwszych 15 meczach, drużyna
odniosła 13 wygranych i dwukrotnie zremisowała. Była z tego powodu faworytem do
tytułu mistrza kraju, ale ostatecznie zajęła czwarte miejsce. W listopadzie
Atkinson został zwolniony.

W dzień zwolnienia Atkinsona do klubu przybył Alex Ferguson (Aberdeen) i jego
asystent Archie Knox. Doprowadzili zespół do 11. miejsca w lidze. Mimo zajęcia
drugiej lokaty w kolejnym sezonie, rok później Manchester United zakończył
rozgrywki ponownie na 11. miejscu. Pojawiły się plotki o planowanym zwolnieniu
Fergusona, ale zwycięstwo nad Crystal Palace w finale Pucharu Anglii 1990
uratowało jego posadę. W kolejnym sezonie Manchester United zdobył Puchar
Zdobywców Pucharów (po finałowym zwycięstwie nad Barceloną 2:1) i wygrał
Superpuchar Europy, pokonując 1:0 Crveną Zvezdę Belgrad.

W letnim okienku transferowym klub pozyskał za sumę 1,8 mln euro Érica Cantonę.
W 1992 zespół po raz drugi z rzędu zagrał w finale Pucharu Ligi Angielskiej –
tym razem zwyciężył 1:0 Nottingham Forest w meczu rozegranym na Wembley. W
sezonie 1992/1993 drużyna po raz pierwszy od 1967 roku została mistrzem Anglii,
a w rozgrywkach 1993/1994 po raz pierwszy od 1957 roku uczyniła to dwa razy z
rzędu; wygrała również Puchar Anglii, przez co udało jej się zdobyć pierwszy w
klubowej historii dublet. Rok później do zespołu dołączył Andrew Cole.

W sezonie 1998/1999 Manchester United został pierwszym klubem, który wygrał
rozgrywki Premier League, Ligę Mistrzów i zdobył Puchar Anglii w jednym sezonie
– tak zwaną „potrójną koronę”. W finale Ligi Mistrzów rozgrywanym na Camp Nou
podopieczni szkockiego trenera przegrywali do 90. minuty z Bayernem Monachium
0:1, ale gole Teddy'ego Sheringhama i Ole Gunnara Solskjæra zapewniły
Manchesterowi United zwycięstwo w doliczonym czasie gry. Zespół sięgnął także po
Puchar Interkontynentalny, po pokonaniu w finale 1:0 Palmeirasu. W uznaniu
zasług Alex Ferguson otrzymał od królowej Elżbiety II tytuł szlachecki.

W 2000 roku kontrakt z klubem podpisał francuski stoper Laurent Blanc. Zespół
prowadzony przez Fergusona wygrał Premier League w 2000 oraz 2001 roku. Mimo, że
do United pozyskano takie gwiazdy jak Ruud van Nistelrooy, Juan Sebastián Verón,
czy Diego Forlán, rozgrywki w kolejnym sezonie zawodnicy zakończyli na drugim
miejscu. Rok później odzyskali jednak tytuł. Latem 2002 roku Ferguson pozyskał
środkowego obrońcę Rio Ferdinanda za rekordową sumę 46 mln euro. W 2004 roku
Manchester United zdobył Puchar Anglii, pokonując w finale na Millennium Stadium
w Cardiff 3:0 Millwall. W letnim okienku transferowym poprzedzającym sezon
2005/06 klub sprowadził Patrice'a Evrę, Parka Ji-Sunga, Nemanję Vidicia oraz
Edwina van der Sara. Niespodziewanie w ówczesnych rozgrywkach po raz pierwszy od
ponad dekady klub nie awansował do fazy pucharowej Ligi Mistrzów. Zajął jednak w
lidze drugie miejsce oraz pokonał Wigan Athletic w finale Pucharu Ligi. W
kolejnych dwóch latach zespół ponownie zostawał mistrzem kraju, a w 2008 wygrał
także Ligę Mistrzów po pokonaniu w finale na moskiewskich Łużnikach Chelsea –
1:1 po dogrywce, 6:5 w rzutach karnych. Był to 759. mecz w barwach „Czerwonych
Diabłów” Ryana Giggsa, który pobił tym samym rekord należący do Bobby’ego
Charltona.

W grudniu zespół wygrał Klubowe Mistrzostwa Świata, a wiosną zdobył trzeci z
rzędu tytuł mistrza kraju i sięgnął po Puchar Ligi. Piłkarze z Old Trafford
wystąpili również w finale Ligi Mistrzów, ale tym razem musieli uznać wyższość
Barcelony, przegrywając na Stadio Olimpico w Rzymie 0:2.

Latem 2009 roku do Realu Madryt za rekordową kwotę 80 milionów funtów został
sprzedany Cristiano Ronaldo. Na jego miejsce sir Alex Ferguson sprowadził Mame
Dioufa, Michaela Owena oraz Antonio Valencię. W 2010 roku, po pokonaniu w finale
Aston Villi, podopieczni Fergusona obronili wywalczony sezon wcześniej Puchar
Ligi.

Po zajęciu drugiego miejsca w sezonie 2009/2010, Manchester United w 2011 roku
wywalczył 19. tytuł mistrzowski. Dotarł także do finału Ligi Mistrzów, w którym
ponownie nie dał rady Barcelonie (porażka 1:3).

Latem 2012 roku klub zakupił napastnika Robina van Persiego. Sezon 2012/2013
zespół zakończył zdobyciem 20. tytułu mistrza Anglii – trofeum zapewnił sobie
cztery kolejki przed końcem rozgrywek (3:0 z Aston Villą). Transfer Holendra na
Old Trafford okazał się znakomitym posunięciem, ponieważ zdobył on 26 bramek i
tym samym został królem strzelców angielskiej ekstraklasy. W tym samym sezonie
United odpadli w 1/8 finału Ligi Mistrzów z Realem Madryt (1:1 w Madrycie, 1:2 w
Manchesterze) oraz w ćwierćfinale FA Cup z Chelsea (2:2 w Manchesterze, 0:1 w
Londynie).

8 maja 2013 Alex Ferguson podjął decyzję, że po zakończeniu sezonu zakończy
pracę w Manchesterze United. 1 lipca 2013 zastąpił go David Moyes, dotychczasowy
menedżer Evertonu F.C. .

9 maja 2013 ogłoszono, że nowym trenerem Manchesteru United został David Moyes.
Pierwszym transferem Szkota na stanowisku menedżera był Guillermo Varela.
Urugwajski obrońca został zakupiony za 2,8 mln euro z Club Atlético Penarol. Tuż
przed zamknięciem okienka transferowego do klubu sprowadzono belgijskiego
pomocnika Marouane Fellainiego za kwotę 27,5 mln funtów. Wraz z odejściem sir
Alexa Fergusona karierę piłkarską zakończył Paul Scholes. 11 sierpnia 2013 roku
gracze United pokonali 2:0 Wigan Athletic i tym samym wywalczyli Tarczę
Wspólnoty. Było to pierwsze i zarazem ostatnie trofeum zdobyte z Moyesem. 22
września na Etihad Stadium Manchester United zmierzył się w meczu derbowym z
Manchesterem City. Zawodnicy z Old Trafford zostali pokonani 1:4. Jedyną bramkę
zdobył w 87. minucie meczu Wayne Rooney. W zimowym oknie transferowym klub
pozyskał hiszpańskiego pomocnika Juana Matę za rekordową w historii klubu kwotę
37,1 mln funtów. Hiszpan zadebiutował w wygranym przez United 2:0 meczu z
Cardiff City. 25 marca 2014 na stadionie Manchesteru United drugi raz w sezonie
odbyły się derby miasta. Mecz i tym razem zakończył się porażką „Czerwonych
Diabłów” (0:3). 22 kwietnia Moyes został zwolniony przez zarząd z funkcji
menedżera pierwszej drużyny. Powodem tej decyzji były słabe wyniki zespołu.
Prowadzona przez niego jedenastka zajęła dopiero siódme miejsce w ligowej
tabeli, nie kwalifikując się nawet do Ligi Europy. Tymczasowym następcą Szkota
został Ryan Giggs. Kilka tygodni później na stanowisku zakontraktowano Louisa
van Gaala.

19 maja 2014 roku zarząd klubu ogłosił nazwisko nowego szkoleniowca – Louisa van
Gaala. Asystentem Holendra został Ryan Giggs, który po 24 latach gry dla
„Czerwonych Diabłów” zakończył piłkarską karierę. Pierwszym transferem trenera
był hiszpański pomocnik Ander Herrera. Klub pozyskał go za sumę 29 milionów
funtów z Athleticu Bilbao. Debiut pod wodzą menedżera miał miejsce 24 lipca
2014, gdy Manchester United w spotkaniu towarzyskim pokonał Los Angeles Galaxy
7:0. 26 sierpnia 2014 roku pozyskano pomocnika Ángela Di Maríę za kwotę 59,7 mln
funtów – Argentyńczyk został przy tym najdrożej kupionym piłkarzem na Wyspach
Brytyjskich. Kolejnym nabytkiem okazał się Kolumbijczyk Radamel Falcao, którego
wypożyczono z możliwością pierwokupu. W tym samym okienku zakontraktowano
również Luka Shawa oraz Daleya Blinda; w styczniu piłkarzem United został Víctor
Valdés. W swoim premierowym sezonie van Gaal zajął 4. miejsce w Premier League,
doszedł do ćwierćfinału Pucharu Anglii (przegrywając 1:2 z Arsenalem) oraz
odpadł w II rundzie Pucharu Ligi, ulegając MK Dons 0:4.

Przed rozpoczęciem kolejnych rozgrywek nabytkiem transferowym został Memphis
Depay, a po nim do klubu dołączyli: Matteo Darmian, Bastian Schweinsteiger,
Morgan Schneiderlin, Sergio Romero oraz Anthony Martial. Sezon 2015/2016
zakończył się zwycięstwem Manchesteru United w rywalizacji o Puchar Anglii. W
finale zawodnicy z Old Trafford pokonali Crystal Palace 2:1 po dogrywce. W
Premier League zajęli 5. miejsce, odpadli w 1/8 finału Pucharu Ligi z
Middlesbrough (0:0 po dogrywce, 1:3 w rzutach karnych). Przygodę z Ligą Mistrzów
zakończyli na fazie grupowej; „Czerwone Diabły” zajęły 3. miejsce, premiowane
automatycznym awansem do 1/16 finału Ligi Europy – odpadły tam jednak na etapie
1/8 turnieju, ulegając w dwumeczu 1:3 Liverpoolowi.

27 maja 2016 roku oficjalna strona internetowa klubu poinformowała, że José
Mourinho objął stanowisko menedżera pierwszej drużyny Manchesteru United.
Pierwszym transferem nowego trenera był pozyskany z Villarreal, Eric Bailly.
Następnie zakontraktowani zostali Zlatan Ibrahimović, Henrich Mychitarian oraz
Paul Pogba. W roli szkoleniowca Portugalczyk zadebiutował 16 lipca 2016 roku w
wygranym 2:0 towarzyskim meczu z Wigan Athletic.

* Zwycięzca nie został rozstrzygnięty i puchar wręczono obydwu finalistom
(wspólny puchar).

Logotyp klubu wywodzi się z herbu rady Manchesteru, mimo że pozostał z niego
tylko statek. Diabeł pochodzi od przydomku zespołu – „Czerwone Diabły”;
znajdował się on na programach meczowych i szalikach w latach 60., a na herbie
pojawił się w 1970, chociaż na koszulkach do 1971 roku nie było znaku klubu.

Na zdjęciu zespołu Newton Heath z 1892 roku piłkarze nosili czerwono-białe
koszulki i niebieskie spodenki. W latach 1894–1896 koszulki były zielone i
złote, a później zostały zastąpione przez białe, noszone wraz z niebieskimi
spodenkami. Po zmianie nazwy klubu w 1902, barwy zespołu również przearanżowano.
Od tego czasu piłkarze nosili czerwone koszulki, białe spodenki i czarne getry.
Do 1922 w trykocie poczyniono tylko kilka zmian. Wówczas barwę koszulek
zmieniono na białą, a wokół szyi dodano czerwony kształt w kształcie litery „V”.
Podobny trykot użyto w finale Pucharu Anglii w 1909. Takie koszulki noszono
przez następne pięć lat. W 1934 piłkarze nosili koszulki w wiśniowo-białe pasy,
ale w następnym sezonie powrócono do czerwonego stroju. W latach 1959–1965
czarne getry zostały zmienione na białe, a przez następne sześć lat na czerwone.
W 1971 roku postanowiono powrócić do czarnych. Piłkarze noszą obecnie jednolite
czerwone koszulki, białe spodenki z czerwonymi pasami po bokach oraz czarne
getry.

Podczas wyjazdowych spotkań piłkarze Manchesteru United nosili najczęściej białe
koszulki, czarne spodenki i białe getry, ale były od tego wyjątki. W kampanii
1995/1996 piłkarze ubrani byli na zielono, ale po pięciu spotkaniach zmieniono
barwy, ponieważ zawodnicy mieli trudności ze znajdowaniem się nawzajem na
boisku. W sezonie 1999/2000 koszulki były granatowe z małymi srebrnymi paskami.
Rok później, z okazji stulecia nazwy „Manchester United”, w sprzedaży był
dwustronny biało-złoty wyjazdowy trykot, chociaż ten używany przez piłkarzy taki
nie był. W rozgrywkach 2011/2012 wyjazdowy trykot składał się z koszulek w
czarno-niebieskie paski oraz czarnych spodenek i getrów.

Trzeci strój często był niebieski, tak jak w sezonie 2008/2009, kiedy to
świętowano 40. rocznicę zdobycia pierwszego w historii klubu Pucharu Europy.
Wyjątkami były między innymi koszulki w niebiesko-białe paski noszone w sezonie
1995/1996, czarny trykot trzy lata później oraz białe koszulki z
czarno-czerwonymi małymi paskami w latach 2003–2005.

Zespół Newton Heath początkowo rozgrywał swoje spotkania na North Road, który
znajdował się blisko zajezdni kolejowej; jego pojemność wynosiła 12 tysięcy, ale
władze uznały, że nie nadaje się na występy w The Football League. W 1887 roku
przeprowadzono kilka renowacji, a cztery lata później klub dzięki niewielkim
oszczędnościom zakupił dwie trybuny, mogące pomieścić po tysiąc osób każda. Nie
ma danych co do liczby kibiców na wielu pierwszych meczach na Norh Road, ale
największą frekwencję odnotowano 4 marca 1893 roku. Wówczas na ligowy mecz z
Sunderlandem przyszło około 15 tysięcy kibiców. Podobna liczba osób oglądała
towarzyskie spotkanie z Gorton Villą 5 września 1889 roku.

W czerwcu 1893 roku właściciele North Road zmusili klub do opuszczenia obiektu,
ponieważ uznali, że nie powinien on pobierać opłat za wstęp na mecze. Następnie
Newton Heath przeniósł się na Bank Street. Początkowo obiekt ten nie posiadał
trybun, ale przed rozpoczęciem sezonu 1893/1894 wybudowano dwie – jedną wzdłuż
boiska, a drugą za jedną z bramek. Pierwszy ligowy mecz na nowym stadionie
zespół rozegrał 1 września 1893 roku, kiedy to pokonał 3:2 Burnley. Alf Farman
zdobył wszystkie trzy gole, a spotkanie oglądało 10 tysięcy osób. Na następne
ligowe spotkanie z Nottingham Forest, które rozegrano trzy tygodnie później,
były gotowe już pozostałe trybuny. W październiku 1895 roku, tuż przed wizytą
Manchesteru City, klub zakupił od zespołu rugby league Broughton Rangers trybunę
mogącą pomieścić 2 tysiące kibiców. Jednak z powodu warunków atmosferycznych
derbowe spotkanie obejrzało tylko 12 tysięcy osób.

W 1902 roku Bank Street został tymczasowo zamknięty przez sąd, ale kapitan
zespołu Harry Stafford uzbierał wystarczająco pieniędzy, by zapłacić za następne
wyjazdowe spotkanie z Bristol City i znaleźć tymczasowy stadion w Harpurhey na
mecz rezerw z Padiham. Następnie nowy prezes Newton Heath, J.H. Davies, zapłacił
500 funtów za postawienie nowej trybuny z miejsami siędzącymi, która może
pomieścić tysiąc fanów. W przeciągu czterech lat stadion obudowano kolejnymi
trybunami i obiekt mógł pomieścić około 50 tysięcy widzów.

Po pierwszym tytule mistrza kraju w 1908 roku i zdobyciu Pucharu Anglii rok
później Davies przyznał, że nie będzie można rozbudować Bank Street do stanu,
jaki sobie wymarzył; w lutym 1909 roku, sześć tygodni przed finałem Pucharu
Anglii, klub przeniósł się na Old Traford, wcześniej zakupując ziemię za około
60 tysięcy funtów. Architekt Archibald Leitch otrzymał budżet w wysokości 30
tysięcy na konstrukcję obiektu; początkowe plany zakładały, że jego pojemność
będzie wynosić 100 tysięcy, ale ograniczenia finansowe zmusiły do jej
zmniejszenia – do liczby 77 tysięcy. Stadion wybudował Messrs Brameld and Smith
of Manchester. Największą frekwencję odnotowano 25 marca 1939 roku, kiedy to
półfinał Pucharu Anglii między Wolverhampton Wanderers a Grimsby Town obejrzało
76 962 widzów.

Większość stadionu została zburzona na skutek bombardowań podczas II wojny
światowej. Po wojnie klub otrzymał rekompensatę w wysokości 22 278 funtów.
Podczas odbudowy obiektu zespół rozgrywał mecze na Maine Road, który należał do
Manchesteru City; United zobowiązali się płacić 5 tysięcy funtów rocznie oraz
odprowadzać część zysków. Na Old Trafford później zamontowano także dachy –
pierwszy z nich pojawił się nad Stretford End, a kolejny na trybunach północnej
i wschodniej. Dachy były wspierane przez filary, które przeszkadzały w oglądaniu
meczów niektórym kibicom i ostatecznie zastąpiono je wspornikami. Stretford End
był ostatnią trybuną, na której je zamontowano. Odbudowę dachu na tej części
stadionu zakończono dopiero przed sezonem 1993/1994. 25 marca 1957 roku po raz
pierwszy zastosowano cztery pylony o wysokości 55 metrów, na których znajdowały
się po 54 reflektory. Ich budowa kosztowała 40 tysięcy funtów. Zdemontowano je w
1987 roku i od tego czasu stadion oświetlany jest przez system znajdujący się na
dachu każdej z trybun.

Z powodu wymagań Raportu Taylora w 1993 roku pojemność Old Trafford musiała
zostać zmniejszona do około 44 tysięcy. Dwa lata później północna trybuna
została zmieniona na trzypoziomową, dzięki czemu spotkania mogło oglądać o 11
tysięcy osób więcej. Po zakończeniu sezonu 1998/1999 rozbudowano także trybuny
zachodnią i wschodnią, co zwiększyło pojemność Old Trafford do 67 tysięcy. Od
lipca 2005 roku do maja następnego roku na północno-zachodnim i
północno-wschodnim rogach stadionu zamontowano kolejne 8 tysięcy miejsc
siedzących. Część z nich użyto 26 marca 2006 roku, kiedy to mecz z Birmingham
City obejrzało 69 070 widzów, ustanawiając tym samym nowy rekord Premier League.
Został on wyśrubowany 31 marca 2007 roku. Wówczas na mecz z Blackburn Rovers
przyszło 76 098 fanów. Jedynie 114 krzesełek, tj. 0,15% pojemności stadionu,
było wolnych. W 2009 roku z powodu reorganizacji miejsc siedzących pojemność
stadionu zmalała do 75 957.



https://pl.wikipedia.org/wiki/Antonio_Conte

Antonio Conte (ur. 31 lipca 1969 w Lecce) – włoski trener piłkarski i były
piłkarz występujący na pozycji pomocnika, reprezentant Włoch. Od 2016 roku
trener angielskiej Chelsea.

Wychowanek miejscowego klubu US Lecce. 6 kwietnia 1986 zadebiutował w Serie A na
pozycji pomocnika w meczu przeciwko Pisa Calcio (1:1), mając wtedy 16 lat, 8
miesięcy i 13 dni. Swoją pierwszą bramkę w Serie A strzelił 11 listopada 1989
roku w meczu Napoli-Lecce (3:2).

Latem 1991 został kupiony za 7 milionów lirów do Juventusu, a 17 listopada 1991
debiutował w koszulce Juve w meczu derbowym w Torino FC. Z Juventusem odnosił
wiele sukcesów, między innymi pięć razy zdobył mistrzostwo Włoch, w 1993 roku
wygrał Puchar UEFA, a w 1996 Ligę Mistrzów. W 1996 roku, po odejściu Gianluca
Vialliego i Fabrizio Ravanelliego, został kapitanem drużyny. W sezonie 2001/02
przez coraz mniejsze wyjście w podstawowym składzie Juventusu stracił opaskę
kapitana na rzecz Alessandro Del Piero. 4 kwietnia 2004 r. rozegrał ostatni mecz
w Serie A na San Siro przeciwko Interowi (3:2). W 2004 Conte zakończył karierę
piłkarską.

27 maja 1994 debiutował w reprezentacji Włoch w meczu towarzyskim przeciwko
Finlandii (2:0). Występował w meczach ćwierćfinałowym i półfinałowym MŚ 1994,
ale nie zagrał w finale z Brazylią (0:0, k.2:3). Przez kontuzję był zmuszony nie
grać w Euro 1996. 27 marca 1999 strzelił pierwszego gola w meczu eliminacyjnym
do mistrzostw Europy przeciwko Danii (2:1). Brał udział w Euro 2000. 24 czerwca
2000 zagrał swój ostatni mecz w koszulce Suadra Azzurri w ćwierćfinale Euro
przeciwko Rumunii (2:0).

W latach 2005–2006 był drugim trenerem Sieny, w latach 2006–2007 był
szkoleniowcem AC Arezzo, a w 2007 rozpoczął pracę z AS Bari. W 2009 wygrał z nią
rozgrywki Serie B i awansował do pierwszej ligi. Po zakończeniu rozgrywek
odszedł jednak z zespołu z powodu braku porozumienia z kierownictwem Bari w
sprawie planów transferowych. 21 września 2009 Conte został szkoleniowcem
Atalanty Bergamo zastępując Angelo Gregucciego. Pracował tam do stycznia 2010
roku, po czym złożył rezygnację. 23 maja 2010 Conte został trenerem Sieny. Rok
później objął stanowisko szkoleniowca drużyny, w której występował jako piłkarz
– Juventusu. 6 maja 2012, na jedną kolejkę przed zakończeniem sezonu, zdobył w
roli szkoleniowca Juve tytuł Mistrza Włoch, wygrywając z Cagliari 2-0. 15 lipca
2014, Conte zrezygnował z funkcji trenera Juventusu Turyn, z powodu polityki
transferowej.

Po zakończeniu EURO 2016 Antonio Conte pełni funkcję szkoleniowca Chelsea FC.
Podpisany kontrakt jest ważny przez 3 lata.



https://pl.wikipedia.org/wiki/Malta

Malta, Republika Malty (malt. Repubblika ta’ Malta, ang. Republic of Malta) –
wyspiarskie państwo-miasto położone w Europie Południowej, na Morzu Śródziemnym,
około 80 km na południe od Włoch. Obejmuje archipelag Wysp Maltańskich, jednakże
większość ludności mieszka na głównej wyspie, w zespole miejskim Valletty –
stolicy Malty.

Malta ma długą historię sięgającą tysięcy lat. Cywilizacja na Malcie zaczęła
rozwijać się ponad 7000 lat temu. W jaskini Għar Dalam odnaleziono ceramikę
stworzoną przez człowieka z około 5000 r. p.n.e. Pierwsze większe budowle na
Malcie – megalityczne świątynie zaczęto budować około 3600 r. p.n.e. Są one
najstarszymi stojącymi budowlami w Europie i na świecie, są starsze niż piramidy
w Egipcie. W podobnym okresie powstało Hypogeum Ħal Saflieni. Spuścizną tych
budowli jest kilkanaście ruin, z czego siedem zostało wpisane na listę
światowego dziedzictwa UNESCO. Przez następne wieki wyspy maltańskie były pod
panowaniem m.in. Fenicjan i Kartaginy (800–218 p.n.e.), Starożytnego Rzymu (218
p.n.e. – 870 n.e.), Arabów (870–1091), Hrabstwa i Królestwa Sycylii (1091–1530),
Zakonu Maltańskiego (1530–1798) oraz Wielkiej Brytanii (1800–1964/1974). Losy
wysp maltańskich mają dziś odzwierciedlenie w kulturze, języku i architekturze,
czego przykładem jest Valletta z 320 zabytkami, czyniąc ją jednym z najbardziej
zagęszczonych obszarów zabytkowych na świecie. Także ona została wpisana na
listę światowego dziedzictwa UNESCO.

Współczesna Malta jest krajem rozwiniętym o bardzo wysokim wskaźniku rozwoju
społecznego, dobrej jakości życia (w rankingu plasuje się pomiędzy Niemcami,
Słowenią a Wielką Brytanią) i wysokim wskaźniku zadowolenia z życia (14 miejsce
na świecie). Jest członkiem Unii Europejskiej oraz kilkunastu organizacji
międzynarodowych, w tym ONZ, OBWE i Wspólnoty Narodów. Obowiązującą walutą jest
euro. Językami urzędowymi są maltański i angielski. Malta leży w strefie klimatu
subtropikalnego typu śródziemnomorskiego, ze średnią roczną temperaturą 23 °C w
dzień i 16 °C w nocy. Klimat charakteryzuje się krótkimi, bardzo łagodnymi
zimami, ośmiomiesięcznym okresem z letnimi temperaturami oraz 300 dniami
słonecznymi rocznie.

Malta położona jest w środkowej części Morza Śródziemnego, 80 km na południe od
włoskiej Sycylii i 285 km na północny wschód od Tunezji. Jest najdalej na
południe wysuniętym państwem Europy. Przy współrzędnych geograficznych: 35°50′N,
14°35′E leży bardziej na południe niż niektóre miasta północnej Afryki np.
stolicy Tunezji – Tunis czy stolicy Algierii – Algieru. Poprzez wody
terytorialne Morza Śródziemnego od północy graniczy z Włochami.

Malta jest krajem nizinnym, aczkolwiek w południowo-zachodniej części głównej
wyspy i w niektórych pozostałych wyspach archipelagu występują wzgórza. Linia
brzegowa jest dość urozmaicona, licznie występują tu zatoki i półwyspy. W części
północnej i zachodniej głównej wyspy oraz w części wybrzeża wyspy Gozo linia
brzegowa łagodnie wchodzi w morze. Większość piaszczystych plaż na Malcie
opartych jest na wydmach. W południowej części głównej wyspy, w niektórych
rejonach Gozo oraz na kilku mniejszych wysepkach archipelagu występują klify.
Głównymi pasmami klifów w archipelagu są Dingli Cliffs oraz Ta' Cenc Cliffs. Ich
wysokość dochodzi miejscami do 130 m n.p.m. Maltańskie klify są na liście
wstępnej światowego dziedzictwa UNESCO. Najwyższym punktem Malty jest Ta'
Dmejrek w pobliżu Dingli o wysokości 253 m n.p.m., natomiast najniższym punktem
jest Morze Śródziemne – 0 m. Długość wybrzeża wynosi około 200 km, z czego 140,8
km na wyspie Malta i 56 km na Gozo. Wody powierzchniowe są ograniczone. Malta
nie posiada stałych rzek, jako jedyny kraj Europy posiada sieć rzek okresowych
płynących w kilku dolinach.

Wyspa Malta jest główną wyspą archipelagu Wysp Maltańskich, obejmuje ona prawie
78% powierzchni archipelagu i prawie 90% ludności państwa. Innymi wyspami są:
Gozo obejmująca 21% powierzchni archipelagu i Comino obejmująca 0,9% powierzchni
archipelagu – obie są również zamieszkane. Archipelag obejmuje również szereg
mniejszych wysp np. Wyspa Manoela, Cominotto i Wyspa Św. Pawła. Znajduje się tu
także szereg mikrowysepek np. Filfla, Fungus Rock, Halfa Rock oraz większych
skał wystających z morza. Wyspy Maltańskie prawie w całości składają się ze skał
osadowych – głównie wapieni koralowych, powstałych w okresie oligo-miocenu.

Malta znajduje się w strefie klimatu subtropikalnego typu śródziemnomorskiego, z
bardzo łagodnymi zimami i długimi ciepłymi, częściowo gorącymi latami. Średnia
roczna temperatura wynosi 23 °C w dzień i 16 °C w nocy. Według rankingu
International Living, Malta jest państwem z najlepszym klimatem na świecie.
Valletta, stolica Malty jest najbardziej słoneczną miejscowością w Europie.

Średnia temperatura dwóch najchłodniejszych miesięcy – stycznia i lutego wynosi
16 °C w dzień i 10 °C w nocy. W tych miesiącach temperatury wynoszą zwykle od 13
do 20 °C w ciągu dnia, od 7 do 13 °C w nocy, a średnia temperatura morza wynosi
15–16 °C. Opady śniegu, jak i mróz nie występują. W ośmiomiesięcznym okresie od
kwietnia do pierwszej połowy grudnia, średnie temperatury w dzień bardzo rzadko
spadają poniżej 20 °C. W najcieplejszym miesiącu roku – sierpniu, temperatury
wynoszą zwykle od 28 do 34 °C w ciągu dnia, około 23 °C w nocy, a średnia
temperatura morza wynosi 26 °C. Na Malcie temperatury są stabilne i występują tu
niewielkie wahania temperatury pomiędzy kolejnymi dniami – średnio do 2 °C
różnicy, rzadko więcej.

Malta ma tylko kilkadziesiąt dni deszczowych rocznie, od około 1 dnia
deszczowego w okresie od czerwca do sierpnia do czasami kilkunastu dni
deszczowych w grudniu. Ma też około 3000 godzin słonecznej pogody rocznie, od
ponad 160 h (średnio 5,2 godziny dziennie) w grudniu do ponad 377 h (średnio
12,2 godziny czystego słońca na dobę) w lipcu. Prawdopodobieństwo bezchmurnej
słonecznej pogody na Malcie wynosi 71% w skali roku. Na Malcie występuje około
300 dni słonecznych rocznie. Malta jest jednym z niewielu miejsc w Europie,
gdzie zielono jest przez cały rok.

Początki cywilizacji na Malcie sięgają aż 5200 lat p.n.e., gdy trafili tu z
Sycylii pierwsi osadnicy. Około 3500 lat p.n.e. w miejscowości Ġgantija na
wyspie Gozo została wzniesiona świątynia. Inne świątynie, dolmeny i grobowce
powstały później także w innych miejscach archipelagu.

Malta, która jest dogodnym miejscem do kontrolowania centralnego i wschodniego
basenu Morza Śródziemnego, na przestrzeni dziejów często przechodziła z rąk do
rąk. Około 800 p.n.e. założyli tu swoje osiedla Fenicjanie, a 300 lat później
wyspę podbili Kartagińczycy. W 257 p.n.e. miał miejsce pierwszy atak Rzymian i w
218 p.n.e. Malta przeszła pod władanie Imperium Rzymskiego.

W 60 n.e. na mieliźnie u brzegów wyspy rozbił się statek przewożący do Rzymu,
jako więźnia, św. Pawła, który nawrócił Maltę na chrześcijaństwo. W 395 po
podziale Imperium Rzymskiego wyspa znalazła się we władaniu Cesarstwa
Wschodniego ze stolicą w Konstantynopolu. W 870 została zdobyta przez Arabów, a
w 1090 przez Normanów i przyłączona do księstwa sycylijskiego, a następnie
Królestwa Sycylii.

W 1530 cesarz Karol V Habsburg przekazał wyspę jako lenno wydalonemu z Rodos
zakonowi joannitów (Kawalerów Maltańskich) za opłatą roczną w wysokości jednego
sokoła maltańskiego. 18 maja 1565 rozpoczął się atak liczącej około 40 tys.
żołnierzy armii Imperium Osmańskiego. Obrońcom, w skład których wchodziło
kilkuset rycerzy zakonnych, 2 tys. żołnierzy hiszpańskich i około 6 tys.
ludności cywilnej, udało się ten atak całkowicie odeprzeć prawie cztery miesiące
później, 8 września (Wielkie Oblężenie Malty). W celu lepszej obrony Wielki
Mistrz Jean de la Valette rozpoczął w 1566 budowę nowego miasta na półwyspie
Sciberras, nazwanego od jego nazwiska Valletta. Miasto to stało się później
stolicą Malty.

W 1798 zdążająca do Egiptu flota francuska zaatakowała i zdobyła wyspę. Napoleon
Bonaparte nakazał rycerzom zakonu w ciągu kilku dni opuścić Maltę. Po kilku
miesiącach niezadowoleni z rządów francuskich mieszkańcy wyspy wzniecili
powstanie i wspomagani przez Króla Sycylii i Brytyjczyków w 1800 zmusili wojska
francuskie do poddania się. Malta w latach 1800–1813 była pod protektoratem
Wielkiej Brytanii.

Trwający od 1814 do 1815 kongres wiedeński ustanowił Maltę kolonią brytyjską.
Wyspa stała się brytyjskim „niezatapialnym lotniskowcem” i bazą okrętów
podwodnych w czasie II wojny światowej, stwarzając poważne zagrożenie dla dostaw
zaopatrzenia dla wojsk Osi w Afryce Północnej. Malta również wymagała dostaw.
Wojska Osi „oblegały” wyspę, niszcząc konwoje z zaopatrzeniem płynące na Maltę,
intensywnie ją bombardując oraz zastawiając minami. Spowodowało to czasową
utratę przez aliantów możliwości podejmowania działań zaczepnych z Malty. Niemcy
zrezygnowali jednak z planowanej inwazji koncentrując wysiłki na zdobyciu
Egiptu. Po oblężeniu, kiedy przydział chleba dla cywilów spadł do niecałych 300
gramów, wyspa w 1942 została odznaczona Krzyżem Jerzego.

W 1947 Malta uzyskała autonomię wewnętrzną, a w 1963 proklamowane zostało
powstanie państwa maltańskiego. Rok później Malta uzyskała częściową
niepodległość jako State of Malta (pol. Państwo Maltańskie) w ramach królewskiej
wspólnoty Commonwealth realm, wciąż głową Malty była brytyjska królowa Elżbieta
II. Podpisany został też układ obronny z Wielką Brytanią, który zezwalał na
utrzymanie na Malcie brytyjskich baz wojskowych. W 1967 układ ten został zerwany
i dopiero po czterech latach udało się wynegocjować prowizoryczne porozumienie.

W pierwszych miesiącach 1971, gdy Wielka Brytania zaprzestała płacenia za
utrzymanie baz Royal Navy, rząd Malty był finansowany przez Libię. Okres ten
przypadł na okres Dom Mintoffa, którego długoletnie rządy jako premiera są godne
uwagi ze względu na wzrost poziomu życia oraz ustanowienie państwa opiekuńczego
13 grudnia 1974 proklamowana została Republika Malty (Repubblika ta’ Malta). Na
początku lat 80. doszło do nacjonalizacji banków, telekomunikacji i transportu
oraz uwłaszczenia własności kościelnej. Pod koniec lat 80. doszło do znacznej
liberalizacji gospodarki kraju.

1 maja 2004 Malta przystąpiła do Unii Europejskiej. 1 stycznia 2008 Malta
przyjęła euro.

Malta jest republiką parlamentarną. Na czele państwa stoi prezydent, który jest
wybierany przez parlament na pięcioletnią kadencję. Władzę ustawodawczą sprawuje
jednoizbowy parlament noszący nazwę Izby Reprezentantów. 65 deputowanych jest
wybieranych w 13 pięciomandatowych okręgach. Kadencja trwa 5 lat. Władzę
wykonawczą sprawuje rząd oraz prezydent.

Po ostatnich wyborach, które odbyły się w 2013, w parlamencie zasiadają dwie
partie:

Malta jest państwem jednolitym, bez struktury federalnej. Zgodnie z Konstytucją,
jedynym elementem samorządu poniżej poziomu samej republiki jest system rad
lokalnych. Utworzono także pięć regionów pomocniczych dla celów statystycznych.
W 1993 roku został ustanowiony oficjalny podział administracyjny Malty, z
jednostopniowym podziałem terytorialnym. Państwo dzieli się na 68 samorządów –
tzw. local councils, tożsamych z gminami lub dzielnicami o statusie gminy.
Powstały w 1994 roku Local Councils Association (LCA, pol. Stowarzyszenie Rad
Lokalnych) jest stowarzyszeniem reprezentującym wszystkie komitety lokalne z
myślą o ochronie i promowaniu wspólnych interesów.

W ciągu prawie 200 lat liczba ludności na Malcie zwiększyła się czterokrotnie, w
ciągu ostatnich 100 lat liczba ludności na Malcie się podwoiła. W 1842 roku
Maltę zamieszkiwało 114 499 osób, w 1911 roku – 211 564 osób, w 1957 roku – 319
620 osób natomiast w 2011 roku Maltę zamieszkiwało 416 055 osób.

Jednymi z najważniejszych gałęzi gospodarki w połowie XX wieku były produkcja
tekstyliów oraz przemysł stoczniowy. Do lat 60. XX wieku jednym z filarów
maltańskiej gospodarki była stała obecność baz Royal Navy na wyspie, jednak
brytyjska armia i marynarka wojenna zaczęły opuszczać kolejne bazy wojskowe. Po
uzyskaniu przez kraj niepodległości w 1964 roku i w miarę postępowania
globalizacji, produkcja stoczniowa i przemysł lekki stały się nieopłacalne. Od
lat 70. XX wieku kolejne rządy wykorzystują dobrą znajomość języka angielskiego
wśród obywateli i wysokie kwalifikacje lokalnej siły roboczej do
przeorientowania gospodarki w stronę bardziej zyskownych przedsięwzięć, przede
wszystkim w branży turystycznej i produkcji półprzewodników. Początkowo rząd
maltański silnie stymulował gospodarkę za pomocą inwestycji bezpośrednich,
interwencjonizmu państwowego oraz finansowania dużych przedsiębiorstw należących
do skarbu państwa. W końcu lat 90. nastąpiła prywatyzacja wielu państwowych firm
i od tego czasu Malta przeszła w całości na model gospodarki rynkowej. Finałem
zmian prawnych i organizacyjnych było wstąpienie Malty do Unii Europejskiej w
2004 roku.

Obecnie głównymi gałęziami gospodarki są handel zagraniczny, produkcja (głównie
elektroniki), usługi finansowe i turystyka. Średnie dochody w 2010 roku wynosiły
21 446 euro na osobę. Stawki podatków od osób fizycznych obowiązujące na Malcie
należą do najniższych w Unii Europejskiej. Stopa opodatkowania spółek na Malcie
wynosi 35%; jednak zwrot wynosi zwykle równowartość 6/7 zapłaconego podatku, co
daje średnią stawkę podatkową w wysokości 5%. Malta Stock Exchange to maltańska
giełda papierów wartościowych, będąca członkiem Światowej Federacji Giełd
skupiającej najbardziej rozwinięte giełdy świata.

Produkt krajowy brutto według parytetu siły nabywczej na osobę wynosi $33 200.
Produkt krajowy brutto według sektora kształtuje się następująco: usługi –
75,2%, przemysł – 23,7%, rolnictwo – 1,1%. Bezrobocie na Malcie w 2016 wynosiło
4,6%. Na podstawie danych Freedom House, Malta jest krajem z pełną wolnością
prasy. Na podstawie danych The Economist, Malta należy do grona 24 państw świata
z pełną demokracją. Malta jest drugim najbezpieczniejszym państwem na świecie,
jeśli chodzi o prawdopodobieństwo wystąpienia klęski żywiołowej, a także jednym
z najbezpieczniejszych państw dla turystów. Malta została uznana jako drugie
najlepsze państwo na świecie dla osiedlenia.

Malta m.in. ze względu na stabilność polityczną i gospodarczą, obecność
wykwalifikowanej siły roboczej, strategiczne położenie geograficzne – w Europie,
na szlaku do Afryki i Azji oraz biegłą znajomość języka angielskiego przez
mieszkańców stała się międzynarodowo uznanym centrum finansowym. W rankingu
dotyczącym globalnych centrów finansowych – Global Financial Centres Index,
Malta uplasowała się na 68 miejscu wśród miast świata.

W 2015 roku kraj ten odwiedziło 1,791 mln. turystów (6% więcej niż w roku
poprzednim), generując dla niego przychody na poziomie 1,368 mld dolarów.

Na Malcie rozwija się międzynarodowy przemysł filmowy. Rozwinął się również
przemysł hazardowy. Znajduje się tu kilka kasyn, największe to Oracle Casino,
Portomaso Casino oraz Dragonara Casino oraz szereg hazardowych portali
internetowych i gier online.

Malta ma dwa większe porty morskie: Wielki Port oraz Malta Freeport, które
przeładowały w 2010 roku 6 milionów ton towarów. Wielki Port jest głównym portem
pasażerskim Malty i drugim pod względem wielkości maltańskim portem handlowym.
Wcina się na około 3,6 km w głąb lądu. W 2014 roku obsłużono prawie 0,5 miliona
pasażerów, 38 tys. w I kwartale, 123 tys. w II kwartale, 157 tys. w III kwartale
i 153 tys. w IV kwartale. Malta Freeport jest dziewiątym największym portem
morskim w Europie oraz trzecim nad Morzem Śródziemnym pod względem przeładunku
kontenerów. W 2015 roku przeładowano w nim 3,06 miliona kontenerów typu TEU oraz
obsłużono 2189 statków. Jest to także największy port rybacki na Malcie i jest
bazą dla 70% maltańskiej floty rybackiej. Pomiędzy Maltą a oddaloną o 80–90 km
włoską Sycylią istnieje przeprawa promowa. Jest ona też najlepszą metodą
dostania się na Maltę samochodem. Głównym przewoźnikiem promowych jest Virtu
Ferries, który oferuje kursy na trasie Wielki Port ↔ Pozzallo (czas podróży 1
godzina 45 minut).

Malta jest obsługiwana przez międzynarodowy port lotniczy Malta, który w 2015
roku obsłużył ponad 4,6 mln pasażerów. Maltański port lotniczy ma bezpośrednie
połączenia z kilkoma portami lotniczymi w Polsce: lotniskiem w Krakowie,
Wrocławiu, Gdańsku i Poznaniu poprzez linie lotnicze Ryanair, a także z
lotniskiem w Katowicach, Warszawie i Gdańsku poprzez linię lotniczą Wizz Air.
Lot z Polski trwa nieco ponad 2,5 godziny. Ponadto znajduje się tutaj
międzynarodowy heliport – Heliport Xewkija.

Na Malcie obowiązuje ruch lewostronny. Maksymalna prędkość w terenie zabudowanym
wynosi 50 km/h, a poza nim – 80 km/h. Do jazdy samochodem na Malcie wymagane
jest prawo jazdy. Posiadacze ważnych praw jazdy wydanych w innym państwie
członkowskim Unii Europejskiej, mogą prowadzić samochody na Malcie, bez
konieczności uzyskiwania dodatkowych zezwoleń. Malta ma najniższą liczbę
śmiertelnych wypadków w Unii Europejskiej, zarówno pod względem wypadków w
ogóle, jak i w przeliczeniu na milion mieszkańców.

Publiczny transport zbiorowy obsługiwany jest za pomocą autobusów. W 2011 sieć
została przejęta przez międzynarodową firmę Arriva. Obecnie system komunikacji
autobusowej to 265 nowoczesnych autobusów, a liczba przystanków na Malcie wynosi
970, z czego 850 znajduje się na wyspie Malta, natomiast 120 na wyspie Gozo.
Istnieje w sumie 80 różnych tras. Jedna lub dwie cyfry w oznaczeniu trasy
oznaczają autobus z/do Valletty. Ekspresowe trasy są oznaczone znakiem „X”.
Wszystkie autobusy są klimatyzowane, niskopodłogowe, są wyposażone w system
głosowy oraz elektroniczne tablice informacyjne wyświetlające kolejne
przystanki.

Na Malcie funkcjonują również autobusy turystyczne (ang. tour bus), które obwożą
pasażerów po wszystkich najważniejszych atrakcjach państwa-miasta. Dwaj
przewoźnicy turystyczni to: MaltaSightSeeing i CitySightseeing Malta. W
autobusach dostępny jest wielojęzyczny system audio przewodnika, w autobusach
MaltaSightSeeing dostępny również w języku polskim.

Nadmorskie kurorty i większe, piaszczyste plaże znajdują się głównie w północnej
części Malty. Największą plażą na Malcie jest plaża nad zatoką Mellieħa Bay.
Słynie z piaszczystej plaży o długości około kilometra oraz z płytkich wód.
Drugą największą jest plaża nad zatoką Golden Bay. Na obu tych plażach znajduje
się wypożyczalnia leżaków, parasoli i sprzętu wodnego, a także szereg barów i
restauracji. Ratownicy i inni pracownicy Malta Tourism Authority są obecni na
plaży codziennie w okresie od czerwca do września. Innymi popularnymi plażami są
Pretty Bay, St. George's Bay w St. Julian’s oraz Ramla Bay na wyspie Gozo. Na
Malcie znajduje się również kilkanaście innych ważniejszych plaż, rozsianych po
całym archipelagu. Obecnie osiem plaż na Malcie uzyskała prawo do używania znaku
Błękitnej Flagi.

Blue Grotto (Błękitna Grota) to system podziemnych korytarzy tuż nad taflą
morza. W tym miejscu popularne są spływy łodzią. Ninu's Cave i Xerri's Grotto to
podziemne jaskinie o wysokości 18 metrów i 9 metrów, z kolorowymi alabastrowymi
stalaktytami i stalagmitami. Calypso Cave to popularna jaskinia w klifie, z
której rozpościera się widok na morze. Dragonara Cave (nazywana również Coral
Lagoon) to pionowa jaskinia, z tunelem na morze. Wied il-Mielah Window to
naturalny most skalny, przez który przepływa woda morska. Do marca 2017 roku
istniał drugi most skalny, Azure Window (Lazurowe Okno), jednak uległ on
całkowitemu zawaleniu na skutek erozji. Blue Lagoon (Błękitna Laguna) to
cieśnina między wyspami Comino i Cominotto. Jej krystaliczne wody i odosobniona
lokalizacja sprawiają, że jest jedną z ważniejszych atrakcji turystycznych
Malty. Blue Hole to morskie jezioro o głębokości 15 metrów i szerokości 10
metrów. Pod wodą, Blue Hole jest połączony tunelem na otwarte morze. Għasri
Valley to dolina, w środku której znajduje się ciek wodny. Dingli Cliffs oraz
Ta’ Ċenċ Cliffs to wysokie klify mające kilkadziesiąt metrów wysokości.
Maltańskie klify są liście wstępnej światowego dziedzictwa UNESCO. Chadwick
Lakes to tama i zespół jezior, największy zbiornik słodkiej wody na Malcie.
Inland Sea to słone jezioro, połączone z morzem przez tunel wodny. St. Peter's
Pool to naturalny basen. Płaskie skały umożliwiają opalanie się, drabiny
umożliwiają dostęp do morza, jest także możliwość nurkowania.

Għar Dalam to jaskinia. Wykopaliska z warstwy sprzed ponad 500 000 lat zawierały
kopalne szczątki karłowatych słoni, hipopotamów, mikro-ssaków, ptaków i innych
gatunków. Warstwa wierzchnia pochodząca z mniej niż 10 000 lat posiada dowody
pierwszych ludzi na wyspie.

Na Malcie znajduje się zespół kilkunastu megalitycznych świątyń. Zaczęto je
budować około 3600 r. p.n.e. Są one najstarszymi stojącymi budowlami w Europie i
jednymi z najstarszych na świecie. Siedem świątyń jest wpisana na listę
światowego dziedzictwa UNESCO.

Hypogeum Ħal Saflieni to podziemna budowla. Składa się z trzech poziomów. Jeden
z poziomów powstał około 4000 roku p.n.e., a kompleks był używany na przestrzeni
wielu wieków, aż do ok. 2500 roku p.n.e. Część pomieszczeń umieszczono w
naturalnych grotach, które zostały później powiększone przez człowieka. Jest
wpisana na listę światowego dziedzictwa UNESCO.

Na Malcie znajduje się wiele grobowców z czasów budowniczych megalitycznych
świątyń. Należą do nich m.in.: Binġemma Tombs, Għar il-Midfna, Kerċem Tombs,
Għar ta' Għejzu, Ta' Ċenċ Gallery Grave, Wied tax-Xlendi Tomb, Xagħra Stone
Circle i Xemxija Tombs. Znajdują się tu również dolmeny w tego okresu, np. Ta’
Ċenċ Dolmen, Wied Filep Dolmen, Wied Znuber Dolmen.

Ras il-Wardija to świątynia punicka z czasów panowania Kartaginy, z okresu
500-218 r. p.n.e. Obiekt składa się prostokątnej komory, korytarza zewnętrznego,
zbiornika wodnego i ołtarzu.

Cippi of Melqart to dwa marmurowe dzbany z II w. p.n.e. z tekstami do fenickiego
boga Melkart napisanymi w dwóch językach: starogreckim i fenickim. Jeden dzban
znajduje się w maltańskim Narodowym Muzeum Archeologicznym, drugi znajduje się w
paryskim Luwrze.

St. Paul’s Catacombs, Tal-Mintna Catacombs, St. Agatha's Catacombs, Salina
Catacombs i Abbatija Tad-Dejr to katakumby z czasów rzymskich. Maltańskie
katakumby są liście wstępnej światowego dziedzictwa UNESCO.

Domvs Romana to muzeum zbudowane wokół ruin arystokratycznej rezydencji
rzymskiej. W samym budynku są wystawione mozaiki i artefakty z okresu rzymskiego
zebrane z całej Malty.

San Pawl Milqi, Żejtun Roman villa, Ras ir-Raħeb i Għajn Tuffieħa Roman Baths to
pozostałości ruin rzymskich.

Na Malcie istnieje 359 kościołów, 313 na głównej wyspie i 46 na wyspie Gozo.
Część obiektów sakralnych ma status zabytku. W centrum każdej miejscowości
znajduje się kościół parafialny, często w tej samej miejscowości istnieją
również mniejsze kościoły oraz kaplice. Większość kościołów została budowana od
1500 roku do XX wieku. Dominującym stylem architektonicznym jest barok. Zdarzają
się kościoły innych stylów architektonicznych jak np. neoklasycyzm (np.
Prokatedra św. Pawła w Valletcie), neoromanizm (np. kościół Ta’ Pinu), renesans
(np. Bazylika w Nadur, Sanctuary of Our Lady of Mellieħa), neogotyk (np. Robert
Samut Hall, Church of the Holy Trinity, Sliema, Addolorata Cemetery Chapel,
Bazylika Matki Bożej z Góry Karmel w Valletcie), architektura średniowiecza (np.
Kaplica Panny Maryi w Bir Miftuħ), architektura bizantyńska (np. Kościół Matki
Bożej z Damaszku w Valletcie) i inne.

Na Malcie znajduje się dwadzieścia kilka historycznych umocnionych wież
obserwacyjnych. Do głównych grup należą Wieże Wignacourt zbudowane w latach
1610–1649, Wieże Lascarisa zbudowane w latach 1637–1650 oraz Wieże de Redina
zbudowane w latach 1658–1659. Większość istniejących ma status zabytku. Innymi
wieżami są: Isopu Tower z 1667 roku, Mamo Tower z 1657 roku oraz wieża-reduta
Vendôme Tower z 1715 roku.

W XVI wieku na Malcie zbudowano piętnaście zajazdów. Siedem z nich powstało w
Birgu, osiem natomiast w Vallettcie. Były to miejsca zamieszkania rycerzy Zakonu
Maltańskiego z różnych części Europy. Do dzisiejszych czasów zachowało się
dziesięć budynków. Większość z nich ma status zabytku. W Vallettcie zachowały
się: Zajazd Kastylijski, Zajazd Prowansalski, Zajazd Włoski, Zajazd Aragoński
oraz Zajazd Bawarski. W Birgu zachowały się: Zajazd Angielski, Zajazd Aragoński,
Zajazd Francuski, Zajazd Kastylijski oraz Zajazd Owernii i Prowansalski.

Na Malcie znajduje się kilkanaście pałaców. Jednym z najpopularniejszych jest
Pałac Wielkiego Mistrza zbudowany w 1571 roku. Mieści się tu urząd prezydenta i
Izby Reprezentantów. Pałac San Anton to pałac zbudowany w latach 1600–1636 jako
letnia rezydencja Wielkiego Mistrza Zakonu Maltańskiego. Obecnie jest oficjalną
rezydencją prezydenta Malty. Pałac otoczony jest dużym ogrodem. Verdala Palace
został zbudowany w 1586 roku. Jest oficjalną letnią rezydencją prezydenta Malty.
Casa Rocca Piccola to pałac zbudowany w XVI wieku. Zawiera ponad 50 pokoi, z
których większość jest otwarta do zwiedzania. Można zwiedzać także sypialnię z
baldachimem, prywatną kaplicę i sieć podziemnych korytarzy oraz tuneli
wydrążonych w skale. Innymi pałacami są: Inquisitor's Palace, Selmun Palace,
Girgenti Palace, Palazzo Nobile, Palazzo Parisio w Valletcie, Palazzo Parisio w
Naxxar, Palazzo Promontorio, Castello dei Baroni, Castello Zamittello, Villa
Bologna, Villa Francia, Villa Rosa, Casa Bernard.

Na Malcie znajduje się około dwudziestu fortów. Większość fortów powstała na
podstawie wielokąta (tzw. polygonal fort), kilka powstało na podstawie gwiazdy.
Jednym z pierwszych zbudowanych fortów był Fort Saint Elmo, którego budowa
rozpoczęła się w 1551 roku. Brał udział w obronie podczas Wielkiego Oblężenia
Malty w 1565 roku. Z czasem powstawały nowe budowle. Do 1795 roku forty były
budowane przez Zakon Maltański, w latach 1852–1938 budowała je Wielka Brytania.
Część fortów była częścią linii fortyfikacji np. Victoria Lines, będącej na
liście wstępnej światowego dziedzictwa UNESCO. Oprócz fortów znajduje się tu
również kilka nadszańców np. Saint James Cavalier czy Saint John’s Cavalier oraz
szereg redut, do których należą m.in. Saint George Redoubt i Ximenes Redoubt.

Na Malcie znajduje się kilkanaście wiatraków, z czego dwa: Xarolla Windmill z
1724 roku oraz Ta' Kola Windmill z 1787 roku są w dobrym stanie i są dostępne
dla zwiedzających. Akwedukt Wignacourta to akwedukt zbudowany w latach 1610–1614
w celu zapewnienia ciągłego dopływu świeżej wody pitnej do Valletty. Jego
większa część z całkowitej długości ponad 15 kilometrów, jest położona pod
powierzchnią gruntu, oparta jest na ciągu niewielkich kamiennych łuków. Mdina
oraz Cittadella to ufortyfikowane miejscowości położone na wzgórzach, pełne
barokowych budynków. Są one na liście wstępnej światowego dziedzictwa UNESCO. De
Rohan Arch z 1798 roku oraz Hompesch Arch to łuki triumfalne. Porte des Bombes i
Victoria Gate to historyczne bramy miejskie. Triton Fountain to jedna z głównych
fontann na Malcie. Tas-Salvatur to wzgórze, na którym widnieje statua Jezusa.

Na Malcie znajduje się kilka parków atrakcji. Mediterraneo Marine Park to morski
park rozrywki. Jedną z części parku jest delfinarium. W parku zamieszkują
delfiny, lwy morskie, papugi, węże, jaszczurki, żaby, pająki, skorpiony, żółwie.
Codziennie pokazywane są pokazy delfinów, lwów morskich i papug. Jest możliwość
wykupienia interaktywnych opcji programów, w których jest możliwość dotykania
zwierząt, jak również pływania z delfinami.

LWS Animal Park oraz Wildlife Park Malta to małe ogrody zoologiczne, w którym
jest wiele różnych gatunków zwierząt, takich jak emu, jelenie, lamy, króliki,
kozy górskie, tygrysy, lwy, małpy, niedźwiedzie, ptaki i inne. Niektóre ze
zwierząt są utrzymywane w ich naturalnym otoczeniu. Malta National Aquarium to
akwarium publiczne o powierzchni łącznej 20 000 m². Składa się z 26 zbiorników.
Splash & Fun Water Park to aquapark, w którego skład wchodzą baseny, zjeżdżalnie
i inne atrakcje wodne. BOV Adventure Park to większy plac zabaw dla dzieci, z
różnymi urządzeniami. Sant'Antnin Family Park to park rodzinny obejmujący
miejsca piknikowe, place zabaw dla dzieci, siłownię na wolnym powietrzu, ścianki
do wspinaczki skałkowej, dwa labirynty i amfiteatr. Popeye Village to wioska,
która powstała jako sceneria do filmu Popeye z 1980 roku. Dziś jedna z atrakcji
turystycznych wyspy. Niektóre z domów zostały wyposażone w różne przedmioty
związane z filmem, w tym rekwizyty wykorzystywane w produkcji filmu. Dla
turystów organizowane są różne pokazy oraz rejsy statkiem po zatoce. Na ulicach
miasteczka można spotkać przechadzające się postacie z filmu, z którymi można
porozmawiać i zrobić sobie zdjęcie.

Maltańskie instytucje edukacyjne – państwowe, prywatne i religijne – zapewniają
szeroki system nauczania. Zajęcia przedszkolne odbywają się są od 3 roku życia.
Nauka jest obowiązkowa w wieku od 5 do 16 lat. Edukacja na Malcie jest oparta na
modelu brytyjskim. Szkoła podstawowa trwa sześć lat, od 5 do 11 roku życia. W
wieku 11 lat uczniowie zdają egzamin, aby dostać się do szkoły średniej. Po
ukończeniu szkoły średniej w wieku 16 lat uczniowie przystępują do egzaminów
maturalnych. Po zakończeniu obowiązkowego cyklu szkolnego, uczniowie są
zachęcani do wyboru około 50 różnych kursów zawodowych i akademickich w
sektorach policealnych, w tym w college’ach. Uczniowie ci poza tym, że pobierają
bezpłatną naukę, otrzymują również stypendia finansowe w czasie swojej nauki.
Wydatki na szkolnictwo wynoszą około 8% PKB Malty, co jest czwartym wynikiem w
Unii Europejskiej.

Na Malcie znajdują się cztery uczelnie: Uniwersytet Maltański oraz Malta College
of Arts, Science and Technology (MCAST), European Institute of Education i
Institute of Tourism Malta.

Języki maltański i angielski są językami urzędowymi na Malcie i są
wykorzystywane do nauczania uczniów na poziomie szkoły podstawowej i średniej,
oba języki są również przedmiotami obowiązkowymi. Szkoły publiczne mają
tendencję do stosowania zarówno maltańskiego i angielskiego w sposób
zrównoważony, natomiast szkoły prywatne wolą używać w nauczaniu języka
angielskiego. Język angielski jest językiem z wyboru na Uniwersytecie Maltańskim
oraz w niektórych środowiskach, takich jak banki, biura rachunkowe, usługi
medyczne i firmy informatyczne. Około 90% Maltańczyków potrafi się komunikować w
języku angielskim. Około 14% Maltańczyków twierdzi, że używa języka angielskiego
w rodzinie i 29% w pracy. Według badań Narodowego Urzędu Statystycznego Malty
wynika, że 86,23% Maltańczyków „woli” rozmawiać w języku maltańskim, 11,76% w
języku angielskim, natomiast 1,84% w języku włoskim. Na poziomie kultury i
zwyczajów kulturowych, Maltańczycy dzielą się na dwie kategorie: tych, którzy
popierają większe wykorzystanie maltańskiego, i ci, którzy popierają większe
wykorzystanie języka angielskiego. W badaniu w 2001 roku, 43,2% badanych
stwierdziło, że zazwyczaj czyta w języku angielskim, 48% stwierdziło, że ogląda
telewizję i kino w języku angielskim, natomiast w języku maltańskim odpowiednio:
48% i 59,2%. Wśród języków obcych, 51% studentów wybrało naukę języka włoskiego,
38% wybrało język francuski. Malta jest siedzibą licznych szkół języka
angielskiego dla obcokrajowców.

Większość mieszkańców Malty mieszka w zespole miejskim Valletty. Bezpośrednio
wokół Valletty znajduje się rdzeń zespołu miejskiego. Miejscowości położone
dalej, w części zachodniej oraz w części wschodniej wyspy mają powiązania
metropolitalne z głównym ścisłym centrum. Południowo-zachodnia część głównej
wyspy oraz wyspa Gozo jest stosunkowo mało zurbanizowana. Pozostała część wysp
ma charakter dziewiczy. Zgodnie z danymi Europejskiego Urzędu Statystycznego
Eurostat, wielkie miasto (ang. greater city) Valletta ma 205 768 mieszkańców.
Zgodnie z danymi Demographia, w ścisłym obszarze miejskim Valletty mieszka 300
000 mieszkańców na obszarze zaledwie 91 km², przy gęstości zaludnienia
wynoszącym 3300 osób/km². Zgodnie z danymi Europejskiej Sieci Obserwacyjnej
Rozwoju Terytorialnego i Spójności Terytorialnej, funkcjonalny zespół miejski
(ang. Functional Urban Area, FUA) ma 355 000 mieszkańców. Zgodnie z danymi
Europejskiego Urzędu Statystycznego Eurostat, strefa miejska (ang. Urban Zone)
obejmuje całą wyspę i ma 385 077 (dane z 2001 r.) lub 397 752 mieszkańców (dane
z 2015 r.) na powierzchni 246 km², przy gęstości zaludnienia wynoszącej 1565
osób/km². Zgodnie z danymi ONZ, około 95% ludności Malty mieszka w obszarze
miejskim. Ponadto na podstawie wyników badań ESPON i Komisji Unii Europejskiej,
całe terytorium Malty stanowi jeden obszar miejski.

Od czasu do czasu w mediach, publikacjach i dokumentach urzędowych na Malcie,
jak również w innych instytucjach, Malta jest określana jako państwo-miasto
(ang. city state). Czasami jest również notowana w rankingach dotyczących miast
czy obszarów metropolitalnych. Zarówno pod względem powierzchni, jak i liczby
mieszkańców, Malta zbliżona jest do Szczecina. Malta, z powierzchnią 316 km² i
liczbą ludności na poziomie 0,45 miliona, jest jednym z najgęściej zaludnionych
krajów na całym świecie.

Malta przyciąga wielu turystów także ze względu na bogate życie nocne trwające
codziennie przez cały rok. Rozrywkowe życie nocne jest przede wszystkim
skoncentrowane na północnym wybrzeżu Malty, głównie w St. Julian’s, Sliema,
Buġibba w Saint Paul’s Bay, a w szczególności w imprezowej dzielnicy Paceville,
która jest miejscem spotkań dla tysięcy młodych ludzi. W dzielnicy tej znajdują
się dziesiątki dyskotek, klubów, barów, restauracji, kin i kasyn. Większość
klubów i dyskotek są położonych obok siebie, mają bezpłatny wstęp, są zwykle
otwarte do wczesnych godzin porannych oraz grane są w nich różne gatunki
muzyczne. Niektóre dyskoteki są na świeżym powietrzu. Jednym z popularniejszych
takich obiektów jest Café del Mar Malta, znajdujący się obok Malta National
Aquarium. Istnieje tu szereg klubów nocnych ze striptizem. Malta staje się
również coraz bardziej popularna w organizowaniu wieczorów kawalerskich.

Dla osób preferujących spokojniejsze życie nocne, otwartych jest szereg barów,
kawiarni, pubów, bistro, restauracji, winiarni oraz ekskluzywnych lokali
rozsianych po całym archipelagu. Wiele z nich ma ogródki i tarasy z widokiem na
morze. Na Malcie odbywają się wieczorne imprezy kulturalne, jak również lokalne
uroczystości – tzw. festa.

Maltański system opieki zdrowotnej jest finansowany z podatków oraz ubezpieczeń
społecznych i obejmuje większość usług medycznych w zakładach opieki zdrowotnej
(centra medyczne, kliniki) i szpitalach publicznych. Obywatele Unii Europejskiej
mogą korzystać z bezpłatnej opieki zdrowotnej, ale tylko po okazaniu
Europejskiej Karty Ubezpieczenia Zdrowotnego, wraz z dokumentem tożsamości.

Centra medyczne świadczą podstawowe usługi medyczne. Usługi medyczne – oprócz
lekarza ogólnego obejmują również usługi specjalistyczne. Na Malcie funkcjonuje
dziewięć centrów medycznych, osiem na wyspie Malta i jedno na wyspie Gozo. Na
Malcie funkcjonują dwa publiczne szpitale ogólne: Mater Dei Hospital w Msida na
wyspie Malta oraz Gozo General Hospital w Rabacie na wyspie Gozo. Działają tu
także publiczne szpitale specjalistyczne oraz szpitale prywatne. Apteki na
Malcie funkcjonują w każdej miejscowości. Większość aptek oprócz dostarczania
leków, oferuje również dodatkowo płatną usługę lekarską.

Około 97% Maltańczyków to chrześcijanie. Katolicy stanowią 95,8% populacji.
Według raportu z 2005 roku w niedzielnych mszach uczestniczyło około 52,6%
mieszkańców Malty, natomiast według danych arcybiskupa archidiecezji maltańskiej
w 2015 roku w niedzielnej mszy uczestniczy 40% mieszkańców. Metropolia maltańska
to metropolia obrządku łacińskiego obejmująca swoim zasięgiem Maltę. Podzielona
jest na archidiecezję maltańską i diecezję Gozo. Na Malcie istnieje 359
kościołów i 78 parafii.

Pozostałe grupy wyznaniowe to inne odłamy chrześcijaństwa jak np. protestantyzm
(1,1%), prawosławie (<0,1%) i Świadkowie Jehowy (0,15%) oraz mniejsze grupy
imigrantów wyznające islam (0,2%) i inne religie (<0,3%). Na Malcie istnieje
bardzo niewielka społeczność żydowska (<0,1%). Około 2,5% ludności nie wyznaje
żadnej religii.

Biblia podaje, że u wybrzeży Malty rozbił się statek, którym płynął św. Paweł. W
czasie trzymiesięcznego pobytu na tej wyspie apostoł uzdrowił ojca Publiusza i
wielu innych chorych.



https://pl.wikipedia.org/wiki/Belgia

Belgia, Królestwo Belgii (Koninkrijk België, Royaume de Belgique, Königreich
Belgien) – państwo federacyjne w zachodniej Europie w południowych Niderlandach.
Belgia jest członkiem Unii Europejskiej (UE), ONZ oraz NATO.

Graniczy od zachodu z Francją (620 km), od południa z Luksemburgiem (148 km), od
wschodu z Niemcami (167 km) i od północy z Holandią (450 km). Łączna długość
granic lądowych wynosi 1385 km, ponadto istnieje 64 km fragment wybrzeża Morza
Północnego. Podzielona jest na trzy strefy językowe: francuską, niderlandzką i
niemiecką.

Większą część powierzchni Belgii stanowią peryglacjalne i aluwialne niziny; w
północnej części płaska, częściowo zabagniona równina Flandrii (tzw. Belgia
Niska), oddzielona od morza wałem wydm (wys. do 20 m), oraz pagórkowata i
piaszczysta kraina Kempen (wys. do 95 m); w środkowej części (Belgia Średnia)
wysoczyzna Brabancji (wys. 100–200 m) zbudowane głównie z glin i piasków
trzeciorzędowych pokrytych lessem oraz wzgórza Hainaut (na zachodzie) zbudowane
z utworów glinianych.

Największe miasta: Bruksela (stolica), Liège, Antwerpia, Gandawa, Charleroi,
Brugia, Namur. Więcej o miastach zobacz w artykule miasta w Belgii.

Belgia leży w zlewisku Morza Północnego, i prawie całe jej terytorium należy do
dorzecza dwóch rzek: Skaldy i Mozy (ich źródła znajdują się na terenie Francji,
a ujścia na terenie Holandii). Skalda w granicach Belgii ma długość 200 km –
wraz z dopływami (m.in. Leie, Dender, Senné i Rupel) oraz kanałami tworzy
rozgałęziony system wodny Flandrii. Moza (w granicach Belgii) ma 183 km,
większość rzek Walonii to jej dopływy; na pewnym odcinku stanowi granicę między
Belgią a Holandią. Belgijskie rzeki mają mały spadek, są połączone siecią
kanałów i wykorzystywane do żeglugi. We Flandrii znajduje się też gęsta sieć
kanałów odwadniających poldery.

Przed zajęciem terenów obecnej Belgii przez wojska Republiki rzymskiej w 57 roku
p.n.e. jej obszar zamieszkiwali Celtowie. Przez kolejne setki lat tereny te
znajdowały się we władaniu Rzymu (część prowincji Galia – Gallia Belgica). Od
III wieku rozpoczęła się chrystianizacja prowincji. Od roku 486 obszar
dzisiejszej Belgii stał się częścią państwa germańskich Franków. Po traktacie w
Verdun w roku 843 został on podzielony pomiędzy Francję i państwo Lotara.

Współczesny kryzys tożsamości belgijskiej i walka o zachowanie jedności kraju to
wynik niejako „mechanicznego” zespolenia różnych regionów o często odmiennych
dążeniach, kulturze, dawniej nie zawsze w przyjaźni. W średniowieczu obszary
należące dziś do Belgii zajmowały następujące kraje:

W XV wieku obecna Belgia była częścią Burgundii, a w roku 1477 została przejęta
przez Austrię cesarza Maksymiliana I. W latach 1556–1714 należała do Hiszpanii,
a następnie znowu do Austrii (1714–1794), Francji (1794–1814), a w okresie
1814–1830 była połączona z Holandią – Królestwo Niderlandów.

Podczas panowania Habsburgów w Niderlandach Południowych zaczęła kształtować się
belgijska świadomość narodowa, której pierwszym wyraźnym przejawem był przewrót
brabancki (1789).

Dopiero jednak w roku 1830 Belgia stała się niezależnym państwem. Niepodległość
zdobyła w wyniku powstania przeciwko dominacji holenderskiej (rewolucja
belgijska). Na konferencji w Londynie w 1839 ustalono granice i neutralność
Belgii. 3 sierpnia 1914, na początku I wojny światowej, Niemcy zaatakowały
neutralną Belgię, co spowodowało przystąpienie Wielkiej Brytanii do wojny
przeciw Niemcom. Na mocy traktatu wersalskiego do Belgii przyłączono niemieckie
okręgi Eupen i Malmedy. W 1925 Belgia została stroną paktu reńskiego. W 1940
roku ponownie neutralna Belgia została zaatakowana, tym razem przez hitlerowskie
Niemcy. Po zakończeniu II wojny światowej Belgia porzuciła neutralność i stała
się członkiem NATO, a także została jednym z członków-założycieli Wspólnoty
Europejskiej. Z Holandią i Luksemburgiem Belgia stworzyła w roku 1948 unię
celną, a 1960 unię gospodarczą – powstał Benelux. W roku 1960 niepodległość
uzyskała największa kolonia tego państwa Kongo Belgijskie, a w roku 1962
terytoria mandatowe Rwanda i Burundi.

W XX wieku dochodziło do stopniowego podziału na dwie strefy językowe: położoną
na północy Flandrię (język niderlandzki) i na południu Walonię (język
francuski). Spowodowało to w 1963 roku formalny podział Belgii na trzy regiony:
Flandrię, Walonię i Region Stołeczny Brukseli. W roku 1993 doszło do
przekształcenia Belgii w państwo federalne z trzema regionami o szerokiej
autonomii. W 2007 spór o dalszą reformę i większą samodzielność Flandrii
przyczynił się do kłopotów ze sformowaniem rządu federalnego. Od czerwca 2010
roku do grudnia 2011 w Belgii trwał najdłuższy we współczesnej Europie kryzys
rządowy.

Belgia jest monarchią konstytucyjną. Konstytucja Belgii została przyjęta w roku
1831, po zwycięstwie rewolucji sierpniowej 1830 roku. Była rewidowana
siedmiokrotnie: w 1893, 1919, 1970, 1980, 1988, 1993, 2001.

Belgijskie partie polityczne: Flamandzcy Liberałowie i Demokraci (Open Vlaamse
Liberalen en Democraten, O-VLD), Chrześcijańscy Demokraci i Flamandowie
(Christen-demokratisch en Vlaams, CD&V), frankofońska Partia Socjalistyczna
(Parti Socialiste, PS), Ruch Reformatorski (Mouvement Réformateur, MR), Interes
Flamandzki (Vlaams Belang, VB), flamandzka Partia Socjalistyczna (Socialistische
Partij Anders, sp.a), frankofońska Partia Ekologiczna (Ecolo), Centrum
Demokratyczno-Humanistyczne (Centre démocrate humaniste, cdH), flamandzka Partia
Ekologiczna (Groen), Nowy Sojusz Flamandzki (Nieuw-Vlaamse Alliantie, N-VA),
Front Narodowy (Front National, FN), Spirit, Vivant.

Belgia jest państwem federacyjnym. Każdy z 3 regionów Belgii ma własną władzę
ustawodawczą – Radę Regionalną.

Językami urzędowymi są w Belgii francuski, niderlandzki i niemiecki. Większa
część populacji (56–60%) posługuje się językiem niderlandzkim, około 40–44%
francuskim, bądź walońskim i zaledwie 1% niemieckim.

Jeden z najlepiej rozwiniętych krajów Europy. PKB wyniósł 254 mld euro (30 001
euro na 1 mieszkańca). Podatki w Belgii należą do najwyższych w Europie i
stanowią 47% PKB. Wskaźnik Giniego, czyli poziom rozpiętości w dochodach, wynosi
27. Belgia ma również najwyższy na świecie eksport per capita. W ostatnich
latach udało się także zmniejszyć zadłużenie ze 120% PKB w 1980 roku do obecnych
90% PKB. Podstawą gospodarki jest wysoko rozwinięty przemysł (głównie hutniczy,
maszynowy, elektrotechniczny, spożywczy, chemiczny, włókienniczy) oraz wysoko
towarowe rolnictwo (hodowla bydła, trzody; uprawa zbóż, buraków cukrowych).
Antwerpia jest największym w świecie ośrodkiem szlifowania diamentów. Liczne
atrakcyjne miejscowości turystyczne, między innymi: Antwerpia, Bruksela,
Gandawa, Brugia. Belgia posiada siedem reaktorów jądrowych, które w 2013 roku
wyprodukowały 52% energii elektrycznej oraz ok. 20% całkowitego zużycia energii
w kraju. W 2003 rząd Belgii przyjął ustawę obejmującą zakaz budowy nowych
elektrowni jądrowych oraz program wyłączenia wszystkich pracujących reaktorów
jądrowych do 2025 roku, gdy ich wiek osiągnie 40 lat. Jednocześnie nowe moce
powstaną w energetyce gazowej i wiatrowej.

W 2015 roku kraj ten odwiedziło 8,033 mln. turystów (1,8% więcej niż w roku
poprzednim), generując dla niego przychody na poziomie 11,736 mld dolarów.

Transport drogowy w Belgii odbywa się po 145 850 km dróg, w tym 117 701 km o
nawierzchni asfaltowej, w tym 1682 km autostrad (w całości bezpłatnych i
oświetlonych na całej długości). Pod względem gęstości sieci dróg kołowych
Belgia zajmuje pierwsze miejsce w Europie, pod względem gęstości autostrad
drugie (po Holandii). Szkielet sieci transportu drogowego stanowią autostrady
oraz obwodnice autostradowe wszystkich większych miast kraju. Ze względu na
swoje położenie, Belgia jest ważnym krajem tranzytowym. Największymi węzłami
transportu samochodowego są Bruksela, Antwerpia i Liège.

Belgia posiada znakomicie rozwiniętą sieć kolejową o długości 3437 km (2003) z
czego 2701 km jest zelektryfikowane, w większości napięciem stałym 3 kV z
wyjątkiem ok. 80 km linii dużych prędkości, które zelektryfikowano napięciem
przemiennym 25 kV/50 Hz. 2563 km szlaków kolejowych posiada co najmniej dwa
tory. Gęstość linii kolejowych wynosi 11,5 km/na 100 km², co daje Belgii
pierwsze miejsce w Europie.

Krajowe przewozy pasażerskie prowadzą państwowe koleje SNCB/NMBS. Jakość usług
jest wysoka, pociągi kursują z wysoką punktualnością w regularnych odstępach
czasu, maximum dwugodzinnych, na głównych liniach co godzinę i częściej. Typowe
prędkości maksymalne pociągów pasażerskich na głównych trasach wynoszą od
120 km/h do 160 km/h, na odcinku Louvain – Liège nawet 200 km/h.

Przewozy międzynarodowe są również prowadzone przez SNCB/NMBS przy współpracy z
zarządami kolejowymi sąsiednich krajów – Niemiec (DB), Francji (SNCF), Holandii
(NS), i Luksemburga (CFL) lub przez przewoźników, w których SNCB/NMBS posiada
udziały (Eurostar, Thalys).

Komunikacja miejska w Belgii jest obsługiwana przez kilku przewoźników o zasięgu
regionalnym: De Lijn (działający we Flandrii), TEC (działający w Walonii) oraz
STIB/MIVB (działający w regionie Brukseli). Ze względu na wysoką gęstość
zaludnienia kraju i jego organizację terytorialną oraz niewielką liczbę
przewoźników w zasadzie nie ma rozróżnienia między autobusową komunikacją
miejską i podmiejską.

W czterech miastach (Antwerpia, Bruksela, Gandawa, Charleroi) istnieją sieci
tramwajowe, ponadto w eksploatacji jest także linia tramwajowa o długości 67 km
wzdłuż całego belgijskiego wybrzeża (łącząca miejscowości wypoczynkowe De Panne
i Knokke-Heist).

Sieć metra działa jedynie w Brukseli, chociaż istniały plany budowy metra także
w Charleroi (część infrastruktury tramwajowej projektowano tak, by mogła być
bazą dla przyszłych sieci metra). W Antwerpii, Brukseli oraz Charleroi istnieje
także premetro: tramwaje, które jeżdżą na pewnych odcinkach pod ziemią.

W 1999 roku Belgia posiadała ok. 42 lotniska w tym 24 z pasami startowymi o
nawierzchni twardej w tym 6 o długości powyżej 3000 m. Najważniejszymi portami
lotniczymi są port lotniczy Bruksela (znany dawniej jako Bruxelles-Zaventem oraz
Brussel Nationaal/Bruxelles-National) pod Brukselą (16 179 733 pasażerów w roku
2005), oraz port lotniczy Bruksela-Charleroi (znany szerzej jako Aéroport de
Charleroi Bruxelles-Sud – 1 873 349 pasażerów w roku 2005, wyłącznie tanich
linii). W transporcie towarów drogą lotniczą główną rolę odgrywają porty
lotnicze Bruxelles-National oraz Liège-Bierset.

Transport wodny jest szeroko wykorzystywany w transporcie towarów. Belgia ma
2043 km wodnych szlaków śródlądowych w tym 1532 km otwartych dla żeglugi.
Najważniejszym z nich jest kanał Alberta łączący autonomiczny port w Liège
(drugi w Europie pod względem przeładunku towarów) z Antwerpią.

W transporcie morskim główną rolę odgrywa port w Antwerpii (drugi w Europie i
czwarty na świecie pod względem ilości przeładowywanych towarów), dynamicznie
rozwija się też port w Zeebrugge dzięki możliwości obsługi statków olbrzymów
oraz statków z ciekłym gazem ziemnym. Dzięki rozwiniętemu systemowi kanałów do
portów w Gandawie i Brukseli również zawijają statki pełnomorskie.

Morska flota handlowa Belgii to 22 statki o tonażu powyżej 1 tys. GRT (1999), w
tym 7 drobnicowców, 8 chemikaliowców i 7 tankowców. Łączna nośność statków
wynosiła ok. 57 347 DWT.

Na terenie Belgii znajduje się 161 km rurociągów transportujących ropę naftową,
1167 km służących do transportu produktów naftowych oraz 3301 km rurociągów gazu
ziemnego.

Belgia dysponuje trzema rodzajami sił zbrojnych: siłami lądowymi, marynarką
wojenną oraz siłami powietrznymi. Uzbrojenie sił lądowych Belgii (2014) składało
się z: 52 czołgów oraz 3295 opancerzonych pojazdów bojowych. Marynarka wojenna
Belgii dysponowała: 2 okrętami obrony przybrzeża, pięcioma okrętami obrony
przeciwminowej oraz dwoma fregatami.

Wojska belgijskie w 2014 roku liczyły 33 tys. żołnierzy służby czynnej oraz 6,5
tys. rezerwistów. Według rankingu Global Firepower (2014) belgijskie siły
zbrojne stanowią 34. siłę militarną na świecie, z rocznym budżetem na cele
obronne w wysokości 5,1 mld dolarów (USD).

W Belgii działa radio oraz telewizja – państwowa i prywatna. Stacje państwowe
nadają programy w trzech językach: francuskim (Radio-Télévision Belge de la
Communauté française, RTBF), flamandzkim (Vlaamse Radio en Televisie, VRT) i
niemieckim (Belgisches Rundfunk und Fernsehzentrum der Deutschsprachigen
Gemeinschaft, BRT). Wśród stacji prywatnych najpopularniejsze to: RTL-TVI –
nadająca programy dla Brukseli i regionu Walonii, Télévision Indépendante –
stacja komercyjna nadająca w języku francuskim, oraz Vlaamse Televisie
Maatschappij – stacja komercyjna nadająca w języku flamandzkim.
Najpopularniejszym kanałem we Flandrii jest één.

W XIX wieku jednym z bodźców do powstania tego państwa był katolicyzm, gdyż dla
mieszkańców Flandrii nie do zaakceptowania był antykatolicki kalwinizm
Niderlandów. Ruch antyklerykalny początkowo rozwijał się tam słabo, później
zaczął się wzmagać na wzór francuski.



https://pl.wikipedia.org/wiki/Portugalia

Portugalia, Republika Portugalska (port. Portugal, wym. [puɾtuˈɣaɫ]; oficjalna
nazwa República Portuguesa) – państwo europejskie położone w zachodniej części
Europy Południowej na południowym zachodzie Półwyspu Iberyjskiego. Jest najdalej
wysuniętym na zachód państwem Europy, od północy i wschodu graniczy z Hiszpanią,
a od zachodu i południa Portugalię oblewają wody Oceanu Atlantyckiego. Dodatkowo
w skład Portugalii wchodzą dwa archipelagi wysp położonych na Oceanie
Atlantyckim – Azory i Madera. Jest członkiem Unii Europejskiej oraz NATO.

Na północy przeważa teren górzysty i wyżynny. Tu przebiegają pasma gór Serra do
Larouco (1525 m n.p.m.), Serra do Marão (1415 m n.p.m.) i Serra da Estrela (1993
m n.p.m.). Na południu króluje krajobraz nizinno-wyżynny. Bliżej morza
rozciągają się wyżyny Alentejo i Algarve. Wybrzeże w południowej części klifowe,
na pozostałym terenie pokryte wydmami i lagunami.

Góry i wyżyny zajmują znaczną część obszaru Portugalii. Na północ od doliny Tagu
wznosi się paleozoiczny, zrębowy masyw zbudowany głównie ze zwietrzałych skał
magmowych (granit) i metamorficznych (gnejs, kwarcyt). Teren ten jest obcięty od
zachodu wyraźną linią tektoniczną, co wraz z silnie wciętymi dolinami rzecznymi
nadaje krajobrazowi dużą malowniczość. Najwyższą część obszaru stanowią góry
Serra da Estrela z granitową kulminacją Torre (1993 m n.p.m.). Góry Serra de
Aires i Serra de Sintra położone w południowo-zachodnim przedłużeniu Serra da
Estrela mimo swojej małej wysokości (do 677 m n.p.m.) stanowią wyraźną granicę
klimatyczną między obszarami o wyraźnym wpływie Atlantyku na północy a obszarami
klimatu śródziemnomorskiego na południu. Na charakter tych gór duży wpływ mają
budujące je jurajskie skały wapienne, w których wykształciły się silne zjawiska
krasowe. Dużą atrakcją turystyczną tych gór stało się odkrycie w 1994 r. śladów
stóp dinozaurów. Na południe od rzeki Tag leży Wyżyna Alentejo. Obszar ten
stanowi pomost do hiszpańskiej Estremadury. Jest zbudowana ze skał
trzeciorzędowych, wśród których występują magmowe skały wylewne, będące
świadectwem intensywnej działalności wulkanicznej. Im dalej na wschód, tym
większe znaczenie mają starsze skały metamorficzne (np. marmury) i osadowe. Cały
obszar jest poprzecinany siecią uskoków tektonicznych i aktywny sejsmicznie.
Największym naturalnym bogactwem tego regionu są lasy dębów korkowych.
Najbardziej południowy kraniec Portugalii zajmują niskie góry i wyżyna Algarve
zbudowane głównie z łupków paleozoicznych. Najwyższe wzniesienie Fóia (903 m
n.p.m.) położone w górach Serra de Monchique budują twardsze od łupków sjenity.
Południowe stoki gór są najbardziej suchym i gorącym regionem Portugalii.
Znacznie mniejszy obszar zajmują niziny, występujące jedynie w pasie nadbrzeżnym
oraz w dolnych odcinkach kilku większych dolin rzecznych. Na południe od ujścia
Douro, u stóp progu mesety leży zbudowana głównie z plioceńskich piasków Nizina
Środkowoportugalska. Na wybrzeżu występują tu wydmy, za którymi czasami
występują laguny (Laguna Aveiro) lub bagna. Nad dolnym Tagiem i rzeką Sado leży
zbudowana z neogeńskich osadów Nizina Południowo-portugalska. Osłonięta
wapiennymi stoliwami od wpływu Atlantyku ma wyraźny charakter regionu
śródziemnomorskiego. Ujścia rzek są silnie zamulanymi limanami, mimo to założono
tu stolicę kraju Lizbonę i duży port Setúbal.

Portugalia położona jest w strefie klimatu śródziemnomorskiego oceanicznego.
Zimą występują wyraźne różnice między północą a południem kraju. Na wysuniętym
najdalej na południe Algarve zdarzają się wtedy często ciepłe, słoneczne dni, a
osłonięte plaże południa pozwalają się opalać przez cały rok. Wieczory bywają
chłodne, ale nie na tyle, aby zrazić turystów. W okolicach Lizbony zima jest
łagodna, ale nieprzewidywalna – na przemian występują dni słoneczne i deszczowe.
W centrum i na północy zimy bywają deszczowe i chłodne, ale nie mroźne. Okresy
deszczu są przerywane rozpogodzeniami. W górach jest zdecydowanie zimniej.
Pokrywa śnieżna utrzymuje się od listopada do lutego w Serra da Estrela oraz w
pasmach górskich na północy i wschodzie. Zima trwa krótko – od listopada/grudnia
do lutego/marca, ze średnią temperaturą 12 °C. W całym kraju zaczyna być cieplej
w maju i czerwcu, a wysoka temperatura utrzymuje się do września. Z wyjątkiem
Algarve noce bywają chłodne nawet w lecie, zwłaszcza na wybrzeżu Cascais i
Estorilu niedaleko Lizbony. Na wybrzeżu zachodnim woda w Atlantyku jest
przeważnie chłodna (22 °C) do lipca. Na południu ogrzewa się wcześniej. W lecie
w całym kraju panują upały. Na północy bywa tak samo gorąco, jak na pozostałym
obszarze, ale występuje większe prawdopodobieństwo deszczu. Na niektórych
terenach w głębi lądu spiekota staje się trudna do wytrzymania – w Alentejo i
górnym Douro słupek rtęci często utrzymuje się przez dłuższy czas na poziomie
40 °C. Algarve latem jest umiarkowanie gorące (31 °C), dzięki chłodnym wiatrom
zachodnim.

Portugalia jest republiką o parlamentarno-prezydenckim systemie rządów.
Obowiązująca konstytucja jest z 1976 roku. Głową państwa jest prezydent i jest
on wybierany w wyborach powszechnych i bezpośrednich na 5 lat. Może być wybrany
na najwyżej dwie kadencje. Przy prezydencie działa ciało doradcze – Rada
Państwa. Władzę ustawodawczą sprawuje jednoizbowe Zgromadzenie Republiki. Składa
się z 230 deputowanych wybieranych na 4 lata w głosowaniu powszechnym,
bezpośrednim oraz proporcjonalnym. Rząd jest naczelnym organem administracji
publicznej. Portugalska scena polityczna od rewolucji goździków jest zdominowana
przez dwie partie wywodzące się z ruchu socjalistycznego:

Aveiro, Beja, Braga, Bragança, Castelo Branco, Coimbra, Évora, Faro, Guarda,
Leiria, Lizbona, Portalegre, Porto, Santarém, Setúbal, Viana do Castelo, Vila
Real, Viseu

Portugalia dysponuje trzema rodzajami sił zbrojnych: wojskami lądowymi,
marynarką wojenną oraz siłami powietrznymi. Uzbrojenie sił lądowych Portugalii
składało się w 2014 roku z: 133 czołgów, 1076 opancerzonych pojazdów bojowych
oraz 75 zestawów artylerii holowanej. Marynarka wojenna Portugalii dysponowała w
2014 roku 18 okrętami obrony przybrzeża, 5 fregatami, 7 korwetami oraz dwoma
okrętami podwodnymi. Portugalskie siły powietrzne z kolei posiadały w 2014 roku
uzbrojenie w postaci m.in. 29 myśliwców, 37 samolotów transportowych, 27
samolotów szkolno-bojowych oraz 24 śmigłowców.

Wojska portugalskie w 2014 roku liczyły 40 tys. żołnierzy zawodowych oraz 211
tys. rezerwistów. Według rankingu Global Firepower (2014) portugalskie siły
zbrojne stanowią 53. siłę militarną na świecie, z rocznym budżetem na cele
obronne w wysokości 3,8 mld dolarów (USD).

W starożytności teren Portugalii był zamieszkany przez ludy iberyjskie i
celtyckie. W III wieku p.n.e. obszary te zostały objęte wpływami Kartaginy, a w
II wieku p.n.e. stały się terenem Rzymian.

Pod panowaniem rzymskim (II w. p.n.e.-początek V w. n.e.) południowo-zachodnie
ziemie półwyspu objęła od 27 p.n.e. prowincja Luzytania. Nastąpił rozwój
cywilizacyjny i integracja gospodarcza z imperium (miasta, kolonizacja, drogi,
górnictwo, spichlerz zbożowy) oraz romanizacja ludności i jej chrystianizacja
(III–V wiek). Po najeździe germańskim na półwysep (409 n.e.) większą część jego
zachodnich obszarów opanowali początkowo Swebowie, tworząc królestwo ze stolicą
w Bradze, następnie Wizygoci zajęli w 469 południową część dzisiejszej
Portugalii, a w 585 – jej północne obszary. Po rozbiciu (711–718) przez Arabów
królestwa Wizygotów ziemie półwyspu objął kalifat Umajjadów. Prowadzona od VIII
wieku przez chrześcijan rekonkwista objęła w IX–XI wieku rejon Bragi, Porto i
Coimbry, które zostały zdobyte przez królów Leónu i Kastylii. Obszar ten,
związany początkowo z prowincją Galicią, w 1097 wydzielono w hrabstwo Portucale
z ośrodkiem w Porto (staroż. Portus Cale), nadając je w lenno Henrykowi
Burgundzkiemu; 1139 jego syn przyjął tytuł króla Portugalii (Alfons I Zdobywca)
i uzyskał niezależność swego państwa (ze stolicą w Coimbrze) od Leónu i
Kastylii. Do połowy XIII wieku Portugalia kontynuowała rekonkwistę zachodniego
pasa Półwyspu Iberyjskiego; oprócz rodzimego rycerstwa świeckiego w walkach
uczestniczyły zakony rycerskie (m.in. Aviz) oraz krzyżowcy zachodnioeuropejscy
(1147 zdobycie Lizbony). W 1249 osiągnięto wybrzeże Algarve na południu
(Portugalia uzyskała obecny kształt terytorialny). Równocześnie monarchia dążyła
do ograniczenia rosnącej potęgi możnych, Kościoła i zakonów rycerskich;
popierała rozwój handlu i miast. W XIII wieku rada królewska przekształciła się
w parlament stanowy, Kortezy, do których w 1254 dopuszczono delegatów miast.
Około 1255 przeniesiono stolicę do Lizbony, gdzie w latach 1288–1290 powstał
pierwszy portugalski uniwersytet, przeniesiony później do Coimbry.

Oświata charakteryzuje się ciekawymi rozwiązaniami organizacyjno-dydaktycznymi,
takimi jak kształcenie telewizyjne na poziomie szkoły podstawowej oraz edukacja
równoległa, czyli możliwość uczenia się w szkole dziennej, wieczorowej lub
telewizyjnie, na szczeblu szkolnictwa średniego. Portugalia ma stosunkowo wysoki
wskaźnik analfabetyzmu – 4,6% mieszkańców w wieku powyżej 15 roku życia nie
potrafi czytać ani pisać.

W drugiej połowie lat 80. produkt krajowy brutto wzrastał średnio o 4,6%
rocznie. Na przyspieszenie rozwoju gospodarczego wpłynęło członkostwo w EWG (od
1986) i napływ kapitału zagranicznego. W latach 1988–1993 Portugalia otrzymała
3,7 mld dolarów amerykańskich z Regionalnego Funduszu EWG na modernizację
przemysłu, gospodarki rolnej i rozbudowę infrastruktury. Od 1988 r. zaczęła się
reprywatyzacja przedsiębiorstw, przejętych przez państwo po 1974 r. Szybkie
zmiany struktury gospodarki, opartej do lat 70. na rolnictwie i eksploatacji
kolonii. W 1990 r. ok. 56% produktu krajowego brutto wytworzyły usługi (głównie
handel, turystyka), 38% – przemysł i budownictwo, 6% – rolnictwo i leśnictwo.
Produkt krajowy brutto na 1 mieszkańca wynosi 21,765 dolarów amerykańskich
(2014). Istotną rolę w gospodarce odgrywają przekazy pieniężne od pracujących za
granicą emigrantów portugalskich (1991 – 3,4 mld dolarów amerykańskich).

Portugalia jest obecnie jednym z najwolniej rozwijających się krajów Europy. Na
uwagę zasługuje fakt, iż w kwietniu 2007 r. The Economist opisała Portugalię
jako „chorego człowieka Europy”. Ponadto należy zauważyć, że w 2003 r.
Portugalia zanotowała spadek PKB, zaś jego wzrost w 2006 r. w wysokości 1,3% był
nie tylko najniższy w Unii Europejskiej, ale też w całej Europie.

W 2015 roku kraj ten odwiedziło 10,176 mln. turystów (9,7% więcej niż w roku
poprzednim), generując dla niego przychody na poziomie 12,606 mld dolarów.

Portugalia jest popularnym celem turystów z całego świata, znana jest przede
wszystkim z turystyki wypoczynkowej oraz krajoznawczej. Najpopularniejszymi
ośrodkami turystycznym w Portugalii są stolica i największe miasto Lizbona,
uznawana za jedno z najpiękniejszych miast Europy, oraz Porto. Portugalia to
także znaczący ośrodek turystyki pątniczej, ze względu na słynne sanktuarium w
Fatimie.

Portugalia najczęściej odwiedzana jest przez turystów z Wielkiej Brytanii,
Francji, Hiszpanii oraz Niemiec.

W XIII w. Portugalię zamieszkiwało około 1 mln lub nieco więcej osób. Po
gwałtownym spadku zamieszkującej ten obszar liczby ludności w stuleciu
następnym, w XV w. liczba ta ponownie wzrosła do około 1 miliona. Przeciętna
gęstość ludności w późnośredniowiecznej Portugalii wynosiła około 11 osób na
km². Powszechny spis ludności przeprowadzony w 2001 roku wykazał, że populacja
Portugalii wynosiła wówczas 10 356 117 mieszkańców (z czego 51,7% to kobiety).
Na koniec pierwszej dekady XXI w. szacowało się tę liczbę na około 10,6 milionów
i większość przyrostu naturalnego ma miejsce za sprawą imigrantów. Według danych
na rok 2008 jedna czwarta z 440 tysięcy imigrantów pochodzi z Brazylii (106
tys.). Kolejne miejsca zajmują Ukraina (53,5 tys.), Republika Zielonego
Przylądka (51,5 tys.), Rumunia (28 tys.), Angola (27,5 tys.) i Gwinea-Bissau
(24,5 tys.).

Portugalia to jedno z państw romańskich. W kulturze Portugalii widoczny jest
wpływ różnych cywilizacji: tych, które dotarły do Półwyspu Iberyjskiego (m.in.
Celtów, Rzymian, Maurów), jak również tych, z którymi Portugalczycy mieli
styczność w wyniku morskich wypraw w okresie wielkich odkryć geograficznych.
Portugalia posiada również silne historyczne oraz kulturowe powiązania z
sąsiednią Hiszpanią, wywarła także ogromny wpływ kulturowy i językowy na
Brazylię.

Na Liście Światowego Dziedzictwa UNESCO znajduje się 13 miejsc z Portugalii, z
czego 9 z nich to zabytki architektoniczne, a 2 to regiony uprawy wina.

Od 1990 roku, liczba publicznych obiektów kulturalnych w Portugalii wzrosła.
Oprócz Muzeum Calouste Gulbenkiana, otwartego w 1969 roku w Lizbonie, powstały
m.in. Centro Cultural de Belém w Lizbonie, Museu de Arte Contemporânea de
Serralves oraz Casa da Música w Porto.

Charakterystyczny dla Portugalii jest styl manueliński, cechujący się ozdobną
ornamentyką o motywach orientalnych i morskich (np. liny okrętowe, fale, koniki
morskie czy koralowce). Styl ten powstał w okresie wielkich odkryć
geograficznych, dokonywanych przez Portugalię, pod rządami króla Manuela I.
Znakomitymi przykładami stylu manuelińskiego są: Klasztor Hieronimitów i Torre
de Belém w Lizbonie oraz Klasztor Zakonu Chrystusa w Tomar.

Przykładem współczesnej architektury jest znajdujący się w Porto budynek – Casa
da Música, nagrodzony przez RIBA, oraz Parque das Nações w Lizbonie [1]. Do
znanych na całym świecie, współczesnych architektów portugalskich zalicza się:
Eduardo Souto de Moura, Álvaro Siza Vieira, Gonçalo Byrne, Filipe Oliveira Dias
oraz Carrilho da Graça.

Portugalska muzyka obejmuje rozmaite gatunki muzyczne. Przede wszystkim jednak
Portugalia słynie z tęsknych pieśni fado wykonywanych przy akompaniamencie gitar
portugalskich. Najbardziej znanymi na świecie wykonawcami tej muzyki są: Amália
Rodrigues, Carlos Humberto Paredes, José Afonso, Mariza, Carlos do Carmo,
António Chainho, Mísia i Madredeus.

Nurt współczesnej muzyki portugalskiej reprezentują takie zespoły, jak Buraka
Som Sistema (muzyka elektroniczna), Moonspell (gothic metal), Blasted Mechanizm
(electro-rock) oraz The Gift.

W Portugalii odbywa się wiele letnich festiwali poświęconych różnym gatunkom
muzyki. Do najważniejszych należą: TMN Festival Sudoeste (w Zambujeira do Mar),
Paredes de Coura Festival (w Paredes de Coura), Optimus Alive! (w Passeio
Marítimo de Algés), Rock in Rio Lisboa (w Lizbonie) oraz Super Bock Super Rock.
W 2005 roku, Portugalia gościła w Lizbonie MTV Europe Music Awards.

Dziedzinę muzyki poważnej reprezentują m.in. pianiści Artur Pizarro i Maria João
Pires oraz wiolonczelistka Guilhermina Suggia. Do znanych portugalskich
kompozytorów należą: José Vianna da Motta, Carlos Seixas, João Domingos
Bomtempo, João de Sousa Carvalho, Luís de Freitas Branco i jego student Joly
Braga Santos, Fernando Lopes-Graça, Emmanuel Nunes i Sérgio Azevedo.

Literatura portugalska, będąc jedną z najstarszych zachodnich literatur,
rozwinęła się poprzez teksty pisane oraz pieśni wykonywane przez trubadurów. Za
największych twórców portugalskich uznaje się poetę i podróżnika Luísa de
Camões, twórcę epopei „Os Lusíadas” (Luzjady), Fernando Pessoa, poetę okresu
modernizmu, oraz laureata Nagrody Nobla w dziedzinie literatury w 1998 roku –
José Saramago. Literaturę portugalską reprezentują tacy pisarze jak Gil Vicente,
Almeida Garrett, Camilo Castelo Branco, Eça de Queiroz, Sophia de Mello Breyner,
António Lobo Antunes oraz Miguel Torga.

Kino portugalskie posiada długoletnią tradycję, sięgającą początków tej formy
przekazu w późnych latach XIX wieku. Do grona najlepszych portugalskich
reżyserów należą: Arthur Duarte, António Lopes Ribeiro, Pedro Costa, Manoel de
Oliveira, António-Pedro Vasconcelos, João Botelho oraz Leonel Vieira. Natomiast
najbardziej znanymi portugalskimi aktorami są Joaquim de Almeida, Daniela Ruah,
Maria de Medeiros, Diogo Infante, Soraia Chaves, Vasco Santana, Ribeirinho oraz
António Silva.

Kuchnię portugalską cechuje zróżnicowanie. Łatwy dostęp do morza zagwarantował
bogactwo ryb i skorupiaków, na których bazują potrawy z regionów nadmorskich,
natomiast w centralnej części kraju dominują dania mięsne i sery. Wiele
produktów Portugalczycy zawdzięczają najeźdźcom: Rzymianie pozostawili po sobie
pszenicę, winną latorośl, figi, oliwki i migdały, natomiast Maurowie – ryż,
owoce cytrusowe, szafran oraz zamiłowanie do ciast z miodem, migdałami i figami.
Dzięki morskim ekspedycjom, portugalska kuchnia wzbogaciła się o rozmaite
przyprawy z Indii i Dalekiego Wschodu, m.in. pieprz, cynamon, goździki i gałkę
muszkatołową, oraz afrykańskie papryczki piri piri. Przywieziono także
egzotyczne owoce, pomidory, ziemniaki, kukurydzę oraz kakao.

Narodową potrawą Portugalii jest bacalhau, solony i suszony dorsz, którego
podobno można przyrządzić na 365 sposobów, czyli tyle, ile jest dni w roku.
Każdy z regionów ma swój unikatowy sposób jego przyrządzania. Innym, równie
popularnym daniem są grillowane sardynki (port. sardinhas grelhadas).

Każdy region kraju posiada swoją tradycyjną potrawę. Na przykład w Aveiro są to
słodkie ovos moles, natomiast w Algarve cataplana, czyli owoce morza, duszone w
specjalnym, miedzianym naczyniu z przykrywką. Na północy kraju popularna jest
caldo verde – zielona zupa z ziemniaków, a na Azorach – cozido das Furnas –
jednogarnkowe danie duszone w gorącej ziemi, tuż nad parującymi źródłami
wulkanicznymi. Lizbona szczyci się pastéis de Belém (pastéis de nata), czyli
babeczkami z budyniowym nadzieniem, posypanymi cynamonem i cukrem pudrem, a
Porto – tripas à moda do Porto, czyli flaczkami z białą fasolą.

Portugalskie wina zdobyły światową sławę oraz kilka międzynarodowych nagród.
Najbardziej znane na świecie jest wino porto (pochodzące z doliny Douro) oraz
niezwykle trwałe wino madera. Z Portugalii pochodzi także m.in. vinho verde oraz
wina regionalne, np. z Douro, Alentejo, Dão, Bairrada, a także wino moscatel (z
okolic Setúbal i Favaios).

W Portugalii odbywają się festiwale kulinarne, m.in. Algarve Gourmet w regionie
Algarve [2], Festival Nacional de Gastronomia w Santarém (region Alentejo)[3]
oraz Międzynarodowy Festiwal Czekolady (International Chocolate Festiwal) w
Óbidos [4], a także Festiwal Owoców Morza, czyli Festival do Marisco w Olhão
(odbywający się raz w roku, w tym roku w: 08-12.08.2013r)

Piłka nożna jest najpopularniejszym sportem w Portugalii. W kraju organizuje się
zarówno amatorskie mecze lokalne, jak i światowej klasy spotkania na
profesjonalnym poziomie. Największą legendą portugalskiej piłki nożnej pozostaje
Eusébio, choć na świecie uznaniem cieszą się także Luís Figo i Cristiano Ronaldo
– obaj są zdobywcami tytułu Piłkarza Roku FIFA, oraz trenerzy: José Mourinho,
Carlos Queiroz, Manuel José i André Villas-Boas.

Największymi klubami sportowymi w Portugalii są: SL Benfica (Sport Lisboa e
Benfica), FC Porto (Futebol Clube do Porto) oraz Sporting CP (Sporting Clube de
Portugal). Kluby te często określane są jako „os três grandes”, czyli „wielka
trójka”.

Surfing i bodyboarding są bardzo popularne w Portugalii. Ericeira (okolice
Lizbony) zajęła 3. miejsce w rankingu Top 10 najlepszych miejsc do surfowania na
świecie (według magazynu Sunday Times, 2010 rok). W Portugalii odbywają się też
zawody surfingowe Quiksilver Pro Portugal.[5]

Portugalia znana jest także ze sportów motorowych. Co roku rozgrywany jest
stanowiący eliminację Rajdowych Mistrzostw Świata Rajd Portugalii oraz zaliczany
do Mistrzostw Europy Rali Vinho da Madeira [6]. W latach 1984–1996 na Autódromo
do Estoril rozgrywano eliminację Formuły 1. Do 2012 roku obiekt ten gościł
również Moto GP. [7]. Najbardziej znanym portugalskim kierowcą wyścigowym jest
Tiago Monteiro.

W Portugalii znajduje się ponad 70 pól golfowych rozsianych po całym kraju.
Najwięcej z nich jest w regionie Algarve oraz w okolicach Lizbony. W Vilamoura
(Algarve) odbywa się prestiżowy turniej golfowy Portugal Masters, należący do
PGA European Tour.

Portugalia ma długie tradycje jeździeckie. Odbywają się tu ważne zawody –
Estoril International Showjumping Competition [8], będące jednym z etapów Global
Champions Tour.

W centrum i na południu Portugalii można jeszcze obejrzeć tourada à corda, czyli
walkę z bykiem przytrzymywanym na linie.

W północnej części Portugalii powstała oryginalna sztuka walki – Jogo do Pau,
polegająca na walce z przeciwnikiem przy pomocy długiego kija.



https://pl.wikipedia.org/wiki/Real_Madryt

Real Madrid Club de Fútbol – hiszpański klub sportowy powstały w 1902 roku.
Słynie głównie z sukcesów istniejącej od chwili założenia drużyny piłkarskiej,
która trzydzieści dwa razy zdobyła mistrzostwo Hiszpanii, jedenaście razy Puchar
Europy/Ligę Mistrzów, a także wiele innych trofeów, w tym przyznany w 2000 roku
przez FIFA tytuł najlepszego klubu w XX wieku. Od 1947 roku drużyna ta rozgrywa
domowe spotkania na stadionie Santiago Bernabéu, nazwanym na cześć byłego
prezesa, za którego czasów klub zdobył najwięcej trofeów.

Real Madryt odegrał ważną rolę w historii hiszpańskiej i światowej piłki nożnej
– to z inicjatywy jego działaczy powstał Puchar Króla. Klub reprezentował
również Hiszpański Związek Piłki Nożnej, stając się jednym ze współzałożycieli
FIFA w 1904 roku. W 1928 roku znalazł się w pierwszym zestawie drużyn tworzących
Primera División, zaś w 1955 roku stał się jedną z drużyn biorących udział w
pierwszej edycji Pucharu Europy, którą następnie wygrał, broniąc to trofeum
cztery razy z rzędu. Na całym świecie znana jest też wypełniona podtekstami
polityczno-historycznymi rywalizacja tegoż klubu z FC Barceloną. Real zajmuje
pierwsze miejsce w tabeli wszech czasów ligi hiszpańskiej.

Od 1931 roku Real Madryt posiada też utytułowaną drużynę koszykarską, która
zdobyła trzydzieści dwa tytuły mistrza kraju i odniosła dziewięć triumfów w
Eurolidze. W przeszłości istniały także inne sekcje, m.in. siatkówki, tenisa i
piłki ręcznej.

Początki Realu Madryt sięgają końca XIX wieku, kiedy to około 1896 roku grupa
absolwentów Oxbridge założyła drużynę Foot Ball Sky, rozgrywającą mecze w każdy
niedzielny poranek. W 1900 roku klub ten rozdzielił się na dwie drużyny – New
Foot-Ball de Madrid i Español de Madrid, gdzie funkcję prezesa pełnił Julián
Palacios. To właśnie ta drużyna została dwa lata później, 6 marca 1902 roku,
oficjalnie zarejestrowana przez Katalończyka Juana Padrósa Rubió, jako Madrid
Foot Ball Club (niektóre źródła podają datę 18 marca 1902 roku).

Członkami pierwszego zarządu drużyny byli oprócz Rubio też: Enrique Varela
(wiceprezes), Manuel Mendía (sekretarz), José de Gorostizaga (skarbnik) oraz
Antonio Neyra, Mario Giralt, Carlos Mertens, Álvaro Spottorno i Arturo Meléndez
(członkowie zarządu).

Pierwszy mecz Madrid FC rozegrał trzy dni później, 9 marca 1902 na boisku przy
ulicy noszącej obecnie imię Filipa II. Drużyna nie grała jednak wówczas z
zewnętrznym przeciwnikiem – był to tylko wewnętrzny mecz mający pomóc w
wyłonieniu podstawowej jedenastki oraz rozreklamowaniu nowo powstałej ekipy.
Zmierzyły się w nim składy „czerwony” (J. Giralt, Meléndez, Molera, Salvador,
Valcárcel, Spottorno, Stampher, J. Palacios, Varela, Celada, Bueno) i
„niebieski” (Meléndez, J. Padrós, Spottorno, Gorostizaga, Mendía, Páramo, Neyra,
A. Giralt, F. Palacios, Martens, Rodero), a zakończyło się wynikiem 1:0 dla
„niebieskich”. Kilkanaście dni później Madrid FC zyskał pierwszego trenera –
został nim Anglik Arthur Johnson, autor instrukcji, jak grać w piłkę,
opublikowanej w Heraldo del Sport. Oficjalnymi siedzibami klubu stały się zaś
zaplecze sklepu Al Capricho należącego do braci Padrós oraz tawerna La Taurina,
z której zawsze wyruszali na mecze.

Już w kwietniu klub przedstawił burmistrzowi Madrytu propozycję zorganizowania
turnieju piłkarskiego dla uczczenia koronacji króla Alfonsa XIII – to właśnie z
tego turnieju później wyewoluował Copa del Rey, czyli Puchar Króla. W jego
pierwszej edycji, rozegranej w dniach 13–15 maja, wzięło udział pięć drużyn. I
już pierwszego dnia turnieju odbył się mecz o prawo gry w finale między
późniejszym Realem Madryt a przybyłym ze stolicy Katalonii FC Barcelona, który w
następnych latach stał się największym rywalem Los Blancos. Spotkanie ze
starszym o trzy lata i mającym już wówczas w składzie wielu obcokrajowców klubem
z Barcelony zakończyło się przegraną gospodarzy 1:3. Barcelona w finale
przegrała z Vizcayą, zaś Madrid FC w meczu z przegranym drugiego półfinału,
którym był Club Español Foot Ball, zwyciężył 3:2, wygrywając tym samym Copa de
la Gran Peña, pierwsze trofeum w swojej historii. W następnej edycji udało się
mu już dojść do finału tych rozgrywek, ale tam uległ Athleticowi Bilbao 2:3.

W styczniu 1904 Carlos Padrós zrezygnował ze stanowiska prezesa Madryckiej
Federacji Klubów Futbolowych (Federación Madrileña de Clubes de Foot-Ball) i
zajął miejsce brata, Juana, na stanowisku prezesa Madrid FC. Jeszcze w tym samym
miesiącu Madrid dzięki fuzji z drużynami Moderno i Amicale zyskał do składu
francuskich zawodników tego drugiego.

Pierwszy Puchar Hiszpanii (będący wówczas także mistrzostwem Hiszpanii) Madrid
zdobył 18 kwietnia 1905, pokonując w finale Atheltic 1:0 po golu Prasta. Kilka
miesięcy później, 23 października, odbył się pierwszy mecz międzynarodowy
Madridu – dla uczczenia wizyty Émile’a Loubeta w Hiszpanii Carlos Padrós
zorganizował mecz z paryskim Galia Sport, który zakończył się remisem 1:1.

W latach 1906–1908 Madrid FC również triumfował w Pucharze Hiszpanii, co dało mu
łącznie cztery zwycięstwa z rzędu, tracąc trofeum dopiero w 1909 na rzecz Club
Ciclista San Sebastián. Również w 1908 zmienił się prezes klubu – stanowisko to
zajął Adolfo Meléndez, a jego poprzednik, Carlos Padrós, został mianowany
honorowym prezesem na zawsze.

Następny ważny dzień w historii klubu nastąpił 31 października 1912, kiedy to na
ziemi dzierżawionej klubowi przez Laureano Garcíę Comiso za 1000 peset
miesięcznie otwarto nowy stadion – O´Donnell. W tym samym sezonie występować w
białych barwach zaczął młody napastnik, Santiago Bernabéu, choć akurat wtedy
rozpoczynał się słabszy okres dla klubu z Madrytu, który trwać miał do drugiej
połowy dekady, kiedy to 15 maja 1917 odzyskał prymat na krajowej arenie,
pokonując w finale Arenas Club de Getxo 2:1.

29 czerwca 1920 król Alfons XIII nadał klubowi tytuł Real (hiszp. Królewski) –
Madrid Foot Ball Club zmienił się w ten sposób w Real Madrid Club de Fútbol,
zmieniono bowiem także drugi człon dotychczasowej nazwy na hiszpański. Niespełna
pół roku później Real Madryt rozpoczął swoje pierwsze zagraniczne tournée, w
ramach którego rozegrał mecze w Lizbonie, Porto, Turynie, Livorno, Bolonii i
Genui.

W następnych latach Real Madryt dwukrotnie zmieniał stadion – najpierw 29
kwietnia 1923 otwarto Ciudad Lineal (w meczu otwarcia gospodarze pokonali Real
Unión Club Irún 2:0 po golach José Maríi Ubedy), a następnie, 17 maja 1924,
Estadio Chamartín. Inaugurację tego spotkania uświetnił mecz z Newcastle United,
a honorowego pierwszego kopnięcia piłki dokonał syn królewski, Gonzalo.

Rozgrywki ligowe w Hiszpanii zainaugurowano 10 lutego 1929 meczem Realu Madryt
przeciwko CE Europa z Barcelony. Zakończyło się ono zwycięstwem Los Blancos 5:0
(cztery gole Lazcano, jeden gol Morery), dzięki czemu klub z Madrytu stał się
pierwszym w historii liderem Primera División. Sezon zakończył jednak na drugim
miejscu, z dwoma punktami straty do FC Barcelona. Najlepszymi strzelcami drużyny
zostali Jaime Lazcano (ściągnięty na mocy samodzielnej decyzji ówczesnego
sekretarza klubu, Santiaga Bernabéu, za 6000 peset wbrew zaleceniom zarządu) i
Gaspar Rubio Meliá – po jedenaście trafień w siedemnastu meczach.

Pierwszy tytuł mistrza Hiszpanii zdobyty w lidze przyszedł dopiero w sezonie
1931/1932 – mając w składzie takich graczy jak Jacinto Quincoces, Manuel
Olivares Lapeña czy Ricardo Zamora, którego we wrześniu 1930 ściągnięto z
Espanyolu za 150 tysięcy peset, Real Madryt zdobył w osiemnastu meczach 28
punktów, nie ponosząc przy tym ani jednej porażki. Dwa lata później Los Blancos
odzyskali krajowy puchar, pokonując w finale Valencię 2:1.

21 czerwca 1936 miało miejsce wydarzenie z pozoru mało znaczące, które jednak z
czasem urosło do miana legendy – Ricardo Zamora w swoim ostatnim oficjalnym
meczu w barwach Realu Madryt obronił bardzo silny strzał José Escoli w końcówce
finałowego meczu Pucharu Hiszpanii z FC Barcelona, kiedy to Los Blancos, grając
w dziesięciu, bronili prowadzenia 2:1.

W wojnie domowej klub poniósł ciężkie straty – zginęło lub musiało opuścić
Madryt wielu członków klubu, w tym ówczesny prezes, Rafael Sánchez Guerra, a
stadion, zamieniony na więzienie, uległ zniszczeniu. Na szczęście dla Realu
Madryt zarząd pod kierunkiem Pedro Paragesa i Adolfo Meléndeza był w stanie
rozpocząć długotrwały proces odbudowy potęgi klubu. Długo nie był jednak w
stanie wygrać ligi, a za czasów następcy Meléndeza, Antonio Santosa Peralby,
zajął w sezonie 1942/1943 10. miejsce – wówczas najsłabsze w historii Los
Blancos.

W ostatnich tygodniach pełnienia funkcji przez Santosa Peralbę Real Madryt
rozegrał kolejny mecz, który przeszedł do legendy. W półfinale krajowego pucharu
Los Blancos mierzyli się z Barceloną i w pierwszym meczu na Camp de Les Corts
przegrali 0:3, ale rewanżu, 13 czerwca 1943, odnieśli najwyższe zwycięstwo w
swojej historii, pokonując Blaugranę aż 11:1. Mecz ten budzi kontrowersje, z
powodu szantażu dokonanego rzekomo przez frankistowskie tajne służby: przed
rozpoczęciem gry dyrektor służb specjalnych wszedł do szatni Barçy – [...] –
przypomniał zawodnikom, że wielu z nich dopiero co wróciło do Hiszpanii z
wychodźstwa wojennego dzięki amnestii, która wybaczała ucieczkę. W finale Real
Madryt przegrał z Athletikiem Bilbao 0:1.

Trzy miesiące później, 15 września 1943, klub zyskał nowego prezesa – na
stanowisko jednogłośnie wybrano Santiaga Bernabéu, człowieka mającego już za
sobą pracę w klubie jako piłkarz, menadżer i dyrektor, który w ciągu trzydziestu
pięciu lat prezesury stał się najlepszym i odnoszącym największe sukcesy
prezesem w historii Realu Madryt, początkowo sam, a następnie wspólnie z
Raimundo Saportą budując potęgę klubu. W ciągu kilku miesięcy rozpoczął
realizację planów budowy nowego stadionu – grunty na ten cel zakupiono w czerwcu
następnego roku, a już 27 października 1944 rozpoczęły się prace. Trwały do
grudnia 1947, a pierwszym przeciwnikiem Realu Madryt na nowym stadionie był
portugalski klub Os Belenenses; mecz zakończył się zwycięstwem gospodarzy 3:1.

1 września 1950 ukazał się pierwszy numer „Biuletynu informacyjnego Realu
Madryt” (hiszp. Boletín Informativo), który na najbliższe 40 lat stał się
organem prasowym klubu i kibiców Realu Madryt. Na okładce pierwszego numeru
pojawił się krótki list od prezesa Bernabéu:

Obecnie oficjalnym wydawnictwem prasowym klubu jest „Magazyn Realu Madryt”
(hiszp. Revista Real Madrid).

W sezonie 1951/1952, w trakcie którego klub świętował 50. rocznicę istnienia (w
ramach obchodów rozegrano mecz z Club Deportivo Los Millonarios z Alfredo Di
Stéfano w składzie), Real Madryt ukończył ligę na trzecim miejscu, 2 punkty za
Athletikiem i 5 za Barceloną. Jedynym sukcesem Los Blancos okazał się tytuł
króla strzelców dla Pahiño, który w 27 meczach zdobył 28 goli, jednego więcej
niż Ladislao Kubala.

W 1953 zawodnikiem Realu Madryt został Argentyńczyk Alfredo Di Stéfano. Stało
się to po długim sporze z FC Barcelona, do którego zawodnik ten trafił najpierw.
Oba kluby zapłaciły poprzedniej drużynie Di Stéfano kwotę odstępnego, wobec
czego ostatecznie Królewska Hiszpańska Federacja Piłkarska poprosiła FIFA o
rozsądzenie kwestii, którego klubu zawodnikiem jest Argentyńczyk. Ta najpierw
oznajmiła, iż „Di Stéfano nie może zagrać w żadnym klubie hiszpańskim do chwili,
gdy jego sytuacja [...] nie zostanie całkowicie wyjaśniona”, a następnie
poprosiła o arbitraż byłego prezesa RFEF, Armado Muñoza Calero, który
zaproponował, aby Di Stéfano rozegrał sezony 1953/1954 i 1955/1956 w barwach
Realu Madryt, a 1954/1955 i 1956/1957 w barwach Barcelony. Oba kluby
oprotestowały takie rozwiązanie i odwołały się do Narodowej Delegacji Sportów,
która zadecydowała o zakazie dalszego transferowania do hiszpańskich klubów
piłkarzy z zagranicy. Di Stéfano zaś, po rezygnacji Barcelony i za zgodą
krajowej Federacji, ostatecznie trafił do Madrytu, gdzie zadebiutował 22
września 1953 (dzień po oficjalnym potwierdzeniu transferu) w towarzyskim meczu
z nieistniejącym już FC Nancy.

Pierwszy sezon z Di Stéfano w składzie zakończył się tytułem mistrzowskim dla
Los Blancos, a sam Don Alfredo zdobył trzy gole w meczu z Valencią, który
ostatecznie zapewnił klubowi pierwsze miejsce w lidze. Sam Di Stéfano został
królem strzelców z 27 bramkami na koncie. W następnej edycji rozgrywek ligowych
Real Madryt obronił mistrzostwo, a Di Stéfano zdobył 25 goli z łącznie 80
strzelonych przez klub.

We wrześniu 1955 rozpoczęła się pierwsza edycja Pucharu Mistrzów – w pierwszym
meczu w historii rozgrywek Sporting CP i FK Partizan Belgrad zremisowały 3:3, a
pierwszy mecz Realu Madryt, rozegrany 8 września, zakończył się zwycięstwem 2:0
nad Servette FC w Genewie; bramki strzelali Miguel Muñoz w 74. minucie i Héctor
Rial w 89. W rewanżu Los Blancos wygrali 5:0 po golach Di Stéfano (dwa),
Joseíto, Riala i Molownego. Następnie klub eliminował kolejno: Partizan w 1/4
finału (4:0 i 0:3) oraz A.C. Milan (4:2 i 1:2). W finale rozegranym 13 czerwca
1956 Real Madryt zmierzył się ze Stade de Reims z Raymondem Kopą w składzie.
Mecz zakończył się zwycięstwem drużyny hiszpańskiej 4:3 po golach Di Stéfano
(14'), Riala (30', 79') i Marquitosa (67') dla Realu Madryt oraz Leblonda (6'),
Templina (10') i Hidalgo (62') dla Reims.

W następnym sezonie Real Madryt, już z Kopą we własnej drużynie, nie tylko
odzyskał mistrzostwo Hiszpanii, kończąc sezon z pięcioma punktami przewagi nad
Sevillą, ale też drugi raz z rzędu zagrał w finale Pucharu Mistrzów.
Wyeliminowawszy w półfinale Manchester United (3:1 i 2:2), w finale rozegranym
30 maja 1957 na Estadio Santiago Bernabéu przy obecności 124 tysięcy widzów na
trybunach Los Blancos pokonali Fiorentinę 2:0 po golach Di Stéfano w 70. i
Francisco Gento w 76. minucie.

Kolejny rok przyniósł obronę obu trofeów – w lidze klub o trzy punkty wyprzedził
Atlético Madryt (Di Stéfano, Rial i Marsal strzelili razem 48 goli), zaś w
finale Pucharu Mistrzów zmierzył się z Milanem na stadionie Heysel. Wszystkie
gole zdobyte w regulaminowym czasie gry padły w ciągu dziesięciu minut;
strzelali je kolejno: 0:1 Juan Schiaffino (69'), 1:1 Di Stéfano (74'), 1:2
Grillo (78'), 2:2 Rial (79'). Mecz został rozstrzygnięty w dogrywce dzięki
bramce Gento w 107. minucie.

Sezon 1957/1958 był ostatnim w piłkarskiej karierze Miguela Muñoza (rozegrał w
jego trakcie tylko cztery mecze ligowe, ostatni w marcu przeciwko Sportingowi
Gijón). W jego miejsce po długich i trudnych negocjacjach sprawdzono Węgra
Ferenca Puskása. Ten w pierwszym roku gry w Madrycie strzelił 21 goli w 24
meczach ligowych, ale Real Madryt zajął w końcowej klasyfikacji drugie miejsce,
4 punkty za FC Barcelona. Zdobył za to już czwarty z rzędu Puchar Mistrzów –
finałowym przeciwnikiem znów był Stade de Reims, ale tym razem Los Blancos nie
pozwolili Francuzom strzelić ani jednego gola, sami zaś zdobyli dwa. Dzięki
trafieniom Mateosa i Di Stéfano (król strzelców ligi hiszpańskiej z 23 bramkami)
mecz w Stuttgarcie zakończył się zwycięstwem Realu Madryt.

W sezonie ligowym 1959/1960 sytuacja się powtórzyła – Real Madryt znów zajął
drugie miejsce, wyprzedzony przez FC Barcelona, choć tym razem oba klub zdobyły
po tyle samo punktów (46), ale ekipa z Katalonii wygrała rywalizację dzięki
lepszemu bilansowi bramek. Los Merengues okazali się za to lepsi w Pucharze
Mistrzów, pokonując Barcelonę w półfinale (3:1 u siebie po dwóch golach Di
Stéfano i jednym Puskása oraz również 3:1 na wyjeździe po dwóch trafieniach
Puskása i jednym Gento). W meczu finałowym (18 maja 1960 na Hampden Park)
rywalem Madrytu był Eintracht Frankfurt. Choć pierwszą bramkę strzelili Niemcy
(Richard Kress w 18. minucie), to do przerwy wynik brzmiał 3:1 dla Realu Madryt
(dwa razy Di Stéfano, raz Puskás). W 26 minut drugiej połowy Real Madryt
strzelił kolejne trzy bramki, a zdobywcą wszystkich był Puskás. Minutę po
trafieniu na 6:1 gola zdobył Erwin Stein, następnie na 7:2 podwyższył Di
Stéfano, a wynik trafieniem na 7:3 ustalił Stein w 76. minucie. Dla trenowanego
już wówczas przez swojego byłego piłkarza, Miguela Muñoza, Realu Madryt był to
piąty z rzędu triumf w europejskich rozgrywkach.

We wrześniu tego samego roku Real Madryt pokonał w dwumeczu urugwajski Club
Atlético Peñarol, zdobywając pierwszy w historii Puchar Interkontynentalny.

Świetna passa Realu Madryt w Pucharze Klubowych Mistrzów Europy dobiegła końca w
następnym sezonie – już w drugiej rundzie (czyli 1/8 finału) klub został
wyeliminowany przez FC Barcelona (2:2 w Madrycie, 2:1 dla gospodarzy w
Barcelonie). Rezultat ten wzbudził kontrowersje, gdyż w pierwszym meczu
angielski sędzia Arthur Ellis, ten sam, który sędziował finał w 1956, podyktował
wątpliwego karnego dla Barcelony (na bramkę zamienił go Luis Suárez), zaś w
drugim jego rodak, Reg Leafe, nie uznał aż czterech goli zdobytych przez Real
Madryt na Camp Nou. Barcelona ostatecznie doszła do finału, gdzie stosunkiem 3:2
pokonała ją SL Benfica. W lidze hiszpańskiej Madryt zajął za to pierwsze miejsce
z aż dwunastoma punktami przewagi nad Atlético, zaś Ferenc Puskás z 28 golami w
28 meczach został królem strzelców. Był to pierwszy z serii pięciu tytułów
mistrza Hiszpanii dla Los Blancos.

W tym samym roku, dokładnie 8 lutego 1961, Real Madryt po raz pierwszy zagrał na
słynnym stadionie Maracanã – przeciwnikiem Los Blancos był Club de Regatas Vasco
da Gama. Do przerwy goście prowadzili 2:0 po golach Luisa del Sola i Canário,
ale w drugiej połowie Vasco da Gama wyrównał do 2:2 i takim wynikiem zakończyło
się spotkanie.

2 maja 1962 Real Madryt znów zagrał w finale najbardziej prestiżowych
europejskich rozgrywek piłkarskich, ale tym razem nie sprostał lizbońskiej
Benfice – mimo że dwa pierwsze gole były golami dla Los Blancos (zdobywcą obu
był Puskás, który przed przerwą zdobył jeszcze jednego gola), spotkanie
ostatecznie zakończyło się rezultatem 5:3 dla Benfiki. Klub ostatecznie zdobył
jednak podwójną koronę, dodając do mistrzostwa kraju Puchar Hiszpanii wywalczony
w lipcu (po raz pierwszy od 15 lat) w meczu z Sevillą.

18 maja 1963 klub otwiera nowy kompleks sportowy – Ciudad Deportiva (hiszp.
„Miasto Sportowe”), w którym odtąd trenować będą także piłkarze młodzieżowi. 20
sierpnia tego samego roku wenezuelskie komando antyrządowe Fuerzas Armadas de
Liberación Nacional postanowiła porwać Alfredo Di Stéfano. Udało im się uzyskać
pożądany rozgłos, a sam piłkarz został po pewnym czasie uwolniony. Niedługo
potem Real Madryt znów grał w finale Pucharu Mistrzów, ale tam uległ włoskiemu
Internazionale. Końcowy wynik: 3:1 dla drużyny Helenio Herrery. Był to ostatni
mecz Alfredo Di Stéfano w barwach Realu Madryt. Zawodnik znany jako Blond
Strzała odszedł do Espanyolu wskutek sporu z trenerem Miguelem Muñozem
popieranym przez prezesa Bernabéu, mimo że ten drugi oferował Di Stéfano
pozostanie w klubie na stanowisku pozaboiskowym.

W kwietniu 1965 Real Madryt zapewnił sobie wywalczenie wspomnianego piątego
tytułu mistrza kraju z rzędu. Był to zarazem debiutancki sezon w klubie dla
pierwszych z grupy piłkarzy zwanych generacją yé-yé lub hippisami – pierwszymi
jej przedstawicielami w Madrycie byli Grosso, Pirri, Sanchís, De Felipe,
Morollón.

Rok później Królewscy musieli co prawda uznać wyższość lokalnego rywala,
Atlético, w lidze (jeden punkt straty; najlepszy strzelec zespołu, Grosso,
uzyskał tylko 11 goli), ale za to odzyskali najcenniejsze europejskie trofeum –
Puchar Mistrzów. Finał, rozegrany znów na Heysel, zakończył się zwycięstwem 2:1
nad belgradzkim Partizanem.

Odzyskawszy Puchar Europy, Real Madryt mógł znów skoncentrować się na walce o
ligę hiszpańską. Na arenie międzynarodowej odpadł już w ćwierćfinałowym dwumeczu
z Interem, ale w Primera División zajął pierwsze miejsce, które następnie
obronił dwa razy z rzędu.

Walka o przedłużenie serii tytułów mistrzowskich do czterech nie powiodła się –
Los Blancos zajęli zaledwie piąte miejsce (co ciekawe, ekipy z miejsc 3. – 6.
miały po tyle samo punktów, trzydzieści pięć). Udało się za to pokonać Valencię
w finale Copa del Generalísimo, dzięki czemu klub mógł wystąpić w Pucharze
Zdobywców Pucharów. W maju roku następnego prowadzony wciąż przez Miguela Muñoza
Real Madryt doszedł do finału tych rozgrywek – pierwszy i przedostatni raz w
historii – gdzie nie sprostał Chelsea Londyn. W pierwszym meczu w Pireusie padł
remis 1:1, w powtórzonym finale londyńczycy wygrali 2:1 po golach Dempseya i
Osgooda. Jedyny gol dla Realu Madryt padł po strzale Fleitasa. Był to zarazem
ostatni mecz w karierze Francisco Gento.

W 1972 Real Madryt zdobył kolejne, piętnaste już mistrzostwo Hiszpanii, ale w
następnym ukończył rozgrywki na zaledwie czwartym miejscu. Kiedy po 18. kolejce
sezonu 1973/1974, w której przegrał z broniącym się przed spadkiem Club
Deportivo Castellón, klub znalazł się na siódmej pozycji w tabeli, Santiago
Bernabéu rozwiązał umowę z Muñozem. Na jego miejsce zatrudniony został Luis
Molowny, również od lat związany z klubem, ale nie pomógł wiele. Real Madryt
zakończył sezon na ósmym miejscu, ponosząc jeszcze – już pod batutą Molownego –
pamiętną porażkę 0:5 na własnym stadionie z FC Barcelona Rinusa Michelsa. Luis
Molowny musiał pożegnać się ze stanowiskiem. 5 lipca 1974 jego następcą został
Miljan Miljanić, któremu w trzy sezony udało się zdobyć dwa mistrzostwa
Hiszpanii i jeden Puchar Hiszpanii (dublet w 1975).

Miljanić odszedł we wrześniu 1977, po sezonie, w którym Real Madryt zajął
dziewiąte miejsce w lidze (najniższe od 1948), a na stanowisko powrócił Luis
Molowny. Tym razem pozostał w klubie dłużej, do czerwca 1979, i z lepszym
skutkiem – dwukrotnie wygrał ligę.

W międzyczasie miały miejsce dwa ważne wydarzenia pozasportowe. Najpierw w 1977
klub obchodził 75. rocznicę istnienia, która jednak nie była obchodzona zbyt
radośnie ze względu na fatalne wyniki sportowe (dokładnie w „urodziny” Real
Madryt zremisował 1:1 z Valencią i zajmował 7. miejsce w tabeli, zaś z Pucharem
Mistrzów pożegnał się już w drugiej rundzie, po dwumeczu Club Brugge. Niemniej
jednak zorganizowano miniturniej z udziałem reprezentacji Argentyny,
reprezentacji Iranu oraz marokańskiego klubu Mouloudia. W finale Los Merengues
pokonali Argentynę 1:0 po golu Vicente del Bosque. Prezes Santiago Bernabéu był
już wówczas bardzo słabego zdrowia i zmarł rok i trzy miesiące później, po
trzydziestu pięciu latach rządów w klubie. Jego tymczasowym następcą został
wiceprezes Raimundo Saporta, a oficjalnym nowym prezesem został przez aklamację
wybrany Luis de Carlos, były skarbnik klubu. Pozostał na stanowisku do 1985,
kiedy to zastąpił go Ramón Mendoza.

31 sierpnia 1979 został rozegrany pierwszy turniej o Trofeo Santiago Bernabéu,
turniej ku pamięci wielkiego prezesa. Udział wzięły, poza Realem Madryt
prowadzonym już przez Vujadina Boškova, trzy kluby: Ajax Amsterdam, Bayern
Monachium i A.C. Milan. Puchar trafił w ręce Bayernu Monachium.

4 czerwca 1980 rozegrany został biały finał Pucharu Hiszpanii (znanego już jako
Copa del Rey, a nie Copa del Generalísimo) – Real Madryt zmierzył się w nim ze
swoją filialną drużyną, Castillą. Real Madryt wygrał to spotkanie 6:1. Sezon
1979/1980 był więc bardzo udany dla Los Blancos, gdyż oprócz krajowego pucharu
zdobyli też mistrzostwo Hiszpanii (znów trzecie z rzędu), a w Pucharze Mistrzów
doszli do półfinałów, gdzie jednak lepszym okazał się Hamburger SV (wygrana 2:0
w Madrycie, ale przegrana aż 1:5 na wyjeździe). W uznaniu tych sukcesów magazyn
„France Football” uznał Real Madryt najlepszym klubem Europy 1980.

27 maja 1981 Królewscy stanęli przed szansą zdobycia siódmego Pucharu Mistrzów –
eliminując kolejno: Limerick United, Budapest Honvéd Futball Club, Spartak
Moskwa i Inter Mediolan, doszli do finału na paryskim Parc des Princes, gdzie
ich rywalem był Liverpool F.C. Boba Paisleya. Długo utrzymywał się wynik
bezbramkowy i dopiero w 82. minucie gola zdobył Alan Kennedy. Real Madryt nie
zdążył już wyrównać i puchar trafił do Liverpoolu.

Rok później Real Madryt, który tym razem zajął trzecie miejsce w lidze, a w
Pucharze UEFA odpadł w 1/4 finału, stał się gospodarzem finałowego meczu
Mistrzostw Świata 1982 – 11 lipca 1982 na Estadio Santiago Bernabéu Włosi
pokonali Niemców 3:1.

Minęło osiem dni od tego meczu do chwili, w której Luis De Carlos zaprezentował
nowych trenerów pierwszej i drugiej drużyny. Zostali nimi byli wielcy piłkarze
Realu Madryt, odpowiednio Alfredo Di Stéfano i Amancio Amaro. Blond strzała dwa
razy z rzędu zakończył ligę na drugim miejscu za Athletikiem Bilbao i znów
musiał pożegnać się z klubem, a na sezon 1984/1985 na stanowisko trenera
powołano Amaro. W pierwszej drużynie grał już wówczas wychowanek Castilli,
Emilio Butragueño, który w debiucie w barwach Los Blancos 5 lutego 1984 – w
wyjazdowym meczu z Cádiz CF – strzelił dwa gole. Rozgrywki ligowe sezonu
1984/1985 nie były udane dla Królewskich – zajęli piąte miejsce, a Amancio Amaro
jeszcze przed ostatnią kolejką stracił pracę na rzecz Luisa Molownego, ale za to
w Pucharze UEFA udało się dojść do finału, eliminując po drodze RSC Anderlecht,
który co prawda w pierwszym meczu wygrał 3:0, to w rewanżu w Madrycie Los
Blancos wygrali aż 6:1. W ostatnim dwumeczu Real Madryt zmierzył się z
węgierskim Videotonem – w pierwszym meczu, rozegranym w Székesfehérvárze, Los
Blancos wygrali 3:0 po golach Míchela, Santillany i Jorge Valdano, zaś w rewanżu
w Madrycie przegrali 0:1 (bramkę strzelił Lajos Májer).

Były to już czasy formacji znanej jako Quinta del Buitre – Piątka Sępa,
nazywanej tak od noszącego przezwisko „Sęp” Emilio Butragueño (pozostałymi
członkami tej grupy byli Manolo Sanchís, jedyny w tej grupie obrońca, Martín
Vázquez, Míchel i Miguel Pardeza). Rok później Real Madryt stał się pierwszą w
historii drużyną, która obroniła Puchar UEFA. W pierwszej odsłonie finałowego
dwumeczu (30 kwietnia 1986) Los Blancos pokonali 1. FC Köln 5:1, a w rewanżu
przegrali 0:2. Było to jedno z dwóch w tym sezonie trofeów Realu Madryt – drugim
stało się mistrzostwo Hiszpanii zdobyte z 11 punktami przewagi nad FC Barcelona.
Hugo Sánchez, Meksykanin, dla którego był to pierwszy sezon w Realu Madryt,
obronił koronę króla strzelców zdobytą rok wcześniej w barwach Atlético Madryt.
Zdobył ją później jeszcze cztery razy (kolejno: 22, 34 (co dało mu Złotego
Buta), 29 i 38 goli), zaś Los Blancos kończyli na pierwszym miejscu w tabeli
ligowej kolejne cztery sezony. Drugą w historii serię pięciu tytułów z rzędu
Real Madryt zakończył, zdobywając w sezonie 1989/1990 aż 107 goli w 38 meczach
(aż dwanaście razy strzelał cztery lub więcej goli w meczu).

17 listopada 1990 pracę w Madrycie stracił John Toshack. Prezes Mendoza
tymczasowo zatrudnił trenerski duet Alfredo Di Stéfano-José Antonio Camacho i
zaczął starania, aby posadę szkoleniowca objął Luis Aragonés pracujący wówczas w
Espanyolu. Negocjacje zakończyły się fiaskiem i ostatecznie trenerem Realu
Madryt został Radomir Antić.

14 kwietnia 1991 Ramón Mendoza po raz drugi wygrał wybory na stanowisko prezesa
klubu. W trakcie sezonu 1991/1992 zwolnił Anticia i zastąpił go Holendrem Leo
Beenhakkerem. W tamtym momencie Real Madryt miał jeszcze cztery punkty przewagi
nad drugą w tabeli Barceloną, ale w ciągu osiemnastu kolejek roztrwonił ją,
ostatecznie przegrywając mistrzostwo w ostatnim meczu ligowym – po 37. rundzie
spotkań przewaga Los Blancos nad Azulgraną wynosiła jeden punkt, Barcelona
wygrała mecz z Athletikiem Bilbao u siebie 2:0, ale Real Madryt przegrał na
wyjeździe z CD Tenerife prowadzonym przez Jorge Valdano 2:3, mimo że prowadził
już 2:0. Tytuł mistrzowski trafił do Barcelony.

Smutny dla Realu Madryt scenariusz powtórzył się w identyczny sposób sezon
później: po 37. kolejce Los Blancos, już z Benito Floro na ławce trenerskiej,
mieli jeden punkt przewagi nad Barceloną Johana Cruijffa i znów czekał ich mecz
na Teneryfie. Przegrali 0:2 po golach Oscara Dertycii i Chano, co wobec wygranej
FC Barcelona z Realem Sociedad oznaczało, że tytuł mistrzowski trafił do
Katalonii. Sama Teneryfa zyskała wówczas wśród kibiców Realu Madryt miano „wyspy
przeklętej”.

7 maja 1994 zakończyły się prace przy przebudowie stadionu Santiago Bernabéu –
jeszcze tego samego dnia rozegrano nań ligowy mecz z FC Barcelona w ramach 37.
kolejki Primera División. Goście wygrali spotkanie 1:0 po golu Guillermo Amora.
Niedługo potem tymczasowy trener Vicente del Bosque pożegnał się z posadą, a na
jego miejsce przyszedł Argentyńczyk Jorge Valdano, ten sam, który jako trener
Tenerife dwukrotnie pozbawił Los Blancos mistrzostwa. W tym samym okresie
piłkarzami Realu Madryt zostali między innymi Fernando Redondo, Michael Laudrup
(sprowadzony z FC Barcelona) i Santiago Cañizares. Z Valdano na ławce klub z
Estadio Bernabéu odzyskał tytuł mistrzowski, pokonując po drodze broniącą tytułu
Barçę 5:0 (klasyczny hat-trick Ivána Zamorano, po jednym Luisa Enrique i José
Emilio Amaviski).

W międzyczasie, 19 lutego 1995, Ramón Mendoza został ponownie wybrany na
stanowisko prezesa. Miesiąc później, 28 marca, w Madrycie doszło do spotkania
prezesów Realu Madryt (Ramón Mendoza), Benfiki (Manuel Dalmaciu) oraz
przedstawicieli Juventusu (Roberto Bettega) i Milanu (Adriano Galliani), na
którym zadecydowano o powołaniu do życia Związku Europejskich Klubów
Mistrzowskich, zalążka późniejszej G-14.

Kiedy na jaw wyszły wielkie długi Realu Madryt, Ramón Mendoza podał się do
dymisji. 20 listopada 1995 przestał pełnić funkcję prezesa, a jego miejsce na
mocy artykułu 49. ówczesnego statutu klubu zajął członek zarządu, Lorenzo Sanz.
52-letni wówczas nowy włodarz Los Blancos w styczniu następnego roku rozwiązał
umowę z Valdano, a po zakończeniu sezonu zatrudnił na stanowisku pierwszego
trenera Włocha Fabia Capella, sprowadzając też nowych piłkarzy: Clarence’a
Seedorfa, Davora Šukera, Predraga Mijatovicia i Roberto Carlosa.

W sezonie 1996/1997 Real Madryt prowadzony przez Capello zdobył w 42 meczach 92
punkty i o dwa „oczka” wyprzedził FC Barcelona, który jednak strzelił 17 goli
więcej (aż 102 wobec 85 dla ekipy z Madrytu). W trakcie tego sezonu Real Madryt
rozegrał swój dwutysięczny mecz ligowy, zarazem tysięczny w roli gospodarza, w
którym pokonał CF Extremadura 5:0. Mimo sukcesu Capello stracił pracę i już z
Juppem Heynckesem na ławce w meczu o Superpuchar Hiszpanii Los Blancos pokonali
Blaugranę (porażka 1:2 na Camp Nou, wygrana 4:1 u siebie).

12 stycznia 1998 Real Madrid Club de Fútbol, sześciokrotny triumfator Pucharu
Mistrzów, uznany został przez FIFA za najlepszy klub XX wieku. Dwa miesiące
później w ćwierćfinale edycji 1997/1998 tych rozgrywek Los Blancos pokonali
Bayer Leverkusen (1:1 i 3:0), następnie Borussię Dortmund, a wreszcie 20 maja w
rozgrywanym na Amsterdam ArenA meczu finałowym pokonał Juventus Marcello
Lippiego 1:0 po golu Mijatovicia w 67. minucie. Real Madryt odzyskał
najcenniejsze europejskie trofeum pod dokładnie 32 latach i 9 dniach.

Podobnie jak Fabio Capello, również Jupp Heynckes stracił pracę mimo wzbogacenia
klubowej galerii trofeów – przyczyną zwolnienia niemieckiego szkoleniowca była
bardzo słaba postawa w lidze: zaledwie 4. miejsce, jedenaście punktów za
Barceloną. Nadszedł czas Guusa Hiddinka, który dopiero co zajął również 4.
miejsce – z reprezentacją Holandii na Mundialu 1998. Holender co prawda zdobył
ze swoim nowym klubem Puchar Interkontynentalny, pokonując w Tokio 2:1 Club de
Regatas Vasco da Gama, ale wytrwał na stanowisku tylko do lutego 1999, kiedy to
po dwóch z rzędu porażkach (0:3 z FC Barcelona, 0:1 z Athletikiem) został
zastąpiony przez Johna Toshacka. Walijczyk pomógł Realowi Madryt wspiąć się z
szóstego na drugie miejsce w tabeli, ale nie dał rady wywalczyć tytułu
mistrzowskiego (między 23. a 38., ostatnią kolejką strata Los Blancos do
Azulgrany powiększyła się z siedmiu do jedenastu punktów), zaś w 1/4 finału Ligi
Mistrzów przegrał z Dynamem Kijów.

Następny sezon podopieczni Toshacka zaczęli źle i po jedenastu kolejkach Toshack
musiał odejść z klubu. Na tymczasowego następcę powołany został Vicente del
Bosque. Prowadzona przezeń drużyna początkowo grała jeszcze gorzej niż w czasach
Toshacka, spadając po 14. kolejce i porażce 1:5 u siebie z Realem Saragossa na
17. miejsce, ale potem zaczęła się wspinać w tabeli i po 22. kolejce była już na
5. miejscu. Trener zwany „Sfinksem” ostatecznie nie zdołał wprowadzić Realu
Madryt do pierwszej czwórki drużyn mających prawo gry w Lidze Mistrzów, ale za
to udało mu się osiągnąć zwycięstwo w samej Champions League – pod jego
kierunkiem Los Blancos wyeliminowali Manchester United i Bayern Monachium, by w
finale na Stade de France zmierzyć się z Valencią; był to pierwszy w historii
finał tych rozrywek, w którym zagrały dwa kluby z jednego kraju. Real Madryt
wygrał mecz 3:0 po golach Fernanda Morientesa, Steve’a McManamana i Raúla,
najlepszego strzelca tej edycji Ligi Mistrzów. Wygrana na Stade de France
pozwoliła Realowi Madryt zagrać w Lidze Mistrzów 2000/2001, gdyż zaledwie piąta
pozycja w lidze hiszpańskiej kwalifikowałaby go tylko do Pucharu UEFA; w tej
sytuacji Los Blancos trafili do Champions League, a do Pucharu UEFA przesunięto
czwarty w tabeli Real Saragossa.

Krótko po finale Ligi Mistrzów odbyły się kolejne wybory na stanowisko prezesa.
Ubiegający się o reelekcję Lorenzo Sanz obiecał socios, iż w razie zwycięstwa
sprowadzi do klubu napastnika Diego Tristána, ale jego główny rywal, Florentino
Pérez, który już raz przegrał wybory z Ramónem Mendozą, przebił tę ofertę,
deklarując, że jeśli to jego kibice powołają do roli prezesa, na Estadio
Santiago Bernabéu zagra gwiazdor FC Barcelona, Luís Figo. Ta obietnica pozwoliła
mu w wyborach 16 czerwca pokonać Lorenzo Sanza. Pérez szybko zapłacił Barcelonie
kwotę 56 milionów dolarów odstępnego, którą Portugalczyk miał zapisaną w
kontrakcie z katalońskim klubem i ściągnął Figo do Madrytu, ustalając tym samym
nowy rekord świata w dziedzinie sumy transferu.

5 listopada 2000 Alfredo Di Stéfano został mianowany dożywotnim honorowym
prezesem klubu, a 11 grudnia podczas odbywającej się w Rzymie gali FIFA Real
Madryt otrzymuje oficjalny tytuł Najlepszego Klubu XX wieku. Przełom lat
2000/2001 był zresztą bardzo przyjemny dla kibiców Los Merengues, gdyż 14
stycznia Figo otrzymał przyznawaną przez France Football Złotą Piłkę, natomiast
5 lutego zarząd klubu, rozpoczynając obchody jego setnych urodzin, podjął
decyzję o zaproponowaniu królowi Janowi Karolowi I tytułu drugiego honorowego
prezesa Realu Madryt; monarcha ofertę przyjął.

Przy dużym wkładzie najdroższego piłkarza świata (34 mecze, 2955 minut na boisku
i 9 goli) Real Madryt zdobywa mistrzostwo Hiszpanii za sezon 2000/2001,
ostatecznie zapewniając sobie końcowy triumf 26 maja, zwycięstwem 5:0 nad
Deportivo Alavés. Nie udało się jednak obronić pucharu Ligi Mistrzów – w fazach
grupowych edycji 2000/2001 Los Blancos dwukrotnie zajęli pierwsze miejsce,
następnie w ćwierćfinale bez większych problemów wyeliminowali Galatasaray SK,
ale już w półfinale nie sprostali Bayernowi, z którym przegrali 0:1 u siebie i
1:2 na wyjeździe.

9 lipca 2001 Florentino Pérez zaprezentował nowy nabytek z Juventusu,
rozgrywającego reprezentacji Francji, Zinedine’a Zidane’a, który stał się
zarazem nowym najdroższym piłkarzem świata – Real Madryt zapłacił zań
Juventusowi 64,5 miliona dolarów. Od nazwiska tego piłkarza oraz wychowanka
Madrytu, Francisco Pavóna, wzięła nieformalną nazwę strategia transferowa
Péreza, Zidanes y Pavones (hiszp. „Zidane’owie i Pavónowie”) polegająca na
sprowadzaniu tylko graczy słynnych i prezentujących wielkie umiejętności
(właśnie „Galaktycznych”) i uzupełnianiu składu zdolnymi wychowankami, takimi
jak Pavón. Początkowo taktyka ta przynosiła rezultaty – już z Francuzem w
składzie drużyna Vicente del Bosque zdobyła Superpuchar Hiszpanii. Ostatecznie w
sezonie 2001/2002 drużyna zajęła co prawda dopiero trzecie miejsce w lidze, ale
doszła zarówno do finału Copa del Rey, jak i Ligi Mistrzów.

Finał Pucharu Hiszpanii rozegrano w Madrycie 6 marca 2002 – dokładnie w setne
urodziny Los Merengues. Triumf w tym meczu miał być uświetnieniem obchodów
rocznicowych, ale Real Madryt przegrał z Deportivo La Coruña 1:2. Pozostała więc
walka o Ligę Mistrzów – w finale tych rozgrywek przeciwnikiem był Bayer
Leverkusen. Na Hampden Park w Glasgow, dokładnie tam, gdzie Real Madryt
czterdzieści lat wcześniej wygrał Puchar Mistrzów w meczu z Eintrachtem, Los
Blancos w 8. minucie dzięki bramce Raúla objęli prowadzenie, które stracili
sześć minut później po strzale Lúcio. Pod koniec pierwszej połowy strzał z
woleja Zinedine’a Zidane’a znów przechylił szalę zwycięstwa na rzecz Madrytu.
Mimo trwającego pod koniec meczu oblężenia bramki Ikera Casillasa (który w 68.
minucie zmienił kontuzjowanego Césara) Niemcy nie zdołali już wyrównać i
dziewiąty Puchar Mistrzów trafił do Madrytu. W sierpniu tego samego roku Real
Madryt zdobył pierwszy Superpuchar Europy, pokonując Feyenoord Rotterdam 3:1.

Następnego dnia kontrakt z Realem Madryt podpisał król strzelców Mundialu 2002,
dotychczas zawodnik Interu Mediolan, Brazylijczyk Ronaldo Luís Nazário de Lima –
sumę odstępnego oceniono na 44,5 miliona dolarów. 3 grudnia 2002, z trójką Los
Galácticos w składzie, Real Madryt wygrał ostatnie trofeum, jakie było do
wygrania w tym roku – Puchar Kontynentalny, który zdobyli, pokonując w Jokohamie
paragwajski Club Olimpia Asunción po golach Ronaldo i Gutiego. A 18 grudnia, na
oficjalne zakończenie obchodów stulecia, klub rozegrał mecz z drużyną Reszty
Świata; rozegrane w ulewnym deszczu spotkanie zakończyło się remisem 3:3.

22 czerwca 2003, pokonując w ostatniej kolejce Athletic Bilbao 3:1 po dwóch
golach Ronaldo i jednym Roberto Carlosa, zdobył 29. tytuł mistrza Hiszpanii,
wyprzedzając o dwa punkty Real Sociedad. Dla Athleticu zaś porażka oznaczała
utratę prawa startu w Pucharze UEFA na rzecz FC Barcelona. Ronaldo zdobył 23
gole w 32 meczach, zdobywając tym samym tytuł króla strzelców La Liga.

Mimo sukcesu ligowego Vicente del Bosque, podobnie jak kilka lat wcześniej Fabio
Capello, stracił pracę, a wraz z nim kapitan drużyny, Fernando Hierro. Nowym
szkoleniowcem Realu Madryt został Portugalczyk Carlos Queiroz, dotychczasowy
asystent Aleksa Fergusona w Manchesterze United. Wkrótce, 2 lipca, z tego samego
klubu przybywa do Madrytu angielski prawy pomocnik David Beckham, za którego
Florentino Pérez zapłacił Czerwonym Diabłom 41 milionów dolarów. Łącznie na
„Galaktycznych” Real Madryt wydał więc równowartość 205,5 miliona dolarów.

27 sierpnia 2003 Real Madryt zdobył ostatnie trofeum przed blisko czteroletnią
przerwą – Superpuchar Hiszpanii. Po przegranej 1:2 w wyjazdowym meczu z RCD
Mallorca, w rewanżu Los Blancos wygrali 3:0 dzięki golom Raúla, Ronaldo i
debiutującego przed własną publicznością Beckhama. Był to obiecujący początek
sezonu, a dalszy jego przebieg potwierdzał optymistyczne prognozy: po 19.
kolejce ligowej Real Madryt zajmował drugie miejsce w tabeli, tracąc tylko punkt
do Valencii, zaś w grupie F pierwszej rundy Ligi Mistrzów zajął bez problemu
pierwsze miejsce, nie przegrywając żadnego z sześciu meczów. Jeszcze w 1/8
finału (28 lutego i 9 marca) Los Blancos poradzili sobie z Bayernem, ale już w
ćwierćfinałowym dwumeczu, po porażce w finale Copa del Rey z Saragossą, nie
sprostali późniejszemu finaliście, AS Monaco – mimo że w pierwszym meczu wygrali
4:2 (jeden gol wypożyczonego z Madrytu do Monaco Morientesa), porażka 1:3 w
rewanżu dała awans Monaco na mocy reguły bramki wyjazdowej. W tamtym momencie
Real Madryt zajmował jeszcze pierwsze miejsce w lidze (było to po 31. kolejce),
ale w ostatnich siedmiu meczach zdobył tylko trzy punkty (jedno zwycięstwo przy
sześciu porażkach) i spadł na czwartą lokatę w tabeli.

Ostatnia, 1:4 z Realem Sociedad na własnym boisku, miała miejsce 23 maja.
Jeszcze tego samego dnia został rozwiązany kontrakt Carlosa Queiroza, który
niedługo potem wrócił do Manchesteru na posadę asystenta Fergusona, a nowym
szkoleniowcem został kolejny były piłkarz Los Blancos – José Antonio Camacho. W
tym samym czasie jako nowego zawodnika zaprezentowano obrońcę Waltera Samuela,
pierwszego gracza defensywnego sprowadzonego za kadencji Florentina Péreza,
który 11 lipca 2004, zdobywając 94,25% oddanych głosów, uzyskał reelekcję na
stanowisko prezesa Realu Madryt, a niedługo później ściągnął do Madrytu
ostatniego zawodnika mogącego uchodzić za „Galaktycznego” – zdobywcę Złotej
Piłki, Michaela Owena. Po tygodniu do Los Blancos trafił jeszcze jeden Anglik,
Jonathan Woodgate, który jednak więcej czasu spędzonego jako piłkarz Realu
Madryt poświęcił na leczenie kontuzji niż granie.

Camacho przepracował w Madrycie tylko kilka miesięcy, w czasie których między
innymi wyeliminował Wisłę Kraków w III rundzie eliminacyjnej Ligi Mistrzów (2:0
i 3:1), i już jesienią odszedł, ustępując miejsca asystentowi, również niegdyś
zawodnikowi Realu Madryt, Mariano Garcíi Remónowi. Także ten były bramkarz nie
zagrzał długo miejsca na ławce Los Merengues, gdyż już w grudniu Pérez zatrudnił
Brazylijczyka Vanderleia Luxemburgo, czwartego szkoleniowca na przestrzeni
półtora roku. Luxemburgo rozpoczął pracę od zwycięskiego dokończenia przerwanego
wcześniej, jeszcze za kadencji Garcíi Remóna, meczu ligowego z Realem Sociedad –
12 grudnia 2004 spotkanie przerwano przy stanie 1:1 w 87. minucie z powodu
fałszywego alarmu bombowego, a w dokończeniu, 5 stycznia 2005 gola dla Los
Blancos strzelił Zidane.

W tamtym sezonie Luxemburgo zajął ostatecznie drugie miejsce z czterema punktami
straty do Barcelony. W letnim oknie transferowym drużynę znacząco wzmocniono –
przybyli zawodnicy młodzi i utalentowani, jak Sergio Ramos, Robinho i Carlos
Diogo, ale też mający już doświadczenie w lidze hiszpańskiej Pablo García i
Júlio Baptista. Mimo takich transferów Real Madryt ponownie spisywał się poniżej
oczekiwań i również Luxemburgo został zwolniony z pracy – gdy odchodził, Real
Madryt zajmował 4. miejsce w lidze, tracąc sześć punktów do współliderujących
Barçy i Osasuny. Następca Luxemburgo, dotychczasowy trener Realu Madryt
Castilla, Juan Ramón López Caro, ostatecznie zdołał awansować na drugie miejsce
w tabeli, ale strata do Barcelony powiększyła się do 12 punktów. W Lidze
Mistrzów Real Madryt odpadł w 1/8 finału po dwumeczu z Arsenalem, natomiast w
Copa del Rey dotarł do półfinału, gdzie w pierwszym meczu przegrał z Saragossą
aż 1:6, ale w rewanżu wygrał 4:0, prowadząc 3:0 już po dziesięciu minutach (gole
czterech Brazylijczyków: Cicinho, Robinho, Ronaldo i Roberto Carlos), wobec
czego do awansu zabrakło tylko jednego gola.

Zmiana na stanowisku szkoleniowca nastąpiła jeszcze w grudniu 2005, natomiast 27
lutego 2006 do dymisji po pięciu i pół roku pełnienia funkcji podał się prezes
Floretnino Pérez. Początkowo jego miejsce zajął Fernando Martín Álvarez, członek
zarządu (podobnie jak wcześniej Lorenzo Sanz), ale i on niedługo potem, 26
kwietnia, ustąpił, zarządzając zarazem rozpisanie oficjalnych wyborów.
Tymczasowym prezesem został Luís Gómez-Montejano Arroyo. Jeszcze za jego
urzędowania dokonano oficjalnej inauguracji Estadio Alfredo Di Stéfano
wchodzącego w skład Ciudad Deportiva de Valdebebas. W pierwszym meczu na jego
murawie Real Madryt pokonał Stade de Reims 6:1.

2 lipca 2006 socios wybrali na stanowisko prezesa Ramóna Calderóna ubiegającego
się o głosy wraz z Predragiem Mijatoviciem mającym zająć stanowisko dyrektora
sportowego. Trzy dni po uzyskaniu nominacji Calderón zatrudnił na stanowisku
trenera Włocha Fabia Capella oraz rozpoczął gruntowną przebudowę składu,
sprowadzając kapitana drużyny Mistrzów Świata 2006 Fabia Cannavara i
defensywnego pomocnika reprezentacji Brazylii Emersona ze zdegradowanego do
Serie B Juventusu, Ruuda van Nistelrooya z Manchesteru United i Mahamadou Diarrę
z Olympique’u Lyon. Następnymi zakupami nowego prezesa stali się José Antonio
Reyes (Arsenal FC), Gonzalo Higuaín (CA River Plate)), Marcelo (Fluminense) i
Fernando Gago (CA Boca Juniors).

Drużyna Capello długo nie mogła się przebić powyżej trzeciego miejsca w tabeli,
a w Champions League ponownie odpadła, tym razem po dwumeczu z Bayernem
Monachium, w 1/8 finału. Ostatecznie dopiero po 34. kolejce, w której Real
Madryt pokonał Espanyol 4:3 (gol Higuaína w 88. minucie), a Barcelona
zremisowała u siebie z Realem Betis, Los Blancos zostali liderem Primera
División. Madryt utrzymał pozycję do końca mimo remisu z Saragossą w
przedostatnim meczu i zwycięstwem nad Mallorcą zapewnił sobie zdobycie 30.
tytułu piłkarskiego mistrza kraju.

Mimo tego sukcesu Capello, podobnie jak dziesięć lat wcześniej i jak Vicente del
Bosque przed czterema laty, musiał opuścić klub; jego następcą został
szkoleniowiec Getafe CF – Niemiec Bernd Schuster, podobnie jak między innymi del
Bosque czy Muñoz były zawodnik Los Blancos. Rozpoczęto też wzmacnianie składu –
z wypożyczenia powrócił Roberto Soldado, a oprócz zakontraktowanego wcześniej
Christopha Metzeldera do klubu trafili Pepe, Javier Saviola, Jerzy Dudek,
Royston Drenthe, Wesley Sneijder, Arjen Robben i Gabriel Heinze. Do pierwszego
składu przesunięto także kilku zawodników Castilli.

Sezon 2007/2008 Los Blancos rozpoczęli od dwumeczu z Sevillą o Superpuchar
Hiszpanii. W pierwszym spotkaniu, na Estadio Ramón Sánchez Pizjuán, gospodarze
wygrali 1:0, a w rewanżu w Madrycie 5:3 (bramki dla Madrytu: Drenthe, Cannavaro,
Sergio Ramos). Bez sukcesów zakończyła się także walka o Ligę Mistrzów i Puchar
Króla, ale 4 maja 2008 piłkarze Madrytu pokonali na wyjeździe Osasunę Pampeluna
2:1 i na trzy kolejki przed końcem sezonu ligowego zapewnili sobie zdobycie 31.
tytuł mistrza Hiszpanii.

Tuż po zakończeniu sezonu Real Madryt zapewnił sobie zakup argentyńskiego
stopera Ezequiela Garaya za około 10 milionów euro; na mocy umowy z Racingiem
piłkarz pozostał w dotychczasowym klubie jeszcze przez następny rok na zasadzie
wypożyczenia. Później dokupiono dwóch wychowanków Castilli: Rubéna de la Reda z
Getafe CF i Javiego Garcíę z Osasuny Pampeluna oraz holenderskiego pomocnika
Rafaela van der Vaarta z Hamburgera SV za łączną kwotę 23,7 milionów euro. Ze
składu ubyli: Júlio Baptista, Javier Balboa, Roberto Soldado oraz Robinho.

Sezon 2008/2009 Królewscy zaczęli od zdobycia Superpucharu Hiszpanii. W
pierwszym meczu konfrontacji z Valencią na Estadio Mestalla ekipa Los Ches
wygrała 3:2. W rewanżu na Estadio Santiago Bernabéu Real w dramatycznych
okolicznościach (czerwone kartki dla Rafaela van der Vaarta i Ruuda van
Nistelrooya) wygrał 4:2 i zdobył jedyne trofeum w tamtym sezonie. Duża liczba
kontuzji, piąte miejsce w tabeli ligowej, oraz wypowiedź Schustera po porażce z
Sevillą 3:4 sprawiły, iż 9 grudnia niemiecki trener został zwolniony. Tego
samego dnia nowym szkoleniowcem zespołu został ogłoszony Juande Ramos. Podpisał
półroczny kontrakt z możliwością przedłużenia. W zimowym oknie transferowym
zakupieni zostali Klaas-Jan Huntelaar z Ajaxu Amsterdam za 27 mln euro oraz
Lassana Diarra z Portsmouth F.C. za 20 mln euro.

Na początku 2009 hiszpańska prasa odkryła, iż Ramón Calderón poprzez
podstawionych delegatów zmanipulował wynikami Walnego Zgromadzenia socios, które
odbyło się w grudniu 2008. 16 stycznia 2009 złożył dymisję. Jego następcą został
Vicente Boluda, dotychczasowy wiceprezes. Równocześnie ogłoszono, iż nowe wybory
odbędą po zakończeniu sezonu 2008/2009. Później termin ten ustalono na dzień 14
czerwca 2009. Po objęciu stanowiska przez Ramosa Real Madryt był niepokonany w
lidze przez osiemnaście meczów z rzędu. Passa ta została przerwana porażką 2:6 z
FC Barceloną na Santiago Bernabéu. Drużyna przegrała pozostałe mecze sezonu i
ostatecznie zakończyła rozgrywki ligowe na drugim miejscu, ze stratą dziewięciu
punktów do zwycięskiej Barcelony. W rozgrywkach Ligi Mistrzów Real Madryt po raz
piąty z rzędu odpadł w 1/8 finału. Tym razem lepszy był Liverpool F.C.

Po odejściu Ramóna Calderóna, w wyborach na prezesa klubu jedynym kandydatem był
Florentino Pérez, który po 3,5-letniej przerwie ponownie objął to stanowisko.
Tego samego dnia – 1 czerwca 2009 roku – podjął on pierwszą decyzję,
zatrudniając na stanowisku głównego trenera Chilijczyka Manuela Pellegriniego. 8
czerwca do drużyny za kwotę około 65 milionów euro dołączył brazylijski pomocnik
Kaká, stając się drugim po Zinedinie Zidanie najdroższym piłkarzem w historii
madryckiego klubu. Trzy dni później Manchester United zaakceptował ofertę Realu
Madryt za Cristiano Ronaldo opiewającą na kwotę 80 milionów funtów (93 miliony
euro), w wyniku czego Portugalczyk stał się najdroższym piłkarzem świata. Pod
koniec miesiąca zarząd z Pérezem na czele dokonał kolejnych dwóch ruchów
transferowych. Najpierw za kwotę około 15 milionów euro zawodnikiem Królewskich
został Raúl Albiol, a 26 czerwca zespół na rzecz portugalskiego klubu SL Benfica
opuścił Javier Saviola. Tego samego dnia odbyła się również oficjalna
prezentacja w białych barwach „Galaktycznych” Cristiano Ronaldo. Nie był to
jednak koniec ruchów Realu po powrotnym objęciu stanowiska prezesa klubu przez
Florentina Péreza. Pierwszego dnia lipca Real nabył kartę zawodniczą Karima
Benzemy, a w ciągu kolejnych tygodni do Madrytu trafili także Álvaro Arbeloa
oraz Xabi Alonso z Liverpoolu, Álvaro Negredo z Almeríi i Esteban Granero z
Getafe CF.

Mimo tak licznych wzmocnię, Real Madryt podobnie jak przez poprzednie pięć lat
zakończył rozgrywki Ligi Mistrzów na 1/8 finału, przegrywając niespodziewanie z
Olympique’em Lyon (0-1 na wyjeździe i 1-1 u siebie), a w lidze ustąpił, tak jak
przed rokiem, miejsca Barcelonie. Wówczas z funkcji trenera zwolniono Manuela
Pellegriniego, a na jego stanowisku zatrudniono Joségo Mourinho.

Pierwszym nowym zawodnikiem Realu pozyskanym przed sezonem 2010/2011 został
Ángel Di María z Benfiki za kwotę około 25 mln euro. Następnie na Santiago
Bernabeu trafili Pedro León z Getafe CF, Sergio Canales z Racingu Santander,
Sami Khedira z VfB Stuttgart, Ricardo Carvalho z Chelsea FC i Mesut Özil z
Werderu Brema. Kolejne wzmocnienia spowodowały, że zabrakło w klubie miejsca dla
madryckich legend: Raúla, który odszedł do Schalke, i Gutiego do Beşiktaşu.
Zespół opuścił także Rafael van der Vaart.

W pierwszym sezonie pod wodzą Joségo Mourinho drużyna „Królewskich” zajęła
drugie miejsce w lidze, tracąc na koniec sezonu do mistrzowskiej Barcelony
cztery punkty. Po sześciu kolejnych latach porażek w 1/8 finału Ligi Mistrzów
klub z Madrytu awansował do półfinału, a następnie po golu Cristiano Ronaldo w
dogrywce meczu z Barceloną wygrał Copa del Rey. Na zakończeniu rozgrywek z
funkcji dyrektora zespołu został zwolniony Jorge Valdano, a Mourinho pozostał
trenerem na kolejny rok.

Podczas rozgrywek La Ligi 2011/12 Real Madryt zanotował rekordową liczbę 100
punktów, zdobywając tym samym tytuł mistrzów Hiszpanii i wyprzedzając
odwiecznego rywala FC Barceloną o dziewięć punktów. Podopieczni José Mourinho
ponadto ustanowili rekord w ilości zdobytych bramek w meczach ligowych. Zespół
zdobył 121 bramek. W Lidze Mistrzów powtórzono wynik sprzed roku – Real Madryt
odpadł w półfinale przegrywając po karnych z Bayernem Monachium 1:3. W tym
sezonie piłkarzom Los Blancos nie udało się obronić Pucharu Króla. Królewcy
odpadli w ćwierćfinale z FC Barcelona.

Przed trzecim dla „The Special One” na stanowisku trenerskim w Realu Madryt do
zespołu sprowadzono za około 30 mln euro Lukę Modricia. Z Chorwatem w składzie,
„Galaktyczni” zajęli drugie miejsce swojej grupie Ligi Mistrzów, za Borussią
Dortmund, a następnie w 1/8 finału pokonali Manchester United. Po pierwszym
ćwierćfinałowym meczu szansę na awans Realu do 1/2 znacznie wzrosły, gdyż
pokonali oni Galatasaray 3:0. W meczu u siebie turecki klub zwyciężył 3:2,
jednak to drużyna Realu awansował do półfinału, dzięki lepszemu bilansowi
bramek. Tam ich przeciwnikiem był grupowy rywal – Borussia Dortmund. W pierwszym
spotkaniu w Dortmundzie, Real uległ Borussii 4:1, przez co ich szansę na awans
znacznie zmalały. Jednakże klub oraz kibice wierzyli w kolejną w historii klubu
Remontadę. Już na początku meczu Real stworzył sobie kilka dogodnych sytuacji,
jednakże nie potrafił ich wykorzystać. W końcówce meczu udało im się strzelić
dwa gole, jednakże do awansu i kolejnej historycznej remontady zabrakło jednego
trafienia. Tym samym Real po raz trzeci z rzędu zakończył swoją przygodę z Ligą
Mistrzów na 1/2 finału. 20 maja 2013 r. Florentino Pérez potwierdził odejście
Mourinho z klubu.

Po sezonie 2012/2013 w roli trenera „Królewskich” w miejsce Joségo Mourinho
zatrudniono Włocha Carla Ancelottiego, który z PSG zdobył mistrzostwo Francji.
Jego asystentem został były zawodnik Realu, Zinédine Zidane. Pierwszym
transferem Włocha był sprowadzony z Bayeru Leverkusen wychowanek Realu Madryt,
Daniel Carvajal. Później do klubu trafili Isco, Casemiro i Asier Illarramendi.
Do SSC Napoli sprzedano aż trzech zawodników: Joségo Maríę Callejóna, Raúla
Albiola i Gonzala Higuaína. 1 września za sumę 91 milionów euro kontrakt z
klubem podpisał Walijczyk Gareth Bale. Przed zamknięciem okienka transferowego
transfer do Arsenalu przeszedł Mesut Özil. Kwota transferu wyniosła 50 milionów
euro.

W fazie grupowej Ligi Mistrzów, Królewscy mierzyć musieli się z włoskim
Juventusem, tureckim Galatasarayem i duńskim FC København. Królewscy zajęli
pierwsze miejsce w grupie, a w 1/8 finału mierzyli się z FC Schalke 04, w
dwumeczu pokonując Niemców 9:2. Rywalem w ćwierćfinale była Borussia Dortmund;
wynik dwumeczu 3:2 dla madryckiego klubu. 29 kwietnia 2014 w półfinale Real po
uprzednim zwycięstwie 1:0 rozbił Bayern Monachium na wyjeździe 4:0 i awansował
do finału Ligi Mistrzów. 24 maja 2014 Real wygrał w finale z Atlético Madryt
4:1; pierwszego gola po rzucie rożnym w 93. minucie zdobył Sergio Ramos,
pozostałe padały w dogrywce strzelali: Gareth Bale, Marcelo i z rzutu karnego
Cristiano Ronaldo. Jest to 10. triumf Realu Madryt w europejskich pucharach (La
Décima) Sezon Primera División Real zakończył na trzecim miejscu. Ponadto
drużyna Ancelottiego wywalczyła Puchar Króla pokonując w finale 2:1 Barcelonę.

W klubie przeprowadzono kilka transferów. Odeszli Álvaro Morata (do Juventusu),
Diego López (do Milanu), Ángel Di María (do Manchesteru United) i Xabi Alonso
(do Bayernu Monachium), a do FC Porto został wypożyczony Casemiro. Kadrę za to
wzmocnili Toni Kroos, Keylor Navas i James Rodríguez. Na roczne wypożyczenie do
drużyny Królewskich trafił z Manchesteru United Javier Hernández. Ponieważ
Zidane został trenerem rezerw Realu Madryt, nowym asystentem Włocha została inna
klubowa legenda, Fernando Hierro.

12 sierpnia 2014 drużyna Realu zdobyła Superpuchar Europy, wygrywając 2:0 z
Sevillą. Oba gole zdobył Cristiano Ronaldo. W dwumeczu o Superpuchar Hiszpanii
Królewscy rywalizowali z mistrzem kraju, Atlético. Pierwszy mecz na Estadio
Santiago Bernabéu zakończył się remisem 1:1, natomiast w rewanżu wygrali Los
Rojiblancos (1:0) po bramce Maria Mandžukicia.

W Lidze Mistrzów Real zakończył fazę grupową z pełną pulą punktów. po przegranej
z Juventusem 3:2 w dwumeczu. Powtórzył tym swój sukces z sezonu 2011/12. Jest
tym samym pierwszą drużyną w historii z takim osiągnięciem. Drużyna Ancelottiego
pobiła także rekord FC Barcelony i zanotowała 19 zwycięstwo z rzędu. Kolejnym
celem zespołu było pobić rekord Coritiby które wygrało 24 oficjalne mecze z
rzędu. Real po 22 meczach przegrał mecz towarzyski z AC Milanem wynikiem 4:2.
Porażka ta jednak nie wykluczyła Realu z pobicia rekordu bo nie był to mecz
oficjalny. Jednak Real w lidzie przegrał mecz z Valencią wynikiem 2:1 i passa
Realu została przerwana.

25 maja 2015 Carlo Ancelotti został zwolniony z funkcji trenera Realu Madryt, a
drużynę objął Rafael Benítez.

W okienku transferowym zostali sprzedani Iker Casillas do FC Porto, Asier
Illarramendi do Realu Sociedad i Sami Khedira do Juventusu Turyn. Kupiono zaś
Danila z FC Porto, Matea Kovačicia z Interu Mediolan oraz Kika Casillę z
Espanyol Barcelona. Z wypożyczenia wrócili Casemiro i Lucas Vázquez.

Pomimo dobrej postawy w fazie grupowej Ligi Mistrzów, słabe wyniki w lidze
hiszpańskiej oraz Pucharze Króla zadecydowały, że 5 stycznia 2016 Rafael Benítez
został zwolniony z funkcji trenera Realu Madryt. Jego miejsce zajął Zinedine
Zidane. Pod wodzą Francuza Królewscy zdobyli wicemistrzostwo Hiszpanii jedynie z
punktem straty do lidera, pokonując 2 kwietnia 2016 FC Barcelona na Camp Nou 2-1
po golach Cristiano Ronaldo i Karima Benzemy.

Najważniejszym trofeum był jednak 11 (La Undécima) Puchar Ligi Mistrzów zdobyty
28 maja 2016 na San Siro w Mediolanie. W fazie pucharowej Królewscy pokonali
kolejno AS Romę, VfL Wolfsburg oraz Manchester City by w finale zmierzyć się z
Atlético Madryt. Tak jak w sezonie 2013/2014, w finale najlepszych europejskich
rozgrywek klubowych ponownie zmierzyły się dwie drużyny ze stolicy Hiszpanii. W
regulaminowym czasie gry było 1-1 po golu Sergia Ramosa dla Królewskich.
Dogrywka także nie przyniosła rozstrzygnięcia. W serii rzutów karnych lepszy był
Real, pokonując Rojiblancos 5-3. Jedenastki dla Królewskich kolejno
wykorzystywali Lucas Vázquez, Marcelo, Gareth Bale, Sergio Ramos i Cristiano
Ronaldo. Ten ostatni został królem strzelców Ligi Mistrzów czwarty raz z rzędu,
a piąty w historii, zdobywając w tych rozgrywkach 16 goli w 12 meczach.

Zarówno Real Madryt, jak i Atlético Madryt różnią się pod wieloma względami, w
tym także w aspekcie politycznym czy kibicowskim. Na początku istnienia obu
klubów zarysował się wyraźny podział pomiędzy kibicami obu klubów. Szefostwo
Realu podniosło ceny biletów, w związku z tym na mecze Królewskich przychodzili
jedynie bogaci mieszkańcy Madrytu, czyli burżuazja i bogaci mieszczanie.
Natomiast publiczność rywala Realu stanowiła w głównej mierze biedniejsza część
miasta, jak robotnicy czy proletariat. Pierwsi często utożsamiali się z
poglądami prawicowymi, drudzy – z lewicą. Róźnice widać także w przypadku
stadionów obu klubów. Stadion Realu Estadio Santiago Bernabéu został wybudowany
przy arystokratycznej ulicy Castellana, podczas gdy stadion Atlético Estadio
Vicente Calderón powstał przy browarze nad rzeką Manzanares.

Początkowo Atlético było ulubionym zespołem reżimu generała Franco, zwłaszcza w
okresie, gdy klub otrzymywał dotacje z Hiszpańskich Sił Powietrznych. Sytuacja
zmieniła się w latach 50., gdy reżim z czasem zaczął popierać „Królewskich” z
Madrytu. Zespół otrzymał wsparcie rządu także w początkowych czasach po
utworzeniu Pucharu Europy, gdy pięciokrotnie zdobywał to trofeum. Z tej też
okazji kibice Atlético utworzyli przyśpiewkę ze słowami „Real Madrid, Real
Madrid, el equipo del gobierno, la verguenza del país” („Real Madryt, Real
Madryt, drużyna rządu, wstyd dla kraju”).

Pierwsze w historii derby Madrytu rozegrano 2 grudnia 1903 i w meczu tym 1:0
zwyciężyło Atlético, grające wówczas pod nazwą Athletic. W tym samym roku
rozegrano jeszcze dwa kolejne spotkania pomiędzy tymi drużynami. W pierwszym
zwyciężył Real 2:0, w drugim Athletic 5:0. Natomiast pierwsze derby w
rozgrywkach ligi hiszpańskiej odbyły się 24 lutego 1929. Real wygrał 2:1, a gole
w tym meczu zdobywali: dwukrotnie Ramón Triana dla Królewskich i Luis Marín
Sabater dla Los Colchoneros.

Rywalizacja obu klubów, Realu Madryt i Barcelony, ma podłoże przede wszystkim
polityczne i wynika w dużej mierze z identyfikowania się dążących do
niepodległości katalońskich nacjonalistów z Barçą (Manuel Vázquez Montalbán w
powieści kryminalnej Środkowy napastnik zginie o zmierzchu określił Barçę jako
„epicką broń kraju bez państwa”), podczas gdy hiszpański dyktator Francisco
Franco powszechnie uznawany był za kibica Realu Madryt.

Istnieją relacje mówiące, iż przed wspomnianym wyżej wygranym 11:1 meczem z
Barceloną do szatni Blaugrany wszedł dyrektor hiszpańskich służb specjalnych,
który powiedział zawodnikom, aby pamiętali, iż niektórzy w czasie wojny opuścili
kraj, a wrócić mogli jedynie „dzięki wspaniałomyślności władz”, które wybaczyły
im „brak patriotyzmu”.

Estadio de Chamartín był wielofunkcyjnym stadionem Realu Madryt przed budową
Estadio Santiago Bernabéu. 17 maja 1923 roku został rozegrany mecz
inauguracyjny, a rywalem Realu był Newcastle United. Mógł pomieścić 22,5 tys.
widzów.

Estadio Alfredo Di Stéfano jest stadionem niższych kategorii Realu, a przede
wszystkim Realu Madryt Castilla. Oficjalna inauguracja miała miejsce 9 maja 2006
roku. Z tej okazji rozegrano mecz towarzyski z francuskim Stade de Reims,
klubem, który grał z madryckim zespołem w pierwszym finale Pucharu Europy w 1956
roku. Los Merengues wygrali wynikiem 6:1, po bramkach Antonio Cassano-2, Roberto
Soldado-2, José Jurado i Segio Ramosa. Estadio Alfredo Di Stéfano jest obecnie w
rozbudowie, po jej zakończeniu będzie mógł pomieścić 22 tysiące widzów.

Stadion Santiago Bernabéu został oficjalnie otwarty 14 grudnia 1947 roku – z tej
okazji Real Madryt rozegrał mecz towarzyski z Os Belenenses. Był wielokrotnie
przebudowywany – po przebudowie w 1954 roku zyskał miano największego stadionu
świata, obecnie mieści na trybunach ponad 80 tysięcy ludzi. Jest też siedzibą
między innymi klubowego muzeum. Stadion Realu Madryt był areną finału drugiej
edycji Pucharu Mistrzów, finału ME 1964, finału MŚ 1982, a także kilku finałów
Copa del Rey i spotkania papieża Jana Pawła II z młodzieżą w 1982 roku. W
klasyfikacji UEFA oceniającej jakość stadionu, a tym samym jego przydatność do
rozgrywania meczów finałowych europejskich pucharów, jest jednym z dwudziestu
sześciu obiektów, którym przyznano pięć na pięć gwiazdek. W 2010 roku na
Santiago Bernabéu był rozegrany finał Ligi Mistrzów.

Real Madryt od początku występował w białych strojach. Początkowo ubiór do gry
składał się z białej, zapinanej na guziki koszuli z długimi rękawami i
kołnierzykiem, białych spodenek z poziomym pasem w barwach flagi hiszpańskiej
oraz czarnych getrów z takim samym pasem.

W 1955 przeprowadzono zmianę polegającą na zmianie koloru getrów na biały – taki
wzór utrzymał się nieprzerwanie do 1980, w którym skrócono rękawy i wprowadzono
niebieskie akcenty na koszulkach i spodenkach. Dwa lata później pojawiła się
pierwsza reklama sponsora – była nim firma Zanussi, po trzech latach zastąpiona
przez Parmalat. W tym okresie Real Madryt grał już w strojach Hummela.

W 1992 klub rozpoczął dziewięcioletnią współpracę z producentem sprzętu AGD –
Teka. W tym samym roku wprowadzono granatowe kołnierzyki, które następnie stały
się białe, gdy w 1994 producentem strojów dla Realu Madryt została firma Kelme.
Rok później na plecach koszulek wraz z numerami pojawiły się nazwiska
zawodników. Od tego momentu co sezon wprowadza się nowy model strojów. Od 1998
ich producentem jest Adidas.

Na sezon 2001/2002 klub nie pozyskał sponsora, wobec czego na koszulkach
reklamowano oficjalną stronę internetową klubu – Realmadrid.com. W 2002 z kolei
Real Madryt grał nie tylko bez sponsora, ale też bez jakichkolwiek elementów w
innym kolorze niż białe (poza herbem i logiem producenta, a także trzema paskami
na mecze w Lidze Mistrzów) – było to nawiązanie do strojów z okresu największych
sukcesów w latach 50. wprowadzone na obchody stulecia klubu.

W latach 2003–2013 sponsorami koszulkowymi były kolejno firmy Siemens Mobile,
Siemens, BenQ Siemens i bwin.com, a same koszulki zyskiwały barwne – białe,
czarne, fioletowe, szare, złote, niebieskie czy granatowe – elementy graficzne w
postaci biegnących z góry na dół pasów. W 2006 obok herbu pojawiło się też
wyobrażenie trofeum dla Najlepszego Klubu XX Wieku przyznanego przez FIFA.

W sezonie 2009/2010 na koszulce pojawiło się specjalne logo z okazji 110-lecia
klubu. Od sezonu 2013/2014 sponsorem „Królewskich” są linie lotnicze Emirates, a
na koszulkach widnieje napis „Fly Emirates”. Po wygraniu Klubowych Mistrzostw
Świata w 2014 roku, na koszulkach znajdował się także emblemat dla zwycięzcy
tych rozgrywek.

Początkowo klub nosił nazwę angielską: Madrid Football Club (ang. Madrycki Klub
Piłki Nożnej); w 1920 zmieniono ją dzięki królowi Alfonsowi XIII, który nadał
klubowi tytuł Real (hiszp. „Królewski”), a drugą część nazwy zmieniono na
hiszpańską Club de Fútbol. Przekazana listownie przez pałac na ręce ówczesnego
prezesa, Pedra Paragesa, decyzja monarchy brzmiała:

W Hiszpanii klub nazywa się najczęściej Real Madrid lub po prostu el Madrid (dla
odróżnienia od Madrid bez rodzajnika, które to słowo odnosi się do miasta).

Himno del centenario – Hymn stulecia – ułożono w 2002, właśnie na stulecie
istnienia Realu Madryt. Autorem melodii i tekstu jest hiszpański kompozytor José
Cano, zaś pierwszego wykonania nowego hymnu podjął się kibic Madrytu, śpiewak
Plácido Domingo w towarzystwie 82-osobowego chóru. Utwór ten nie zastąpił
dotychczasowego hymnu, lecz stał się drugim, obok stworzonego 50 lat wcześniej.

Real Madryt to klub mogący się poszczycić największą liczbą kibiców w Europie –
jest ich około dwudziestu milionów, z czego połowa mieszka w Hiszpanii – zaś ich
liczba w skali świata to ponad 228 milionów (2012 r.). Kibicami Los Blancos są
także politycy (Martín Torrijos, Donald Tusk), astronauta Michael Lopez-Alegria,
ludzie ze świata muzyki i filmu (Fernando Argenta, Antonio Banderas, Cameron
Diaz, Plácido Domingo, Julio Iglesias, Conrado Moreno, Enrique Iglesias, Patrick
Dempsey), sportowcy uprawiający inne dyscypliny (Fernando Alonso, Alberto
Contador, Rafael Nadal, Roger Federer, Juan Carlos Ferrero, Michael Jordan,
Carlos Sainz, Ian Thorpe, Boris Becker, Carlos Sastre, Óscar Pereiro, Rafael
Pascual, David Cal, polski komentator sportowy (Mateusz Borek), czy trenerzy
(Jacek Gmoch, Jerzy Engel).

Ultras Sur to założona w 1980 roku grupa zajmująca w czasie meczów miejsca za
bramką po stronie południowej (sur po hiszpańsku znaczy „południe”). Ultrasi są
oskarżani o rasizm i sympatie neonazistowskie, za co wraz z klubem byli już
karani.

Obecnie głównym sponsorem sekcji piłkarskiej są linie lotnicze Emirates, której
logo widnieje na koszulkach „Los Blancos”. Inni oficjalni sponsorzy drużyny to
producent bezalkoholowych napojów gazowanych Coca-Cola, firma odzieżowa Adidas,
firma motoryzacyjna Audi, telefonia komórkowa Movistar oraz browar Mahou.
Garnitury zawodnikom Realu Madryt dostarcza firma Versace. Według rankingu firmy
Deloitte, Real Madryt jest najbogatszym klubem piłkarskim na świecie.

W ramach klubu działa Fundacja Realu Madryt (hiszp. Fundación del Real Madrid)
prowadząca wszechstronne akcje charytatywne, mające na celu zarówno pomoc
niepełnosprawnym i potrzebującym, rozwój edukacji w krajach o wysokim odsetku
analfabetyzmu, jak oraz promocję piłki nożnej i sportu w ogóle, walka z rasizmem
i ksenofobią w sporcie, a także dbanie o pozytywny wizerunek Realu Madryt i
opieka nad klubowym muzeum usytuowanym w stadionie Santiago Bernabéu. W jej
pracach na szeroką skalę pomagają piłkarze i koszykarze klubu, zarówno obecni,
jak i byli.

Działania Fundacji obejmują otwieranie szkół w państwach afrykańskich, spotkania
z ciężko chorymi dziećmi w szpitalach, pomoc w resocjalizacji osadzonych w
zakładach karnych. Fundacja współpracuje też z takimi organizacjami jak Caritas,
a także z miastem Madryt.

Ponadto Fundacja zdecydowała się udzielić wsparcia finansowego rodzinom kibiców
Recreativo Huelva, którzy zginęli w wypadku, jadąc do Madrytu na mecz swojej
drużyny z Los Blancos.

1(Superpuchar Hiszpanii, Superpuchar Europy, Puchar Interkontynentalny, Klubowe
Mistrzostwa Świata) 2Wytłuszczoną czcionką oznaczeni są zawodnicy, którzy nadal
grają w barwach Realu.

1(Superpuchar Hiszpanii, Puchar Ligi Hiszpańskiej, Superpuchar Europy, Puchar
Interkontynentalny i Klubowe Mistrzostwa Świata) 2Wytłuszczoną czcionką
oznaczeni są zawodnicy, którzy nadal grają w barwach Realu.

MŚ – Mistrzostwa Świata ME – Mistrzostwa Europy CA – Copa América PNA – Puchar
Narodów Afryki ZPC – Złoty Puchar CONCACAF IO – Igrzyska Olimpijskie

Od 2016 roku plebiscyty Złota Piłka France Football i Piłkarz Roku FIFA zostały
podzielone. Nagroda przyznawana jest pod nazwą Złota Piłka France Football oraz
Piłkarz roku FIFA.

LM – Liga/Puchar Mistrzów; PU – Puchar UEFA; PZP – Puchar Zdobywców Pucharów; LE
– Liga Europy

Królowie strzelców Primera División (zdobywcy Trofeo Pichichi) grający w
drużynie Realu Madryt:

Zdobywcy Trofeo Zamora dla najlepszego bramkarza Primera División, grający w
barwach Realu Madryt:



https://pl.wikipedia.org/wiki/Szkocja

Szkocja (ang. Scotland; gael. Alba, wym. [ˈalˠ̪apə]) – część składowa
Zjednoczonego Królestwa Wielkiej Brytanii i Irlandii Północnej, dawniej
niezależne królestwo. Obejmuje północną część wyspy Wielkiej Brytanii oraz
Hebrydy, Orkady i Szetlandy. Na południu graniczy z Anglią. Krajobraz w
przeważającej części wyżynny i górski. Klimat umiarkowanie ciepły, wybitnie
morski. Stolicą Szkocji jest Edynburg, a największym miastem Glasgow.

Na północy Szkocji Góry Kaledońskie i Grampiany, na południu Wyżyna
Południowoszkocka. W centrum niewielka Nizina Środkowoszkocka skupiająca większą
część ludności.

Kwiatem charakteryzującym Szkocję jest popłoch pospolity (często błędnie
utożsamiany z ostem).

Klimat w Szkocji jest umiarkowany morski o dość niestabilnej pogodzie. Szkockie
przysłowie brzmi: If you don’t like the weather, wait a minute (Jeśli nie podoba
ci się pogoda, poczekaj minutę). Szkocja poddana jest dobroczynnemu wpływowi
Prądu Zatokowego, co czyni tutejszy klimat dużo cieplejszym niż obszary na
porównywalnych stopniach szerokości geograficznej jak na przykład Oslo w
Norwegii. Temperatury są niższe niż w pozostałych częściach Wielkiej Brytanii,
co naturalnie wynika z położenia na północy wyspy. Zimą temperatury oscylują w
granicach 0 °C do +5 °C. Najniższa zanotowana temperatura w Szkocji wyniosła w
styczniu 1982 r. –27,2 °C w pobliżu Braemar w górach Grampian Mountains.
Temperatury w lecie oscylują od ok. +13 °C do +16 °C. Najwyższa odnotowana
temperatura wyniosła +32,9 °C (9 sierpnia 2003 w Greycrook). W zachodniej części
jest zazwyczaj cieplej i bardziej deszczowo niż na wschodzie Szkocji. Na
zachodzie roczne opady wynoszą ok. 3000 mm.

Szkocja jest zamieszkana co najmniej od V tysiąclecia p.n.e. Od początku była
obszarem, na którym dochodziło do konfrontacji różnych kultur i ludów (Piktowie,
Celtowie, Normanowie, Rzymianie, Anglowie), jednakże jej dzika przyroda zawsze
stawała po stronie bieżących władców tych ziem.

Walki o wpływy w Szkocji ciągną się przez całą jej historię. Z czasem Szkocja
została połączona z Anglią, najpierw unią personalną gdy Jakub VI z dynastii
Stuartów zasiadł na tronie angielskim po śmierci Elżbiety I, potem zaś unią
realną w 1707, kiedy powstało Królestwo Wielkiej Brytanii.

Jako jednolity organizm społeczny i gospodarczy, istnieje od IX w., kiedy to
Kenneth MacAlpin władca celtyckiego królestwa Dalriady, zdobył koronę królestwa
Piktów (jego matka pochodziła z piktyjskiego rodu królewskiego) jednocząc oba
państwa.

W końcu XIII wieku Szkocja została najechana przez Anglików, po czym na 2 wieki
odzyskała suwerenność, mimo coraz większych angielskich wpływów. W 1297 wybuchł
bunt Williama Wallace, a w 1314 Robert I Bruce został uznany za faktycznego
króla Szkocji (po bitwie pod Bannockburn). Od 1603 Szkocja i Anglia miały
wspólnego władcę (unia personalna), a od 1707 wspólny parlament. Szkoci nigdy
nie pogodzili się z angielską dominacją, co wraz z poparciem dla
legitymistycznej dynastii Stuartów doprowadzało wiele razy do powstań.

Powołanie pierwszego od trzech stuleci szkockiego parlamentu było możliwe dzięki
polityce brytyjskiego premiera Tony’ego Blaira, który realizując swe obietnice
przedwyborcze, znacznie złagodził politykę w stosunku do części składowych
Wielkiej Brytanii.

Niejako zapowiedzią tej zmiany polityki był zwrot Szkocji (1996) kamienia
koronacyjnego dawnych królów szkockich, który od siedmiu stuleci służył też
królom brytyjskim i jako taki przechowywany był w Anglii.

W 2007 premier rządu szkockiego Alex Salmond ze Szkockiej Partii Narodowej
przedstawił projekt ustawy o przeprowadzeniu referendum niepodległościowego,
które miałoby umożliwić odłączenie się Szkocji od Wielkiej Brytanii. 15
października 2012 roku premier Wielkiej Brytanii David Cameron oraz Alex Salmond
podpisali w Edynburgu porozumienie, na mocy którego referendum odbyło się 18
września 2014 roku. W przeprowadzonym referendum ponad 55% Szkotów opowiedziało
się za pozostaniem w Zjednoczonym Królestwie.

Od roku 1998 Szkocja posiada własny parlament i rząd. Wybory do szkockiego
parlamentu odbywały się w latach 1999, 2003, 2007, 2011 i 2016. Do 2007 w
Szkocji rządziła Partia Pracy, lecz po zwycięstwie SPN nowym premierem
(pierwszym ministrem) został Alex Salmond, lider zwycięskiej partii. Dąży ona do
niepodległości regionu. W kompetencji władz lokalnych jest oświata, kultura,
zdrowie publiczne i w dużym stopniu gospodarka i podatki. W 2011 roku autonomia
Szkocji została powiększona w związku z umożliwieniem jej samodzielnego
pożyczania pieniędzy (min. 300 mln funtów rocznie) od brytyjskiego ministerstwa
finansów w celu ożywienia gospodarki. SNP postuluje również, by region mógł sam
ustalać stawkę podatku od przedsiębiorstw.

Szkocja jest obok Irlandii centrum przemysłu whisky. Ważnym elementem gospodarki
jest rybołówstwo i wydobycie ropy naftowej z dna Morza Północnego. Siedzibą
wielu kompanii naftowych jest Aberdeen.

Przemysł skupiony jest w centralnej części kraju, na terenach Niziny
Środkowoszkockiej i na wschodnim wybrzeżu. Rozwinięty jest przemysł
metalurgiczny (hutnictwo żelaza i aluminium), elektrotechniczny, elektroniczny,
maszynowy, chemiczny, włókienniczy, papierniczy i spożywczy. Urodzajne tereny
rolnicze ciągną się od pasa centralnych nizin, poprzez wschodnie wybrzeże, aż do
Fraserburgha. Uprawia się głównie jęczmień i owies.

Szkocja posiada własne banknoty i monety (funty szkockie) emitowane przez trzy
szkockie banki – Royal Bank of Scotland, Bank of Scotland oraz Clydesdale Bank.
Obowiązującą walutą jest funt szterling. Funtami szkockimi płacić można na
terenie całej Wielkiej Brytanii, choć poza Szkocją nie zawsze są honorowane. W
kantorach poza granicami Wielkiej Brytanii wymieniane są one zwykle po kursie
niższym niż funt szterling lub nie są akceptowane.

Dudy, kilt i whisky to najbardziej znane produkty szkockiej kultury. Dudy
pochodzą z Azji Mniejszej, mają jednak w kulturze Szkocji szczególne znaczenie i
kojarzone są właśnie z nią. Kilt jako męska spódnica znany był już w czasach
podbojów rzymskich na Wyspach Brytyjskich. Charakterystyczny materiał, z którego
wykonany jest kilt, wytwarzany jest z owczej wełny, a wzór kiltu
(charakterystyczna krata) nazywa się tartanem. Słowo to wywodzi się z
francuskiego tartanie i oznacza po prostu tkaninę w kratę. Każdy z klanów
szkockich ma swój unikatowy wzór kiltu. Whisky – jest kwestią sporną pomiędzy
Szkotami a Irlandczykami – bowiem do dziś nie jest wyjaśnione, który z narodów
wynalazł ten alkohol.

Nie ulega natomiast wątpliwości, iż szkocka whisky znana jest i ceniona na całym
świecie.[potrzebny przypis] Do najpopularniejszych marek w kategorii blended
należą: Johnnie Walker, Teacher's, Whyte & Mackay, Chivas Regal. Mimo że to
trunki z tej kategorii są najbardziej rozpowszechnione na świecie, prawdziwym
powodem do dumy Szkotów są jednak single malt whisky[potrzebny przypis].

Szkocka kuchnia znana jest z shortbread (maślane pieczywo chrupkie), kidney pie
oraz haggis. Haggis to owczy żołądek napełniony mieszaniną złożoną z posiekanych
owczych podrobów (serce, płuca i wątroba), płatków owsianych, cebuli i przypraw,
zaszyty i ugotowany. Zazwyczaj podaje się go z ziemniakami. Kuchnia szkocka
charakteryzuje się sporą ilością potraw zawierających owies. Przykładem może być
tu cranachan. Tradycyjne szkockie śniadanie składa się zazwyczaj z owsianki,
jajek smażonych na bekonie lub też wędzonych ryb. Znanym deserem szkockim jest
spotted dick.

Ze Szkocji wywodzą się m.in. zespoły Belle & Sebastian, Wet Wet Wet, Texas,
Mogwai, Idlewild, Travis zespół Franz Ferdinand, Biffy Clyro oraz wokalistki
Maggie Reilly, Shirley Manson i Annie Lennox oraz Amy Macdonald, a także
ex-wokalista grupy Marillion – Fish oraz DJ Calvin Harris.

Niezbyt żyzne góry i przeludnione niziny od wieków zmuszały Szkotów do
emigracji. Emigrowali też często z przyczyn politycznych, niechętni angielskiej
dominacji, prześladowani z powodów religijnych lub popierania dynastii Stuartów.
Do emigracji zachęcały też władze – tytuł baroneta Nowej Szkocji został
ustanowiony jako zachęta dla osiedlania się w Ameryce Północnej.

Szkoci, zwłaszcza bitni górale, zasilali oddziały najemników w całej Europie. Od
czasu wojny trzydziestoletniej, gdy szkocka piechota zasłynęła, walcząc po
stronie protestanckiej, szkockie gwardie pojawiły się w wielu armiach, także
prywatnych. Szkocki pułk gwardii, złożony z jakobickich emigrantów mieli
królowie Francji, szkoccy piechurzy byli także na polskich dworach magnackich.
Szkockie pułki, np. sławna „Czarna gwardia” („Black Watch”) – 42. Pułk
Królewskiej Piechoty Szkockiej, czy pułk „Cameronians” – były wykorzystywane w
najdalszych zakątkach imperium – od Indii po Amerykę Północną. Dziś to elitarne
jednostki, służące często jako straż przyboczna brytyjskim królom.

Szkoci osiedlali się w Polsce, m.in. w Gdańsku (dzielnica Nowe Szkoty), w
Lublinie (zachowała się Original Records of those Scots in Poland known as the
Scottish Brotherhood at Lublin), w gminie Raczki, w Kiejdanach. W połowie XVII
wieku mieszkało w Polsce około 30 tys. Szkotów.

W 2011 r. 32,4% ludności Szkocji należało do Kościoła Szkocji, który od 1560 r.
jest Kościołem państwowym (blisko 10% spadek w stosunku do 2005 roku). Ludność
katolicka, stanowiąca 15,9% całej populacji według spisu z 2011 r., za patrona
Szkocji uznaje św. Andrzeja.



https://pl.wikipedia.org/wiki/Europa

Europa – część świata (określana zwykle tradycyjnym, acz nieścisłym mianem
kontynentu), leżąca na półkuli północnej, na pograniczu półkuli wschodniej i
zachodniej, stanowiąca wraz z Azją kontynent Eurazję.

Nazwa Europy wywodzi się z greckiego słowa Εὐρώπη (Europe) i zwykle poprzez
łacińską formę Europa weszło do niemal wszystkich języków świata. Etymologia
samego terminu Εὐρώπη jest niejasna: być może pochodzi ono od εὐρωπός (europos)
– „łagodnie wznoszący się”, albo od asyryjskiego ereb, „zachód”. Inne teorie
wywodzą pochodzenia nazwy od semickiego słowa oznaczającego „ciemny”. Używane
jest też określenie Stary Kontynent.

Europa określana jest zwykle mianem kontynentu, co podkreśla jej odrębny od Azji
charakter kulturowo-polityczny, jednak z geograficznego punktu widzenia
określenie to jest nieścisłe. Niekiedy, także dla odróżnienia od Azji i przy
zachowaniu tradycyjnej nazwy kontynent, Europę określa się (geologicznie
poprawnym) mianem subkontynentu, tak jak Półwysep Indyjski.

Przebieg umownej granicy Europy z Azją na wschodzie i południowym wschodzie
wzbudza kontrowersje. Kwestia ta jest różnie rozstrzygana w nauce poszczególnych
krajów, a najwięcej rozbieżności w tej sprawie występuje w nauce anglosaskiej.
Polska interpretacja przebiegu granicy Europa-Azja jest zgodna z ustaleniami
Międzynarodowej Unii Geograficznej[potrzebny przypis].

Zwykle przyjmuje się, że Europa rozciąga się od Oceanu Atlantyckiego na
zachodzie do gór Ural na wschodzie oraz od Oceanu Arktycznego na północy do
Morza Śródziemnego, Morza Czarnego i gór Kaukaz na południu (Kaukaz w niektórych
interpretacjach jest zaliczany do Europy, a w niektórych nie).

Europa leży w całości na półkuli północnej, na pograniczu półkuli wschodniej i
zachodniej. Od północy kontynent ten oblewany jest przez Ocean Arktyczny, od
zachodu przez Ocean Atlantycki, a od południa przez będące częściami Atlantyku
Morze Śródziemne i Morze Czarne. Europę od Azji oprócz granicy lądowej
oddzielają również cieśniny Bosfor i Dardanele, od Afryki cieśniny Gibraltarska
i Sycylijska, natomiast od Ameryki Północnej Cieśnina Duńska pomiędzy Grenlandią
a Islandią.

Powierzchnia Europy: to 10,2 mln km² (z czego prawie 4 mln km² zajmuje
europejska części Rosji). Stanowi to ok. 2% całej powierzchni kuli ziemskiej
(ok. 7,5% powierzchni lądów) i Europa jako część świata jest większa tylko od
Australii. Europa stanowi 1/5 Eurazji i jako jej największy półwysep jest
najbardziej wysunięta na zachód.

Około 25% powierzchni kontynentu stanowią półwyspy, spośród których największymi
są:

Europę z racji jej półwyspowego charakteru otacza wiele mórz i zatok,
stanowiących części Oceanu Atlantyckiego i Oceanu Arktycznego.

Wybrzeże kontynentu ma zróżnicowany charakter. Nabrzeżne tereny Europy
prezentują praktycznie każdy ze sklasyfikowanych typów wybrzeża. Na północy
występują głównie wybrzeża fiordowe (zachodnie wybrzeże Półwyspu
Skandynawskiego) i wybrzeża szkierowe (w Finlandii i Szwecji), często też
wybrzeża akumulacyjne (Holandia, Niemcy, Dania). W południowej części Europy
najczęstsze są wybrzeża typu dalmatyńskiego, a w zachodniej i
południowo-zachodniej – riasowego. Nad Morzem Czarnym spotykany jest typ
wybrzeża określany jako wybrzeże limanowe. Poza tym spotkać można także wybrzeża
klifowe (m.in. na Bałtyku) i ferdowe.

Powierzchnia Europy jest w przeważającej części nizinna. Najniższym punktem
Europy jest depresja na Nizinie Nadkaspijskiej (28 m p.p.m.). Około 74%
powierzchni Europy położone jest na wysokości mniejszej niż 300 m n.p.m., blisko
1/5 obszaru ma wysokość 300–1000 m n.p.m., a jedynie 6% obszaru kontynentu leży
na wysokości wyższej niż 1000 m n.p.m. Najwyższym szczytem Europy jest Mont
Blanc o wysokości 4811 m n.p.m. (jeśli jednak do Europy wliczony zostanie
Kaukaz, to jej najwyższym szczytem jest Elbrus, 5642 m n.p.m.).

Wzdłuż atlantyckiego wybrzeża Europy, od zachodniej Francji, przez Belgię,
Holandię aż do Niemiec ciągnie się pas nizin – Niż Środkowoeuropejski. W
Niemczech pas ten rozszerza się znacznie i dalej na wschód obejmuje niemal całą
Polskę, a także niemal całą Europę Wschodnią, od północnych krańców kontynentu,
po południowe (Niż Wschodnioeuropejski). Poza tym obszarem niziny na kontynencie
europejskim znajdują się głównie wśród obszarów górskich (największe z nich to
m.in. Nizina Wołoska, Nizina Padańska i Wielka Nizina Węgierska), a także na
obszarach przybrzeżnych oraz na znacznej części Wysp Brytyjskich.

Niziny europejskie, jakkolwiek posiadają wspólną cechę w postaci równinnego
charakteru posiadają zróżnicowaną rzeźbę terenu. Jest ona związana ze
zlodowaceniami plejstoceńskimi, które wielokrotnie obejmowały znaczną część
kontynentu. Największym z nich było zlodowacenie skandynawskie, które objęło
Wyspy Brytyjskie, Morze Północne, większą część Niemiec, Polskę i Europę
Wschodnią aż do Donu. Na obszarze tym występują typowe cechy krajobrazu
polodowcowego. Należą do nich moreny denne i czołowe, kemy, ozy, oraz zbiorniki
wodne pochodzenia lodowcowego.

Około 143 tys. km² zajmują obszary położone poniżej poziomu morza. Największe
depresje znajdują się nad Morzem Kaspijskim (Nizina Nadkaspijska) i w północnej
Holandii.

Obszary górzyste i wyżynne znajdują się na Półwyspie Skandynawskim (Góry
Skandynawskie), północnej części Wielkiej Brytanii (Góry Kaledońskie), w Europie
zachodniej i środkowej (m.in. Masyw Centralny, Góry Świętokrzyskie, Sudety,
Ardeny, Harz i in.), a także na wschodnim skrawku kontynentu (Ural).

Poza tym przez obszar Europy, na południe od pasa nizin, ciągnie się kilka
młodych pasm górskich, rozdzielonych zapadliskami tektonicznymi. Należą do nich
(od zachodu): Góry Betyckie, Pireneje, Alpy, Apeniny, Karpaty, Góry Dynarskie,
Hellenidy i Bałkan.

W Europie wyróżnia się trzy podstawowe jednostki tektoniczne: prekambryjską
platformę wschodnioeuropejską, paleozoiczną platformę Europy zachodniej i
środkowej oraz fałdową strukturę alpidów. Platformy prekambryjską i paleozoiczną
łączy strefa szwu transeuropejskiego, będąca jeszcze jedną dużą jednostką
tektoniczną.

Platforma wschodnioeuropejska obejmuje obszar od Uralu do przebiegającej przez
Polskę linii Teisseyere’a-Tornquista. Fundament platformy budują prekambryjskie
skały krystaliczne, które odsłaniają się w obrębie tarczy fennoskandzkiej i
tarczy ukraińskiej. W pozostałej części platformy krystaliczne podłoże jest
przykryte młodszymi osadami o różnej miąższości, które tworzą pokrywę
platformową.

Paleozoiczna platforma Europy zachodniej i środkowej obejmuje pasma hercyńskie i
reliktowe kaledońskie leżące na zewnątrz alpejskiej strefy fałdowej.

Alpidy tworzą w południowej części Europy rozległy system górski o przebiegu
generalnie równoleżnikowym. Alpidy Europy łączą się na zachodzie przez Cieśninę
Gibraltarską z górami Rif (Atlas) w północnej Afryce, a na południu i na
wschodzie z alpejskimi łańcuchami górskimi Azji, tworząc jeden system
orogeniczny.

W minionych epokach geologicznych na terenie kontynentu zachodziły dość
intensywne procesy wulkaniczne. Ich pozostałościami są stożki wygasłych
wulkanów.

W czasach historycznych zjawiska wulkaniczne występują tylko na niewielkich
obszarach Europy, przy czym oprócz Wezuwiusza wszystkie takie obiekty znajdują
się na otaczających Europę wyspach, najczęściej oddalonych od głównej części
kontynentu.

Wulkany w większej liczbie występują na południu Europy – we Włoszech, zarówno w
kontynentalnej części tego kraju (Wezuwiusz), jak i na należących do tego
państwa wyspach – Sycylii (Etna) i na Wyspach Liparyjskich, gdzie do niedawna
aktywnych było kilka tego typu obiektów (m.in. Vulcano), zaś od początku XX
wieku czynny jest jedynie Stromboli (co nie przesądza, iż pozostałe wulkany
definitywnie wygasły). W czasach historycznych czynny był także wulkan
zlokalizowany na południowo-wschodnim skrawku Europy – na wyspie Thera
(Santoryn), którego ostatni wybuch miał miejsce ok. 1600 r. p.n.e.

Aktywne wulkany istnieją na wyspach Oceanu Atlantyckiego, które ze względów
politycznych i kulturowych łączone są z Europą, mimo że geologicznie nie są jej
częścią (nie leżą w obrębie szelfu kontynentalnego). Największym skupiskiem
wulkanów jest Islandia; na niej i otaczających wysepkach znajduje się około
20-35 czynnych wulkanów, często tworzących systemy. Spośród islandzkich wulkanów
największymi są Hekla i Laki. Czynne wulkany znajdują się także w portugalskim
archipelagu Azorów oraz na należącej do Norwegii arktycznej wyspie Jan Mayen
(wulkan Beerenberg).

Wulkany na Wyspach Kanaryjskich nie zaliczają się do wulkanów europejskich, gdyż
jakkolwiek archipelag ten politycznie należy do europejskiej Hiszpanii, to
jednak geograficznie jest on częścią Afryki.

Jako iż gleby formują się w wyniku oddziaływania roślinności i warunków
klimatycznych na podłoże skalne, rodzaj gleby występującej na danym terenie
zależy od rozkładu stref klimatycznych i występujących w nich formacji
roślinnych. W związku z tym w Europie, w strefie klimatów zimnych, gdzie procesy
chemiczne przebiegają powoli a powstająca gleba poddawana jest erozji mrozowej
profile glebowe są słabo wykształcone, zaś gleby tam występujące należą do gleb
tundrowych. W strefie klimatu umiarkowanego chłodnego (od Skandynawii, przez
północną część Niziny Wschodnioeuropejskiej, aż do Uralu) przeważają gleby
bielicowe i darniowo-bielicowe (te ostatnie występują w części południowej
omawianego rejonu).

W południowej części strefy klimatu umiarkowanego w Europie środkowej i
wschodniej największą powierzchnię zajmują gleby darniowo-bielicowe. W Europie
zachodniej i środkowej, w strefie klimatów umiarkowanych ciepłych (zwłaszcza
odmiany morskiej), od Wysp Brytyjskich, przez Francję, południowe Niemcy aż do
Rumunii przeważają gleby brunatne i płowe, przy czym na zachodzie, gdzie poziom
opadów jest wyższy są to gleby brunatno-bielicowe. W strefie klimatu
podzwrotnikowego (na obszarze śródziemnomorskim) najwięcej jest gleb typu
brązowego i brunatnego. W południowej części Niziny Wschodnioeuropejskiej, na
wschód od Małopolski i Karpat ciągnie się strefa bardzo urodzajnych gleb
czarnoziemowych, które stanowią głównie czarnoziemy stepowe, a poza nimi też
czarnoziemy leśne. W rejonie Morza Kaspijskiego dominują gleby kasztanowe, zaś
na powierzchni ok. 100 tys. km², pomiędzy dolną Wołgą a rzeką Ural, na terenach
pustynnych warstwa gleby praktycznie nie występuje.

Niezależnie od stref klimatycznych na terenach górskich występują
charakterystyczne dla tego typu obszarów typy gleb, zaś wzdłuż biegów dużych
rzek (m.in. dolnej Wołgi, Rodanu, środkowego Dunaju) oraz w Holandii występują
mady i marsze. Na terenach o nadmiernej wilgotności leżących w strefie klimatu
umiarkowanego powstają gleby torfowe

Klimat w Europie jest znacznie łagodniejszy niż klimaty innych obszarów
położonych na tej samej szerokości geograficznej. Różnica ta zauważalna jest
zwłaszcza zimą, w zachodniej i północnej części kontynentu. Główną przyczyną
tego zjawiska jest ciepły prąd morski – Golfstrom (Prąd Zatokowy), opływający
Europę od zachodu. Dzięki niemu na norweskich Lofotach istnieje największa na
świecie anomalia termiczna, której wartość dochodzi do +25 °C.

Drugą przyczyną łagodnego klimatu jest przewaga wiatrów zachodnich, co w
połączeniu z niemal równoleżnikowym układem najważniejszych łańcuchów górskich,
powoduje, iż ciepłe masy powietrza znad Oceanu Atlantyckiego docierają głęboko
na wschód kontynentu.

Niemal cała Europa znajduje się w strefie klimatów umiarkowanych. W
północno-wschodniej części kontynentu ma on charakter chłodny, zaś w pozostałej
– ciepły (morski, kontynentalny i przejściowy). Południowe skrawki Europy
(półwyspy: Iberyjski, Apeniński i Bałkański oraz wyspy Morza Śródziemnego)
znajdują się w strefie klimatów podzwrotnikowych (morskich, a w Bułgarii i
środkowej Hiszpanii – kontynentalnych). Od klimatów umiarkowanych oddzielają je
pasma górskie: Pireneje, Alpy i Bałkan.

W północnych krańcach Europy (północna Islandia, Svalbard i północno-zachodnia
Rosja) panuje klimat okołobiegunowy (subpolarny).

Niezależnie od położenia wysokie oraz średnie góry posiadają własne, odmienne od
nizinnych typy klimatyczne, zaliczane do klimatów górskich.

Temperatura na kontynencie europejskim w okresie zimowym spada w miarę posuwania
się na wschód. Zimą najcieplejszymi obszarami są krańce południowe i
południowo-zachodnie kontynentu. W styczniu średnia temperatura na tych terenach
to ok. +10 °C – +12 °C, np. w Lizbonie średnia wieloletnia to +11 °C, a w
Gibraltarze – +13 °C. Najchłodniejszymi terenami są obszary na północnym
wschodzie, gdzie średnia temperatura to poniżej –15 °C, zaś na samym skraju
kontynentu, na Nowej Ziemi, spada poniżej –20 °C.

W okresie letnim największe różnice temperatur zaznaczają się pomiędzy północą a
południem kontynentu. Na północy Skandynawii w lipcu jest to 10-12 °C (np. w
norweskim Vardø średnia wieloletnia lipca to +10 °C, a na Ziemi Franciszka
Józefa zaledwie 1 °C), zaś na południu 27–30 °C (Ateny – średnia wieloletnia
+28 °C, a w Andaluzji miejscami do 30 °C)[potrzebny przypis]. Najwyższą w
Europie temperaturę zanotowano w Sewilli i było to +50 °C, natomiast najniższą
31 grudnia 1978 r. w rosyjskim Ust–Czugor i wynosiła ona –58,1 °C.

Roczne wahania temperatur największe są na wschodzie Europy. W środkowej części
europejskiej Rosja różnice skrajnych temperatur w ciągu roku przekraczać mogą
70 °C (w Twerze najwyższa zanotowana temperatura to +37 °C, zaś najniższa
–50 °C). Najmniejsze wahania temperatur występują na krańcach
północno-zachodnich i średnio wynoszą kilkanaście, do nieco ponad 20 stopni.

Długość okresu bezprzymrozkowego jest różna w różnych częściach kontynentu. Na
krańcach północno-wschodnich (północny Ural, część Nowej Ziemi) oraz w Górach
Skandynawskich i środkowej Islandii wynosi poniżej 2 miesięcy, na większości
obszaru Europy środkowej i wschodniej jest to 120-180 dni, w Europie zachodniej
(poza obszarami górskimi) – 180-240 dni, zaś na wyspach i położonych na południu
wybrzeżach Morza Śródziemnego oraz w południowo-zachodniej części Półwyspu
Iberyjskiego przymrozki pojawiają się sporadycznie (nie w każdym roku).

Poziom opadów w Europie jest różny. Na znacznej część kontynentu rocznie notuje
się 500–800 mm opadów. Wielkość ta ma znacznie wyższą wartość na terenach
górskich (zwłaszcza po zachodniej stronie stoków), gdzie przekracza ona 2000 mm
na rok (w czarnogórskiej osadzie Crkvice, w Górach Dynarskich, nad Zatoką
Kotorską jest to ponad 5300 mm). Duże nasilenie opadów występuje też na
wybrzeżach. Najmniej opadów (poniżej 500 mm) występuje na krańcach północno- i
południowo-wschodnich, zaś na wybrzeżu Morza Kaspijskiego jest nawet mniej niż
250 mm.

Na większości obszaru Europy opady występują w ciągu całego roku, głównie jednak
w półroczu ciepłym (zwłaszcza czerwcu, lipcu i sierpniu). Na terenie Wysp
Brytyjskich, zachodniej części Półwyspu Skandynawskiego, na Islandii oraz
większości obszaru Francji opady także występują w ciągu całego roku, jednak
największe ich nasilenie przypada na półrocze chłodne. W Europie południowej
(głównie na obszarach pokrywających się z zasięgiem klimatu podzwrotnikowego)
deszcz, rzadziej śnieg pada niemal wyłącznie w porze chłodnej.

Około 66% powierzchni Europy należy do zlewiska Oceanu Atlantyckiego, 16% do
zlewiska Oceanu Arktycznego, a wody z pozostałej części kontynentu spływają do
zbiorników wewnątrzkontynentalnych, spośród których największym jest Morze
Kaspijskie.

W Europie znajdują się liczne rzeki, jednak z powodu silnie rozwiniętej linii
brzegowej kontynentu i związanej z tym niewielkiej odległości do morza
europejskie rzeki nie należą do najdłuższych na świecie. Najdłuższa rzeka Europy
– Wołga zajmuje dopiero 15. miejsce pod względem długości wśród rzek świata.
Rocznie rzeki Europy odprowadzają do oceanów 2500 km³ wody.

Do najdłuższych rzeki Europy należą Wołga (3531 km), Dunaj (2888 km), Ural
(2428 km), Dniepr (2285 km), Don (1870 km), Peczora (1809 km), Dniestr
(1352 km), Ren (1320 km), Łaba (1091 km) i Wisła (1047 km). Do rzek o
największej powierzchni dorzecza Wołga (1,38 mln km²), Dunaj (817 tys. km²),
Dniepr (516,3 tys. km²) i Don (425,6 tys. km²).

Jeziora zajmują ok. 163 tys. km² (bez powierzchni tej części Morza Kaspijskiego,
która według niektórych źródeł[według kogo?] zaliczana jest do Europy), tj. ok.
1,6% powierzchni kontynentu. Największe europejskie jeziora znajdują się w
zapadliskach tektonicznych. Spośród tego typu zbiorników wodnych wymienić należy
m.in. jeziora: Ładoga, Onega, Wener i Wetter, a także Balaton.

Liczne i duże jeziora (zwłaszcza na Pojezierzu Fińskim i Bałtyckim) są
pochodzenia lodowcowego, a największe z nich to Saimaa, Pejpus i Ilmień. Na
obszarach nizinnych jeziora pochodzenia lodowcowego często łączą się w systemy.
W rejonie alpejskim dość duże i bardzo głębokie jeziora jak np. Jezioro
Genewskie, Jezioro Bodeńskie, Como czy Garda mają pochodzenie
tektoniczno-lodowcowe.

Poza tym na terenie Europy znajdują się jeziora przybrzeżne (np. polskie
Łebsko), jednak nie osiągają one ani dużych rozmiarów, ani znacznych głębokości.
Istnieje także niewielka liczba zbiorników wodnych pochodzenia krasowego i
wulkanicznego.

Około 1% powierzchni Europy stanowią obszary na których zalega pokrywa lodowa.
Jest ona pozostałością po dawnych zlodowaceniach, kiedy to lodowce zajmowały
znaczną część kontynentu, i obecnie wraz z ocieplaniem klimatu jej zasięg się
zmniejsza. Obecnie lodowce znajdują się głównie na obszarach północnych oraz w
wysokich partiach gór. Spośród ok. 120 tys. km² jakie zajmują lodowce (inne
źródła podają obszar Europy pokryty lodowcami jako 88 tys. km²), niemal połowa
(ok. 58 tys. km²) znajduje się na Spitsbergenie. Poza tym duże obszary lodowców
pokrywają Nową Ziemię (ponad 24 tys. km²) i Islandię (11,5 tys. km²). Na
obszarze kontynentalnej Europy lodowce występują tylko na terenach górskich:
największe lodowce, o łącznej powierzchni ok. 5 tys. km². istnieją w Górach
Skandynawskich, a poza tym w Alpach (np. lodowiec Aletschgletscher), gdzie
zajmują ok. 3600 km², a także w Pirenejach (ok. 30 km²).

Formacje roślinne Europy mają układ równoleżnikowy i są znacznie zróżnicowane.
Na ich układ ma znaczący wpływ klimatu oceanicznego w zachodniej części
kontynentu.

Na północnych skrajach (m.in. Islandia, Półwysep Kolski, Nowa Ziemia) znajduje
się bezleśny obszar arktyczny. Charakterystyczna dla niego jest roślinność typu
tundrowego, złożona z mchów, porostów, rozmaitych gatunków traw oraz wrzosów i
innych krzewinek.

Dalej na południe występuje strefa zarośli i rzadkich, widnych lasów, głównie
brzozowych. Ten typ roślinności rozprzestrzeniony jest zwłaszcza na Półwyspie
Skandynawskim, w części środkowo-północnej, znacznie słabiej wyróżnia się w
Rosji, gdzie tundra stopniowo przechodzi w lasotundrę i w tajgę.

Bardziej na południe znajduje się tajga złożona z drzew iglastych, głównie
świerków i sosen, oraz w mniejszym stopniu – jodeł. W miarę posuwania się na
południe dołączają do nich coraz częściej także gatunki liściaste: brzoza,
osika, rzadziej lipa, wiąz, klon i olcha. Na obszarze tajgi występują liczne
bagna i torfowiska, które porasta typowa dla tego typu ekosystemów roślinność.
Jeszcze dalej na południe tajga zaczyna przechodzić w lasy liściaste i mieszane.
W niedawnej przeszłości to one pokrywały znaczną część Europy, obecnie zaś
porastają bardzo niewielki odsetek dawnego areału.

W Europie Zachodniej nie występuje strefa tajgi – wzdłuż wybrzeży Oceanu
Atlantyckiego, od zachodniego wybrzeża Norwegii, przez Wielką Brytanię i
Irlandię aż do zachodniej Hiszpanii i Portugalii występuje inny typ roślinności,
złożony głównie z lasów (w których dominują dąb i brzoza) i wrzosowisk.

Południowo-wschodnia Europa, na wybrzeżach Morza Czarnego leży w strefie
lasostepów i stepów. Ten typ roślinności sięga miejscami aż do Austrii. Obszar
stepowy z rzadkimi drzewami występuje także na znacznej części Węgier i części
północnej Serbii (tzw. puszta), leżących na Nizinie Panońskiej.

Stepy położone w pobliżu Morza Kaspijskiego stopniowo przechodzą w półpustynie,
a nawet w pustynie (tzw. Nizina Nadkaspijska). Na wybrzeżach Morza Śródziemnego,
a także w południowej i środkowej części Półwyspu Iberyjskiego występuje
charakterystyczny typ roślinności, określany mianem roślinności
śródziemnomorskiej, powstały po zniszczeniu w wyniku gospodarki ludzkiej
pierwotnej szaty roślinnej tych obszarów. Typowe dla tych rejonów są
twardolistne, wieczne zielone zarośla, w zależności od rejonu złożone z różnych
gatunków, noszące nazwy makia, garig i frygana. Poza tym na obszarze
śródziemnomorskim występują szczątkowe lasy, zielone przez cały rok. Występują w
nich m.in. dęby i sosny

Niezależnie od szerokości geograficznej na obszarze całego kontynentu na
terenach górskich znajdują się skupiska roślinności alpejskiej. Największą
powierzchnię pokrywa ona w Górach Skandynawskich, w Alpach, Pirenejach, na Uralu
oraz na Islandii. Gatunki tam występujące są zbliżone do siebie, zaś zasadniczą
różnicę stanowi wysokość n.p.m., na jakiej zaczynają się bezleśne połacie ziem
porośnięte roślinami zielnymi i płożącymi się krzewinkami. Wysokość ta waha się
od ponad 3000 m na południu Europy, do kilkuset na północy kontynentu.

Zoograficznie Europa należy do krainy palearktycznej i dzieli się na trzy
dzielnice: europejską (obejmującą znaczną część kontynentu), śródziemnomorską
(obejmującą Półwysep Iberyjski, Półwysep Apeniński oraz Bałkany) i arktyczną
(północne skrawki Europy).

Skład europejskiej fauny ostatecznie ukształtował się po zakończeniu ostatniego
zlodowacenia, a ponadto został w XX w. powiększony o aklimatyzowane gatunki z
Ameryki Północnej (norki amerykańskie i bobry kanadyjskie, piżmaki i in.) i z
Azji (m.in. jenoty i bażanty).

W tundrze licznie występują ssaki, m.in. renifery, lisy polarne, zające bielaki
oraz lemingi, a ponadto wiele gatunków ptaków (np. pardwa), spośród których
większość przylatuje w te okolice w okresie lęgowym. Licznie występują ryby,
zwłaszcza łososiowate, natomiast bardzo mało jest gadów i płazów.

W strefie tajgi żyją m.in. łosie, rosomaki, burunduki, polatuchy suberyjski, a z
ptaków – cietrzewie, głuszce, jarząbki i orzechówki.

W strefie lasów liściastych i mieszanych występują żubry, dziki, jelenie, sarny,
żbiki, jeże, popielice i orzesznice. Spośród ptaków licznie występują ptaki
śpiewające, a z ryb najwięcej należy do gatunków karpiowatych. Występują też
gady: jaszczurki, m.in. zwinka, węże – np. żmija zygzakowata oraz żółwie błotne.

W strefie stepów żyją m.in. suhaki, tchórze stepowe, perewizki, susły, chomiki,
bobaki i ślepce. Z ptaków występują m.in. dropie i żołny, a z gadów – jaszczurki
(np. jaszczurka stepowa), węże (np. połozy) i żółwie zaś z płazów – żaby i
ropuchy.

W obszarze śródziemnomorskim żyją m.in. ichneumony (mangusty), cywety (na
Półwyspie Iberyjskim), a także szakale, daniele, muflony, jeżozwierze i in. Z
ptaków m.in. flamingi (czerwonaki) i pelikany. Na obszarze tym żyją liczne
gatunki gadów – jaszczurki, żółwie i węże oraz płazów. Na Półwyspie Iberyjskim,
na terenie Gibraltaru żyje także niewielka populacja jedynych małp europejskich
magotów.

Niezależnie od wymienionych stref na obszarach górskich żyją odmienne gatunki
zwierząt. Należą do nich kozice, koziorożce, polniki śnieżne i świstak alpejski,
w niższych partiach gór – także niedźwiedzie brunatne, z ptaków – orły i
orłosępy, a z płazów – m.in. salamandry

Z powodu zagospodarowania rolniczego znacznej części Europy, zwłaszcza środkowej
i zachodniej i wynikłym z tego zmniejszeniem poziomu lesistości, wiele z
występujących niegdyś licznie gatunków (m.in. wilki, niedźwiedzie i żubry)
zachowało się jedynie na terenach trudno dostępnych oraz objętych ochroną,
niektóre zaś całkiem wyginęły (jak np. tury i lwy). Niektóre gatunki zwierząt
doskonale przystosowały się do warunków stworzonych przez człowieka, zarówno w
środowisku wiejskim, jak i miejskim; należą do nich m.in. wróblowate,
dzierlatki, szpaki i sierpówki, a ze ssaków – przede wszystkim niektóre gatunki
gryzoni – zwłaszcza myszy i szczury oraz liczne owady.

Pierwsze istoty człowiekowate (z gatunku Homo antecessor) osiedliły się w
Europie ok. 800 000 lat temu. Okres ten nosi nazwę epoki kamienia, od głównego
surowca służącego do wyrobu narzędzi – kamienia (krzemień). W okresie
późniejszym kontynent zamieszkiwało kilka innych odmian (lub gatunków –
paleoantropologia nie jest w tej kwestii zgodna) ludzi, m.in. Homo
heidelbergensis

Podstawą gospodarki tych ludzi było zbieractwo i łowiectwo prowadzone z użyciem
prymitywnych narzędzi.

Pierwsze ludzkie istoty wytworzyły rozmaite pierwotne kultury, których nazwy
pochodzą od miejsc odkrycia pierwszych znalezisk danego typu. Do kultur tych
należą m.in. kultura aszelska, abwilska i lewaluaska. Te formacje kulturowe
zaliczane są w obręb paleolitu dolnego.

Prawdopodobnie ok. 200 000–100 000 lat temu w Europie pojawił się człowiek
neandertalski (Homo neanderthalensis), który wytworzył m.in. kulturę mustierską.
Okres ten określa się mianem paleolitu środkowego. W tym czasie nastąpił dalszy
rozwój technik myśliwskich; znaleziska z tego okresu wskazują także na istnienie
wierzeń religijnych.

Ludzie współcześni (Homo sapiens) przybyli do Europy dopiero ok. 45 000 lat
temu. W dość krótkim czasie wyparli neandertalczyka (przyczyny tego zjawiska i
jego tempa pozostają w kręgu hipotez - szacuje się, że zajęło to od 15 000 do 20
500 lat) i stali się jedynym gatunkiem człowiekowatych na kontynencie. Okres po
przybyciu ludzi współczesnych do Europy zalicza się do paleolitu górnego.

Dziełem Homo sapiens były kolejne kultury, m.in. kultura oryniacka, solutrejska
i magdaleńska oraz świderska i azylska. Techniki łowieckie zostały udoskonalone,
m.in. pojawił się łuk. W okresie tym pojawiły się pierwsze stałe siedziby łowców
mamutów (na Morawach i Ukrainie) oraz najstarsze zachowane przejawy sztuki w
postaci malowideł naskalnych wewnątrz jaskiń oraz figurek kobiecych (tzw. Wenus
paleolityczne); nie jest jednak jasne, na ile działania te były realizacją
zamiarów artystycznych, a na ile były to działania o charakterze
religijno-magicznym.

Około 10 000 lat temu paleolit przeszedł w mezolit. W okresie tym w Europie
zachodniej i środkowej rozwijała się kultura tardenuaska, a w Europie północnej
– kultura maglemoska (obie wywodzące się z kultury azylskiej). Mezolit
charakteryzował się dalszym rozwojem techniki i gospodarki. Wynaleziono nowe
narzędzia (m.in. siekierę, czółno), pojawiła się gospodarka wytwórcza oraz
przedsięwzięcia na większą skalę (kopalnie krzemienia). Głównym surowcem do
produkcji narzędzi był krzemień, a oprócz niego też kości i zęby zwierzęce oraz
drewno. W mezolicie udomowiono pierwsze zwierzęta.

Kolejnym etapem rozwoju cywilizacji na terenie Europy był neolit. Jego początek
wyznacza przejście od gospodarki zbieracko-łowieckiej do rolnictwa, co związane
jest z napływem ludności z Bliskiego Wschodu i Anatolii. Ludność ta, jasnoskóra,
ciemnooka i ciemnowłosa, przybyła do Europy 8-9 tys. lat temu i zajmowała się
uprawą ziemi, hodowlą zwierząt oraz spożywała nabiał. Neolit w poszczególnych
częściach kontynentu rozpoczął się w różnych okresach, najwcześniej – w VIII-VII
tys. p.n.e. we wschodniej części europejskiej części rejonu śródziemnomorskiego.
Położone bardziej na północ tereny Europy w okres neolitu wkroczyły później; np.
na ziemiach polskich nastąpiło to w 2. połowie VI tys. p.n.e.

Podstawowym surowcem do produkcji narzędzi nadal pozostaje krzemień, rozwijają
się nowe techniki jego obróbki, jak gładzenie powierzchni i wiercenie otworów.
Rozpoczyna się uprawa dziko rosnących roślin, zwłaszcza zbóż, co powoduje iż
osadnictwo nabiera stałego charakteru. Gospodarka rolna ma charakter
żarowo-kopieniaczy, zaś najważniejszymi roślinami są pszenica, proso, jęczmień,
groch, soczewica i żyto. Udomowione zostają nowe gatunki zwierząt. Rozwija się
gospodarka wytwórcza (duże znaczenie posiada m.in. ceramika). Z uwagi na szybki
charakter zmian gospodarczych oraz wynikające z nich zmiany w innych dziedzinach
życia, jak kultura, religia, stosunki społeczne, proces ten nazwano „rewolucją
neolityczną”.

W okresie tym powstały zróżnicowane kultury, spośród których wymienić można
m.in. kulturę Sesklo, starczewską, kulturę ceramiki wstęgowej rytej, almerską,
kultury naddunajskie, pucharów lejkowych, amfor kulistych, ceramiki
dołkowo-grzebykowej, ceramiki sznurowej, pucharów dzwonowatych i inne.

Około 4500 lat temu wraz z ostatnią wielką falą imigracyjną do Europy przybyła
ludność pasterska z euroazjatyckich stepów. Jej przedstawiciele mieli jasną
skórę, ciemne oczy oraz przewyższali wzrostem ówczesnych Europejczyków. Badania
przeprowadzone przez amerykańskich i szwedzkich uczonych dowiodły, że wśród
przybyłej wówczas ludności było dziesięciokrotnie więcej mężczyzn niż kobiet.
Pozwoliło to wysnuć wniosek, że owa fala miała charakter najazdu, w wyniku
którego zastana ludność została podbita.

Około 2300-1800 r. p.n.e. na terenach Europy rozpoczął się kolejny etap rozwoju
nazwany epoką brązu, od głównego surowca do produkcji narzędzi, jakim był brąz.
Nowy materiał ułatwił wykonywanie sprzętów i uczynił je trwalszymi, co
zaowocowało postępem w rolnictwie oraz umożliwiło dalszą specjalizację zajęć.
Postęp ujawnił się też w zakresie komunikacji: pojawiły się wozy kołowe oraz
zastosowano na większą skalę statki morskie. W Europie tamtego okresu istniało
kilka centrów kulturowych, dość luźno ze sobą powiązanych (m.in. kultura
unietycka w Europie środkowej).

Od połowy III tys. p.n.e. na Krecie rozwijała się kultura minojska,
charakteryzująca się bardzo wysokim poziomem rozwoju, a wkrótce potem na terenie
Grecji powstała kultura egejska, którą po pewnym czasie zastąpiła kultura
mykeńska.

W II tys. p.n.e. ludy zamieszkujące dzisiejszą Grecję weszły w okres historyczny
(rozumiany jako okres historii pisanej). Na pozostałych terenach kontynentu
istniały mniej rozwinięte kultury, m.in. kultura trzciniecka.

Pod koniec II tys. p.n.e. nastąpiła kolejna fala migracji, m.in. na Półwysep
Bałkański wtargnęli Dorowie oraz Ilirowie.

Po epoce brązu nastąpiła epoka żelaza. Jej początek na obszarze
śródziemnomorskim datuje się na ok. 700 r. p.n.e., zaś na pozostałych terenach
kontynentu użycie nowego metalu rozpowszechniło się nieco później.

Około 1000 r. p.n.e. na stepach czarnomorskich osiedlili się irańscy Scytowie, w
Italii rozwijała się kultura Etrusków. Od ok. 800 r. p.n.e. najważniejszą grupą
etniczną kontynentu stawali się Celtowie. Do III w. p.n.e. opanowali oni i
zasiedlili niemal całą zachodnią Europę, a także południową część Europy
środkowej, tworząc organizmy wczesnopaństwowe.

Późniejsze dzieje Europy, z racji powszechnej dostępności pisanych źródeł
historycznych traktuje się nie jako prehistorię, a historię, której pierwszym
etapem była starożytność.

W starożytności najbardziej rozwiniętą częścią Europy był obszar
śródziemnomorski. Jego kultura należała do kręgu cywilizacji śródziemnomorskiej
wraz z położonymi nad Morzem Śródziemnym terenami Azji i Afryki.

Na obszarze północnym istniały mniej rozwinięte cywilizacje tworzone głównie
przez ludy celtyckie, germańskie i słowiańskie.

Cywilizacja śródziemnomorska w Europie początkowo swoje centrum posiadała na
terenie Grecji, stopniowo jednak rosła rola terenów obecnych Włoch, gdzie powoli
rosło znaczenie Rzymu. Na obszarze Grecji wytworzyła się wysoko rozwinięta
kultura. Na ziemiach tych powstały organizmy państwowe o ustroju demokratycznym.
W IV w. p.n.e. zostały one podbite przez pierwsze europejskie państwo o
ambicjach uniwersalistycznych – Macedonię, która następnie swą ekspansję
skierowała na wschód, podbijając do 323 r. p.n.e. ziemie zachodniej i
południowej Azji aż po Indus.

W I w. p.n.e. cały obszar śródziemnomorski został zjednoczony pod względem
politycznym przez kolejne uniwersalistyczne państwo – Cesarstwo rzymskie,
którego panowanie objęło też dotychczas pozostające poza światem
śródziemnomorskim ziemie Celtów w Europie zachodniej oraz Traków i Ilirów w
Europie środkowej. Wraz z polityczną dominacją Imperium Rzymskie przejęło od
terenów Grecji rolę centrum kulturowego i cywilizacyjnego.

Panowanie rzymskie umożliwiło wytworzenie pewnej jedności kulturowej na terenach
znajdujących się pod władzą tego państwa. Jednym z elementów tej jedności stał
się język (łacina), który jednak nie utrzymał się we wszystkich prowincjach
Rzymu. Także wpływ na wytworzenie wspólnej kultury europejskiej wywarło
chrześcijaństwo, które pojawiło się na kontynencie w I w. n.e. i które od roku
392 stało się religią państwową Imperium.

Pod władzą rzymską, dzięki sprawnie zorganizowanej sieci komunikacyjnej dokonany
został znaczny postęp cywilizacyjny, także na tych obszarach kontynentu, które
dotąd pozostawały na uboczu głównego nurtu rozwoju cywilizacji. Szybko
upowszechniały się nowe idee, a także umiejętności praktyczne, jak rozwinięte
techniki budowlane, umożliwiające budowanie zarówno monumentalnych pałaców, jak
i innych budowli jak np. akwedukty czy mosty. Zapewnienie bezpieczeństwa i brak
granic wewnętrznych umożliwiły rozwój handlu na terenie Imperium, zaś wzrost
dobrobytu i popyt wewnętrzny były przyczyną rozwoju handlu z obszarami
położonymi poza terytorium państwa rzymskiego.

W cesarstwie rzymskim wytworzono jednolity system prawa cywilnego, którego
podstawowe idee i pojęcia leżą u podstaw systemów prawnych po dziś dzień.

Podstawą starożytnego systemu gospodarczego w świecie śródziemnomorskim było
niewolnictwo, zaś na terenach Europy północnej trwał system określany mianem
wspólnoty pierwotnej.

Ostateczny cios państwu rzymskiemu zadały plemiona germańskie (Wizygoci,
Ostrogoci, Frankowie, Wandalowie i inne) które pod naporem Hunów w V w.
wtargnęły w granice państwa i korzystając z kryzysu politycznego i gospodarczego
zakładały własne organizmy państwowe na jego ziemiach.

Po podziale Cesarstwa Rzymskiego (395) i upadku jego zachodniej części na
obszarze Europy znajdowało się kilka tworów państwowych: Cesarstwo
Wschodniorzymskie oraz pewna liczba państw germańskich powstałych na terenie
dawnego Cesarstwa Zachodniorzymskiego, m.in. państwa Franków, Wizygotów,
Longobardów. Próby zjednoczenia całości ziem dawnego imperium podejmowane przez
cesarzy wschodniorzymskich powiodły się jedynie częściowo.

W pierwszej połowie VI w. na arenę dziejów Europy wkroczyły ludy słowiańskie,
które dokonały ekspansji na terenach środkowowschodniej Europy. Stworzyły one
stałe zagrożenie dla Cesarstwa Bizantyjskiego, które wkrótce musiało także
zacząć zmagać się z atakującymi jego azjatyckie posiadłości Arabami.

Jednocześnie niemal cała Europa Zachodnia była terenem, na którym istniały
wczesnofeudalne organizmy państwowe, od dużych (jak Państwo Franków czy Państwo
Wizygotów), po małe (jak anglosaskie królestwa z okresu heptarchii).

Europa zachodnia w początkach VIII w. została zaatakowana przez Arabów, którzy
podbili Półwysep Iberyjski oraz atakowali państwo Franków. Ich dalsza ekspansja
na kontynencie została zatrzymana w 732, kiedy to ich wojska zostały pokonane
pod Poitiers przez Karola Młota. Zwycięstwo to w połączeniu z innymi czynnikami
(jak przejęcie władzy przez wywodzącą się od Karola Młota dynastię Karolingów i
reformy wewnętrzne) uczyniły Państwo Franków największą potęgą polityczną Europy
Zachodniej. W tej sytuacji w 800 Karol Wielki koronował się na cesarza
rzymskiego.

Państwo Franków za rządów Karola Wielkiego stało się jedyną liczącą się siłą w
Europie Zachodniej, zaś jego podział w 843 doprowadził do powstania kilku
ważnych krajów europejskich, m.in. Francji i Niemiec, przy czym jakkolwiek to
Francja w większym stopniu była kontynuatorką tradycji Państwa Franków, to tytuł
cesarski został na trwałe związany z władcami Niemiec.

IX i X wiek to czas najazdów zewnętrznych, ze strony wikingów i Węgrów
(Madziarów), a także kształtowania się politycznej mapy kontynentu. Jednocześnie
w Europie zachodniej umacniał się, a w Europie wschodniej kształtował się
feudalizm.

W sferze duchowej we wczesnym średniowieczu postępowała chrystianizacja Europy;
najpierw (ok. V w.) wiarę chrześcijańską przyjęły ludy germańskie osiadłe w
granicach dawnego Rzymu, następnie stopniowo inne ludy germańskie (poza
Skandynawią), a później także ludy słowiańskie i kraje skandynawskie.
Chrześcijaństwo stało się religią większości państw Europy. Było też czynnikiem
spajającym różne elementy etniczne oraz wytworzyło system wartości, który legł u
podstaw kształtowania się cywilizacji europejskiej, zaś klasztory i kościoły
przez długi czas były głównymi ośrodkami uczestniczącymi w przekazywaniu nauki i
tradycji kulturowych okresu starożytnego.

Wieki średnie były zdominowane przez dwie wyższe warstwy społeczne, szlachtę i
duchowieństwo. We Francji we wczesnym średniowieczu wykształcił się feudalizm i
wkrótce rozprzestrzenił się na całą Europę. Feudalizm oznaczał polityczne
rozczłonkowanie wielu państw europejskich. Rozwój rolnictwa (trójpolówka) i
miast łączy się z nasileniem walk społecznych: np. walka między szlachtą i
królem w Anglii doprowadziła do wydania Wielkiej Karty Swobód i powstania
parlamentu.

W połowie średniowiecza papiestwo osiągnęło szczyt swojej potęgi. Walka dwóch
uniwersalizmów, papieskiego i cesarskiego, stanowi główny konflikt ideologiczny
tego okresu. Wielka schizma wschodnia w 1054 podzieliła chrześcijaństwo na
prawosławie i Kościół katolicki. W 1095 papież Urban II wezwał do krucjaty
przeciw muzułmanom okupującym Ziemię Świętą. W samej Europie Kościół powołał do
istnienia inkwizycję by zwalczać heretyków. W Hiszpanii rekonkwista zakończyła
się upadkiem Grenady w 1492, zamykając ponad 700-letni okres muzułmańskich
rządów na Półwyspie Iberyjskim.

We wschodniej części Europy kształtują się nowe organizmy państwowe, m.in.
Czechy, Polska, Węgry, Ruś, kraje skandynawskie. Stopniowo podupada Bizancjum.
Wschodnia część Europy stała się też przedmiotem najazdów Mongolskich. Najeźdźcy
utworzyli Złotą Ordę, które było zwierzchnikiem południowych i środkowych
obszarów Rusi.

Europa została spustoszona w połowie XIV stulecia przez Czarną Śmierć, jedną z
najbardziej śmiercionośnych pandemii w historii ludzkości, która tylko w Europie
zabiła jedną trzecią jej populacji, co miało w niej niszczycielski wpływ na
struktury społeczne.

Koniec epoki, tzw. jesień średniowiecza, przyniosły ze sobą stopniowy koniec
rozczłonkowania politycznego i kształtowanie się państw narodowych. Na skutek
wielkiej schizmy zachodniej podupada autorytet papiestwa. Dawne ideały
uniwersalistyczne ustępują indywidualizmowi i nominalizmowi. Francja i Anglia
toczą ze sobą wojnę stuletnią. W Italii stopniowo rodzi się kultura renesansu.

Renesans był okresem zmian w kulturze, mającym swoje źródło w XIV-wiecznych
Włoszech. Nowe idee w kulturze przynoszą humanizm renesansowy, reformacja i
reforma katolicka. Renesans rozprzestrzenił się w Europie między XIV i XVI w.
Włoscy mecenasi, wśród nich rodzina florenckich bankierów Medyceuszów i rzymscy
papieże wspierali finansowo artystów XV i XVI w., jak Rafael, Michał Anioł i
Leonardo da Vinci.

Potęga Kościoła została osłabiona przez reformację Marcina Lutra, która była
wynikiem braku reform w Kościele. Reformacja osłabiła również Święte Cesarstwo
Rzymskie, gdy niemieccy książęta podzielili się na wyznawców protestanckiej i
katolickiej wiary. Doprowadziło to w końcu do wojny trzydziestoletniej
(1618-1648), która sparaliżowała Święte Cesarstwo Rzymskie i spustoszyła większą
część Niemiec. W wyniku pokoju westfalskiego do dominacji w Europie doszła
Francja. Jednym z kluczowych konflików Europy nowożytnej była stała rywalizacja
habsbursko-francuska – wiązały się z nią wojny włoskie, podział Burgundii, wojny
prowadzone przez Ludwika XIV.

Okres renesansu był początkiem epoki Wielkich Odkryć, okresu odkryć
geograficznych, wynalazków i rozwoju nauki. W XV w. Portugalia i Hiszpania, dwie
z największych potęg morskich tych czasów przodowały w eksploracji świata. W
1492 r. Krzysztof Kolumb dotarł do Nowego Świata, a wkrótce potem Hiszpanie i
Portugalczycy zaczęli zakładać kolonialne imperia w obu Amerykach. Francja,
Holandia i Anglia wkrótce podążyli ich śladem tworząc wielkie imperia kolonialne
w ogromnych posiadłościach w Afryce, Amerykach i Azji.

Okres oświecenia był potężnym ruchem intelektualnym w XVIII w. Niezadowolenie z
monopolu arystokracji i duchowieństwa na władzę polityczną we Francji
doprowadziło do Rewolucji Francuskiej i utworzenia Pierwszej Republiki. Król i
wiele szlachty zginęło podczas rządów terroru. Po rewolucji francuskiej do
władzy doszedł Napoleon Bonaparte i założył Pierwsze Cesarstwo Francuskie, które
w okresie wojen napoleońskich objęło dużą część Europy zanim upadło w 1815.

Rządy Napoleona spowodowały upowszechnienie się ideałów Rewolucji Francuskiej w
tym idei państw narodowych, jak również powszechne przyjęcie francuskiego modelu
administracji, prawa i edukacji. Po upadku Napoleona został zwołany kongres
wiedeński, który ustalił nową równowagę sił w Europie opartą na pięciu
mocarstwach: Zjednoczonym Królestwie, Francji, Prusach, Austrii Habsburgów i
Rosji. Ta równowaga utrzymała się do rewolucji 1848 r., kiedy to w całej Europie
z wyjątkiem Wielkiej Brytanii i Rosji miały miejsce zrywy wolnościowe. Elementy
bardziej zachowawcze nie poparły tych dążeń, dlatego ruchy te nie przyniosły
zbyt radykalnych reform. W 1867 powstało Cesarstwo Austro-Węgierskie, a rok 1871
przyniósł zjednoczenie Włoch oraz zjednoczenie Niemiec.

Początek rewolucji przemysłowej w Europie miał miejsce w Wielkiej Brytanii pod
koniec XVIII w. Wynalazki i wprowadzanie nowych technologii spowodowały szybki
rozwój miast, ogromny wzrost zatrudnienia i powstanie nowej klasy społecznej
robotników przemysłowych. Nastąpiły reformy gospodarcze i społeczne, w tym
pierwsze akty prawne dotyczące pracy dzieci, legalizacji związków zawodowych.

Dwie wojny światowe i depresja ekonomiczna były najważniejszymi wydarzeniami
pierwszej połowy XX w. I wojna światowa toczyła się od 1914 do 1918. Zaczęła się
niedługo po tym, gdy arcyksiążę Franciszek Ferdynand został zabity w zamachu.
Większość krajów europejskich przystąpiła do wojny, która toczyła się pomiędzy
państwami ententy (Francja, Belgia, Serbia, Rosja, Wlk. Brytania, a później
Włochy, Rumunia i Stany Zjednoczone) i państwami centralnymi (Austro-Węgry,
Niemcy, Bułgaria i Imperium Osmańskie). Wojna pochłonęła około 40 milionów
zabitych cywilnych i wojskowych. W latach 1914–1918 zmobilizowanych zostało
około 60 milionów europejskich żołnierzy.

Częściowo z powodu porażek w wojnie, w 1917 w Rosji rozgorzała rewolucja
październikowa. Austro-Węgry i Imperium Osmańskie upadły i rozpadły się na
odrębne narody. Wiele innych państw zmieniło dotychczasowe granice. Traktat
wersalski, który oficjalnie zakończył I wojnę światową w 1919, był surowy wobec
Niemiec, które obarczono pełną odpowiedzialnością za wojnę i ciężkimi sankcjami.

Niestabilność ekonomiczna częściowo spowodowana długami zaciągniętymi w czasie I
wojny światowej i niespłaconymi zobowiązaniami Niemiec wstrząsała Europą z
końcem lat 20. i w latach 30. To i krach na giełdzie w Nowym Jorku w 1929
spowodowało ogólnoświatowy wielki kryzys. Dzięki kryzysom gospodarczym w Europie
rozwijały się i dochodziły do władzy ruchy faszystowskie i nazistowskie.

Adolf Hitler zaczął rozszerzać Niemcy po dojściu do władzy w 1933. Zajął kolejno
kraj Saary, Austrię, Kraj Sudecki, Czechy. Atak na Polskę 1 września 1939
rozpoczął II wojnę światową. Po szybkim zajęciu krajów Beneluksu, Danii i
Norwegii, w czerwcu 1940 r. Niemcy zmusiły do kapitulacji Francję. Bitwa o
Anglię stała się pierwszym niepowodzeniem w niemieckich operacjach wojennych. W
1941 Niemcy zwróciły się przeciw swojemu dotychczasowemu sowieckiemu
sojusznikowi, dokonując ataku na Związek Radziecki. 7 grudnia 1941
niespodziewany atak Japonii na Pearl Harbor spowodował włączenie się Stanów
Zjednoczonych do konfliktu jako sojusznika Imperium Brytyjskiego i pozostałych
państw sprzymierzonych. Po wielkiej przegranej bitwie o Stalingrad w 1943
niemiecka ofensywa w ZSRR zamieniła się w ciągły odwrót. W 1944 wojska
brytyjskie i amerykańskie przeprowadziły operację D-Day, dokonując lądowania we
Francji i otwierając drugi front. Upadek Berlina w 1945 zakończył wojnę w
Europie. II wojna światowa była największą i najbardziej niszczycielską w
dziejach ludzkości, powodując śmierć 60 milionów ludzi, w tym zagładę 5-6
milionów Żydów.

I, a zwłaszcza II wojna światowa, spowodowały spadek znaczenia Europy Zachodniej
na arenie międzynarodowej. Na konferencji w Jałcie dokonano zmian na politycznej
mapie Europy, dzieląc ją na dwa bloki – państwa zachodnie i komunistyczny blok
wschodni, oddzielone, jak to później nazwał Winston Churchill „żelazną kurtyną”.
Stany Zjednoczone i państwa zachodnie utworzyły sojusz NATO, a później Związek
Radziecki i państwa wschodnioeuropejskie Układ Warszawski. Dwa nowe
supermocarstwa, Stany Zjednoczone i Związek Radziecki zaangażowały się w
50-letnią zimną wojnę, koncentrując się na zbrojeniach jądrowych. Jednocześnie
dekolonizacja, która zaczęła się już po I wojnie światowej, stopniowo
doprowadziła do niepodległości europejskich kolonii w Azji i Afryce. Reformy
Michaiła Gorbaczowa w latach 80. i ruch solidarnościowy w Polsce przyspieszyły
demontaż bloku wschodniego i koniec zimnej wojny. Po upadku Muru Berlińskiego w
1989 zakończył się podział Niemiec.

Europa jest trzecią pod względem liczby ludności częścią świata z 712 milionami
mieszkańców (2006), po Azji i Afryce. Udział Europejczyków w światowej populacji
systematycznie się zmniejsza – w 2006 zaledwie 10,8%, podczas gdy od XVI wieku
do lat 60. XX w. udział ten wynosił ok. 20% (maksimum – blisko 25% w 1900),
wynika to z faktu, że Europa jest jedynym kontynentem, którego liczba ludności
spada.

Największa gęstość zaludnienia występuje w Monako (16 718 os./km²), Gibraltarze
(4500 os./km²), a także na wyspach: Malcie (1 261 os./km²) i Wyspach
Normandzkich (774 os./km²). Spośród dużych krajów europejskich największą
gęstość zaludnienia posiadają Holandia i Belgia, jest to odpowiednio 382 i 342
os./km². Najmniejsza gęstość zaludnienia występuje na norweskich wyspach
Svalbard (0,05 os./km²), a z niepodległych krajów – na Islandii (poniżej 3
os./km²), a także w Norwegii i Finlandii.

Zdecydowana większość ludności Europy (ok. 93%) posługuje się językami z rodziny
indoeuropejskiej. W tej rodzinie najliczniej używane są języki słowiańskie
(m.in. rosyjski, polski i ukraiński), germańskie (zwłaszcza niemiecki i
angielski) oraz romańskie (np. francuski, włoski i hiszpański). Pozostałe grupy
języków indoeuropejskich używane są przez znacznie mniejsze populacje. Taką małą
grupą są języki bałtyckie w których skład wchodzi język litewski i łotewski.

Poza językami indoeuropejskimi na terenie kontynentu istnieje
kilkunastomilionowa grupa ludzi mówiąca językami z rodziny uralskiej (głównie
języki ugrofińskie – węgierskim, estońskim oraz fińskim), kilkumilionowa
używająca języków z rodziny ałtajskiej (głównie języki tureckie – zwłaszcza
tureckiego i tatarskiego), kilkusettysięczna posługująca się językiem z rodziny
semickiej (język maltański) oraz około milionowa posługująca się izolowanym
językiem baskijskim.

Od średniowiecza chrześcijaństwo było religią dominującą w większości krajów
europejskich. W niektórych krajach jest oficjalną religią państwową (katolicyzm
w Liechtensteinie, na Malcie, w Monako i Watykanie, prawosławie w Grecji,
luteranizm w Danii, Islandii i Norwegii). Niektóre państwa w konstytucjach
posiadają zapis o świeckim charakterze (Polska, Portugalia, Hiszpania, Francja,
Rumunia i Turcja). W rzeczywistości nie ma większych różnic prawnych w zakresie
wolności wyznania pomiędzy państwami w których jakieś wyznanie posiada status
oficjalny a innymi, deklarującymi laickość oraz tymi, w których brak religii
państwowej.

Około 70-75% mieszkańców Europy jest ochrzczonych w którymś z Kościołów
chrześcijańskich: Kościołach katolickich, Kościołach protestanckich (zwłaszcza
ewangelicko-augsburskim, anglikańskim i ewangelicko-reformowanym) i Kościołach
prawosławnych[potrzebny przypis].

Chrystianizacja Europy rozpoczęła się w I wieku n.e., do końca średniowiecza
religia ta rozprzestrzeniła się na niemal cały kontynent (poza obszarami
leżącymi na północno-wschodnimi krańcami kontynentu Mari El, Komi, Udmurcja
itd.). 1054 nastąpił rozłam, w wyniku którego chrześcijaństwo rozpadło się na
dwie części rozwojowe: katolicyzm, który dominował na zachodzie, oraz
prawosławie, dominujące na wschodzie. W pierwszej połowie XVI wieku nastąpiła
reformacja, w wyniku której wyodrębniły się wyznania protestanckie. Wtedy też
ustaliła się mapa wyznaniowa Europy, która w głównych zarysach przetrwała do
dnia dzisiejszego. U progu XX wieku różne odłamy chrześcijaństwa wyznawało ok.
97% populacji Europy[potrzebny przypis]. Po I wojnie światowej w Związku
Radzieckim rozpoczęto prowadzić politykę ateizacyjną, która po II wojnie
światowej objęła także inne kraje Europy Środkowej i Wschodniej. Również w
Europie Zachodniej po II wojnie światowej pojawiła się tendencja do odchodzenia
od religii w ogóle lub spłycania postaw religijnych; przyczyny tego zjawiska
były jednak odmienne niż na wschodzie. Tendencje sekularyzacyjne nasiliły się w
latach 60. i zjawisko to postępuje nadal. Obecnie udział chrześcijan w
populacjach poszczególnych krajów jest różny i wynosi od około 25-30% (Szwecja,
Czechy i Estonia) do ponad 90% (np. Polska, Malta i Grecja)[potrzebny przypis].

Obecnie w większości krajów Europy Wschodniej, a także większości krajów
Półwyspu Bałkańskiego dominuje prawosławie. W Europie Północnej dominują
wyznania protestanckie: w Skandynawii, Łotwie, Estonii oraz Niemczech (z
wyjątkiem landów południowych i zachodnich) przeważa luteranizm; w Anglii i
Walii – anglikanizm; zaś w Holandii (poza częścią południową), a także w
Szkocji, wschodnich i zachodnich kantonach Szwajcarii i wschodnich regionach
Węgier największy odsetek ludności wyznaje religie wywodzące się z kalwinizmu. W
pozostałej części Europy, np. w Hiszpanii, Włoszech, Malcie, Polsce, Litwie czy
Irlandii przeważa katolicyzm.

Istnieją także relatywnie niewielkie grupy wyznawców religii chrześcijańskich,
głównie wywodzących się z protestantyzmu, np. zielonoświątkowcy, metodyści,
adwentyści, baptyści i salwacjoniści oraz religii chrześcijańskich nowszego
pochodzenia, które nie mieszczą się w tym tradycyjnym podziale wyznaniowym – są
to m.in. mormoni i Świadkowie Jehowy.

Około 52-54 mln mieszkańców kontynentu wyznaje islam, co stanowi około 7-7,5%
populacji europejskiej. Religia ta pojawiła się w Europie w VIII w. n.e. wraz z
inwazją arabską w Hiszpanii, jednak od XV w. głównym skupiskiem europejskich
muzułmanów były Bałkany.

Współcześnie wyznawcy tej religii zamieszkują głównie w Rosji (ok. 25 mln), a
także na Bałkanach, zwłaszcza w europejskiej części Turcji (6 mln). Spośród
państw europejskich krajem, w którym muzułmanie stanowią większość, jest
Albania, z około 65-70% wszystkich wierzących. Ponadto wyznawcy islamu stanowią
większość w częściach niektórych innych krajów: Bośni i Hercegowiny, gdzie
stanowią ok. 40-43% ogółu populacji, Serbii, gdzie stanowią ok. 17% populacji
kraju, części rosyjskiego Tatarstanu itd. Poza tym w dużych miastach na terenie
państw Europy Zachodniej żyje liczna diaspora muzułmańska, wywodząca się z
krajów pozaeuropejskich. Spośród tych państw najwięcej wyznawców islamu żyje
zwłaszcza we Francji (5,5-6 mln), Niemczech (3,3-3,5 mln), Wielkiej Brytanii
(1,6-1,8 mln), Hiszpanii (1,3-1,5 mln), Włoszech (0,9-1 mln) i Holandii (0,8-1
mln).

Blisko 2 mln mieszkańców Europy wyznaje judaizm. Religia ta pojawiła się w
Europie już w I w. n.e. Obecnie najwięcej spośród wyznawców judaizmu, bo ok. 600
tys. mieszka we Francji. Do II wojny światowej liczba żyjących na kontynencie
europejskim żydów była znacznie wyższa i ok. 1939 r. wynosiła ok. 10-12 mln, a
głównym skupiskiem wyznawców judaizmu były Polska, Czechosłowacja i Węgry. W
wyniku holokaustu liczebność populacji żydowskiej spadła o ponad połowę, a w
latach następnych zmniejszyła się jeszcze na skutek emigracji do Izraela.

Na Litwie (m.in. w okolicach Trok), Ukrainie (głównie na Krymie), a także w
Polsce żyje w sumie kilka tysięcy wyznawców innej starej religii wywodzącej się
z judaizmu – Karaimów.

W dużych miastach Europy Zachodniej żyją także wyznawcy innych religii:
buddyzmu, hinduizmu, sikhizmu, voodoo, rodzimych religii afrykańskich i innych.
Wywodzą się oni głównie z imigrantów spoza Europy, aczkolwiek pewną część tej
grupy ludności stanowią konwertyci europejskiego pochodzenia. Buddyzm występuje
także w Kałmucji (blisko 50% populacji).

W Laponii i w położonym w granicach Rosji Nienieckim Okręgu Autonomicznym, wśród
rdzennej ludności część populacji wyznaje religie rodzime.

Formalnie 17-18% Europejczyków nie należy do żadnego z Kościołów i innych
związków wyznaniowych, choć odrzucających wiarę w Boga i deklarujących ateizm,
agnostycyzm lub po prostu bezwyznaniowość jest około 1/3 populacji Europy.
Najwięcej w Estonii (75%), na obszarze dawnej NRD (71-75%), w Czechach (68%),
Szwecji (63-85%), Danii (53-69%), Norwegii (48-68%), Albanii (58-62%), Białorusi
(45-49%), Rosji (39-48%), na Ukrainie (37-47%), na Łotwie (44%), w Holandii
(42-46%), Belgii (39-45%), Luksemburgu (38-41%), Wielkiej Brytanii (35-44%), na
Węgrzech (35-44%), w Finlandii (30-43%), Islandii (30-43%), Francji (32-42%),
Bułgarii (34-40%) oraz w Słowenii (35-39%).

1) Wraz ze wschodnim skrawkiem kraju leżącym w Azji 2) Wraz z Wyspami
Kanaryjskimi i posiadłościami afrykańskimi 3) Siedzibą rządu jest Haga 4) Wraz z
częścią azjatycką – 2717,3 tys. km² i 14 758 tys. mieszkańców 5) Wraz z
Naddniestrzem, de facto niepodległym 6) Wraz z Maderą i Azorami 7) Wraz z
częścią azjatycką – 17 075,4 tys. km² i 144 003 tys. mieszkańców 8) Wraz z
Kosowem, de facto niepodległym 9) Wraz z częścią azjatycką – 779,4 tys. km² i 70
780 tys. mieszkańców

Niekiedy za częściowo leżące na kontynencie europejskim uważa się też państwa
kaukaskie, Gruzję i Azerbejdżan, a czasem nawet Armenię[potrzebny przypis].

Wyspa Cypr nie należy do Europy pod względem geograficznym. Określanie państwa
Cypr mianem kraju europejskiego może być uzasadnione jedynie względami
politycznymi, np. jego przynależnością do Unii Europejskiej.

Największą strukturą polityczną na terenie Europy jest Unia Europejska, w skład
której wchodzi 27 państw europejskich (i jedno azjatyckie).

Kultura w Europie rozwijała się niezależnie od siebie w poszczególnych rejonach
kontynentu, jednak w starożytności najwyższy poziom (włącznie z zastosowaniem
pisma) osiągnęła ona w rejonie Morza Śródziemnego.

W średniowieczu, wraz z postępami chrześcijaństwa rodzime kultury ludów
germańskich i słowiańskich przyswajały sobie liczne elementy kultury
śródziemnomorskiej, co wytworzyło pewne poczucie wspólnoty kulturowej państw
chrześcijańskich, której głównymi elementami jednoczącymi były religia i język
literacki (łacina).

Jednocześnie kultura europejska, jakkolwiek niejednolita, stanowi pewien punkt
odniesienia dla badania całości dziejów kultury: to w Europie wytworzyły się
stosowane obecnie podziały dziejów literatury czy architektury na poszczególne
epoki np. średniowiecze czy renesans.

Najstarsze znalezione w Europie ślady działalności człowieka określane mianem
sztuki mają kilkadziesiąt tysięcy lat i są nimi rzeźby odkryte w pobliżu dawnych
obozowisk ludzkich, a także młodsze, bo sprzed kilkunastu tysięcy lat, malowidła
naskalne w jaskiniach (m.in. w Salève i Chaffaund we Francji, Thayngen w
Szwajcarii, Altamira w Hiszpanii, w Lascaux we Francji). Najstarsze malowidła są
przedstawieniami zoomorficznymi, a przyczyna ich powstania jest nieznana.
Znaleziska te określa się zbiorczym mianem sztuki prehistorycznej.

Od III tys. p.n.e. w poszczególnych częściach kontynentu zaczęła pojawiać się
sztuka w postaci znacznie bardziej rozwiniętej, zaś najwcześniej (ok. 3000 r.
p.n.e.) nastąpiło to na wyspach Morza Egejskiego (kultura i sztuka minojska). W
wiekach następnych, częściowo pod jej wpływem rozwinęły się inne kultury, które
z powodu niskiego poziomu wzajemnych kontaktów wytworzyły odrębne style w sztuce
(m.in. kultura mykeńska). Od 2. poł. II tys. p.n.e. można jednak mówić o
wspólnym dla całego obszaru starożytnej Grecji kierunku sztuki. W okresie
późniejszym nastąpił też rozwój sztuki w innych częściach kontynentu położonych
na wybrzeżu Morza Śródziemnego, m.in. sztuki etruskiej na Półwyspie Apenińskim.
Od V wieku rozwijała się sztuka starożytnego Rzymu, która na początku naszej ery
dominowała już w całym obszarze śródziemnomorskim, zarówno w Europie, jak w Azji
i w Afryce. W tym samym czasie w Europie północnej i wschodniej zamieszkujące
ten obszar ludy wytworzyły własną sztukę, stojącą jednak na znacznie niższym
poziomie.

W latach następnych, w wyniku postępującej chrystianizacji kontynentu, stopniowo
cała Europa zaczęła tworzyć pewną jedność kulturową, stąd powstające nowe style
w sztuce rozpowszechniały się stopniowo na całym niemal kontynencie, przy czym
regułą było, iż kolejno następujące po sobie style w sztuce rodziły się na
zachodzie, zaś do Europy Środkowej i Wschodniej docierały z opóźnieniem,
początkowo kilkusetletnim, potem kilkudziesięcioletnim.

Poniżej wymieniono poszczególne, następujące po sobie style w sztuce
europejskiej, bez ich omawiania. Należy pamiętać, iż daty graniczne dominowania
danego kierunku są płynne i orientacyjne, i gdy w jednych krajach obowiązywał
już nowy styl, inne tworzyły według reguł z poprzedniej epoki (np. w Anglii
bardzo długo utrzymywały się tradycje gotyku). Ponadto należy pamiętać, iż w
ramach jednego stylu istniały odrębności pomiędzy poszczególnymi krajami.
Niektóre kraje wytworzyły własne style w sztuce, nie wymienione tutaj, gdyż
obowiązywały jedynie lokalnie (np. sztuka mozarabska na Półwyspie Iberyjskim).
Wymienione niżej style w sztuce nie dotyczą obszarów Europy
południowo-wschodniej, tam bowiem od końca IV w. do XV w. obowiązywała sztuka
bizantyjska.

W okresie późniejszym (XX wiek) następujące po sobie zmiany kierunków w sztuce
były tak częste, a zarazem ilość jednocześnie obowiązujących stylów tak duża i
tak powiązana z kierunkami preferowanymi w innych częściach świata (głównie w
Ameryce), iż trudno mówić o jakichś konkretnych kierunkach w sztuce europejskiej
(zjawisko to można zaobserwować już pod koniec XIX wieku), stąd wymienienie
XX-wiecznych trendów w sztuce znajduje się w innych artykułach (m.in. historia
sztuki)

Niezależnie od ogólnych trendów występujących na kontynencie, muzyka
poszczególnych krajów rozwijała się odrębnymi drogami, ulegając wpływom ludów
sąsiednich, zarówno europejskich, jak i pochodzących z innych kręgów kulturowych
(zwłaszcza Bliskiego Wschodu), zaś opisany podział na epoki i ich
charakterystyka dotyczy spraw ogólnych. Należy także pamiętać, że obok głównego
nurtu, popularnego w kręgach dworskich i kościelnych, szerokie masy
społeczeństwa tworzyły muzykę ludową, która tylko w niewielkim stopniu da się
sklasyfikować w poniższym podziale.

Muzyka starożytna znana jest słabo. Źródła archeologiczne wskazują na znajomość
przez ówczesne społeczeństwa licznych rodzajów instrumentów muzycznych. W
starożytności muzykę europejską charakteryzowała monodyczność. Wykształciły się
systemy tonalne i notacje muzyczne. Ważną cechą było współgranie śpiewu, słowa i
tańca. Muzyka odgrywała istotną rolę w obrzędach religijnych.

Od ok. 300 r. zasadniczy nurt muzyki na kontynencie związany był z liturgią
chrześcijańską. Wykształcił się jednogłosowy chorał gregoriański. Od wczesnego
średniowiecza w muzyce europejskiej istniały psalmy, hymny kościelne. Z czasem
pojawiła się wielogłosowość. Od pełnego średniowiecza istniały także
jednogłosowe (rzadziej wielogłosowe) pieśni świeckie, często o charakterze
dworskim, śpiewanie m.in. przez trubadurów, truwerów i minnesingerów; z tym
typem muzyki wiążą się takie rodzaje utworów jak ballada, rondo, virelai,
madrygał, caccia. Do zapisu utworów stosowana była notacja neumatyczna, oraz
modalna i menzuralna. Twórcami z tego okresu byli m.in. Notker, Alfons X Mądry,
Adam de la Halle

O okresie renesansu, od połowy XV wieku, rozwijała się polifonia. Częstymi
typami utworów były religijne utwory jak msze i motety, oraz świeckie: madrygał,
frottola, canzona, chanson itd. Rozkwit muzyki wokalnej (w dużej części a
capella) trwał przez cały wiek XVI. Przykładowymi twórcami z tego okresu byli
m.in. Adrianus Petit Coclico, Giovanni Pierluigi da Palestrina, Orlando di
Lasso, Josquin des Prés. Nastąpił także rozwój muzyki instrumentalnej, której
formami były m.in. preludium, toccata, ricercar, canzona, wariacje, suity.

W baroku nastąpił rozwój monodii. Rozwijała się opera, system tonalny dur-moll;
pojawiły i rozwinęły się: belcanto, oratorium, kantata. W okresie późniejszym
opera podzieliła się na operę seria i operę buffa. Rozwijała się muzyka
instrumentalna. Ważnymi rodzajami ówczesnej muzyki były m.in. preludium,
ricercar, toccata, fuga, suita. W końcowym okresie barok wykształcił się tzw.
styl koncertujący, reprezentowany np. przez concerto grosso i koncert solowy.
Najbardziej znanym twórcami barokowymi są m.in. Jean-Baptiste Lully, Antonio
Vivaldi, J. S. Bach, G. F. Händel, Giovanni Battista Pergolesi itd.

Kolejną epoką był klasycyzm, który rozpoczął się na początku XVIII wieku. W
okresie tym nastąpił dalszy rozwój znanych już odmian muzycznych, a także
wykształciło się kilka nowych. Ugruntowała się homofonia, rozwój przeżywała
muzyka instrumentalna. Najbardziej znanymi twórcami byli m.in. Carl Maria von
Weber, Gaetano Donizetti oraz tzw. klasycy wiedeńscy: Wolfgang Amadeus Mozart,
Franz Joseph Haydn i Ludwig van Beethoven.

Romantyzm istniejący w pierwszej połowie XIX wieku inspirował się w dużej mierze
tematyką ludową, baśniową i mitologiczną. W zakresie formy istniały bardzo różne
typy utworów, pojawiły się także nowe, jak pieśń, miniatura instrumentalna.
Kompozytorzy owego okresu to m.in. Franz Schubert, Robert Schumann, Michał
Glinka, Johann Strauss (ojciec), Felix Mendelssohn-Bartholdy, Fryderyk Chopin.
Do mistrzostwa doszła wirtuozeria instrumentalna, w której to dziedzinie
zasłynęło zwłaszcza nazwisko Niccolo Paganiniego.

Po romantyzmie nastąpił neoromantyzm. Zasadniczo był on kontynuacją poprzedniej
epoki. Istniało wiele form muzycznych, a także pojawiły się nowe kierunki,
spośród których największą popularność zdobył dramat muzyczny. W okresie tym
tworzyli m.in. Modest Musorgski, Piotr Czajkowski, Antonín Dvořak, Edvard Grieg,
Stanisław Moniuszko, Ferenc Liszt, Giuseppe Verdi, Richard Wagner, Johann
Strauss (syn), Henryk Wieniawski, Georges Bizet, Modest Musorgski, Piotr
Czajkowski, Nikołaj Rimski-Korsakow, Bedřich Smetana.



