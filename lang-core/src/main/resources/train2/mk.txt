https://mk.wikipedia.org/wiki/%D0%92%D0%B5%D0%BC%D0%B1%D0%BB%D0%B8

Вембли е кварт во северозападен Лондон. Овој кварт е познат по истоимениот
стадион којшто е најголем во Обединетото Кралство, како и по познатата Вембли
Арена.

Овој кварт не е многу атрактивен за живеење и во него има многу иселеници од
Африка, Јужна Америка, Карибите, Азија, Источна Европа како и од Јужна Европа.
Населението коешто живее во него е посиромашно и во овој дел на Лондон многу се
чести кражбите, а развиен е и останатиот уличен криминал. Во овој кварт засилена
е полициската контрола, а единствена светла точка во него се Стадионот Вембли и
Вембли Арената.



https://mk.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%98%D0%B0

Македонија, официјално Република Македонија — држава сместена на Балканскиот
Полуостров. Земјата е една од наследничките држави на поранешна Југославија, од
која прогласи независност во 1991 година. Република Македонија зафаќа околу 38%
од вкупната површина на регионот Македонија. Географски земјата граничи со
Србија (и Косово) на север, Бугарија на исток, Грција на југ и Албанија на
запад. Релјефот на државата е главно планински. Иако континентална држава, таа
има повеќе од 50 езера и шеснаесет планини повисоки од 2.000 метри.

Македонија е суверена, самостојна, демократска и социјална држава. Главен град
на државата е Скопје со население од 506.926 граѓани (проц. 2004). Други
поголеми градови се: Битола, Куманово, Прилеп, Тетово, Велес, Штип, Охрид,
Гостивар, Струмица, Кичево, Кавадарци и Кочани. Македонија има вкупно 25.713
километри квадратни во кои живеат околу 2.114.550 жители (проц. 2009), од кои
мнозинството се Македонци. Официјален јазик во државата е македонскиот, додека
официјална валута е денарот.

Во 1993 година, Македонија станала членка на Обединетите нации, но поради спорот
со името кој го води со Република Грција, примена е под привремената референца
Поранешна Југословенска Република Македонија. Македонија е членка и на советот
на Европа. Од декември 2005 година исто така е и кандидат за приклучување кон
Европската Унија и има аплицирано за приклучување кон НАТО.

Името „Македонија“ потекнува од старогрчкиот или старомакедонскиот назив
Μακεδονία (Makedonía). Името се користело за Македонската Империја, па потоа на
римската покраина Македонија, византиската тема Македонија и денес за регионот
Македонија и државата Македонија. Денес се верува дека името значи „планинци“
или „висока земја“ или „високи луѓе“.

Археолошките наоди покажуваат дека на просторот на Македонија постоела
цивилизација уште од периодот меѓу 9000 п.н.е. и 3500 п.н.е. Првпат Македонското
Кралство се појавува во периодот на IX век п.н.е., а постои дилема за тоа кој
бил првиот македонски крал - Каран (кој се смета за митски предок на Аргеадите)
или Пердика I (прв историски крал на Кралството Македонија).

Приближно од V век п.н.е. Кралството Македонија станува значаен
политичко-економски чинител во поширокиот регион, а негова главна
надворешно-политичка дејност била сосредоточена кон односите со Грчките
градови-држави, при што често било сојузник со други држави (како на пр.
Персија) против Грците, или пак заземало страна во некои од меѓусебните спорови
на градовите, настојувајќи на тој начин да го уништи нивното единство и да ги
ослаби. Филип II Македонски (359 п.н.е. - 336 п.н.е.), по покорувањето на
Илирите и Тракијците, успеал да ја освои цела Грција. Неговиот син, Александар
III Македонски (336 п.н.е. - 323 п.н.е.) е една од најзначајните личности во
светската историја. Тој најпрвин го скршил внатрешниот отпор во проширеното
Македонско Кралство, а подоцна во походот против Персија, ја уништил огромната
Персиска Империја и ја проширил македонската држава на три континенти - Европа,
Азија и Африка, протегајќи се на Балканскиот Полуостров и Мала Азија, Блискиот
Исток, Египет и Индија, и со тоа била создадена Македонската Империја. По
неговата смрт, оваа огромна империја, како резултат на несогласувањата на
неговите генерали (дијадоси) околу тоа кој ќе биде негов наследник се распаднала
на 3 дела и тоа: Кралство на Селевкидите, Кралство на Птолемаидите и Кралство на
Антигонидите. Освојувањата на Александар III Македонски имаат суштествено
значење за започнувањето на Хеленистичкиот период во светската историја.

Продорот на Римска Република на исток доведува до таканаречените
Македонско-римски војни (215 п.н.е. - 168 п.н.е.) во кои Македонското Кралство
управувано од Династијата на Антигонидите целосно потпаѓа под римска власт, а
последниот македонски крал Персеј e одведен како роб во Рим. Таа станува римска
провинција како дел од Римското Царство и е поделена на 2 дела - Македонија
Прима и Македонија Салутарис. Територијата на денешна Република Македонија била
поделена меѓу провинциите Македонија Салутарис и Моезија прима. По поделбата на
Римската Империја во 395 г. од н.е. на Источно и Западно Римско царство,
Македонија станува дел од Источното Римско царство или Византија.

Во VI и VII век на Балканот и во Македонија се доселуваат Словените,
достигнувајќи јужно до Тесалија, па дури и до Пелопонез. Тие се измешале со
затекнатото месно население, во најголема мера Антички Македонци, потоа Грци,
Илири и Траки. На македонската територија, која тогаш се наоѓала под византиска
јурисдикција, Македонските Словени биле организирани во полудржавни формации -
македонските склавинии. Склавиниите презеле повеќе напади против Византија и
утврдените византиски градови.

Во 837 година Македонија почнува да потпаѓа под власта на бугарската држава, при
што до средината на IX век поголемиот дел од Македонија потпаднал под бугарска
власт, а другиот бил вклучен во рамките на Византија. Во IX век, исто така,
започнува и црковно-просветната дејност на солуњаните Кирил и Методиј, која се
состоела од повеќе мисии за покрстување на Словените, но и во поставување на
основите на словенската писменост, која започнува со создавањето на словенската
азбука - глаголицата, во 855 година. Нивните ученици, Климент и Наум, ќе ја
продолжат нивната дејност и кон крајот на IX век, ќе ја создадат Охридската
книжевна школа и Преславската книжевна школа, со што Охрид набрзо прераснува во
еден од најразвиените црковно-просветни и културни средишта на Балканот, лулка
на словенската писменост.

Во X век Македонија ќе ја зафати богомилското движење и учење, за првпат
создадено во велешко-прилепската област, како одглас на потчинувачкиот феудален
црковно-економски систем. Тоа набрзо ќе се прошири не само во Македонија, туку и
низ цела Европа.

Со востанијата во Македонија во втората половина на X век, во 969 година против
бугарската и во 976 година против византиската власт била создадена македонската
средновековна феудална држава, позната уште и како Самуиловото Царство).
Македонската средновековна феудална држава постоела сè до 1018 година, кога била
покорена од византиските војски. Во XIII и XIV век византиската власт врз
Македонија била прекинувана со периоди на српско и бугарско владеење.

До крајот на XIV век Македонија целосно била покорена од Османлиите, со што
нејзиниот економски и општествен систем бил разорен, а исто така, бил забавен и
нејзиниот натамошен општествен и културен развој. Во 1767 година султанот ја
укинал Охридската архиепископија.

Од XIV век во Македонија започнува да се засилува влијанието на српската
варијанта на старословенскиот јазик. Причина за тоа било приклучувањето на
македонските краишта кон тогашната српска држава. Тоа влијание се однесува
главно, на правописот. Покрај тоа, во книжевните споменици од тоа време сè
повидливи се и трагите од современите живи македонски говори.

Во времето на Отоманската Империја писменоста доживува опаѓање. Нејзиниот јазик
уште повеќе се оддалечува од старословенската основа, затоа што во живиот
народен говор веќе биле насобрани повеќе изразити промени. Покрај црковните
богослужбени книги, во кои повеќе се водело сметка за старата писмена словенска
традиција, се појавуваат сè повеќе и такви текстови што служат за читање на
поширок круг луѓе или претставуваат написи за практична употреба.

Во XVI век се печатат и книги во Србија и Венеција. Во XVII век веќе доаѓаат во
големи количества црковни книги печатени во Русија на рускословенски јазик.

За време на османското владеење положбата на Македонците и создавањето на
македонска држава биле многу тешки. Неколку движења, чии цели се создавање на
автономна Македонија, која го покрива целиот регион на Македонија, започнале да
се појавуваат кон крајот на XIX век, а најстарата од нив е Македонската
револуционерна организација. Во 1905 година таа била преименувана во Внатрешна
македонско-одринска револуционерна организација (ВМОРО), а по Втората светска
војна организацијата се поделила на Внатрешна македонска револуционерна
организација (ВМРО) и Внатрешна тракиска револуционерна организација (ВТРО). Во
почетокот организацијата не бирала националности туку била отворена за "...
обединување на сите незадоволни елементи во Македонија и Одринско, без оглед на
нивната националност ...". Поголемиот дел од членовите сепак биле Македонци. Во
1903 година ВМРО организира Илинденското востание против Османлиите, кои по
некои првични успеси, вклучувајќи и формирање на Крушевската Република, било
задушено со големи човечки загуби. Востанието и формирањето на Крушевската
Република подоцна многу ќе влијаат кон создавањето на денешната Република.

Својот пат кон политичката независност, Македонија го градела во неколку
последователни чекори, носејќи одредени правни акти. Така, најпрвин, на25
јануари 1991 година, Собранието на Република Македонија донесло Декларација за
сувереност. Подоцна, на 8 септември 1991 година бил одржан референдум за
независност на Македонија при што референдумското прашање гласело: „Дали сте за
суверена и самостојна држава Македонија со право да стапи во иден сојуз на
суверени држави на Југославија?“ Според тврдењето на тогашниот претседател на
Собранието на Република Македонија, Стојан Андов, во август 1991 година тој имал
долг и тежок разговор со претседателот на Република Македонија, Киро Глигоров
(кој бил автор на референдумското прашање), убедувајќи го да го избрише вториот
дел од референдумското прашање. Плашејќи се од воената интервенција од страна на
ЈНА, Глигоров останал на својата формулација на референдумското прашање.
Референдумот за независноста на Македонија бил бојкотиран од албанското
население поради вториот дел од референдумското прашање, кое ја допуштало
можноста за повторно влегување во сојуз со другите републики на СФРЈ. По успешно
спроведениот референдум, на 17 ноември 1991 година бил донесен првиот Устав на
Република Македонија, при што, за него не гласале пратениците-Албанци. По
донесувањето на Уставот, активностите за меѓународното признавање на Македонија
ги презел претседателот, Киро Глигоров. На 16 декември 1991 година, Советот на
министрите на Европската заедница (сегашната Европска комисија) донесол одлука
да ја признае независноста на оние републики од СФРЈ кои ќе побараат признавање,
но кои ги исполнуваат условите поставени од страна на Европската заедница.
Притоа, рокот за донесување на дефинитивната одлука бил одреден за 15 јануари
1992 година. Со истата Декларација за Југославија, Европската заедница ги
одредила условите за меѓународно признавање на републиките од СФРЈ:

да ги прифатат условите од Хашката конференција за Југославија, а особено оние
од второто поглавје, кои се однесуваат на човековите права и правата на
националните и етничките групи,

Во Декларацијата бил определен краен рок за доставување на пријавите од страна
на републиките на СФРЈ (23 декември 1991 година). Потоа, пријавите на оние
републики кои побарале признавање, со помош на претседавачот на Конференцијата
за Југославија, биле проследени до Арбитражната комисија (предводена од
франускиот правен експерт Робер Бадентер), која требало да даде мислење пред да
се донесе дефинитивната одлука за признавање. Претседателот на Република
Македонија, Киро Глигоров, навреме ја поднесол пријавата за меѓународно
признавање, а Арбитражната комисија подготвила прелиминарен текст којшто го
испратила до Република Македонија. Во мислењето на Арбитражната комисија
(точката 2а) се изразувала одреден сомнеж во однос на желбата на Македонија за
стекнување независност, предизвикан од вториот дел на референдумското прашање.
Поради тоа, на 11 декември, во весникот „Нова Македонија“, претседателот
Глигоров објавил реакција поради прелиминарното решение на Арбитражната
комисија. Во писмото испратено до Бадентер, Глигоров го опишал доследното,
последователно донесување правни акти за независноста на Македонија и дал
објаснување за вториот дел од референдумското прашање - неговото убедување дека
состојбата во СФРЈ ќе се смири со посредство на меѓународната заедница и дека ќе
се создаде нов сојуз на републиките. По оваа интервенција на Глигоров започнала
интензивна комуникација меѓу македонскиот министер за надворешни работи, Денко
Малески, и Арбитражната комисија за да се убеди Арбитражната комисија дека
Македонија нема територијални претензии кон соседите. За таа цел, по совет на
бадентер, биле донесени два амандмани на македонскиот устав: со едниот била
извршена поправка на уставната одредба за начинот на промена на државните
граници, а со вториот амандман се дало објаснување дека Македонија нема да се
меша во внатрешните работи на Грција, преку својата заинтересираност за
положбата на македонското малцинство. Откако двата амандмана биле усогласени со
Арбитражната комисија, на 6 јанаури 1992 година, тие биле усвоени од страна на
Собранието на Република Македонија. По расчистувањето на овие недоразбирања,
Арбитражната комисија донесла мислење дека Македонија ги исполнува сите потребни
услови за меѓународно признавање. Сепак, наспроти ваквата препорака, Советот на
министрите на Европската заедница донесол одлука да ги признае само Словенија и
Хрватска.

Општините на Македонија се административни единици од прв ред. Во август 2004 и
март 2013, Македонија е реорганизирана на 80 општини; 10 од нив се Град Скопје,
посебна единица на локална самоуправа и главен град на државата.

Речиси сите општини се непроменети или само претопени од претходните 123 општини
формирани во септември 1996; другите биле припоени една кон друга и границите им
се променети. Пред ова, локалната управа била организирана во 34 административни
единици на различни нивоа.

По број на население, најголема општина во Република Македонија е Општина
Куманово со 105.484 жители, а најмала Општина Вевчани со 2.433 жители.

Република Македонија има површина од 25.713 км² и нема излез на море. Република
Македонија на исток граничи со Република Бугарија, на север со Република Србија
и Република Косово, на запад со Република Албанија и на југ со Република Грција.
Должината на државните граници изнесува вкупно 766 km, и тоа:

Значењето на географската положба на Република Македонија, како централна
балканска држава која се граничи со четири држави, различни по својот стопански
потенцијал и развиеност, е што тие се упатени на меѓусебна трговска размена и
дополнување на нивните економии, токму преку територијата на Република
Македонија.

Следната табела ја наведува точната географска положба на Македонија. Исто така,
во неа се вклучени крајните точки на територијата.

Македонија е земја која што е заградена во нејзините граници и не излегува на
море или океан. Таа географски е дефинирана со долината која што ја формира
најголемата река на нејзината територија - Вардар, која се граничи со повеќе
планински вериги. Во главно земјиштето е нерамно и лоцирано меѓу Шар Планина и
Осогово кои се границата на долината на реката Вардар. Трите најголеми природни
езера во државата се — Охридското, Преспанското и Дојранското Езеро. Тие лежат
на јужната граница, и се поделени меѓу границите со Албанија и Грција.
Охридското Езеро се смета за едно од најстарите езера и биотопи во светот.
Регионот е сеизмички активен и во минатото се случиле многу катастрофални
земјотреси, од кои најблизок е скопскиот земјотрес од 1963 кој сруши 80% од
градот Скопје и уби околу 1.000 луѓе. Најголема котлина е Пелагонија на која се
одгледуваат многу култури специфични за ова климатско подрачје, како на пример
тутунот кој најмногу се одгледува во околината на Прилеп.

44,01% од вкупната територија на Македонија е со надморска височина од 500 до
1.000 метри, 22,44% е со надморска височина од 200 до 500 метри, 22,33% е со
надморска височина од 1.000 до 1.500 метри, 6,95% е со надморска височина од
1.500 до 2.000 метри, 2,89% е со надморска височина до 200 метри и 1,38% е со
надморска височина од над 2.000 метри. Највисоките 10 планини со своите
највисоки врвови се:

Македонија исто така има и „сценски“ планини. Тие припаѓаат на две различни
планински вериги: првата се планините од шарскиот предел која се надоврзува со
западновардарската/пелагониска група на планини (Баба Планина, Ниџе, Кожуф и
Јакупица) исто така позната како динарска верига. Втората верига е планинскиот
ланец Осогово-Беласица, позната под името родопска верига. Планините во
западниот дел се помлади и повисоки во однос на оние од источниот дел на
земјата.

Според пописот од 2002 год., вкупното попишано население во Република Македонија
изнесува 2.071.210 жители од кои:

Република Македонија по стекнувањето на својата независност од СФРЈ излегува
како нејзина најсиромашна република. Во април 1992 година, Македонија прогласи
монетарна самостојност, преку воведување сопствена парична единица -
македонскиот денар. Во првата половина на 1990-тите, македонската економија се
наоѓаше во длабока рецесија, предизвикана од бројни фактори: распадот на
заедничкиот пазар, војните во поранешна Југославија, грчката блокада, санкциите
кон СР Југославија, начинот на спроведување на процесот на приватизација на
претпријатијата, проблемите во банкарскиот сектор и многу други. Од 1996 год.,
економијата полека почнува да забележува раст, но тоа повторно се прекинува со
војната во Косово од 1999 и домашниот етнички конфликт од 2001. Денес, Република
Македонија сѐ уште го нема достигнато ни нивото на развиеност од
осамостојувањето 1991 (највисокото ниво воопшто го има достигнато во 1987).

Економијата е пост-транзициска, со голем број сѐ уште нерешени транзициски
проблеми. Невработеноста е најголем проблем, 38% (2005). Корупцијата е системска
појава. Неефикасното судство исто така негативно се одразува врз економијата.
Нивото на домашни и странски инвестиции е ниско. Пазарното стопанство го
нарушуваат неколку монополи. Сивата економија е широко распространета и има
проценки дека претставува од 20% до 40% од економската активност. Од друга
страна макроекономските показатели веќе подолго време се добри, т.е. од
средината на 1990-тите се одржува ниска, едноцифрена стапка на инфлација и низок
буџетски дефицит. Исто така, Македонија е релативно малку задолжена земја.
Државата располага со средно квалификувана но евтина работна сила.
Инфраструктурата е во релативно добра состојба, но сепак, потребни се
дополнителни инвестиции во оваа област (пред сѐ во транспортно-комуникациско
поврзување исток-запад). Република Македонија е членка на Светската трговска
организација и има отворена економија, високоинтегрирана во меѓународната
трговска размена (во 2005 год., вкупната размена со странство изнесуваше 79,5%
во БДП).

Најзначаен автопат е меѓународниот автопат E-75. Започнува во Остенд - Белгија,
поминува преку Брисел - Нирнберг, Виена - Будимпешта - Белград - Солун до Атина
во Грција. Вкупната должина во Македонија изнесува 201 km. Поминува низ
централниот дел на земјата, по должината на реката Вардар, и претставува главна
артерија на патната мрежа на земјата.

Железничкиот сообраќај во Македонија е во целосна надлежност на Македонски
железници

Во 2016 година, во Македонија биле регистрирани 58 политички партии, т.е. една
партија на 33.000 жители. Претходно, бројот на партии бил далеку поголем: во
2009 година имало 99 партии, а во 2005 година дури 150 партии биле зеведени во
судскиот регистер.

Република Македонија во моментов има Статус на Кандидат за земја членка на
Европската Унија. Хронологијата на односите помеѓу Македонија и ЕУ, датира уште
од 1992 година кога првиот претставник на Република Македонија е назначен во
Брисел. Во моментов Република Македонија исчекува да отпочне преговори за
полноправно членство во ЕУ.

Исто така на Република Македонија и е ветено членството во НАТО веднаш по
разрешувањето на спорот околу уставното име кое државата го има со Република
Грција.

Поради притисоци на Република Грција (политички, економски, културни, ...),
државата е примена во Обединетите Нации под привремената референца Поранешна
Југословенска Република Македонија, иако е признаена под нејзиното уставно име
од 133 земји меѓу кои и постојаните членки на Советот за безбедност: Соединетите
Американски Држави, Кина, Русија, Обединетото Кралство; членките на ЕУ: Шведска,
Австрија, Ирска, Луксембург, Словачка, Естонија, Чешка Република, Унгарија,
Литванија, Романија, и Бугарија; сите поранешни југословенски републики:
Хрватска, Босна и Херцеговина, Црна Гора, Србија и Словенија; други земји што ја
признаваат Македонија под уставното име се Турција, Индија, Канада, Швајцарија,
Индонезија, Аргентина, Израел, Бразил, Саудиска Арабија, Иран, Украина итн.



https://mk.wikipedia.org/wiki/%D0%9C%D0%B5%D0%B4%D0%B8%D1%98%D0%B0%D0%92%D0%B8%D0%BA%D0%B8

МедијаВики (MediaWiki) — семрежен википрограм која се користи на сите проекти на
Фондацијата Викимедија, на сите викија вдомени од Викија (Wikia) и на многу
други викија, вклучувајќи некои од најпопуларните и најголемите. Иако првично е
разработена за потребите на Википедија, енциклопедија со слободна содржина,
денес во употреба на многу фирми за внатрешно раководење на нивното знаење. Од
позначајните, компанијата Novell ја користи за функционирање на многу од
нејзините често посетувани мрежни места.

МедијаВики е напишана во PHP програмскиот јазик и може да го користи или MySQL
или системот за управување со бази PostgreSQL. МедијаВики се дистрибуира под
условите на ГНУ-овата општа јавна лиценца додека нејзината документација е
објавена под условите на ГЛСД и е делумно во јавна сопственост (јавен домен), а
со тоа самиот програм е слободна и отворена програмска опрема.



https://mk.wikipedia.org/wiki/%D0%93%D0%B5%D1%80%D0%BC%D0%B0%D0%BD%D0%B8%D1%98%D0%B0

Германија, службено Сојузна Република Германија (германски: Bundesrepublik
Deutschland), е сојузна парламентарна република во Европа. Државата се состои од
16 покраини, додека главен и најголем град е Берлин. Германија покрива површина
од 357.021 км² и главно има умерена сезонска клима. Со 81,8 милиони жители, таа
е најнаселена земја членка и најголема економија во Европската Унија. Таа е една
од најголемите политички сили на европскиот континент и технолошки лидер во
многу полиња.

Регионот именуван Германија, населен од страна на Германите, бил документиран
пред 100. година од нашата ера. Во текот на Големата преселба, германските
племиња се прошириле на југ и основале наследнички кралства низ поголемиот дел
на Европа. Почнувајќи од 10. век, германските територии го формирале централниот
дел на Светото римско царство. Во текот на 16. век, северните германски области
станале центар на протестантската реформација, додека јужните и западните
области останале доминантно римокатолички, со две спротивни фракции во
Триесетгодишната војна, обележувајќи ја католичко-протестантската поделба, која
оттогаш го карактеризира германското општество. Окупирана за време на
Наполеонските војни, се случил подемот на пангерманизмот внатре во Германскиот
Сојуз, поради што дошло до обединување на повеќето германски држави во
Германското царство во 1871, кое било предводено од Прусија. По германската
револуција од 1918-1919, а потоа и военото предавање во Првата светска војна,
Царството било заменето од Вајмарската Република во 1918 и поделено со
Версајскиот договор. Сред Големата криза, Третиот Рајх бил прогласен во 1933.
Подоцнежниот период бил обележан од фашизмот и Втората светска војна. По 1945,
Германија била поделена од страна на сојузниците во четири окупациски зони, кои
се развиле во две држави, Источна и Западна Германија. Во 1990, Германија била
повторно обединета.

Германија била еден од основачите на Европската заедница во 1957, која станала
Европска Унија во 1993. Таа е дел од Шенгенската зона и од 1999 членка на
еврозоната. Германија е членка на Обединетите нации, НАТО, Г8, Г20, ОЕЦД и
Советот на Европа и моментално е непостојана земја членка во Советот за
безбедност на ОН со мандат за 2011-2012.

Таа е четврта најголема економија во светот по номинален БДП и петта најголема
по паритетот на куповна моќ. Воедно, таа е втор најголем извозник и трет
најголем увозник на добра. Има развиено многу висок стандард на живот и
сеопфатен систем на социјална заштита. Германија е дом на многу влијателни
научници и пронаоѓачи и позната е по нејзината културна и политичка историја.

Англискиот збор Germany потекнува од латинското Магна Германија, кој стапил во
употреба откако Гај Јулиј Цезар го прифатил овој назив за луѓето источно од
Рајна. Во другите јазици има различни имиња.

Германскиот збор Deutschland (првично diutisciu land, „германска земја“)
потекнува од deutsch, наследено од стариот високогермански diutisc „популарен“
(односно, кои припаѓаат на diot или diota „луѓе“; првично користено за
разликување на јазикот на обичните луѓе од латинскиот и римските наследници).

Се смета дека појавувањето на германските племиња како етнос се случило во
времето на бронзената доба или најдоцна во времето на железната доба.
Германските племиња потекнуваат од јужна Скандинавија и Северна Германија, кои
започнале со своето населување кон југ, исток и запад во 1 век п.н.е.. Тие
влегле во контакт со келтските племиња во Галија како и со персиските,
балтичките и словенските во Источна Европа. Со водство на Октавијан Август,
римскиот генерал Публиј Квинтилиј Варус започнал да ја освојува Германија
(област која се протегала од Рајна до Урал). Во 9 година од нашата ера, три
римски легии предводени од Варус биле поразени од водачот на Херуските, Арминиј.
До 100 година од нашата ера, кога Тацит ја напишал Германија, германските
племиња се населиле долж Рајна и Дунав, зафаќајќи го поголемиот дел од денешна
Германија; меѓутоа, Австрија, јужна Баварија и западната Рајнска област биле
римски провинции.

Во 3. век, се појавиле голем број на западногермански племиња: Алемани, Франки,
Хати, Саксонци, Фризи, Сикамбри и Туринги. Околу 260, Германите влегле во
земјите контролирани од Римјаните. По инвазијата на Хуните во 375 и со
пропаѓањето на Рим од 395, германски племиња се поместиле кон југозапад.
Истовремено, неколку големи племиња ја формирале Германија и раселиле неколку
помали германски племиња. Големи области (познати од периодот на Меровинзите
како Австразија) биле окупирани од Франките, а Северна Германија била управувана
од Саксонците и Словени.

По пропаѓањето на Западната Римска империја, Франките создале своја империја под
раководство на Меровинзите, потчинувајќи ги другите германски племиња. Швабија
во рамките на Империјата на Франките станала грофство во 496 година по Битката
кај Болбиак. Кралот Кловис I веќе го имал зеземено поголемиот дел од
територијата на денешна Германија и покренал нови походи кон Саксонија, додека
југоисточниот дел од денешна Германија останал под власта на Остроготите. Во 531
година, Саксонците и Франките го зазеле кралството Тирингија. Саксонското
население се населило во областа Унштрут. Во времето на разделувањето на
Франкиската империја, нивните германски територии биле дел од Австрија. Во 718
година, Карл Мартел започнал воени дејствија против Саксонија, поради фактот што
таа му ја откажала својата помош за Неустрија. Во 751 година, Пипин III ја
примил титулата крал, а самата титула му била дадена од страна на црквата.

Син на Пипин III e Карло Велики (768-814), најпознатиот и најмоќниот крал на
Франките. Во текот на своето владеење, тој водел војни со Саксонците (772-804),
Лангобардите (774), Словените (789-812), Баварците (788) и Аварите (791-802).
Пред неговата смрт, Франкиската држава се простирала од Атланскиот океан и Ла
Манш до Рим, Елба и Панонија. Островот Бретан останал под власта на Галите. На
југ, неговата држава се простирала до Шпанија и на исток до Картинија, Австрија,
Данска и Чешка. Државата била разделена на 230 мали административни единични
грофства. Со грофствата управувале грофови, кои имале правни и административни
функции. Еден од најголемите успеси на Карло Велики е крунисувањето за император
од страна на Папата Лав III на 25 декември 800 година. Византија, која се
наоѓала од другата страна на Европа ја признала оваа титула на Карло Велики.

Во 1033 година, Светата Римска империја го уништило кралството Бургунди ставајќи
го под нејзина контрола во времето на Конрад II. За време на управувањето на
неговиот син, Хенри III, Светата Римска империја ја поддржила клунијачката
реформа на црквата, забраната на Симонијата и безбрачноста на свештениците. Во
ова време, империјата била под власта на папата во позадина.

Следувал конфликтот помеѓу Анри IV и Папата Григур VII. Папата сакал да си ја
врати својата раководна улога во Западна Европа и германскиот император да му
стане вазал. Хенри IV попаднал во тешка положба и бил принуден да отиде кај
Григориј VII, за да бара помилување. Императорот отишол во резиденцијата на
папата во Каноса. Бил принуден неколку денови да го чека папата гладен и
необлечен. По неколку денови папата го примил и му простил. Со оваа победа над
императорот, папата во Западна Европа уште повеќе добил можност за наложување на
христијанството како и подоцната подршка за Крстоносните војни. Во 1222 година
се дошло до привремено помирување помеѓу Хенри V и папата.

Во периодот од 1212 година до 1250 година, Фридрих II создал модерна,
професионално административна држава во Сицилија. Преку тоа тој ги подновил
своите планови за завлдување на Италија, кое довело до создавање на нов конфликт
со папството. Борбата со папата целосно ја исцрпила државата. По неговата смрт
паднала и неговата династија Хоенштауфен. Следувал период на безвластие односно
период во кој немало император. Врз основа на Златната була од Римини, големиот
водач на Тевтонските витези Херман фон Салца и војводата Конрад I од Масовије
заедно ги нападнале Старите Пруси во 1226, за да ги покрстат во крстоносниот
поход на Прусите. Тогаш витезите биле обвинети за малверзации во полската управа
и образување на независната Монашка држава на Тевтонски витези. Редот ја губи
својата цел кога соседна Литванија го прифаќа христијанството. Сместен во
Прусија, Редот почнува походи кон своите христијански соседи, царството Полска,
Големото војводство Литванија и Република Новгород, откако целосно го асимилира
Ливонијскиот ред. Благодарение на своите достигнувања, Редот постигнува голема
градска економија, вработува голем број на европски трговци и станува морска
сила на Балтичкото Море.

Во периодот од 1346 до 1378 година, Карл IV од Луксембург, крал на Чешка
(Бохемија), преземал големи мерки за да ја издигне повторно императорската
власт. Во средината на 16 век, Црната смрт ја опустошила Европа, заедно со
територијата на Германија. Следувало прогонувањето на Евреите на економска и
религиозна основа. Многу од нив успеале да побегнат во Полска. Во времето на
Златниот век, во 1356 година било земено решение дека императорот ќе се избира
од страна на кралот на Чешка, на Рејн, грофот на Саксонија и маркгрофот на
Бранденбург, како и од страна на три духовни свештеници односно бискупите на
Мајнц, Трир и Келн.

Од 1640 година, Бранденбург започнал да ја зголемува својата моќ под раководство
на Фридрих Вилхелм. Вестфалскиот мировен договор кој бил потпишан во 1648 година
дал уште поголема можност за завладување со Источна Померанија. Била образувана
апсолутна форма на управување. Во 1701 година, Фридрих Ванденбургски бил
прогласен за крал на Прусија. Од 1713 година до 1740 година, кралот Фридрих
Вилхелм I Прусија ја образувал како високо централизирана територијална држава.
Во тоа време Луј XIV, крал на Франција, успеал да завладее со делови од Елзас и
Лотарингија. Во 1683 година турците османлии за прв пат доживеале пораз пред
портите на Виена од страна на полската армија водена од страна на Јан III заедно
со австриските војски под раководство на Карло IV. Унгарија била покорена, а
Австрија станала голема светска сила.

По падот на Наполеон, се одржал Виенскиот конгрес во 1814 и бил основан
Германскиот Сојуз (Deutscher Bund), лабава лига на 39 суверени држави.
Несогласување со политиката на реставрација делумно довело до побудување на
либералните движење, следени од новите мерки за репресија на австрискиот
државник Метерних. Zollverein, царинска унија, да се унапреди економското
единство на германските држави. Националните и либералните идеали на Француската
револуција добиле зголемена поддршка меѓу многу, особено млади, Германци. Во
пресрет на серијата револуционерни движења во Европа, од кои била формирана
републиката во Франција, интелектуалците и обичните луѓе ги започнале
револуциите од 1848 во германските држави. Кралот Фридрих Вилхелм IV од Прусија
добил понуда за титула на император, но со губење на моќта; тој ја отфрлил
круната и предложениот устав, што довело до привремен неуспех на движењето.

Конфликт меѓу кралот Вилхелм I од Прусија и либералниот парламент избил за
воените реформи во 1862 и кралот го назначил Ото фон Бизмарк за нов премиер на
Прусија. Бизмарк успешно ја завршил војната со Данска во 1864. Пруската победа
во Австро-пруската војна од 1866 му дозволила да ја создаде Северногерманскиот
Сојуз (Norddeutscher Bund) и да ја исклучи Австрија, порано водечка германска
држава, од работите на сојузот. По францускиот пораз во Француско-пруската
војна, Германското царство било прогласено во 1871 во Версај, обединувајќи ги
сите распрскани делови на Германија освен Австрија (Kleindeutschland, или „Мала
Германија“). Со скоро две третини од нејзината територија и население, Прусија
била доминантна во новата држава; од династијата Хоенцолерн бил кралот на
Прусија кој владеел како император, а Берлин станал главен град. Во периодот на
Gründerzeit по обединувањето на Германија, надворешната политика на Бизмарк како
канцелар на Германија под власт на императорот Вилхелм I ѝ ја обезбедила
позицијата на Германија како голема нација во градење сојузи, изолирајќи ја
Франција од дипломатијата и избегнувајќи војна. Меѓутоа, под Вилхелм II,
Германија, како и другите европски сили, го зазела империјализам курс, што
довело до напнатост во соседните земји. Како последица на Берлинската
конференција во 1884, Германија барала неколку колонии вклучувајќи ја Германска
Источна Африка, Германска Југозападна Африка, Того и Камерун. Повеќето сојузи во
кои Германија порано била вклучена не биле обновени, додека новите сојузи ја
исклучувале земјата.

Атентатот на австрискиот престолонаследник на 28 јуни 1914 ја предизвикал Првата
светска војна. Германија, како дел од Централните сили, доживеала пораз против
Сојузниците во една од најкрвавите конфликти на сите времиња. Се проценува дека
два милиони германски војници умреле во Првата светска војна. Германската
револуција избила во ноември 1918 и императорот Вилхелм II и сите германски
владејачки принцови абдицирале. Примирје ја завршило војната на 11 ноември и
Германија била приморана да го потпише Версајскиот договор во јуни 1919.
Договорот бил прифатен во Германија како понижувачко продолжување на војната и
често е наведуван како влијание во подемот на нацизмот.

На почетокот на Германската револуција во ноември 1918, Германија била
прогласена за република. Меѓутоа, борбата за власт продолжила, со освојувањето
на власта во Баварија на радикалните комунисти. Револуцијата завршила на 11
август 1919, кога демократскиот Вајмарски устав бил потпишан од претседателот
Фридрих Еберт. Страдајќи од Големата депресија од 1929, суровите услови
поставени со Версајскиот договор и нестабилните влади, Германците ја изгубиле
идентификацијата со владата. Ова било влошени од широко распространетата
десничарска Dolchstoßlegende, или митот за забивање на нож во грбот, кој тврдел
дека Германија изгубила во Првата светска војна, поради оние кои сакале да ја
соборат владата. Вајмарската влада била обвинета за предавство на Германија со
потпишувањето на Версајскиот договор. Од 1932, Германската комунистичка партија
и Нацистичката партија го контролирале мнозинството во парламентот, разгорени од
незадоволството на Вајмарската влада. По серија неуспешни кабинети,
претседателот Паул фон Хинденбург го назначил Адолф Хитлер како канцелар на
Германија на 30 јануари 1933. На 27 февруари 1933, зградата на Рајхстагот била
запалена и како последица на тоа бил донесен итен декрет, кој ги укинал
основните права на граѓаните. Овој закон поминал во парламентот давајќи му на
Хитлер неограничена законодавна власт. Само Социјалдемократската партија гласала
против, додека комунистичките членови на парламентот веќе биле затворени.
Користејќи ја неговата моќ да го уништи било каков вистински или потенцијален
отпор, Хитлер воспоставил централизирана тоталитарна држава за неколку месеци.
Индустријата била ревитализирана со фокус на военото вооружување.

Во 1935, Германија ја повратила контролата на Сар, а во 1936 воената контрола на
Рајнската област, обата изгубени со Версајскиот договор. Во 1938, Австрија била
припоена, а во 1939, над Чехословачка била воспоставена германска контрола.
Инвазијата на Полска била подготвена со пактот Рибентроп-Молотов и операцијата
Химлер. На 1 септември 1939, германскиот Вермахт започнал блицкриг со Полска,
која била брзо окупирана од Германија и од советската Црвена Армија. Обединетото
Кралство и Франција ѝ објавиле војна на Германија, означувајќи го почетокот на
Втората светска војна. Како напредувала војната, Германија и нејзините сојузници
брзо постигнале контрола на поголемиот дел од континентална Европа и Северна
Африка, иако плановите за принудување на Обединетото Кралство на примирје или
предавање не успеале. На 22 јуни 1941, Германија го прекршила пактот
Рибентроп-Молотов и го нападнала Советскиот Сојуз. Јапонскиот напад на Перл
Харбор довел Германија да ѝ објави војна на Соединетите Американски Држави.
Сталинградската битка ја принудила германската армија да се повлече од Источниот
фронт. Во септември 1943, германскиот сојузник Италија се предале и германските
трупи биле приморани да бранат дополнителен фронт во Италија. Д-денот го отворил
Западниот фронт, како што сојузничките трупи напредувале кон германската
територија. На 8 мај 1945, германските вооружени сили се предале откако Црвената
Армија го окупирала Берлин.

Во она што подоцна стана познато како Холокауст, режимот на Третиот Рајх донел
политики, кои директно се однесувале на многу дисиденти и малцинства. Милиони
луѓе биле убиени од нацистите во текот на Холокаустот, вклучувајќи голем број на
Евреи, Роми, Јеховини сведоци, Полјаци и други Словени, вклучувајќи советски
воени затвореници, лица со ментални и/или физични пречки, хомосексуалци и
членови на политичката опозиција. Втората светска војна била одговорна за повеќе
од 40 милиони мртви во Европа. Нирнбершкиот процес на нацистичките воени
криминалци бил одржан по Втората светска војна. Воените жртви за Германија се
проценети на 5,3 милиони германски војници и милиони германски цивили; и
губењето на војната резултирало со големи територијални загуби; протерување на
околу 15 милиони Германци од поранешните источни територии на Германија и други
држави; масовно силување на германските жени; и уништување на многубројни големи
градови.

По предавањето на Германија, преостанатата германска територија и Берлин биле
поделени од Сојузниците во четири воено-окупациски зони. Западните сектори,
контролирани од Франција, Обединетото Кралство и САД, биле споени на 23 мај 1949
за формирање на Сојузна Република Германија (Bundesrepublik Deutschland); на 7
октомври 1949, советската зона станала Германска Демократска Република (Deutsche
Demokratische Republik, или DDR). Тие неслужбено биле познати како „Западна
Германија“ и „Источна Германија“. Источна Германија го избрала Источен Берлин
како свој главен град, додека Западна Германија го одбрала Бон како привремен
главен град, да го истакне својот став дека решението за двете држави е вештачко
и привремено статус кво.

Западна Германија, основана како сојузна парламентарна република со „социјална
пазарна економија“, била сојузник на Соединетите Американски Држави, Обединетото
Кралство и Франција. Државата уживала подолг економски раст започнат во раните
1950-ти (Wirtschaftswunder). Западна Германија му се придружила на НАТО во 1955
и била еден од основачите на Европската економска заедница во 1957. Источна
Германија била држава од Источниот блок под политичка и воена контрола од СССР
преку нивните окупациски сили и Варшавскиот договор. Иако Источна Германија
тврдела дека има демократија, политичка власт била практикувани исклучиво од
водечките членови (Politbüro) на комунистичко контролираната партија за
социјалистичко единство на Германија (SED), поддржувана од Штази, огромната
тајна служба, и различни подорганизации го контролирале секој аспект во
општеството. Била создадена командна економија во советски стил; ГДР подоцна
станал дел од Советот за взаемна економска помош. Додека источногерманската
пропаганда била заснована врз социјалните програми на ГДР и за наводната
постојана закана од западногерманска инвазија, многу од нејзините граѓани го
гледале Западот како слобода и просперитет. Берлинскиот ѕид, изграден во 1961 за
да ги спречи Источногерманците да бегаат во Западна Германија, станал симбол на
Студената војна.

Тензиите помеѓу Источна и Западна Германија биле намалени во раните 1970-ти од
канцеларот Вили Брант со неговата Ostpolitik. Во летото 1989, Унгарија одлучила
да ја расформира Железната завеса и да ги отвори границите, предизвикувајќи
емиграција на илјадници Источногерманци кон Западна Германија преку Унгарија.
Ова имало катастрофални послединици врз ГДР, каде што регуларните масовни
демонстрации добиле поголема поддршка. Властите на Источна Германија неочекувани
ги олесниле граничните ограничувања, дозволувајќи им на Источногерманците да
патуваат во Западот; првично наменети за зачувување на Источна Германија како
држава, отворањето на границите всушност довело до забрзување на реформскиот
процес Wende. Ова кулминирало во Договорот Два плус Четири една година подоцна
на 12 септември 1990, со кој четирите окупациски сили ги прекинале своите права
во рамките на Актот за капитулација и Германија стекнала полна сувереност. Ова
го дозволило повторното обединување на Германија на 3 октомври 1990, со
пристапувањето на петте повторно основани покраини од поранешна ГДР (нови
покраини или „neue Länder“).

Врз основа на законот Берлин/Бон, донесен на 10 мај 1994, Берлин повторно станал
главен град на обединета Германија, додека Бон го добил уникатниот статус на
Bundesstadt (сојузен град), задржувајќи некои сојузни министерства.
Преместувањето на владата била завршена во 1999. Од обединувањето, Германија
земала поактивна улога во Европската Унија и НАТО. Германија испратила мировни
сили за обезбедување стабилност на Балканот и одреден број на германски војници
во Авганистан како дел од напорите на НАТО за обезбедување на сигурноста во таа
држава по истерувањето на Талибанците. Овие распоредувања биле контроверзни,
бидејќи по војната, Германија била обврзана со домашното право да распоредува
воени трупи само за одбранбени цели. Во 2005, Ангела Меркел станала првата жена
канцелар на Германија како лидер на големата коалиција.

Германија е во Западна и Централна Европа, граничејќи се со Данска на север,
Полска и Чешка на исток, Австрија и Швајцарија на југ, Франција и Луксембург на
југозапад и Белгија и Холандија на северозапад. Главно се наоѓа помеѓу ширините
47° и 55° С (врвот на Зилт е малку посеверно од 55°) и должините 5° и 16° И.
Територијата покрива 357.021 км², која се состои од 349.223 км² копнена површина
и 7.798 км² водена површина. Таа е седма најголема држава по површина во Европа
и 62. најголема во светот.

Висината се движи од планинскиот масив, Алпи (највисока точка: Цугшпице на 2.962
метри) на југ до бреговите на Северното Море (Nordsee) на северозапад и
Балтичкото Море (Ostsee) на североисток. Шумскиот планински дел од централна
Германија и низинските делови на Северна Германија (најниска точка: Вилстермарш
на 3,54 под надморската височина) е испресечен од големите реки Рајна, Дунав и
Елба. Глечери се наоѓаат во алпскиот регион, но во последно време се забележува
нивна топење. Значајни природни ресурси се железна руда, јаглен, потања, дрво,
лигнит, ураниум, бакар, природен гас, сол, никел, обработлива земја и вода.

Поголемиот дел од Германија има умерена сезонска клима, во која преовладуваат
западните влажни ветрови. Климата е под влијание на северноатлантската струја,
северното продолжување на Голфската струја. Оваа потопла вода влијае на
областите, кои се граничат со Северното Море; како последица на тоа на
северозапад и север, климата е океанска. Врнежите од дожд се случуваат преку
целата година, особено во лето. Зимите се благи, а летата имаат тенденција да
бидат топли, со температура околу 30 °C.

На исток има повеќе континентална клима; зимите може да бидат многу ладни и
летата многу топли, а долгите сушни периоди се чести. Централна и Јужна
Германија се преодни региони, кои се разликуваат од умерена океанска до
континентална. Покрај поморската и континенталната клима, кои доминираат во
земјата, Алпскиот регион на крајниот југ и во помал степен, некои области во
Централниот Германски Висорамнини имаат планинска клима, карактеризирана со
пониски температури и поголеми врнежи.

Територијата на Германија може да биде поделена во два екорегиона:
Европско-медитеранскиот со мешани шуми по планините и Североисточно-атлантскиот
покрај приморјето. До 2008, поголемиот дел на Германија бил покриен или од
обработливо земјиште (34%) или од шуми и гори (30,1%); само 13,4% од површината
се состои од постојани пасишта, 11,8% е покриена од населби и улици.

Растенијата и животните главно се слични со оние од средна Европа. Буките,
дабовите и другите листопадни дрвја претставуваат една третина од шумите;
четинарите се зголемуваат како последица на пошумувањето. Смреките и зимзелените
дрвја доминираат во високите планини, додека боровите се наоѓаат на песоклива
почва. Постојат многу видови на папрати, цвеќиња, габи и мов. Диви животни, кои
се сретнуваат се елени, диви свињи, муфлони, лисици, јазовци, зајаци и други
животни.

Национални паркови во Германија се Национални паркови Ваденско Море, Национален
парк Јазмунд, Национален парк Западнопомерански лагуни, Национален парк Мириц,
Национален парк Долна долина на Одра, Национален парк Харц, Национален парк
Саксонска Швајцарија и Национален парк Баварска Шума. Во Германија работат преку
400 регистрирани зоолошки градини и животински паркови, што се верува дека е
најголема бројка во една држава. Познатата Берлинска зоолошка градина е
најстарата зоолошка градина во Германија и претставува најсеопфатната збирка на
видовите во светот.

Германија е сојузна, парламентарна, посредна демократска република. Германскиот
политички систем функционира по рамка донесена во уставниот документ од 1949
година, познат како Основен закон за Сојузна Република Германија (Grundgesetz).
Генерално, измените бараат двотретинско мнозинство на обата дома од парламентот;
основните принципи на Уставот, како што е изнесено во членовите се гарантирање
на човечкото достоинство, поделба на власта, сојузна структура и владеење на
правото, кои како такви се трајни.

Претседателот е на чело на државата и главно има претставнички одговорности и
овластувања. Тој е биран од Сојузното собрание (Bundesversammlung), институција
составено од членови на Бундестагот и на еднаков број на покраински делегати.
Втората по важност функција во германската протоколарна хиерархија е
претседателот на Бундестагот (Bundestagspräsident), кој е избран од Бундестагот
и одговорен за надгледување на дневните заседанија на парламентот. Третата
функција и шеф на владата е канцеларот, кој е назначен од сојузниот претседател
откако бил избран од Бундестагот.

Канцеларот, моментално Ангела Меркел, е на чело на владата и на извршната власт,
слично на улогата на премиерот во другите парламентарни демократии. Сојузната
законодавна власт е доверена на парламентот, кој се состои од Бундестагот
(„Сојузно собрание“) и Бундесратот („Сојузен совет“), кои заедно го создаваат
законодавното тело. Бундестагот е избиран низ директни избори, по пропорционален
модел. Членовите на Бундесратот ги претставуват владите на шеснаесетте сојузни
покраини и се членови на покраинските владини состави.

Од 1949 година, партискиот систем е доминиран од Христијанската демократска
унија и Социјалдемократска партија на Германија, па така досега сите канцелари
биле членови на овие партии. Меѓутоа, помалата либерално Слободна демократска
партија (која има членови во Бундестагот од 1949 г.) и Сојуз 90/Зелени (која
првпат обезбедила места во парламентот во 1983 г.) исто така имаат значајни
улоги.

Германија има граѓански правен систем заснован на римското право со одредени
упати од германското право. Bundesverfassungsgericht (Сојузен уставен суд) е
германски Врховен суд одговорен за уставни прашања, со моќ на уставна контрола.
Германскиот систем на врховни судови, наречен Oberste Gerichtshöfe des Bundes, е
специјализиран: за граѓански и кривични дела, највисокиот суд на жалби е
Врховниот суд, а за други прашања, надлежни се судовите Сојузен суд за труд,
Сојузен социјален суд, Сојузен финансиски суд и Сојузен административен суд.
Völkerstrafgesetzbuch ги регулира последиците од злосторства против човештвото,
геноцид и воени злосторства и им дава на германските судови универзална
јурисдикција во некои околности. Кривичните и граѓанските дела се кодифицирани
на национално ниво во Strafgesetzbuch и Bürgerliches Gesetzbuch соодветно.
Германскиот казнен систем е насочен кон рехабилитација на криминалците и заштита
на општата јавност. Освен за ситни злосторства, кои се судат пред еден
професионален судија и сериозните политички дела, сите обвиненија се судат пред
мешан состав на судии-поротници, кои седат на страна заедно со професионалните
судии.

Германија се состои од шеснаесет покраини, кои на германски се нарекуваат
Länder.

Секоја покраина има сопствен покраински устав и се во голема мерка автономни во
поглед на нивната внатрешна организација. Поради разликите во големина и
население понатамошната административна поделба на овие покраини се разликува,
особено помеѓу градовите-покраини (Stadtstaaten) и покраините со поголеми
територии (Flächenländer). За регионални административни цели, пет покраини
(Баден-Виртемберг, Баварија, Хесен, Северна Рајна-Вестфалија и Саксонија), имаат
воведени вкупно 22 административни окрузи (Regierungsbezirke). До 2009,
Германија била поделба на 403 окрузи (Kreise) на општински ниво, кои се состојат
од 301 рурален округ и 102 урбани окрузи.

Пред обединувањето на Германија во 1990, Западна Германија се содржела од 10
покраини, додека во 1952 Источна Германија ја реорганизирала својата територија
на 15 административни области. По обединувањето на Германија на 3 октомври,
1990, 14 од овие области биле сместени во 5 покраини - Мекленбург-Западна
Померанија, Бранденбург, Саксонија-Анхалт, Тирингија и Саксонија како што
постоеле до 1952. Поранешната област Берлин (источен) била комбинирана со
Западен Берлин и ја оформиле новата покраина Берлин.

Германија има мрежа од 229 дипломатски мисии во странство и одржува односи со
повеќе од 190 држави. До 2011 била најголем придонесувач во буџетот на
Европската Унија (обезбедува 20% и трет најголем придонесувач во буџетот на ОН
(обезбедува 8%). Германија е членка на НАТО, Организацијата за економска
соработка и развој (OECD), Г8, Г20, Светската банка и Меѓународниот монетарен
фонд (ММФ). Одигрува водечка улога во Европската Унија од нејзиното основање и
одржува силен сојуз со Франција од крајот на Втората светска војна. Германија се
обидува да го унапреди создавањето на пообединет европски политички, одбранбен и
безбедносен апарат.

Политиката на развој на Сојузната Република Германија е независна областа на
германската надворешна политика. Таа е формулиран од сојузното министерство за
економска соработка и развој (BMZ) и спроведувана од организации, кои ја
спроведуваат. Германската влада ја гледа политиката на развој како заедничка
одговорност на меѓународната заедница. Таа е трет најголем светски донатор по
САД и Франција.

Во текот на Студената војна, поделбата на Германија со железната завеса ја
направи симбол на тензиите на Истокот и Западот и политичко борбено поле во
Европа. Меѓутоа, Ostpolitik на Вили Брант била клучен фактор во попуштањето во
1970-тите. Во 1999, владата на канцеларот Герхард Шредер дефинирала нова основа
на германската надворешна политика со земање дел до одлуките на НАТО околу
Косовската војна и со испраќањето германски војници во борба првпат по Втората
светска војна. Владите на Германија и САД се блиску политички сојузници.
Маршаловиот план и силните културни врски изградиле силен сојуз помеѓу двете
земји, иако противењето на Шредер на Ирачката војна предложила крај на
атлантицизмот и релативно заладување на германско-американските односи. Исто
така, двете земји се економски меѓузависни: 8,8% од германскиот извоз е врзан за
Америка и 6,6‘ од германскиот увоз потекнува од САД.

Германската војска, Bundeswehr, е организирана во деловите Heer (армија), Marine
(морнарица), Luftwaffe (воздушни сили), Zentraler Sanitätsdienst (централни
медицински услуги) и Streitkräftebasis (заедничка поддршка). До 2005, воените
трошоци биле на околу 1,5% од БДП на државата, со што го добива 99. место од
сите држави; апсолутно, германските воени трошоци се осми по ред во светот. Во
мирнодопски услови, Бундесвер е командувана од министерот за одбрана. Доколку
Германија влезе во војна, што според уставот е дозволено единствено за
одбранбени цели, Канцеларот станува врховен командант на Bundeswehr.

До мај 2011, Бундесвер вработувал 188.000 професионални војници, 31.000 регрути
помеѓу 18 и 25 години, кои служат најмалку шест месеци. Германската влада
планира да го намали бројот на војници на 170.000 професионалци и 15.000
краткотрајни волонтери (доброволна воена служба). Резервистите се достапни на
вооружените сили и учествуваат во одбранбени вежби и распоредувањата во
странство, новиот концепт за резервите за силата и функции бил објавен во 2011.
До април 2011, германската војска имала околу 6.900 војници сместени во странски
земји како дел од меѓународните мировни сили, вклучувајќи 4.900 војници на
Бундесвер во мисијата на НАТО, ИСАФ во Авганистан и Узбекистан, 1.150 германски
војници во Косово и 300 учесници во УНИФИЛ во Либан.

До 2011, воената служба била задолжителна за мажи на возраст од 18 години и
служеле шестмесечен воен рок; доколку одбијат да служат можат да се одлучат за
Zivildienst (граѓанска служба) во еднаков период или шестгодишна посветеност на
(доброволно) служби за итни случаи, како што е доброволната противпожарна
бригада или Црвениот крст. На 1 јули 2011, регрутацијата била службено
суспендирана и заменета со доброволна служба. Од 2001 жените може да служат во
сите функции на војската без ограничување, но тие не биле предмет на
регрутација. Во моментов има околу 17.500 жени на активна служба и голем број на
женски резервисти.

Германија има социјална пазарна економија со висококвалификувана работна сила,
голем капитал, ниско ниво на корупција, и високо ниво на иновација. Таа е
најголема национална економија во Европа, четврта најголема по номинален БДП во
светот, и петта најголема по ПКМ во 2009. Услужниот сектор придонесува со околу
71% од вкупниот БДП, индустријата 28% и земјоделството 0,9%. Просечната
национална стапка на невработеност во 2010 била околу 7,5%. Првите проценки
укажуваат 3,6% пораст на прилагодениот БДП за 2010, по падот од 4,7% во 2009.

Германија е еден од основачите на ЕУ, Г8 и Г20 и била најголем светски извозник
од 2003 до 2008. Во 2009 останала втора најголема извозник и трет најголем
увозник на добра. Поголемиот дел од извозот на земјата е во областа на
инженерството, особено машинската индустрија, автомобили, хемиски добра и
метали. Германија е водечки производител на турбини на ветер и технологија за
соларна енергија. Годишни саеми и конгреси се одржуваат во градови низ
Германија.

Германија е застапник за поблиска европска економска и политичка интеграција.
Нејзините трговски политики сè повеќе се утврдени со договори меѓу земјите
членки на Европската Унија и законодавството на ЕУ. Германија ја вовела
заедничката европска валута, еврото, на 1 јануари 2002. Нејзината монетарна
политика е поставена од страна на Европската централна банка. Две декади по
повторното обединување на Германија, животниот стандард и приходите по глава на
жител остануваат значително повисоки во покраините на поранешна Западна
Германија, отколку во Истокот. Модернизацијата и интеграцијата на источната
германска економија и долгорочен процес, кој треба да трае до 2019 година, со
годишни трансфери од западот кон истокот околу 80 милијарди долари. Во јануари
2009 германската влада одобрила економски стимулативен план од 50 милијарди евра
за заштита на неколку сектори од криза и последователен пораст на стапките на
невработеност.

На светскиот список на 500 најголеми компании, кои котираат на берзата,
распоредени по приход во 2010, Fortune Global 500, 37 имаат седиште во
Германија. 30 компании основани во Германија се вклучени во DAX, германскиот
берзански индекс. Добро познати светски марки се Mercedes-Benz, BMW, SAP,
Siemens, Volkswagen, Adidas, Audi, Allianz, Porsche и Nivea. Германија е позната
по нејзините специјализирани мали и средни претпријатија. Околу 1.000 од овие
компании се лидери на глобалниот пазар во нивниот сегмент и се означени како
скриени прваци.

Со нејзината средишна положба во Европа, Германија е сообраќаен центар. Ова се
однесува на нејзината густа и современа сообраќајна мрежа. Мрежата на автопати
(Autobahn) се наоѓа на третото место во светот по должина. Германија има
основано полицентрична мрежа на брзи возови. Мрежата на InterCityExpress или ICE
на Deutsche Bahn ги опслужува главните германски градови, како и дестинации во
соседните држави со брзини над 300 км/ч. Најголеми германски аеродроми се
франкфуртскиот и аеродромот во Минхен, двата седишта на Lufthansa, додека Air
Berlin има седишта на Берлин Тегел и Диселдорф. Други поголеми аеродроми се
Берлин Шенефелд, Хамбург, Келн/Бон и Лајпциг/Хале. Обата аеродрома во Берлин ќе
бидат споени во еден на место во близина на Берлин Шенефелд, кој ќе стане
аеродром Берлин Бранденбург во 2012.

До 2008, Германија била шестиот најголем потрошувач на енергија во светот, и 60%
од нејзината примарна енергија била увезувана. Политиката на владата промовира
зачувување на енергија и користење обновлива енергија. Енергетската ефикасност е
подобрена од раните 1970-тите; целите на владата се да ги задоли потребите за
енергија користејќи само обновлива енергија до 2050. Во 2010, извори на енергија
биле: нафта (33,7%); јаглен, вклучувајќи лигнит (22,9%); природен гас (21,8%);
нуклеарна енергија (10,8%); хидроенергија и енергија од ветер (1,5%) и други
обновливи извори (7,9%). Во 2000, владата и индустријата на нуклеарна енергија
се согласија на фазно затворање на сите нуклеарни централи до 2021. Германија е
обврзана со протоколот Кјото и неколку други договори да промовира
биоразновидноста, стандарди за ниска емисија, рециклирање и употреба на
обновлива енергија и да го поддржува одржливиот развој на глобално ниво.
Германската влада започна активности за намалување на емисиите и конечните
емисии на јаглероден диоксид на државата се во опаѓање. Сепак, емисијата на
стаклени гасови било на највисоко ниво во ЕУ до 2007.

Достигнувањата на Германија во науката се значајни и напорите за истражување и
развој претставуваат составен дел од економијата. Нобеловата награда била
доделана на 103 германски лауреати. За време на 20. век, Германија имала повеќе
лауреати од било која друга нација, особено во науките, како што се (физика,
хемија и физиологија или медицина).

Работата на Алберт Ајнштајн и Макс Планк била од клучно значење за основање на
современата физика, која Вернер Хајзенберг и Макс Борн ја развиле понатаму.
Вилхелм Конрад Рентген ги открил Х-зраците и бил првиот добитник на Нобеловата
награда за физика во 1901. Бројни математичари биле родени во Германија,
вклучувајќи ги Карл Фридрих Гаус, Давид Хилберт, Бернхард Риман, Готфрид
Лајбниц, Карл Вајерштрас, Херман Вајл и Феликс Клајн. Истражувачки институции во
Германија се Друштвото Макс Планк, Асоцијацијата Хелмхолц и Друштвото
Фраунхофер. Наградата Лајбниц се доделува на десет научници и академици секоја
година. Со максимум од 2,5 милиони евра по награда; тоа е еден од највисоките
износи за истражувачка награда во светот.

Германија била дом на многу познати пронаоѓачи и инженери, како што се Јоханес
Гутенберг, кој е заслужен за пронаоѓањето на движечкото печатење во Европа; Ханс
Гајгер, пронаоѓачот на Гајгеровиот бројач и Конрад Цузе, која го изградил првиот
потполно автоматски дигитален компјутер. Германските пронаоѓачи, инженери и
индустријалци, како грофот Фердинанд фон Цепелин, Ото Лилиентал, Готлиб Дајмлер,
Рудолф Дизел, Хуго Јункерс и Карл Бенц помогнале да се обликува современата
автомобилска и воздушна технологија. Воздухопловниот инженер Вернер фон Браун ја
развил првата ракета за вселената и подоцна бил истакнат член на НАСА и ракетата
за Месечината Сатурн 5, која му го отворила патот на успехот во американската
програма „Аполо“. Работата на Хајрих Рудолф Херц во областа на елетромагнетното
зрачење била клучна за развојот на современите телекомуникации.

Исто така, Германија е една од водечките земји во развојот и користењето на
зелени технологии. Компаниите специјализирани во зелената технологија имаат
проценет обрт од 200 милијарди евра. Особено експертизата во инженерството,
науката и истражувањето на Германија е секогаш за почит. Водечки пазари во
Германија за индустријата на зелена технологија се електричната енергија,
одржлива мобилност, материјална ефикасност, енергетска ефикасност, управување со
отпад и рециклирање, како и управување со водите.

Со проценето население од 81,8 милиони во јануари 2010, Германија е
најнаселената држава во Европската Унија и се смета за 16. најнаселена држава во
светот. Нејзината густина на населеност изнесува 229,4 жители по километар
квадратен. Целокупниот животен век во Германија е 79,9 години. Стапката на
плодност од 1,4 деца по мајка или 7,9 раѓања на 1.000 жители во 2009, е една од
најниските во светот. Од 1970-тите, стапките на смртност во Германија постојано
ја надминува нејзината стапка на наталитет. Сојузното статистичко биро на
Германија предвидува дека населението ќе се намали на 65 и 70 милиони до 2060
(зависејќи од стапката на нето-миграцијата).

Германците сочинуваат 91% од населението на Германија. До 2010, околу седум
милиони странски државјани биле регистрирани во Германија и 19% од жителите на
државата биле со странско или делумно странско потекло (вклучувајќи ги и лицата,
кои потекнуваат или делумно потекнуваат од етничките Германци - повратници), 96%
од нив живееле во Западна Германија или Берлин. Фондот за население на
Обединетите нации ја вбројува Германија со трет највисок број на странски
мигранти во светот, околу 5% или 10 милиони од сите 191 милиони мигранти. Како
последица на ограничувањата на поранешните германски закони за правото на азил и
имиграцијата, бројот на баратели на азил или барањата за германско државјанство
(главно од поранешниот Советски Сојуз) силно опаднале од 2000. Во 2009, 20% од
населението имало доселенички корени, највисоко од 1945. Во 2008, најголема
национална група била од Турција (2,5 милиони), следени од Италија (776.000) и
Полска (687.000). Околу 3 милиони „Aussiedler“—етнички Германци, главно од
Источна Европа и поранешен Советски Сојуз — се вратиле во Германија од 1987.

Германија има голем број на големи градови. Најголема област е регионот
Рајна-Рур (11,5 милиони во 2006, вклучувајќи го Диселдорф (главен град во
Северна Рајна-Вестфалија), Келн, Дортмунд, Есен, Дујсбург и Бохум.

Христијанството е најголема религија во Германија, со околу 51,5 милиони
приврзаници ((62,8%) во 2008, од кои 30% се католици и 29,9% се протестанти,
припаѓајќи на Евангелистичката црква во Германија (EKD); додека останатите
припаѓаат на помали вероисповести (секоја помалку од 0,5% од населението во
Германија). Протестантството повеќе е раширено на северот и југот, додека
Римокатоличката црква има повеќе членови на југот и запад; 1,6% од вкупното
население во Германија се изјаснуваат како православни христијани.

Втора најголема религија е исламот со околу 3,8 до 4,3 милиони приврзаници (4,6%
до 5,2%), следени од будизмот со 250.000 и јудаизмот со околу 200.000
приврзаници (0,3%); Хиндуизмот има околу 90.000 приврзаници (0,1%). Сите други
религиозни заедници во Германија имаат помалку од 50.000 приврзаници. Од околу 4
милиони муслимани, најмногу се Сунити и Алевити од Турција, но има и мал број на
Шиити и други правци. На германските муслимани, голем дел од нив со турско
потекло, им недостига потполно признавање на државата на нивните религиозна
заедница. Германија ја има третата најголема еврејска заедница во Европа (зад
Франција и Велика Британија). Околу 50% од будистите во Германија се азијски
доселеници.

Германците со ненаведена верска припадност претставуваат 34,1% од населението,
особено во поранешната Источна Германија и големите метрополитенски области.
Повторното обединување во Германија во 1990 значајно го зголеми процентот на
лица, кои немаат наведено религиозна определеност, наследство од државниот
атеизам на Источна Германија, која била контролирана од Советскиот Сојуз.
Членството во христијанските цркви се намалува во последните декади, делумно
меѓу протестантите.

Германскиот јазик е официјален и најмногу говорен јазик во Германија. Тој е еден
од 23. официјални јазици во Европската Унија и еден од трите работни јазици на
Европската комисија. Признаени национални малцински јазици во Германија се
данскиот, долногермански, лужички, ромски и фризиски; тие се официјално
заштитени од ECRML. Најмногу користени доселенички јазици се турскиот,
курдскиот, полскиот, балканските јазици и рускиот; 67% од германски граѓани
изјавуваат дека се способни да комуницираат на најмалку еден странски јазик, а
27% на најмалку два јазици различни од нивниот мајчин.

Стандардниот германски е западногермански јазик и е тесно поврзан и групиран
заедно со англискиот, долногерманскиот, холандскиот и фризиските јазици. Во
помала мера, исто така е поврзан со источните (изумрени) и северногерманските.
Поголемиот дел од германскиот вокабулар е изведен од германската гранка на
индоевропското јазично семејство. Значаен број на зборови се изведени од
латински и грчки, помала количина од француски и од неодамне од англиски (познат
како Денглиш). Германскиот јазик се пишува со помош на латиница. Германските
дијалекти, традиционалните локални форми кои потекнуваат од германските племиња,
се разликуваат од варијантите на стандардниот германски јазик по нивната
лексика, фонологија и синтакса.

Над 99% од Германците со возраст од 15 години или повеќе можат да читаат и
пишуваат. Меѓутоа, голем број на лица од вкупното население се функционално
неписмени. Одговорноста за образовниот надзор во Германија првенствено се наоѓа
во поединечните сојузни покраини. Од 1960-тите, реформското движење се обидело
да го обедини средното образование во Gesamtschule (сеопфатно училиште); неколку
западногермански покраини подоцна го поедноставиле нивниот училиштен систем на
две или три нивоа. Системот за образување наречен Duale Ausbildung („двојно
образование“) им дозволува на учениците со стручна насока да учат во компанија,
како и да посетуваат државно стручно училиште.

Недоброволното предучилишно образование се обезбедува за сите деца помеѓу три и
шест години, по што присуството на училиште е задолжително за сите, најмалку
девет години. Основното образование обично трае четири години и јавните училиште
не се групирани во оваа фаза на образованието. За разлика од тоа, средното
образование се состои од три традиционални типови на улилишта насочени кон
различно ниво на академска способност: Гимназијата ја запишуваат
најталентираните деца и се подготвуваат за студии на универзитет; Realschule за
просечните ученици и трае шест години; Hauptschule ги подготвува учениците за
стручно образование.

Општ услов за влез на универзитет е Abitur, квалификација обично заснована на
континуирано оценување во текот на последните години на училиште и завршни
испити; но, сепак постојат исклучоци, и барањата се разликуваат, различно во
поглед на одредени покраини, универзитети и предмети. Универзитетите во
Германија се меѓународно признати; во академското рангирање на светските
универзитети за 2008, шест од врвните 100 универзитети во светот се од
Германија, а 18 од нив се наоѓаат во првите 200 универзитети. Речиси сите
германски универзитети се јавни институции, со плаќање партиципација од 50 до
500 евра секој семестар за секој студент.

Германија го има најстариот систем за универзална здравствена заштита во светот,
кој потекнува од социјалното законодавство на Ото фон Бизмарк во 1883.
Моментално населението е покриено со прилично сеопфатен план за здравствено
осигурување предвиден со статутот. Некои групи на луѓе (доживотни функционери,
самовработени лица, вработени со високи доходи) може да излезат од планот и да
преминат кон некое приватно друштво со склучување договор. Претходно, овие групи
можеа исто така да изберат да бидат без осигурување, но оваа можност била
повлечена во 2009. Според Светската здравствена организација, германскиот систем
за здравствена заштита бил финансиран 77% од владата и 23% од приватниот сектор
во 2005. Во 2005, Германија потрошила 11% од нејзиниот БДП за здравствена
заштита. Германија е рангирана на 20. место во светот по проценетиот животен век
со 77 години за мажи и 82 години за жени и имала многу ниска стапка на смртност
кај новороденчињата (4 на 1.000 живородени деца).

До 2010, главна причина за смрт биле кардиоваскуларните болести, со 41%, следени
од малигните тумори, со 26%. До 2008, околу 82.000 Германци биле заразени со
ХИВ/СИДА, а 26.000 умреле од оваа болест (кумулативно од 1982). Според направено
истражување во 2005 година, 27% од возрасните Германци биле пушачи.

Од нејзините корени, културата во Германија била обликувана од главните
интелектуални и популарни струи во Европа, како религиозни, така и секуларни.
Историја, Германија била нарекувана Das Land der Dichter und Denker (земјата на
поети и мислители). Сојузните покраини се задолжени за културните институции.
Постојат 24- субвенционирани театри, стотици симфониски оркестри, илјадници
музеи и над 25.000 библиотеки низ цела Германија. Овие културни можности се
користени од многумина: годишно има над 91 милион посети во германски музеи; 20
милиони одат секоја година во театар и опера; 3,6 милиони лица секој година ги
слушаат симфониските оркестри. УНЕСКО има впишано 33 објекти како светско
природно и културно наследство.

Германија има воспоставено високо ниво на еднаквост на половите, ги промовира
правата на лицата со хендикеп и е правно и социјално толерантна кон
хомосексуалците. Хомосексуалците можат правно да ги посвојат биолошките деца на
нивните партнери, а граѓанските заедници се дозволени од 2001. Исто така,
Германија го промени својот став кон доселениците; од средината на 1990-тите,
владата и мнозинството Германци започнале да признаваат дека контролираната
имиграција треба да се дозволи врз основа на определени стандарди. Германија
била именувана како втора најценета нација во светот помеѓу 50 држави во 2010.
Глобалната анкета спроведена од британскиот јавен сервис BBC, покажала дека за
Германија се верува дека има најголемо позитивно влијание во светот во 2011.

Бројни германски сликари стекнале меѓународен углед преку нивната работа во
различни уметнички стилови. Ханс Холбајн Помладиот, Матијас Гриневалд и Албрехт
Дирер биле важни уметници на ренесансата, Каспар Давид Фридрих на романтизмот и
Макс Ернст на надреализмот. Архитектонските достигнувања од Германија ги
вклучува каролиншките и отонските стилови, кои биле претходници на романската.
Подоцна, регионот станал место на готската, ренесансната и барокната уметност.
Германија била особено важна во раното движење на модернизмот, особено преку
движењето Баухаус, основано од Валтер Гропиус. Лудвиг Мис ван дер Рое станал
еден од најпознатите архитекти во светот во втората половина на 20. век. Тој ја
осмислил стаклената фасада на облакодерите.

Германската музика вклучува дела на некои од најпознатите класични музички
композитори во светот, вклучувајќи ги Лудвиг ван Бетовен, Јохан Себастијан Бах,
Волфганг Амадеус Моцарт, Јоханес Брамс, Рихард Вагнер и Рихард Штраус. До 2008,
Германија е четвртиот најголем музички пазар во светот и има влијание врз
популарната музика преку артистите, како што е Kraftwerk, Alphaville, Boney M.,
Нена, Нико, Нина Хаген, Scorpions, Die Toten Hosen, Tokio Hotel, Rammstein и Пол
ван Дајк.

Германската книжевност може да се проследи сè до средниот век и вклучува дела на
писатели, како што се Валтер фон дер Фогервајде и Волфрам фон Ешенбах. Познати
германски автори се Јохан Волфганг фон Гете, Фридрих Шилер, Готхолд Ефрајм
Лесинг и Теодор Фонтан. Збирките на народните приказни објавени од Браќата Грим
го прошириле германскиот фолклор на меѓународно ниво. Влијателни автори на 20.
век биле Герхарт Хауптман, Томас Ман, Херман Хесе, Хајнрих Бел и Гинтер Грас.
Издавачите на германски јазик издаваат околу 700 милиони книги секоја година, со
над 80.000 наслови, скоро 60.000 од нив нови. Германија се наоѓа на третото
место во количината на објавени книги, веднаш зад пазарите на англиското говорно
подрачје и оној на Народна Република Кина. Франкфуртскиот Саем на книга е
најважен саем во светот за склучување меѓународни договори и тргување, со
традиција од над 500 години.

Германската филозофија е историски значајна. Придонесите на Готфрид Лајбниц кон
рационализмот; основањето на класичниот германски идеализам од Имануел Кант,
Јохан Готлиб Фихте, Георг Вилхелм Фридрих Хегел и Фридрих Вилхелм Јозеф Шелинг;
делото на Артур Шопенхауер за метафизичкиот песимизам; формулирањето на
комунистичката теорија од Карл Маркс и Фридрих Енгелс; развојот на
перспективизмот од Фридрих Ниче; придонесите на Готлоб Фреге за почетокот на
аналитичката филозофија; делата на Мартин Хајдегер за битието и развојот на
франкфуртската школа од Макс Хоркхајмер, Теодор Адорно, Херберт Маркус и Јирген
Хабермас се смета за исклучително влијателна. Во овој век, Германија придонесува
кон развојот на современата аналитичка филозофија во континентална Европа,
заедно со Франција, Австрија, Швајцарија и скандинавските држави.

Германскиот филм потекнува од најраните години на овој медиум со делата на Макс
Складановски, кој бил особено влијателен со германските експресионисти, како што
се Роберт Вине и Фридрих Вилхелм Мурнау. Режисерот Фриц Ланг и неговиот филм
„Метрополис“ (1927) се смета за првиот модерен научно-фантастичен филм. Во 1930,
Американецот со австриско потекло Јозеф фон Стернберг го снимил „Синиот ангел“,
првиот важен германски филм со звук. Во текот на 1970-тите и 1980-тите,
режисерите од Новиот германски филм, како што се Фолкер Шендорф, Вернер Херцог,
Вим Вендерс и Рајнер Вернер Фасбиндер го поставил западногерманскиот филм на
меѓународна сцена. Годишната церемонија за доделување на Европската филмска
награда се одржува секоја друга година во Берлин седиштето на Европската филмска
академија (EFA); Берлинскиот филмски фестивал, кој се одржува секоја година од
1951, е еден од најистакнатите филмски фестивали во светот.

Во поново време, филмовите како Збогум, Ленин! (2003), Gegen die Wand (Против
ѕидот) (2004), Падот (2004) и Baader Meinhof Complex (2008) имале меѓународен
успех. Оскарот за најдобар филм од неанглиско говорно подрачје отишол за
германската продуција Калај тапан во 1979, за Никаде во Африка во 2002 и за
Животот на другите во 2007. Германскиот телевизиски пазар е најголем во Европа,
со околу 34 милиони ТВ-домаќинства. Околу 90% од германските домаќинства имаат
кабелска или сателитска телевизија, со различни слободни јавни и комерцијални
канали.

Германската кујна се разликува од еден регион до друг. Јужните региони на
Баварија и Швабија, на пример, делат слична кујна со Швајцарија и Австрија. Во
сите региони е присутно месото, особено колбасите. Органската храна придобила
пазарно учество од околу 2% и тоа се очекува да се зголемува.

Иако, виното станува сè повеќе популарно во многу делови на Германија,
национален алкохолен пијалок е пивото. Потрошувачката на пиво по лице во
Германија опаѓа, но со 121,4 литри во 2009, сè уште е меѓу највисоките во
светот.

Водичот Мишелин на девет рестораи во Германија им има доделено три ѕвезди,
највисока оценка, додека уште 15 имаат добиено две ѕвезди. Со тоа, германските
ресторани станале вторите по бројност означени ресторани од Мишелин, зад оние од
Франција.

Дваесет и седум милиони Германци се членови на спортски клуб и дополнителни
дванаесет милиони практикуваат некој спорт поединечно. Фудбалот е најпознатиот
спорт. Со повеќе од 6,3 милиони официјални членови, Германскиот фудбалски сојуз
(Deutscher Fußball-Bund) е најголемата спортска организација од овој вид во
светот Бундеслигата е на второто место по просечниот број на посети во однос на
било која професионална спортска лига во светот.

Националната фудбалска репрезентација ги освоила Светските првенства во фудбал
во 1954, 1974 и 1990 и Европските првенства во фудбал во 1972, 1980 и 1996.
Германија била домаќин на светските првенства во фудбал во 1974 и 2006 и
европското првенство во 1988. Меѓу најпознатите фудбалери се Франц Бекенбауер,
Герд Милер, Јирген Клинсман, Лотар Матхојс и Оливер Кан. Други распространети
спортови се ракометот, одбојката, кошарката, хокејот на мраз и тенисот.

Германија е една од водечките држави во мото-спортот во светот. Конструкторите
како BMW и Mercedes се познати производители во мото-спортот. Дополнително,
Porsche има победено на 24 часа Ле Ман, годишна трка на издржливост во франција,
16 пати и Audi, кој има освоено 9 победи. Возачот во Формула 1 Михаел Шумахер
има поставено многу рекорди во овој спорт во текот на неговата кариера, имајќи
освоено повеќе титули во првенството и повеќе победи на трките од било кој друг
возач; тој е еден од најмногу платените спортисти во историјата.

Историски, германските спортисти биле успешни натпреварувачи на Олимписките
игри, сместувајќи се на третото место на по бројот на медали на сите времиња,
кога ќе се земат в предвид медалите на Источна и Западна Германија. На Летните
олимписки игри 2008, Германија завршила петта по бројот на медали, додека на
Зимските олимписки игри 2006 завршила на првото место. Германија била домаќин на
Летните олимписки игри двапати, во Берлин во 1936 и во Минхен во 1972. Зимските
олимписки игри се одржале во Германија еднаш во 1936 во споените градови Гармиш
и Партенкирхен.



https://mk.wikipedia.org/wiki/%D0%A0%D0%B0%D0%BC%D0%B0%D0%B7%D0%B0%D0%BD

Рамазан (тур. Ramazan од арап. رمضان, Рамадан) — исламски празник кој трае во
текот на целиот деветти месец од исламскиот календар. Се верува дека во текот на
тој месец светата книга — Куранот му бил откриен на Архангелот Гаврил, кој потоа
му го пренел на пророкот Мухамед. Рамазан е време на пост, молитва, солидарност
и милосрдие, во кој муслиманските верници целодневно се воздржуваат од
конзумирање храна, цигари, алкохол, но и од лоши мисли, идеи и дела. Постот
почнува со изгрејсонце (суфур) и трае до зајдисонце (ифтар). Јадење и пиење се
дозволени во текот на ноќта. Од пост се ослободени децата, бремени жени, доилки
и болните.

Рамазан е еден од петте столба на исламот. Останатите се верата, молитвите,
поклонението и давањето милостина. Тоа е месец на добрина, милост, љубов и
простување. Верувањата се дека кога ќе дојде празникот, портите на џенетот
(рајот) се отвараат, портите на џехенем (пеколот) се затвораат. Муслиманите
сметаат дека Рамазан на секој дом му носи полни раце дарови - милост, бериќет и
проштевање. Куранот вели дека Рамазан има четири димензии - духовна, морална,
солидарна и здравствена.

Еден од најбитните настани во текот на овој месец е постењето (савма). Секој ден
во текот на месецот Рамазан, Муслиманите низ светот стануваат пред изгревот на
сонцето да јадат Сухоор, оброк пред зората, и обавуваат фаџар (fajr) молитва.
Сите мора да имаат завршено со јадење и пиење пред да започне повикот за молитва
(езан) па се до четвртата молитва од денот, магриб (залез). Муслиманите може да
продолжат да јадат и пијат по залезот на сонцето, па се до следниот фаџар (повик
за молитва).

Рамазан е време за обожување на Бог. Муслиманите треба да посветат повеќе време
и внимание врз следењето на исламските учења и да избегнуваат лоши мисли и
нерелигиозни разговори. Размислување и имање секс во текот на постот исто така
се забранети. Насилството, освен ако тоа навистина е потребно е забрането исто
така (Коран 2:187). Една од најважните карактеристики на месецот е чистотата на
мислата и активностите. Постот има за цел да го продлабочи искажување на почит и
воспевањето на името на Бога, со што и самите верници стануваат поблиску до
бога.

По триесетдневниот рамазански пост, следува тридневен Рамазански бајрам, кој се
смета за голем празник во исламот. Почетокт на Рамазан секоја година се
поместува за 10 дена наназад, односно во престапните години за 11 дена, во однос
на претходната година, поради разликата помеѓу исламскиот и грегоријанскиот
календар.



https://mk.wikipedia.org/wiki/Open_GL

Овој најшироко прифатен графички стандард, што пред се се должи на фактот дека е
open-source и со тоа е достапен на сите, се состои од повеќе од 250 различни
функциски повици кои можат да се користат за многу работи, вклучувајќи и
комлексни тридимензионални сцени и тоа само од едноставни примитиви, како точки,
линии, многуаголници, слики и битмапи, но и покомлексни примитиви и својства
како списоци за приказ, трансформации за моделирање, осветлување и текстури,
прозирност итн. OpenGL е создаден од Silicon Graphics Inc. (SGI) во 1992.
Најмногу се користи во CAD, виртуелна реалност, научна визуелизација,
информатичка визуелизација, симулација на летови итн. Како конкурент на DirectX
се користи и при развој на видеоигри, со таа разлика што е независен од
платформата, оперативниот систем, како и системот на прозорци кои се користи,
что не е случај за DirectX.

Овој тип на генерирачки фонт е создаден од Роман Подобедов. Оваа библиотека
поддржува најразлични техники за генерирање на текст вклучувајќи bitmapped,
geometric, и texture-mapped. Со GLF може да се прикаже најразличен вид на текст
како исполнет, само со контурите и 3Д. Интерфејсот на GLF е јасен но многу
обемен. Недостатокот кај овој фонт генератор е тоа што не е документиран и не е
можно да се конвертираат фонтови во .glf формат.



https://mk.wikipedia.org/wiki/%D0%98%D1%81%D0%BB%D0%B0%D0%BD%D0%B4

Исланд е островска држава во северниот дел на Атлантскиот Океан. Се наоѓа
северозападно од Велика Британија, до самиот северен поларен круг (површина
102.819 км2; 322.000 жит). Карактеристични за Исланд се гејзерите и вулканите
(Хекла, Хванадалснукир и Ерајвајекидл). На север од земјата се наоѓаат
многубројни фјордови. Главен град е Рејкјавик. Други градови: Акирејри,
Исафјердир, Кеблавик и Сиглифјердир. Најблиски прекуморски соседи: Гренланд,
Норвешка, Фарските Острови и Шкотска.

Првите доселеници на островот биле Викинзите во текот на 9 век. Првиот доселеник
кој останал да живее трајно на Исланд бил Инголфур Арнарсон. Во 930 година бил
организиран првиот парламент (алтинг), најстар во континуитет на светот. Во
текот на 14 век земјата паднала под власта на Данска, која дури во 1918 година
му ја признала на Исланд независноста, иако формално сè уште под данската круна.
Во 1944 година Исланд била прогласена за република. За време на Втората светска
војна, САД и Велика Британија ја окупирале земјата, иако Исланд уште од
почетокот бил на страната на сојузниците. Во 1956 година Исланд побарал САД да
ја евакуираат својата војска. Откако во 1972 година Исланд ја проширил зоната на
територијалните води од 5,5 на 370 км, избувнала т.н. „Рибарска војна“ со В.
Британија, која завршила во 1976, по признавањето на Лондон на новите граници.

Висорамнина (400 до 800 м) со вулканско потекло, највисок врв Ерајвајекидл,
2.119 м. Од 140 вулкани, 26 се активни (Гримсвотн, Лаки, Хекла...). Над 13.000
км² се покриени со ледници, од кои најголемиот Ватнајекидл зафаќа 8.460 км².
Забележлива е присутноста и на голем број гејзeри, од кои најсилниот исфрла вода
до 100 м височина. Хидрографија: реки – Нордирау, Тјоурсау, Хвитау; езера – Ми,
Тоурис, Тингвадла, Хвитаур. Клима: во јужните области влажна атлантска со свежи
лета и благи зими, а во внатрешноста супполарна.

Исланд е парламентарна република. Парламентот се нарекува алтинг, а негов
претседател е Гудбјартур Ханесон. Претседател на републиката е Олафур Рагнар
Гримсон, а премиер е Јохана Сигурдардотир.

Етнички состав: Исланѓани 94%, Полјаци 2,83%. Писменост: 100%. Јазици: исландски
(службен), норвешки, англиски. Парична единица: исландска крона.

Религија во Исланд со населувањето на островот била нордиска во времето на
Викинзите (874-1000). Подоцна, нацијата станала полу-христијанска, а потоа
целосно била христијанизирана. Во моментов, населението најголемиот дел од
населението е лутеранско. Сепак постојат и помали религиозни заедници [1]

Реформацијата речиси сосема ја потчинила Католичката црква во Исланд. Двајца
локални жители, Одур Готскалсон и Гисур Еинарсон станале ученици на Мартин
Лутер, а подоцна и негови следбеници на овие простори, особено откако Кристијан
III од Данска Лутеранството ја прогласил како официјална религија на
тероторијата на целото царство. Сепак, спроведувањето на реформацијата била
проследена од националистички отпор која ескалирала скоро до точката на
граѓанска војна. Џон Арсон и Огмундур Палсон, католички епископи, се спротивиле
на напорите на Кристијан III. Огмундур бил депортиран од страна на данските
функционери во 1541. Отпорот завршил во 1550, кога Џон Арсон и неговите два сина
биле обезглавени на 7 ноември 1550 година. Католичката црква во Исланд била
формирана на 8 декември 1855 година под името Апостолска Префектура на Северниот
Пол (Praefectura Apostolica Poli Arctici). Неколку години подоцна, два француски
свештеници Бернар (1821-1895) и Жан Батист Будоен (1831-1875) се населиле во
Исланд во 1857 односно 1858. Сепак нивната мисија била до некаде неуспешна. Иако
католичкото население останува како мал процент од вкупното население на
островот, процентот бил зголемен од околу 450 во 1950 до 5590 во 2004 година, за
кое време од вкупното население се зголеми од 140 000 на 290 000.

Денеска, 81% од населението на Исланд се членови на Лутеранската исландска
црква, 2,4% на Слободната црква во Рејкавик, 0,9% Независни Баптисти, 2,5%
римокатолици и тн.

Аграрна земја во која риболовот (флота од над 1.000 бродови) и индустриската
преработка на рибата се главни стопански дејности, напоредно со бродоградбата.
Се одгледуваат компири, репка и во стаклени градини цвеќе и овошје, а во
сточарството говеда, овци и коњи. Располага со значајна хидроенергија и
геотермална енергија.

Со воведувањето на христијанството во почетокот на 11 век, во земјата започнала
да се користи латиницата. Првите литературни дела се генеалошки стебла и закони,
напоредно со преведените религиозни текстови. Во 12 век биле создадени првите
дела со историска тематика – Книга за Исланѓаните и Книга за доселувањето. Нешто
подоцна биле создадени и првите саги (за норвешките кралеви), највредниот
исландски придонес во светската литература.

Во 13 век биле комплетирани главните исландски книжевни дела Помладата и
Постарата Еда, напоредно со крајот на скалдичката поезија која поети-пејачи ја
создавале уште од 18 век. Последните саги биле напишани во 14 век и заменети со
летописи. Меѓутоа, имтересот за сагите се обновил во 17 век и литературата се
збогатила со нови такви творби. Современите автори (почеток на 20 век) ги
прифатиле европските литературни текови и во исландската литература почнал да
доминира романот, но не и драмското творештво кое било послабо застапено. Првиот
исландски универзитет е отворен во 1911 г. во Рејкјавик. Во рамките на
универзитетот работи и институтот Арни Магнусон.



https://mk.wikipedia.org/wiki/%D0%A6%D0%B0%D1%80_%D0%A1%D0%B0%D0%BC%D0%BE%D0%B8%D0%BB

Цар Самоил или цар Самуил (958 - 6 октомври 1014) — средновековен македонски
владетел кој на преминот од X кон XI век формирал пространо царство на
територијата на Балканскиот Полуостров.

Државата која ја создал е позната како Самуилово Царство, а еден дел од
историчарите, за да направат јасна разлика помеѓу новата држава која ја создал
Самуил и царството на бугарскиот цар Симеон I (Прво Бугарско царство), го
нарекуваат Македонско словенско царство, Македонско царство или Западно Бугарско
Царство. Поголемиот дел од бугарските и еден дел од светските историчари го
сметат за Бугарско Царство , според некои историчари Самоил бил владетел на
Првото Бугарско Царство.

Македонските историчари го именуваат Самоил како македонски цар, истакнувајќи
дека тој учествувал во бунтот на комитопулите 969 година, кога била отфрлена
бугарската врховна власт во Западна и Југозападна Македонија и биле поставени
темелите на македонската средновековна држава, која по него е именувана како
Самуилово Царство, најголема ранофеудална државна творба на Балканот. Во негово
време македонската средновековна држава го достигнала врвот во својот развиток.

Водел долга и исцрпувачка војна со византискиот император Василиј . Учествувал
во сите позначајни битки и походи против Византија и далеку ги проширил
границите на државата. Ги обединил под своја власт речиси сите македонски
територии (освен Солун), освоил голем дел од Балканскиот Полуостров (Тесалија,
Епир, Албанија, Далмација, Босна, Србија и поголем дел од Бугарија).

Ги прифатил државно-правните традиции на Првото Бугарско Царство и според некои
извори се прогласил за цар, со круна што му ја испратил римскиот папа. Како
формално-правен наследник на бугарските цареви, во изворите најчесто се именува
како бугарски цар, а неговата држава како Бугарско Царство .

Починал во Преспа од срцев удар, потресен од морничавата глетка кога ги видел
своите ослепени војници што му ги испратил Василиј. Бил оженет со византиската
благородничка Агата од Драч, со која имал четири ќерки и синот Гаврил Радомир.
Зачуван е неговиот натпис (992/3), во спомен на родителите и на братот Давид.

На 28 јуни 2011 година на централниот плоштад во Скопје бил поставен
монументален мермерен споменик на Самоил.

Самоил и неговите браќа (Давид, Мојсеј и Арон) се познати како комитопули,
односно млади кнезови, синови на кнезот Никола.

Според еден дел од историчарите, тие ја искористиле тешката ситуација во
Бугарија во 969 година, создадена со нападите на киевскиот кнез Свјатослав,
кренале востание, се осамостоиле во Југозападна Македонија и ги поставиле
темелите на новата држава во Македонија. Во почетокот ја признавале византиската
власт. Во 973 година испратиле пратеништво кај царот Отон I во Кведлинбург. По
смртта на Јован Цимискиј кренале востание, ја отфрлиле византиската власт и
почнале да владеат самостојно во 976 година.

Според друг дел од историчарите востание во 969 година немало и комитопулите
кренале само едно востание, тоа во 976 година против византиската власт.

Ова укажува на тоа дека сите дотогашни подготовки на комитопулите вродиле со
плод и дека Бугарите од стариот центар на Бугарија кренале востание против
Византија и ги повикале своите владетели Самуил и неговите браќа.

Tретата хипотеза дека се од персиски род т.е. од оние персиски колонисти кои
Византија ги населила во Македонија.

Четврта претпоставка е дека тие се од ерменско потекло . Приврзаниците на
последната хипотеза се потпираат на Стефан Таронски, наречен Асохикили Асолит.
Тој истакнува дека Самуил и неговите браќа потекнуваат од ерменски род. Но
бидејќи овие вести хронолошки се неточни прашањето за потеклото на комитопулите
во науката останува отворено.

Во 60-тите години на X век дошло до заострување на бугарско-византиските односи.
Византискиот цар Никифор II Фока, чувствувајќи се доволно моќен го нарушил
бугарско-византискиот договор за мир од 927 година, според кој Византија била
обврзана да ѝ плаќа данок секоја година на Бугарија.

Во 967 година Фока подготвил голема војска и ги нападнал пограничните бугарски
територии. Византискиот владетел освоил повеќе тврдини, но морал да се повлече
поради силниот отпор. Во изворите се истакнува дека Фока не сакајќи да му биде
искасапена војската како добиток од Бугарите се вратил во Цариград.

Бидејќи Фока немал доволно сили сам да ја заврши војната решил да склучи сојуз
со киевскиот кнез Свјатослав. Овој кнез со 60.000 војници во 968 година ја минал
реката Дунав и ги нападнал подунавските бугарски градови.

Лав Ѓакон истакнува дека поради нападот на Свјатослав бугарскиот цар Петар I
добил епилептичен удар и по кратко време умрел на 30 јануари 969 година. По
смртта на бугарскиот владетел навлегувањата на Свјатослав станале опасни и за
самата Византија и затоа Фока го раскинал сојузот со киевскиот принц и испратил
пратеништво кај Бугарите за склучување на сојуз против Киевската држава.
Бугарско-византиско-киевската војна која се водела во Подунавјето, влијаела врз
бугарскиот двор да повлече дел од својата војска во Македонија.

Во историската наука сè уште не е јасно дали во 969 година комитопулите кренале
востание. Еден дел од историчарите (Стјепан Антолјак, Бранко Панов ) сметат дека
имало востание против бугарската власт. Друг дел (Оболенски , Јонатан Шепард ,
Георгије Острогорски и поголемиот дел од бугарските историчари) се на
спротивното мислење. Причина за несогласувањето е еден извадок од хрониката на
Јован Скилица кој што различните историчари различно го интерпретираат(види
Острогорски и Антолјак ).

Според Антолјак и Панов, по повлекувањето на бугарската војска во поранешната
склавинија Берзитија дошло до востание . На чело на ова востание застанале
синовите на кнезот Никола, комитопулите (младите кнезови) Давид, Мојсеј, Арон и
Самуил.

Востанието било кренато во 969 година и била отстранета бугарската власт од
Југозападна Македонија со што била создадена нова словенска држава која во
науката е позната како Македонско словенско царство, Самуилово Царство или
Западнобугарско Царство со престолнина во Преспа.

Византија, плашејќи се да не се прошири востанието и во нејзините владенија во
Македонија, одлучила да ги ослободи синовите на покојниот бугарски цар Петар -
Борис и Роман и ги испратила да го заземат празниот бугарски престол во Преслав,
а според Јован Скилица и да ги спречат комитопулите во понатамошното
напредување. На чело на бугарскиот престол застанал Борис II, а неговиот брат
Роман не можел да биде прогласен за цар бидејќи бил кастриран.

Додека се поставувале темелите на новата држава во Југозападна Македонија,
бугарско-византиско-киевската војна во Подунавјето продолжила. Во меѓувреме
Никифор Фока бил убиен, а за нов византиски цар бил крунисан Јован Цимискиј кој
успеал за кратко време да ја отстрани киевската опасност од Балканот. Во 971
година Свјатослав морал да се повлече, а потоа Јован Цимискиј се пресметал и со
бугарскиот цар Борис II. Во оваа војна победила Византија и во 971 година било
ликвидирано Првото Бугарско Царство и Бугарија бил претворена во византиска
провинција. Царот Борис II и неговиот брат Роман биле одведени во Цариград како
заложници, а таму била испратена и бугарската царска круна. .

Византија во истата 971 година ја наметнала својата власт и над Србија кој
станал византиска провинција. Новата словенска држава во Југозападна Македонија
како независна продолжила да егзистира до 971 година. Според Стјепан Антолјак,
ерменското потекло на византискиот цар Јован Цимискиј и четворицата браќа -
комитопули, влијаело за сето време на нивното владеење тој да ги остави на мира.
Тоа значи дека новата словенска држава во 971 година ја признала врховната власт
на Византија, но комитопулите си ја задржале управата во свои раце.

Јован Цимискиј во 973 година ѝ дозволил на македонско-словенската држава да
испрати свои претставници на дворот на германскиот император Отон I во
Кведлинбург и заедно со останатите европски владетели да му ги честитаат
Велигденските празници. Според Антолјак во Кведлинбург со богати подароци
заминал Самуил со еден од своите браќа .

Според тој дел од историчарите, кои што сметат дека немало востание во 969
година, по византиската победа над Бугарија во 971 година и формалното
покорување на Бугарското Царство, западниот дел од државата останал неокупиран и
слабо засегнат од војната во исток. Тоа овозможило отфрлањето на централно
наложената византиска власт и обновувањето на Бугарското Царство во 976 година,
кога во Византија по смртта на Јован Цимискиј започнала граѓанска војна.

Во 976 година византискиот цар Јован Цимискиј умрел, а комитопулите кренале
востание да ја отстранат наложената врховна византиска власт. Со ова востание
Македонско словенската држава повторно станала независна, а комитопулите успеале
да присоединат и голем број на бугарски области, затоа што населението на овие
области се кренало против Византија и се ставиле под власт на комитопулите. Во
текот на овие настани бугарскиот цар Борис II и неговиот брат Роман успеале
тајно да избегаат од Цариград, но на границата Борис бил убиен, а брат му Роман,
кој успеал да се провлече, бил поставен од комитопулите за управник на градот
Скопје.

Во текот на 976 година за неполни шест месеци умреле двајца од браќата на
Самуил. Според Јован Скилица Давид бил убиен кај месноста Убави дабови од страна
на Власи, а Мојсеј загинал во битка со Византијците под sидините на градот Сер.
Потоа, Арон бил убиен затоа што сакал да ја приграби власта за себе со помош на
Византијците. Самуил покрај Арон ги ликвидирал и сите членови на неговото
семејство со исклучок на Јован Владислав кој бил спасен од Гаврил Радомир. На
тој начин Самуил станал единствен владетел на целата држава.

Самуил откако станал монарх започнал офанзивна војна против Византија. Според
византиските извори тој ги искористил внатрешните немири во империјата за да го
нападне целиот запад, односно византиските владенија сè до Пелопонез. Првите
походи на Самуил биле насочени кон Северна Грција каде успеал да освои неколку
тврдини по што го опседнал градот Лариса и по неколкуте обиди за негово заземање
градот во 985 година бил без крв освоен, а многу луѓе биле одведени во ропство
меѓу кои и убавата Ирина во која се вљубил синот на Самуил - Гаврил Радомир.
Радомир ја избркал својата жена која била бремена, инаку унгарска принцеза и се
оженил за Ирина. Самуил од Лариса ги однел и моштите на Свети Ахил и ги пренел
во Преспа.

Со падот на Лариса бил отворен патот на Самоиловата војска кон останатиот дел на
Северна Грција и тоа го принудило византискиот император Василиј II на
противдејствија. Откако подготвил силна војска, Василиј II го опседнал градот
Сердика, а покрај царската војска се движела и војската под команда на Лав
Мелесин кој имал задача да ја штити царевата заднина од напади.

Според Лав Ѓакон опсадата на Сердика траела 20 дена, а во меѓувреме во околината
на овој град со своја војска дошол и Самоил, меѓутоа според Јован Зонара, Самоил
не се осмелил да влезе во судир со Византијците и затоа својата војска ја
распоредил по врвовите на околните планини.

Со доаѓањето на Самоил во летото 986 година Василиј II ја прекинал опсадата и се
повлекол кон Пловдив. Самуил сметал дека повлекувањето на византискиот цар е
поради страв и затоа се решил да го нападне. На 17 август 986 година дошло до
битката кај Трајановата порта во која Византијците биле катастрофално поразени.
Византиската војска била заобиколена во тесните и непристапни места и била
нападната од сите страни, при што голем број византиски војници биле убиени или
заробени. Според Скилица Василиј II одвај успеал да се спаси, повлекувајќи се
кон Филопол (Пловдив). Лав Ѓакон кој учествувал во битката истакнува дека сета
византиска коњаница била уништена. Јован Геометар пак од своја страна во една
своја песна соопштува дека во битката:

Овој напад војниците предводени од Самоил, неговиот син и внук, го проследиле со
борбени извици и силни викотници, со што внесле уште поголема забуна во редовите
на Византијците. Византиската армија ја зафатила огромна паника и во тој хаос се
заробени царските знамиња, царската благајна, целокупниот воен материјал, заедно
со царскиот шатор..

Охрабрен од оваа победа Самуил уште истата 986 година презел поход кон
Далмација. За овој поход податоци има во летописот на Поп Дукљанин кој истакнува
дека Самуил најпрво ги нападнал владенијата на дукљанскиот кнез Јован Владимир,
кој не сакајќи да му биде уништена воjската се повлекол кон планината Облик..

Меѓутоа Самуил успеал да го зароби Владимир и го испратил на својот двор во
Преспа. По заробувањето на дукљанскиот кнез Самуиловите војници го опседнале
градот Улцињ, но не успеале да го освојат. Според летописот на Поп Дукљанин,
Самуил бил огорчен поради тоа па почнал да ја пустоши Далмација, при што особено
настрадале градовите Котор и Дубровник.

Самуил потоа стасал до Задар, но не успеал да го заземе и се упатил кон Босна и
Рашка. Овие области успеал да ги освои и ги приклучил кон својата држава и потоа
се вратил во Македонија. Во својата престолнина, Самуил дознал дека неговата
ќерка Косара се вљубила во Јован Владимир и затоа Самуил донел одлука да се
одржи свадба, а Јован Владимир бил вратен во Дукља да управува со неа и со
Требиње како вазал на Самуил.

Додека Самуил војувал во северозападниот дел на Балканот, Василиј II се
пресметувал со своите внатрешни противници и откако успеал да ги совлада во 991
година презел поход против Самуил. Тој од Цариград заминал за Солун со цел да ја
засили одбраната на овој град.

Во периодот помеѓу 991 и 995 година војната помеѓу двајцата владетели се водела
со наизменичен успех, но во 995 година Василиј II бил принуден да се повлече од
Балканот и да замине на исток во војна против Арапите. Заминувањето на
византискиот цар го искористил Самуил и со голема војска се упатил кон Солун.

Одбраната на градот ја раководел Григориј Таронит и располагал со голема војска.
Кога Самуил со своите војници се доближил до Солун, Таронит го испратил својот
син Ашот да ја испита големината на Самуиловата војска, но паднал во заседа и
бил заробен, а неговиот татко се упатил да го ослободи но и тој бил опколен по
што бил убиен. Кога Василиј II разбрал за смртта на Григориј Таронит му наредил
на прославениот војсководач и командант на западните војски Никифор Уран да
замине во поход против словенскиот цар.

Додека Уран бил на пат кон Солун, Самуил се повлекол од солунско и се спуштил
кон Тесалија. Неговата војска ја минала Тесалската теснина и успеала преку
Беотија и Атика да се спушти се до Пелопонез пустошејќи и ограбувајќи. Меѓутоа
во 996 година Никифор веднаш се упатил кон Пелопонез и успеал да ги стигне кај
реката Сперхеј каде Самуил логорувал со својата војска. Поради силните дождови,
се чинело дека не е можен никаков судир меѓу двете војски. Но, сепак, Уран ја
преминал ноќе реката на погоден премин и ја нападнал војската на Самуил на
спиење и голем дел од војската била уништена. Поради факторот изненадување,
војската на Самуил не успеала да се брани. И самиот Самуил и неговиот син Гаврил
Радомир биле тешко ранети и успеале да избегаат затоа што се скриле меѓу
труповите. Наредната ноќ, тајно пребегале преку Eтолските Планини се упатиле кон
Пинд, а од таму за Македонија и стигнале во Преспа. Уран ги ограбил и ги оставил
незакопани војниците на Самуил, а заробените Византијци ги ослободил и со голем
плен се вратил во Солун.

Во Преспа Самуил решил да се круниса за цар и тоа со помошта и поддршката на
римскиот папа . Во научната литература сѐ уште не е точно утврдена годината на
прогласувањето на Самуил за цар и на неговата држава за царство. Еден од
историчарите истакнуваат дека тоа се случило најверојатно во последните години
на X век.

Според некои официјалното крунисување на Самуил за цар било извршено во црквата
св. Ахил во Мала Преспа и тоа во присуство на римските претставници кои по
склучената спогодба меѓу него и папата Григориј V во Преспа ја донеле царската
круна . Со тоа градот Преспа станал царско седиште на Самуиловото Царство .
Самуил успеал да ја оствари својата цел како што истакнува Поп Дукљанин во
својот летопис. За сметка на Византија создал големо кралство т.е. кралство на
Словените. Според некој научници градот Преспа станал и црковно седиште на
Самуиловото Царство. Со папска дозвола Самуил својата црква ја издигнал во ранг
на архиепископија .

Со крунисувањето на Самуил за цар неговата држава добила меѓународно признавање.
Од расположливите податоци не може да се утврди видот на круната кој ја добил
Самуил од Папата. Најверојатно е дека папата го удостоил Самуил со титулата рекс
што значи дека добил кралска круна, на латински наречена corona. Треба да се
истакне дека Римската црква со царска титула единствено ги удостоила франечките
владетели почнувајќи од Карло Велики и германските владетели од Отон I.

Самуил иако формално-правно се стекнал со кралска титула, тоа не му сметало да
се нарекува цар или поточно бугарски цар. Некој од западните автори избегнувале
да ја употребуваат царската титула за Самуил, а таков пример е Лупус
Протоспатариус кој во своите анали го нарекува Самуил (Samuel rex), сепак Самуил
бил признат за цар и таа титула била прифатена од византиските, арапските и
другите автори .

Има само два извора кои опишуваат како Самуил станал цар. Првиот е Јахја,
современик на овие настани, кој изнесува дека Самуил по поразот што му го нанесе
Никифор Уран, отпрвин барал од Василиј II милост, ветувајќи му послушност. И
токму кога владетелот сакал да се согласи со тоа, се случи да умре бугарскиот
цар, кој се наоѓаше во царскиот затвор во Цариград. Кога Самуил чу за неговата
смрт, самиот се прогласи за цар. Втор, но подоцнежен извор е Поп Дукљанин, кој
вели:

Јасно е дека круната на Самуил не му ја дал младиот Василиј II, со кого бил во
непријателство. Исто така е јасно и дека бугарската круна била во Цариград
заедно по 971 година, па до неа Самоил не можел никако да дојде. Затоа е
очигледно дека патот до круната му бил отворен единствено преку Рим, каде што
седиште имал папата, што се потврдува со подоцнежната преписка меѓу бугарскиот
цар Калојан (1197-1207) и папата Инокентиј III (1198-1216) .

Дека Самуил навистина имал круна (се споменува круна составена од зрна бисери),
сведочат неколку наоди, меѓу кои и извештајот од шпанскиот Евреин Ибрахим Ибн
Јакуб.. Но, и покрај сите претпоставки, денес не се знае со сигурност каде е
крунисан, кој присуствувал на овој важен чин и каква обврска примил Самуил при
крунисувањето . Титулата на цар Самоил како бугарски цар, крунисувањето и
воопшто, припадноста на Самоил и неговото царство е контроверзна денес и
претставува предмет на спор меѓу историчарите.

За време на својот престој во Преспа, Самуил својата ќерка Мирослава ја омажил
за Ашот, синот на убиениот солунски управител Григориј Таронит. Веднаш потоа
Ашот како царски зет бил испратен да управува во Драч и во потчинетост да ја
држи сета драчка област. Но набргу Самуил бил предаден. Имено Ашот во договор со
својата жена Мирослава го предале градот Драч на Византијците. За тоа предавство
византискиот цар го удостоил Ашот со титулата магистер а неговата жена со
дворската титула зости (дворска дама). На тој начин градот Драч повторно се
нашол во рамките на Византија.

Веднаш по прогласувањето на Самуил за цар, византискиот владетел Василиј II уште
додека бил на истокот им наредил на патрициј Теодорокан и протоспатариј Никифор
Ксифијас да ги нападнат Самуиловите владенија на територијата помеѓу Дунав и
Стара Планина односно голем и мал Преслав и Плиска и по успешниот поход
византиската војска се вратила во Цариград. Откако Василиј II склучил примирје
со египетскиот калиф Ал-Хакимон, се посветил на борбите против Самоил. Во 1001
година Василиј II со голема војска се насочил кон Солун. По патот за Солун го
зазел селото Вероја (Бер) кое било предадено од тамошниот управник Добромир и
кои за таквото дело ја добил титулата антијат. Тогаш Василиј II се обидел да го
придобие на своја страна и управникот на Сервија, но не успеал по што таа била
опседната и освоена. По падот на овој град Василиј II од него иселил голем број
на луѓе а заробениот Николица го однел во Цариград кој подоцна успеал да избега
и да се врати кај Самуил. Потоа Сервија била опколена од Самуиловите војници, но
Василиј II успеал да ги натера да се повлечат и зазеде неколку тврдини во
околината на градот. При овие борби Николица повторно бил заробен и однесен во
Цариград, а Василиј II го освоил и Воден по што се вратил во Солун.

Во летото 1002 година ненадејно се појавил со својата војска на брегот на реката
Дунав, и тоа пред градот Видин. Самоил не дошол да му помогне на градот, и
конечно после осум месеци во 1003 година, Видин паднал во рацете на Византијците
.

По освојувањето на овој воено-стратешки центар, Василиј II се насочил кон
северо-западна Македонија. Јован Скилица соопштува дека за време на овој поход
во овој дел на Mакедонија било нападнато и Скопје. Во одбраната на овој град
учествувал лично Самуил со својата војска. Тој сметал дека Василиј нема да може
да ја мине реката Вардар, па затоа се улогорил на другата страна од реката. Но
со помош на сплавови Византијците ја минале реката и го изненадиле Самуил. Не
очекувајќи го тоа Самуил избегал и го оставил својот логор и царскиот шатор.
Така во 1004 година Византијците го освоиле градот. Всушност, Василиј II го
освоил Скопје по пат на предавство, а градот бил предаден од Роман Симеон, син
на покојниот бугарски цар Петар, на кого уште во 976 година Самуил му ја доверил
управата. За овој чин Роман од страна на Василиј II бил удостоен со титулата
Патрициј и Препозит и бил испратен како стратег во Абидос.

По заземањето на Скопје, Василиј II тргнал кон Перник (блиску до Софија) кој бил
бранет од управникот Кракра. Но откако видел дека не може да го освои, се
откажал од Перник, па заминал кон Пловдив, и оттаму во Цариград. Така завршил
овој четиригодишен поход на Василиј против Самуил. Војната меѓу двајцата
владетели се разгорела и се проширила на територијата на Македонија како и на
други Самуилови владенија. Византискиот цар сѐ уште не успеал да ја уништи
главнината на Самуиловото Царство, а самиот Самуил кроел планови како да му
нанесе катастрофален пораз на Василиј II.

До 1014 година, Василиј II секоја година навлегувал во териториите на
Самоиловото Царство и напаѓал. Откако Самуил ги проучил сите начини за судир со
византискиот цар и откако дознал по кои патишта главно се движела византиската
војска, одлучил во 1014 година да влезе во директен судир со Василиј II. За таа
цел, Самуил презел напор за преградување на кој водел од Цариград преку Струма
кон нејзината притока Струмица. Овој пат бил познат како царски пат.

На најтесното место каде се доближуваат Беласица и Огражден , Самуил изградил
дема (преграда) и на неа поставил добро извежбани луѓе, а во стрмните долини
распоредил добро извежбани стрелци.

Според Јован Скилица, Василиј II имал обичај секоја година да навлегува во
центарот на Македонија, па затоа Самуил се одлучил да му го прегради приодот на
византискиот владетел низ теснината Кимба Лонга што во превод значи долго поле и
е од влашко потекло и Клидис што значи клуч. По теснината е наречена и сета
клисура по течението на реката Струмица односно Клучка Клисура и овој израз е од
грчко потекло. Кога во летото 1014 година Василиј II ја минал реката Струма и се
упатил кон градот Струмица наишол на демата. Тогаш војниците на Самуил почнале
да стрелаат и од демата и од стрмнините, нанесувајќи и на византиската војска
голема загуба.

Според Скилица, византискиот цар сакал да се повлече, но бил разубеден од
Никифор Ксифија кој му предложил план за освојување на демата. Според планот,
Никифор Ксифија требало со својата војска да ја заобиколи планината Беласица и
да се спушти од другата страна и зад грб да ги нападне бранителите на демата и
овој план бил одобрен од византискиот цар. Самоиловите војници не очекувајќи
напад, се исплашиле и почнале да бегаат. Притоа многу војници загинале, а уште
повеќе биле заробени.

Ова го искористил Василиј II кој успеал да ја сруши демата и на 29 јули 1014
година дошло до голема битка меѓу двајцата владетели. Таа се одвивала во самото
подножје на планината Беласица на просторот меѓу Клучката Клисура и денешните
села Борисово и Мокриево. Во оваа битка учествувал и самиот Самуил. Притоа тој
решил да стави сè на коцка, и го испратил Несторица, еден од највлијателните
големци од тоа време, со војска кон Солун, со цел да отворат два фронта и да ја
поделат војската на Византијците.

Но, тука веќе подготвен чекал војсководецот на Василиј, Вотанијат, кој ја разбил
војската на Несторица, Самоиловиот војсководец . Вотанијат всушност, гонејќи ги
Самуиловите војници, стигнал до клисурата Клидион, ја преминал Беласица и ги
изненадил утврдените војници на Самоил од зад грб . Самоиловите војници биле
целосно поразени, а самиот Самуил одвај ја избегнал опасноста да биде заробен,
благодарение на синот Радомир, кој храбро ги одбивал нападите, го качил татка си
на коњ и го одвел во тврдината во Прилеп .

По битката Василиј II се упатил кон тврдината Мацукион која се наоѓала во
подножјето на планината Беласица и откако ја разурнал заминал кон другата
тврдина Термица која се наоѓала во близината на денешната бања Банско, но не
успеал да ја освои и затоа се упатил кон Струмица.

Според Јован Скилица, додека траела опсадата на Струмица византискиот владетел
го испратил словенскиот дукс Теофилакт Вотанијат со еден дел од војската да му
обезбеди пат кој водел низ Дојран за Кукуш и Солун. На овој пат Гаврил Радомир
имал поставено повеќе заседи. Кога Теофилакт Вотанијат одел по овој пат бил
пуштен да помине, но кога се враќал назад бил нападнат и целата византиска
војска била уништена. Михајло Деволски истакнува дека Гаврил Радомир лично го
убил Теофилакт Вотанијат. Кога византискиот владетел разбрал за смртта на својот
војсководач решил да се одмазди.

Василиј II уште пред да ги крене опсадите на Струмица, Мосинопол и Мелник
наредил сите Самуилови војници да се ослепат, а на секој стоти да му се извади
по едно око и така тие осакатени да ги одведат останатите ослепени војници кај
Самуил во Прилеп. Ова се случило во село Водоча по што и само село го добило
своето име.

По малку повеќе од два месеци, на 6 октомври 1014 година, Самуил умрел од срцев
удар . Во историската наука нема согласност каде точно умрел Самуил. Според
веста на Јован Скилица еден дел од историчарите се на мислење дека тоа се
случило во Прилеп, но некој од научниците се сомневаат во тоа. Треба да се
истакне дека Јован Скилица воопшто не соопштува каде Самуил починал. Имено тој
соопштува за бегството на Самуил по битката во Прилеп, а потоа раскажува за
ослепувањето на Самуиловите војници и истакнува:

Скилица детално ја опишува смртта на Самуил, но не наведува каде починал, а
настаните ги изложува како тие да се случувале последователно и брзо еден по
друг и поради тоа се добива впечаток дека Самуил починал во Прилеп. Меѓутоа се
заборава дека помеѓу двете случувања: бегството на Самуил во Прилеп и неговата
смрт поминале повеќе од два месеци. Затоа дел од историчарите се сомневаат дека
тој останал во Прилеп и дека всушност тој починал во Преспа како што наведува
Михаил Аталијат .

Самуил како законски наследник го поставил својот син Гаврил Радомир, дотогашен
свој совладар, како и најмладиот свој незаконски син со непознато име
Самоиловото Царство останало независно уште 4 години по смртта на својот водач.

Во 1969 година грчкиот археолог професор Николаос Муцопулос правел ископувања во
базиликата Свети Ахил на истоимениот остров во Мала Преспа и на десниот нејзин
наос отворил четири богати гроба, кои биле ограбени уште во средниот век. И
покрај отсуството на натписи Муцопулос претпоставува дека тоа се гробовите на
Самуил, неговиот син Гаврил Радомир, Јован Владислав и зет му Јован Владимир.
Антрополошките истражување на коските за кои се смета дека се на Самоил,
покажуваат дека мажот бил висок околу 1,60 метри и починал на околу 70 години.

Според Стјепан Антолјак и Бранко Панов „во Самуиловата држава први и најбројни
биле Македонците (македонски Словени), Словените во Грција (и на Пелопонез),
потоа Бугарите, а по нив Србите, Хрватите, Ромеите, па Арбанасите (Албанци) и
Власите, а потоа Романите, Турците Вардариоти и Ерменците.“ Според други автори,
во Самоиловата држава живеле Бугари, Власи, Албанци, Ерменци и Грци. Стјепан
Антолјак и Бранко Панов тврдат дека нема ниту еден изворен податок дека
Македонците самите себеси се нарекувале Бугари или Македонци, и дека „речиси
сите византиски писатели целата територија на Самуиловото (како и на
Симеоновото) Царство ја нарекуваат „Бугарија“, во чиј склоп била и Македонија, а
нејзините жители „Бугари.“ “. На чело на ваквиот конгломерат на народи, стоел
царот и автократ Самуил, „раб божји“, како што се нарекувал самиот себеси.
Службен јазик бил словенскиот, за што сведочат спомениците што самиот Самуил ги
подигнал.

Јадрото на неговата држава било сосема поинакво. Тој востановил и врховна
црковна институција на својата млада империја, во сосема друг центар, со седиште
прво во Преспа, а потоа во Охрид. Но папската курија не се согласила Самуиловата
држава да добие патријарх, туку архиепископ, а бидејќи Охридската архиепископија
се косела со интересите на Византија, Василиј II не сакал да ја потврди. Во
одделни истакнати манастири постоеле и препишувачки училишта, каде
писарите-монаси препишувале на стариот словенски црковен јазик.

Околу прашањето за потеклото и карактерот на Самуиловото Царство во историската
наука постоелe и сѐ уште постојат на голем број на дискусии и несогласувања.
Преовладувале неколку теории. Eдната теза коja е застапувана од страна на
бугарските научници е прифатена во голема мера и од светската историографија.
Според оваа теорија во 972 година по падот на Бугарското Царство по локален
револт тоа се создало наново, во денешна Македонија и според оваа хипотеза,
западниот дел успеал да опстои и тој станал јадрото на новото Бугарското
Царство.

Тезата дека Самуил е владетел на Првото Бугарско Царство е отфрлена од дел од
научниците, кои што сметат дека Византија го уништува Првото Бугарско Царство во
971 година , а тезата дека Роман бил крунисан за бугaрски цар е отфрлена бидејќи
бил скопен и според средновековната традиција не можел да носи царско звање..

Една од постарите хипотези е Дриновљевата теорија за Западнобугарско Царство на
Шишманови од 963 година но оваа теорија одамна е отфрлена како неточна. Откако
оваа теорија била отфрлена во историската наука се спротивставиле две гледишта
за Самуиловото Царство.

Другата гледна точка која се спротивставила на бугарските научници, а најјасно и
најдетално била изложена од страна на Д. Анастасијевиќ, Хипотеза за Западното
Бугарско Царство претставена во Гласник на скопското научно друштво 3 (1928)
(L'hipotèse de la Bulgarie Occidentale Recueil Uspenskij I, 1930, 20 sg.).
Според ова гледиште никогаш во историјата не постоела поделба на Западно и
Источнобугарско Царство, а Јован Цимискиј го освоил целото Бугарско Царство и
дури потоа во 976 година со востанието на Комитопулите против византиската власт
и било создадено ново царство во Македонија. За карактерот на Самуиловото
Царство, Острогорски истакнува:

Дел од современите историчари, Самоиловото Царство го именуваат како бугарско
царство. Истиот став го прифатиле и дел од модерните српски историчари од САНУ.
. Меѓутоа, западната историографија не е доволно запознаена со средновековната
балканска историја , поголемиот дел од нивните трудовите се однесуваат на
Византиско Царство и треба да се има предвид дека се користени исклучиво
византиски извори во кои населението со словенски корени на Балканот се именува
како Бугари.

Во руската историографија, доминира тезата дека Самуил и неговото царство се
бугарски, меѓутоа основите на овие тврдења се од субјективна причина. Имено,
првата источнословенска или древноисточнословенска држава - Киевска Русија (која
настанала на териториите на Украина, а опфаќала и територии од денешна Русија)
ја оценуваат како почеток на руската државност и дел од историјата на рускиот
народ, а самата држава се именува како древноруска, а не како древнословенска.
Овие ставови на руските историчари се во спротивност со ставовите на украинските
историчари кои истакнуваат дека: „Киевска Русија е прва форма на украинската
државност.“ . Оттука ставовите на руските историчари се јасни, ако се признае
посебноста на Самуил и неговото царство, руската историографија ќе треба да ги
ревидира сопствените ставови.

Српската историографија редовно, Самоиловото Царство го именува како Царство на
Македонските Словени и го проучува заедно со останатите средновековни земји:
Рашкa, Зетa, Травунијa, Захумљe, Паганиja, Боснa, Дубровник и Српското
деспотство во денешна Војводина. Во постарата српска литература има тенденција
да се имплицира суштински српски карактер на Македонците преку изучувањето на
Самоиловата држава . Во поновата српска историографија доминира ставот дека
Самоиловата држава настанала како резултат од востанието кренато од
Комитопулите, синовите на кнезот Никола, кое било прво, во низата од три
словенски востанија против Византија во X и XI век .

Александр Петрович Каждан истакнува дека суштината на спорот околу прашањето
дали Самуил создал Македонско, Западнобугарско или Бугарско Царство нема врска
со историјата, бидејќи таквиот спор претставува проектирање на модерните етнички
заедници во минатото.

Бугарските историчари му даваат бугарски карактер на Самуил и на неговото
царство. Некои бугарски историчари истакнуваат дека Самуил е Бугарин по род и
дека по смртта на бугарскиот цар Борис II за цар е прогласен Роман, неговиот
брат, а во период од околу 6 години Самуил бил главен војсководец и дури по
смртта на законскиот владетел се прогласил за бугарски цар , и дека е 23
владетел на Првото Бугарско Царство . Дека Самуил е бугарски цар тие се
повикуваат на голем број средновековни документи во кои Самуил се нарекува
бугарски владетел и бугарски цар .

Дополнително на тоа се истакнува дека како Македонец се нарекува византискиот
цар Василиј II и дека тој потекнувал од византиската тема Македонија, која се
наоѓала во денешната област Тракија и дека по уништувањето на Самуиловата држава
Василиј се нарекол Бугароубиец .

Покрај овие тврдења се истакнува дека бугарскиот патријарх Дамјан бега во Охрид
и дека овој град станува седиште на бугарската патријаршија со што се тврди дека
Охрид е бугарска престолнина, а не македонска . Уредувањето на Самуиловата
држава ги имала истите традиции како и Бугарското Царство и дека денешната
област Македонија по 1018 година е именувана од страна на Василиј II за посебна
административна единица или тема под името Бугарија.

Во бугарската историографија посебно се истакнува битолскиот натпис на Иван
Владислав во кој себеси се именува како бугарски цар од бугарски род, а неговиот
син го носи името Пресијан како името на бугарскиот хан. Во „Речник на
македонската историја“, кој е единствениот референтен документ од овој тип во
официјалната листа на историски речници во Европа, доминираат бугарските погледи



https://mk.wikipedia.org/wiki/%D0%A1%D0%BA%D0%BE%D0%BF%D1%98%D0%B5

Скопје — главен и најголем град во Македонија, кој воедно претставува
административно-политички, стопански, културен и образовно-научен центар. Се
наоѓа во средишниот дел на Балканскиот Полуостров распространет на бреговите на
реката Вардар.

Градот Скопје во текот на своето постоење во зависност од историските прилики
бил именуван со различни имиња. Античкото име е Скупи (латински: Scupi).

Името на градот Скопје има различна транскрипција на различни јазици и култури.
Градот е познат како Shkupi (Шкупи) на албански, Скопље/ Skoplje на
српски/хрватски јазик, Scupi (Скупи) на латински, Скопье на руски, Skopiye
(Скопије) на ромски, Σκόπια (Скопија) на грчки, Skopje на романски јазик, Üsküp
(Ускуп) на турски, итн.

Во византиските документи градот е забележан како Скопија, а Словените го
означувале и како Скопiе, Скопје, Скопље. За време на владеењето на цар Самоил,
Скопје станува дел од Самоиловото Царство. Во подоцнежниот период градот потпаѓа
под власт на Византија, Бугарија и Србија, а на 19 јануари 1392 градот го зазеле
Османлиите и го добил името Ускуп (Üsküp).

Најстарите сведоштва и археолошки пронајдоци тврдат дека Скопје е населен уште
од 4000 г.п.н.е. Скопје за прв пат во документи се споменува од Клавдиј Птоломеј
под древното име Скупи. Името Скупи (колиба, засолниште, стреа) за прв пат се
јавува кај пајонското племе Агријани (Граи), кои живееле на овие простори.

Според историските податоци, во времето на императорот Октавијан Август, од
13-та до 11-та година пред нашата ера, Скупи од логор (каструм) на двете
македонски легии - 5-та македонска и 4-та скитска легија прераснал во град.

Подоцна во 84 или 85 година императорот Домицијан основал колонија Флавија
Скупи, град со римски самоуправни права кој бил најголем на просторот од Солун
на југ до Дунав на север. Во тоа време Скопје доживува голем развој и станува
град со свој бискуп.

За прв пат градот е разурнат во катастрофалниот земјотрес на 28 април 518
година. По земјотресот Скупи веќе не се споменува, а скопската котлина добива
нов град со името „Јустинијана Прима“.

На 16 април 1346 год. во Скопје Стефан Душан бил крунисан за цар во присуство
српскиот патријарх Јоаникиј.

Во 1555 година градот повторно е разурнат од катастрофален земјотрес, но набрзо
е обновен и станува турско воено упориште.

На 25 и 26 октомври 1689 година градот го освоил австрискиот генерал Силвио
Пиколомини кој подоцна го запалил Скопје поради епидемија на чума и за да не им
остави ништо на непријателите. Градот горел цели два дена и бил скоро целосно
уништен.

Во XIX век Скопје станало важен сообраќаен центар каде што почнува да цвета
занаетчиството. Првата електрична светилка во Скопје засветила во 1909 година,
со помош на мала дизел електрична централа, која служела за напојување на
пумпната станица за потребите на градскиот водовод.

На 25 октомври 1912 година, по 520-годишно владеење, Османлиите го напуштиле
Скопје, а веќе наредниот ден во градот влегла Моравската дивизија на српската
војска, со што градот потпаднал под српска власт.

За време на Првата светска војна Скопје се наоѓа под окупација на бугарските и
австроунгарските сили, а по завршување на војната станува дел од Кралството на
Србите, Хрватите и Словенците.

Во Втората светска војна Скопје повторно е окупирано од Бугарија, сојузник на
нацистичка Германија. На 22 април 1941 година бугарската Петта армија го окупира
Скопје и остана во градот сè до 9 септември 1944 година. На 13 ноември 1944
година борците од 42-та и 50-та народноослободителна дивизија на македонската
војска и 16-та македонска бригада го ослободуваат Скопје од германската
фашистичка окупација.

По ослободувањето од фашистичкиот окупатор на 13 ноември 1944 година, градот
брзо се развива и станува индустриски, културен и административен центар на
Социјалистичка Република Македонија која е во составот на Социјалистичка
Федеративна Република Југославија.

Во почетокот на ноември 1962 поради обилни дождови, реката Вардар го поплави
Скопје. Поплавени беа околу 5000 куќи. Поплавата беше предвесник на една
поголема трагедија неколку месеци подоцна.

На 26 јули 1963 година во 5:17 часот Скопје беше разурнато од земјотрес со
јачина од 9 степени по Меркалиевата скала (6,1 според Рихтеровата сеизмичка
скала). Под урнатините животот го загубија 1.070 негови граѓани, беа повредени
над 4.000 граѓани. Повеќе од 90 отсто од зградите во градот беа урнати и над
20.000 граѓани оставени без покрив над главата.

По земјотресот градот почна да се гради по урнек по проектите на Кензо Танге и
Адолф Циборовски. Старата железничка станица, денес е музеј на градот Скопје и
симбол на големиот земјотрес. Часовникот на станицата е засекогаш сопрен на
фаталните 5 часот и 17 минути изутрина.

Првата помош за граѓаните на Скопје дојде од војската и граѓаните на тогашните
југословенски републики, а неколку дена по земјотресот започна да пристигнува и
помош и спасувачки екипи од целиот свет. Точно 87 нации во светот испратија
некаква помош во Скопје и помогнаа тој да се изгради повторно, и поради тоа
градот го носи и епитетот „град на солидарноста“.

На 6 август 2016 година Скопскиот регион го зафати големо невреме, што резултира
со силен ветар и полави. Во невремето животот го загубија 22 лица.

Скопје се наоѓа на 21° 26' географска должина и 42° северна географска ширина.
Надморската височина во центарот на градот изнесува 240 м Се простира на
1.818 км2 во широчина 9 км (Водно-Радишани) и во должина 23 км. (Драчево - Ѓорче
Петров). Градското подрачје зафаќа површина од 225 км2.

Климата во Скопје ја карактеризира средна годишна температура од околу 12,4 °C.
Летата се долги суви и жешки, а зимите ладни со многу магловити денови. Низ
скопската котлина протекуваат реката Вардар со своите притоки: Треска, Пчиња,
Маркова Река, Лепенец и Кадина Река. Скопската котлина ја опкружуваат планините:
Водно, Караџица, Осој, Жеден и Скопска Црна Гора.

Во градот Скопје има 10 општини: Аеродром, Бутел, Гази Баба, Ѓорче Петров,
Карпош, Кисела Вода, Сарај, Центар, Чаир и Шуто Оризари. Според бројот на
жители, најголема општина е Аеродром со 98.382 жители, а најмала е Шуто Оризари
со 20.800 жители. Според површината, најголема општина во градот Скопје е Сарај
со 229 км², а најмала е Чаир со 3,5 км².

Според новата територијална организација (припојување на општините Сарај и
Кондово) градот Скопје има 668.518 жители (66,75% Македонци) меѓутоа околу 15%
од тоа претставува селско население поради големиот број на села во составот на
Општина Сарај.

Од гледна точка на демографските движења на населението Скопје има позитивна
популациона слика. Населението на градот постојано се зголемува пред сè поради
големиот број доселувања (најчесто од градовите и селата од внатрешноста на
Македонија) и поради наталитетот. Мора да се спомене дека како и во целата земја
и во Скопје бројот на раѓањата (наталитетот) драстично опаѓа меѓутоа како
најголем и најразвиен град во државата стапката на раѓање сепак е највисока.
Доселувањата во Скопје се во постојан подем и континуитет од крајот на Втората
светска војна. Луѓето денес во Скопје пред сè се доселуваат поради
стопанско-економски причини или поради продолжување на своето образование.
Светец заштитник на градот Скопје е Пресвета Богородица.

Според пописот на населението од 2002 година, во градот имало 504.926 жители и
спаѓал во групата на големи градови.

Јавниот превоз во Скопје се одвива со такси и автобуси. Постојат приватни и
државни превозници, од кои неспоредливо најголем превозник е ЈСП-Скопје кој го
покрива целиот град и неговата поширока околина. Во тек е подготовката за
изградба на лесна градска железница.



https://mk.wikipedia.org/wiki/%D0%A1%D0%B2%D0%B5%D1%82%D0%B8_%D0%9D%D0%B0%D1%83%D0%BC_%D0%9E%D1%85%D1%80%D0%B8%D0%B4%D1%81%D0%BA%D0%B8_%D0%A7%D1%83%D0%B4%D0%BE%D1%82%D0%B2%D0%BE%D1%80%D0%B5%D1%86

Свети Наум Охридски Чудотворец (са. 830 - 23 декември 910) - средновековен
научник, писател, учител, и еден од основоположниците на словенската и
македонската писменост и просвета.

Св. Наум потекнувал од богати и побожни родители, а поради љубовта кон
христијанството, тој се откажал од наследството и се замонашил. Тој бил
најмладиот ученик на светите Кирил и Методиј. Со нив, тој учествувал во
Моравската мисија, а го ширел христијанството и во Панонија, Девол, Илирик и
други краишта. По завршувањето на Моравската мисија, тој заминал во Првото
бугарско царство, каде го поминал остатокот од својот живот. Првично тој живеел
во престолнината Велики Преслав, каде се приклучил во работата на Преславската
книжевна школа. Подоцна Наум заминал во Охрид, каде му се приклучил на св.
Климент во работата на Охридската книжевна школа.

Св. Наум бил еден од основачите на Преславската книжевна школа, каде работел
како учител од 886 до 893 година. Како еден од најдаровитите ученици на браќата
Кирил и Методиј, во 893 година, кога Климент бил назначен од бугарскиот цар
Борис I за словенски епископ во Дрембица и Велика, на неговото учителско место
во Кутмичевица бил назначен св. Наум Охридски, кој раководел со Охридската школа
во текот на седум години, а во 900 година се повлекол во манастирот посветен на
свети Архангел Михаил. Во манастирот, св. Наум собрал големо монашко братство.

Познато е дека се занимавал со литературна дејност, но неговите текстови сè уште
не се идентификувани. Од двете кратки житија, напишани на црковнословенски
јазик, се гледа дека бил голем учител, просветител, кој се разбира во народната
медицина и толерантно ги водел црковните работи. На св. Наум Охридски му се
припишуваат делата:

Свети Наум Охридски Чудотворецот починал на 23 декември 910 година, во
манастирот „Свети Наум“, на возраст од 80 години и бил погребан лично од св.
Климент во манастирската црква.

Набрзо по смртта, Наум бил канонизиран за светец, поради чудата кои се случувале
на неговиот гроб и во манастирот, а култот за него започнал да се шири во
Македонија, како и во Бугарија, Албанија и Грција.

Во посланието на охридскиот архиепископ Јосиф од 21 мај 1740 година се вели дека
„чудата и благодатите на свети Наум биле побројни од ѕвездите на небото“. Сепак,
првите легенди и преданија за неговите чуда биле објавени во втората половина на
19 век. Во 1925 година, српскиот епископ во Охрид, владиката Николај, издал
книшка со триесет чуда, преданија и кажувања за св. Наум, пишувајќи дека „Св.
Наум е почитуван и живее како опомена и совест во душите на луѓето“. Во една
легенда се вели дека охридскиот цар му го изградил манастирот на св. Наум,
додека во друга легенда, запишана од Бранислав Нушиќ, се вели дека манастирот
бил царски дворец кој св. Наум го добил како подарок за излекувањето на царската
ќерка.



https://mk.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8_%D1%98%D0%B0%D0%B7%D0%B8%D0%BA

Македонски јазик — јужнословенски јазик, дел од групата на словенски јазици од
јазичното семејество на индоевропски јазици. Македонскиот е службен и национален
јазик во Македонија, а воедно е и официјално признат како регионален службен
јазик во Горица и Пустец во Албанија каде што живее бројно македонско население,
но и во Србија како официјален во општините Јабука и Пландиште, Романија и
Косово. Македонски се зборува и во Австралија, Бугарија, Грција, Канада, САД,
Црна Гора, Турција, во некои земји−членки на Европската Унија и останатата
македонска дијаспора. Вкупниот број на македонски говорници е тешко утврдлив
поради несоодветни пописи, но бројката се движи од околу 2,5 до 3 милиони луѓе.

Според почитуваниот лингвистички извор Etnologue, македонски се зборува и во
југозападниот дел на Бугарија и северна Грција, но нема податоци за бројот на
луѓето. Сличен став имаат и BBC, Британика и УНЕСКО.

Македонскиот јазик е мајчиниот јазик на Македонците, официјален јазик во
Република Македонија и малцински, службен јазик во Албанија, Србија и во Косово
(познат како горански дијалект). Јазикот го зборуваат над 3 милиони луѓе во
Македонија, Грција, Бугарија, Албанија и во македонската дијаспора. Јазикот
според лингвистичката категорија спаѓа во групата на јужнословенски јазици на
словенските јазици. Македонскиот е исто така втор јазик за околу 677.733 граѓани
во Македонија, односно припадниците на малцинствата во државата (иако меѓу овие
има голем број луѓе каде јазикот им е мајчин, особено меѓу
Македонците-муслимани).

На територијата што денеска ја зазема, а што во блиско минато била поширока,
македонскиот јазик се формирал од говорите на македонските племиња ја населувале
територијата на етничка Македонија, па се длабоко во териториите на денешните
Грција и Албанија, но со самиот развој на државите тој регион се стеснал и
македонските говори во тие краишта полека почнал да се заменува со други јазици.
Денес во Албанија, македонски јазик се зборува најмногу во Мала Преспа, Голо
Брдо и скоро сите погранични места со Република Македонија. Во Приморска
Македонија, македонскиот јазик се зборува најмногу ви префектурите Воден и Лерин
но и во другите градови и села во Приморска Македонија. Во Бугарија,
македонскиот јазик се зборува во Пиринска Македонија (од помалку од 1% од
населението во современите политичко-општествени околности) а во Србија се
зборува во пограничниот регион со Македонија и во областа Гора во Косово.

Македонските говори околу Солун биле основата за формирање на старословенскиот
јазик и писменост. Тоа што ја карактеризира историјата на македонскиот јазик е
неговата коренита промена што настанала од X век па навака. Слични промени ги
зафатиле и бугарскиот јазик и источните дијалекти на српскиот јазик. Тие темелни
промени довеле до мала споделба на граматички црти помеѓу старословенскиот и
македонскиот јазик, па како резултат на тоа се создала Македонската рецензија на
старословенскиот јазик. Познати центри на Македонската рецензија се Охридската
книжевна школа, Кратовската книжевна школа и Лесновската книжевна школа.

Македонскиот јазик покажал и посебен развиток и во однос на назалните согласки.
Тука се појавила вокализација на еровите и промената на назалните согласки се
хронолошки и по резултат одделни појави. Притоа, единствено во македонскиот
јазик дошло до изедначување на Ѧ со Ѣ, по губењето на назалниот призвук, така
што во текстовите од XII век и XIII век се наоѓале пример како: пѦтель за
пѢтель, сѢмѢ за сѢмѦ и сл. Со други зборови овој развиток одел вака: Ѧ > Ѣ (ä)>
е. Во некои западномакедонски говори, особено во Поградец и Горица во Албанија,
сѐ уште е зачуван изговорот со ä, па така имаме: рʲäка за река.

Во инструкциите за попишувачите во САД се наведува македонскиот јазик во
различен контекст. Така на пример:

Со анализа на овие пописни инструкции може да се заклучи дека до 1910 година
постоело едно гледиште во американското опшество во врска со македонскиот јазик,
а од 1920 година администрацијата го подржува гледиштето дека македонскиот јазик
е засебен јазик кој го говорат некои од емигрантите од Европа. Подоцна во
листата "C2SS Language Codes" на македонскиот јазик му е придружен кодот 2630.

Македонската државност се зацврстува со историските решенија на Првото заседание
на АСНОМ. Меѓу тие решенија од особено значење е Решението за воведување на
македонски литературен јазик како службен во македонската држава.

Исто така, Президиумот на АСНОМ, како највисоко тело на македонската држава, во
ноември 1944 година назначил комисија составена од македонски филолози и од
општествени дејци кои требало да поднесат предлог за азбука и за правопис на
македонскиот јазик. Прашањето за азбуката и правописот се решило во мај 1945
година. Заедно со ова прашање, членовите на комисијата разгледале повеќе прашања
од особено значење за оформувањето на македонскиот литературен јазик.

Кодификацијата на македонскиот литературен јазик ја одразува македонската
јазична практика. Блаже Конески има значаен придонес за кодификацијата на
македонскиот литературен јазик и за стандардизацијата на литературно - јазичната
норма.

Македонскиот јазик има сличности со другите словенски јазици, а најмногу со
бугарскиот и српскиот јазик. Македонскиот и бугарскиот јазик се единствените од
групата на словенски јазици кои со текот на развојот ги изгубиле падежните
форми, а од нив останат е само вокативот (Македонијо; мајко; професоре итн.),
како и во некои зборчиња (него; нему; скришум итн.).

Македонистиката е наука која ги проучува развојот, правописот и другите
карактеристики на македонскиот јазик. Почетоците на македонистиката се поврзани
со политичките состојби на Балканскиот Полуостров во времето на османлиското
владеење. Поради територијалните претензии на новосоздадените словенски држави
Србија и Бугарија кон Македонија, кај нив се јавила потребата за докажување на
културната поврзаност на населението на Македонија со она во нивните држави.
Притоа македонистиката во најголем дел се развива како дел од политичките
спорови околу припадноста на Македонците, а со тоа и припадноста на териториите
коишто тие ги населуваат.

Македонската книжевност или литература е поим кој ги опфаќа пишаните дела на
македонски јазик. Првите книги напишани на македонски јазик или на некој од
неговите дијалекти датираат од времето на Македонската рецензија на
старословенскиот јазик, поточно од периодот на Охридската и Лесновската книжевна
школа, која воглавно била религиска книжевност.

Македонската книжевност е поделена на три големи периоди, кои понатака се делат
на уште неколку. Периодите на македонската литература се:

Македонската дијалектологија е посебна развиена гранка на македонистиката која
се занимава со проучување, истражување, документирање и зачувување на
македонските дијалекти. Како стабилна научна дисциплина во македонистиката,
дијалектологијата се развила после кодификацијата на македонскиот јазик, но
нејзиното присуство се забележува и пред 1940-те години. Дијалектологијата на
македонскиот јазик е постара дисциплина и датира уште од првите научни трудови
кои се занимавале со македонскиот јазик или од втората половина на XIX век. Како
позначајни македонски дијалектолози се забележуваат Ватрослав Јагиќ, Ватрослав
Облак, Виктор Григорович, Мјечислав Малецки, Зузана Тополињска, Божидар Видоески
и други.

Дијалектите на македонскиот јазик се вариации на стандардниот литературен јазик.
Македонскиот јазик брои околу 27 дијалекти поделени во три главни групи.
Главната граница помеѓу двата блока источните и западните дијалекти е планината
Скопска Црна Гора, продолжува со реката Вардар па сè до Егејското Море (или Бело
Море). Главна особина за западните дијалекти е побавниот тоналитет на
дијалектите, користење на тројниот член и акцентот паѓа на третиот слог од
крајот на зборот. Заедничка особина за источните дијалекти е побрзиот тоналитет
на зборување, кратење на зборови и променлива позиција на акцентот. Дијалектите
се зборуваат на цела територија на Република Македонија, Пиринска Македонија,
Егејска Македонија (Беломорска Македонија), Мала Преспа и Голо Брдо и Јужна
Србија. Македонскиот јазик, со сите негови дијалекти има над 3 милиони
говорници.

Залагањето за создавање на македонски литературен јазик датира уште од почетокот
на XIX век, со појавата на Просветителите. Тие се застапувале за употреба на
македонски народен јазик, на кој и ги пишувале своите книги и текстови, а првите
книги се со религиска содржина за да ја приближат верата до народот. Од големо
значење се залагањата на Јоаким Крчовски, Кирил Пејчиновиќ, и Теодосиј
Синаитски, а посебно се истакнуваат Ѓорѓија Пулевски и Крсте Петков Мисирков,
кој во својата книга „За македонцките работи“ одвојува статија во која ги
изјавува своите ставови за начинот на формирање на македонски литературен јазик.
На Првото заседание на АСНОМ, 2 август 1944, е донесен решение за воведување на
македонскиот јазик како службен јазик во македонската држава. Комисијата за
азбука и правопис своите ставови ги формулирала во Резолуција, донесена на 3
мај, а усвоена на 5 мај 1945 година. Заслугата на Блаже Конески за
кодификацијата на македонскиот литературен јазик е во тоа што создал „Граматика
на македонскиот литературен јазик“, „Речник на македонскиот литературен јазик“,
како и „Правопис на македонскиот литературен јазик“, подготвен заедно со Крум
Тошев, кој е озаконет на 7 јуни 1945.

Низ историјата и низ својот развој, македонскиот јазик користел неколку писма за
пишување. Така, македонскиот јазик користел повеќе писма меѓу кои:
старомакедонската азбука, глаголицата, црковнословенската кирилица, илинденската
азбука и преродбеничката азбука. Денес македонскиот јазик користи македонска
азбука, односно кирилична азбука приспособена на македонскиот фонетички и
фонолошки систем. Македонската азбука е базирана на реформите и азбуката на
Крсте Петков Мисирков.

Фонетиката и фонологијата се делови од науката за јазикот кои го проучиваат
гласовното рамниште на јазикот. Тие се сродни науки, тесно поврзани една со
друга и се дополнуваат меѓу себе. Во принцип, фонетиката го проучува создавањето
на гласовите со говорните органи, познато како артикулација, и нивните звучни
својства или гласови, познати како акустика. Од другата страна пак, фонологијата
го проучува гласот како елемент кој има функција во јазикот да прави разлика
меѓу две јазични единици. Со други зборови, фонологијата може да се нарече
функционална фонетика. Двете науки во својот центар на внимание го имаат гласот
и неговото формирање. Во тесна врска со овие две науки се правописот и
правоговорот. Фонетиката и фонологијата ги изучуваат следните дисциплини: гласот
и фонемата, говорните органи, поделбата на гласовите, гласовните промени,
акцентот, акцентот на сложенките, отстапување од акцентското правило, акцентот
на туѓите зборови и акцентските целости.

Во македонскиот јазик самогласките се: а, е, и, о, у, додека согласките се
останатите 26 гласови од македонскиот фонетски систем. Карактеристики на
гласовите во македонскиот јази се едначењето по звучност, обезвучувањето на
крајот од зборот, удвојување на согласки и елизија.

Македонската азбука е официјалната азбука во Република Македонија и единствено
писмо за пишување на јазикот. Азбуката е базирана на кирилицата со мали
прилагодувања согласно на фонетскиот и фонолошкиот систем на јазикот. Азбуката
има 31 буква и е базирана на преродбеничката азбука на Крсте Петков Мисирков.

Македонскиот акцент е динамичен или експираторен и определен. Македонскиот
акцент секогаш паѓа на третиот слог од крајот на зборот за третосложни или
повеќесложни зборови (пр. тáт-ко-то, тáт-ков-ци, тат-кóв-ци-те, ма-кé-до-нец),
на вториот слог на двосложни зборови (пр. дé-те, мáj-кa, тáт-ко) и на
единствениот слог кај едносложните зборови (пр. рóг, с'рп, к'рв). При
зголемување на бројот на слоговите кај еден ист збор, акцентот го менува слогот,
при што пак се води сметка тој да биде на третиот слог од крајот на зборот. Така
имаме: 'учител - уч'ителот - учит'елите и сл. Во македонскиот јазик има
отстапувања од третосложното акцентирање во следниве случаеви:

Морфологијата во македонскиот јазик] и во останатите јазици е дел од
лингвистиката која се занимава со проучување на формите на зборовите, нивното
градење и граматички значења. Самиот збор е од старогрчко потекло и во превод
значи наука за формите. Главната цел на морфологијата е да ја проучува
структурата на зборовите и правилата и принципите според кои самите зборови се
обединуваат во групи. Многу сродна наука на морфологијата е морфосинтаксата на
македонскиот јазик која се занимава со употребата на зборовите во реченица.

Зборот во секој јазик, така и во македонскиот е изграден од неколки различни
елементи. Некои од нив имаат значење односно се лексички, а некои немаат значење
и се граматички или функционални. Како пример за ова може да се разгледа зборот
„млекар“ поделен на неколку начини:

Зборовите во секој јазик претставуваат одделни единки, но според некои
карактеристики тие се поврзани меѓу себе, формирајќу помали или поголеми групи.
Така, тие можат да бидат поврзани според значење, според форма, според службата
во реченицата итн. Така поврзаните зборови создаваат зборовни групи или класи.
Во науката за јазикот има различен број класификации, но најчести се значенската
или семантичка, формалната или морфолошка и функционална или синтаксичка
класификација.

Според морфолошката класифицикација, единаесетте зборовни групи се класифицираат
во две групи и тоа на менливи и неменливи зборовни групи. Менливите зборовни
групи ја менуваат својата форма заради морфолошките потреби, а неменливите не.
Менливите зборови ги опфаќаат: именки, придавки, броеви, заменки и глаголи,
додека неменливите ги опфаќаат прилозите, предлозите, сврзиниците, честичките,
извиците и модалните зборови.

Според синтаксичката класификација зборовите се делат на полнозначни или
отворени зборовни групи и службени или лексички и службени или функционални
зборови. Во полнозначните се вметнуваат именките, придавките, броевите,
заменките, глаголите, прилозите и модалните зборови, додека во службените се
вметнуваат предлозите, сврзниците, честичките и извиците. Во вистинска
самостојност се изделуваат именките, глаголите и дел од заменките (именските), а
другите самостојни зборови имаат ограничена синтаксичка независност.

Основна единица на синтаксата е реченицата. Врз реченицата е осврнато вниманието
на синтаксата. Понатака реченицата може да е подели на две големи групи, односно
проста и сложена реченица. Простите и сложените реченици во македонскиот јазик
се составени од именски групи или наречени синтагми, но и од останати елементи
како глаголи или прилози. Сите овие наведени елементи функционираат во
најсложената јазична форма наречена врзан текст.

Зборовните групи кои во јазикот се користат како една целина се нарекуваат
фразеологизми, кои имаат посебни лингвистички карактеристики и вредности. Во
реченицата зборовите можат да се поврзуваат, да се здружуваат во целости од
различен вид. Така на пример, зборот орев може да оди со повеќе придавки како на
пример „голем орев“ или „мал орев“, со глаголи како на пример „јаде орев, купува
ореви“ и слично. Ова доведува до општите принципи на фразеологијата каде
зборовите во реченицата можат слободно да се здружуваат односно да се наоѓаат во
слободна врска. При ваква врска секој од зборовите си го задржува своето посебно
значење, така што значењето на составот е еднакво на збирот на значењата на
зборовите што влегуваат во тој состав.

Во македонскиот јазик зборовните состави можат да се наоѓаат и во неслободна
врска, односно постојана врска. Така на пример, зборот орев во реченицата „Ова е
тврд орев, не се крши со заби“ и зборот орев во реченицата „Ќе бидеме тврд орев
за нашиот утрешен противник“ нема исто значење. Во составите на овој вид
ослабнува одделното значење на зборовите и се формира едно ново значење кое не е
збир на значењата на составните елементи.

Ономастика по дефиниција е наука која ги проучува сопствените имиња. Самиот збор
ономастика потекнува од грчкиот глагол „onomadzo“ што во превод значи
„именувам“. Ономастиката е релативно нова лингвистичка дисциплина. Во Македонија
и македонистиката почнала да се развива и да бележи конкретни резултати во XIX
век. Самата научна дисциплина долго време се сметала за дел од останати науки
како на пример географија, историја, етнографија и слично.



https://mk.wikipedia.org/wiki/ISBN

Меѓународен стандарден книжен број или на англиски International Standard Book
Number (најчесто нарекуван според кратенката - ISBN) е единствен број на книга
со кој се идентификува изданието, издавачот, како и земјата каде е печатена
книгата. Кодот со 9 бројки го измислил Гордон Фостер, денес професор во пензија
од Тринити Колеџот во Даблин, за книжарниците и колекционерите во 1966 година.
Кодот со 10 бројки бил изработен од Меѓународната организација за
стандардизација, а во 1970 година е објавен како меѓународен стандард ISO 2108.
Од 1 јануари 2007 година, ИСБН бројот содржи 13 бројки, формат кој се користи и
во Македонија.



https://mk.wikipedia.org/wiki/RSS

RSS (кратенка од англ. Really Simple Syndication = „навистина проста
синдикација“) e канал на мрежно емитување. форматите кои се користат за
објавување на најнови информации – како што се блог-објави, наслови на вести,
аудио и видео во стандардизиран формат.[1] Еден RSS документ (кој се нарекува
„канал“ (англ. feed) вклучува цел или краток преглед на текст, плус метаподатоци
како што се датуми на објавување и автори, категории и сл. Каналите на
издавачите им дозволуваат автоматски да ја организираат содржината. На
читателите им овзможуваатпретплата на новости од нивните омилени веб страни и
агрегирација на feed-ови од повеќе страни на едно место. RSS feed-овите можат да
бидат прочитани со помош на програмска опрема наречена „RSS-читач”, или
„агрегатор“, којшто може да е вдомен на интернет, рабнотната површина, мобилен
уред или било каква сметачка направа поврзана со интернет. Стандардизиран XML
file формат дозволу информацијата да биде објавена еднаш и видлива со многу
ралични програми. Корисникот се претплатува на одреден канал со внесување на
URL-адресата на самиот канал, (иако технички, овие два поима и не се баш
синонимни) во читачот или кликање на RSS иконата во пребарувачот којшто го
иницирана процесот на претплаќање. RSS читачот редовно ги проверува
претплатените feed-ови на корисникот во случај на новости, ги доњнлоад-ира
истите доколку ги најде истите и обезбедува еден корисничи посредник за
контролирање и читање на каналите.

RSS форматите се утврдуваат користејќи XML, општонаменско задавање
(спецификација) за создавање на формати за податоци. Иако RSS форматите
еволуираа од март 1999 [2] RSS-иконата ("") прв пат ја доби својата широка
употреба меѓу 2005 и 2006 година. [3]

Во мрежните (интернет) читачи на RSS-канали спаѓаат Google Reader [4], Bloglines
[5] и други.

Бидејќи RSS-податотеките во суштина се прост текст во XML формат, самата
RSS-податотека е релативно лесно читлива како за автоматизираните постапки, така
и за луѓето. Еве еден пример за податотека со нејзините елементи. Ова може да се
постави во секој соодветен протокол на комуникација за пристап на податотеки,
како HTTP или FTP, а програмот ги чита информациите и на крајниот корисник му ги
претставува во уреден приказ.



https://mk.wikipedia.org/wiki/%D0%9E%D0%BF%D1%88%D1%82%D0%B8%D0%BD%D0%B0_%D0%A8%D1%83%D1%82%D0%BE_%D0%9E%D1%80%D0%B8%D0%B7%D0%B0%D1%80%D0%B8

Општина Шуто Оризари — општина во состав на Град Скопје и единствена ромска
општина во светот во која Ромите си имаат свој градоначалник и можат да ги
остваруваат своите национални права. Општината се наоѓа во северниот дел на
територијата на градот Скопје. Градоначалник на општината е Елвис Бајрам.

Шуто Оризари почна да се развива по катастрофалниот земјотрес од 1963 година. По
обновата на Скопје и неговата околина на местото на денешниот населбата
започнува да се населува претежно ромската популација . Денеска Шуто Оризари е
едно од периферијата на денешно Скопје.Со Постепено Обликување на
населбата,Општината Шуто Оризари почнува да добива изглед на урбанизирано
приградско соседството .Со тек на време Шуто Оризари се здобива со свои
административни и културни институции. Во 1996 година Шуто Оризари заедно со
двете села околу него - Горно и Долно Оризари, формираат самостојна
административна единица — општината Шуто Оризари.

Во Општина Шуто Оризари има 2 основни училишта. Едното од нив се вика „Браќа
Рамиз и Хамид“ каде учениците освен што учат на македонски јазик, имаат предмет
ромски јазик. Другото училиште е „26 Јули“ каде се учи на албански јазик. Во
општината има и амбуланта каде се лекуваат скоро сите жители од Шуто Оризари но
и од околните села Бразда, Кучевиште, Побожје итн. Има и народна кујна каде
посиромашните жители на општината се зачленети и земаат храна од понеделник до
петок.



https://mk.wikipedia.org/wiki/%D0%9E%D0%B1%D0%B5%D0%B4%D0%B8%D0%BD%D0%B5%D1%82%D0%BE_%D0%9A%D1%80%D0%B0%D0%BB%D1%81%D1%82%D0%B2%D0%BE

Оваа статија се однесува на политичката заедница Велика Британија, за островот
видете Велика Британија (остров)

Обединето Кралство на Велика Британија и Северна Ирска (англиски: United Kingdom
of Great Britain and Northern Ireland) — островска држава во северозападна
Европа. Главен град е Лондон. Обединетото Кралство, составено од Велика
Британија (Англија, Велс и Шкотска) и Северна Ирска, е уставна монархија чиј
владетел е воедно владетел на државата и шеф на владата. Власта е поделена меѓу
Парламентот кој ја има законодавната власт, Кабинетот на Министрите (составен од
20 министри и премиерот) кој ја има извршната власт и судското тело.

Името на Обединетото Кралство официјално е Обединето Кралство на Велика
Британија и Северна Ирска и самото име е описливо. Така тоа означува дека
државата е составена од обединети кралства кои се наоѓаат на Велика Британија
(види име на Велика Британија) и од Северна Ирска, која се наоѓа на островот
Ирска. Претходни имиња на државата биле: Обединето Кралство на Велика Британија,
Обединето Кралство на Велика Британија и Ирска. Во македонскиот, често целосното
име се крати со Велика Британија (и со тоа се прави мешање на поимите меѓу оваа
држава и островите Велика Британија) или со Обединетото Кралство.

Обединетото Кралство на Велика Британија е формирано на 1 мај 1707 година, како
резултат на политичкиот сојуз на Кралството Англија (во кое е вклучен Велс) и
Кралството Шкотска. Договорот за обединување е склучен со Акт за Обединување
втемелен една година пред неговото потпишување, а потоа ратификуван од
парламентите на Шкотска и Англија. Во Шкотска на 18 септември 2014 година ќе се
одржи референдум за независност на Шкотска, на кој ќе се одлучува дали Шкотска
треба да стане независна држава и со тоа да излезе од Обединетото Кралство.

Велика Британија лежи помеѓу Ирска и континентална Европа. Велика Британија е
остров што лежи на растојание од северозападниот брег на Европа, чинејќи го
главниот дел од територијата на Обединетото Кралство (United Kingdom). Трите
земји што го покриваат островот се Англија, Шкотска и Велс. Покрај нив во
рамките на кралството се наоѓа уште и Северна Ирска. Островот Велика Британија е
најголемиот од британските острови. Друг голем остров во архипелагот е Ирска.
Велика Британија е најголемиот остров во Европа и осмиот најголем остров во
светот. Тој е исто така трет најнаселен остров во светот по Јава и Хоншу. Главен
град е Лондон. Тој е културен, политички и административен центар. Други
поголеми градови се Ливерпул, Манчестер, Бирмингем, Лидс, Бристол, Единбург,
Глазгов, Кардиф и други. Велика Британија е остров кој се наоѓа на
северозападниот дел на Европа, помеѓу северниот дел на Атлантски Океан и Северно
Море. Северозападно од Франција. Се состои од четири земји - Англија, Шкотска,
Велс и Северна Ирска. Таа зазема голем дел од британските острови. Северна Ирска
не лежи на островот Велика Британија туку на островот Република Ирска. Англија,
Шкотска и Велс формираат повеќе од два главни острови. Оркниските и Шетландските
Острови лежат северно од Шкотска, a Хебридите западно. Островот Енглези е
северозападно од Велс. Велика Британија се протега во должина од околу десет
степени латитуда според нејзината подолга, север-југ оска. Географски островот е
обележан со ниски земјишта на исток и југ, додека пак ридовите и планините
доминираат во западните и северните региони. Пред крајот на последнота ледена
доба, Велика Британија била полуостров на Европа; нивоата на морињата кои се
издигнувале како резултат на топењето на глечерите по ледената доба го
предизвикале формирањето на Англискиот Канал, водена површина која сега го дели
островот од европското копно. Релјефот во Шкотска и Велс е претежно планински, а
во Англија - низински. Сите планини во Велика Британија се стари грамадни
планини. Најпознати се: Камбриските планини кои се наоѓаат на полуостровот Велс,
и Пенинските планини во средишниот дел на Англија. Други познати планини се:
Каледонските, Чивиотските и Грампиенските планини. Највисокиот врв во Велика
Британија е Бен Невис (1343m). Најголеми низини во Велика Британија се Шкотската
и Лондонската низина. На Велика Британија и припаѓаат околу 5000 острови.
Островот Велика Британија порано бил поврзан со Европа, но со текот на времето
тој се одделил од неа.

Климата на Велика Британија е поумерена отколку таа во другите региони на
северната хемисфера на истата латитуда, поради западните ветрови и топлите води
на Голфската струја кои поминуват покрај британските острови и делумно влијаат
на климата. Ладна, но не студена температура, облаци почести отколку сонце и
големо количество на дожд се начинот на живот на островот. Таа има атлантска
клима. Зимите се магливи, а летата се свежи и врнежливи. Западните ветрови од
океаните носат големи количества влага. Затоа, дождовите се редовни и чести во
текот на годината. Северна Ирска има приморска клима, Англија има умерена клима
– благи зими и ладни лета. Во Шкотска според ладната клима, југозападните
ветрови кои настануваат при делување на голфската струја, ја прават климата
потопла отколку што треба да биде. Климата во Велс е под влиjание на планините и
на блиското море, затоа зимите се благи, а летата свежи. Регионите со високи
планини имаат ладни зими со многу снег. Најмалку врнежи на островот има во
Cевероиcточна Англија.

Најпознати реки во Велика Британија се Темза, Клајд, Гамбер и Цеверн. За време
на прилив нивото на реките се издига. Пример со реката Темза. За време на
приливот Лондон е пристанишен град.

Освен копнената граница со Република Ирска, Велика Британија е опкружена со
вода. Јужно од Англија измеѓу Велика Британија и Франција се наоѓа Англискиот
канал или Ла Манш под кој се наоѓа тунел кој ги спојува Велика Британија и
Франција. На исток е Северно Море, западно од Велс се наоѓа Ирско Море, додека
Шкотска и северозападната област на Северна Ирска излегуваат на Атлантски Океан.

Населението во Велика Британија изнесува околу 60 милиони жители. Населението го
сочинуваат Англичани, Велшани, Шкотланѓани и Ирци. Густината на населението во
Велика Британија изнесува околу 249,8 жители на km². Главен град на Велика
Британија и на Англија е Лондон. Тој е културен, политички центар. Други поглеми
градови се Ливерпул, Манчестер, Лидс и други.

Индустријата е многу развиена во Велика Британија. Таа е високоразвиена
индустриска земја. Велика Британија увeзува нафта, жито и јужно овошје, а
извeзува машини. Во Велика Британија се развиени сите индустриски гранки.
Текстилната индустрија е најстара индустриска гранка во Велика Британија. Во неа
се развиени хемиската, прехранбената и бродоградбената индустрија. Таа, исто
така, е и високоразвиена земјоделска земја. Од житните култури најмногу се
одгледува пченица, а од фуражните култури луцерка, граор и други.

Економијата на Обединетото Кралство е составена од економиите на Англија,
Шкотска, Велс и Северна Ирска. Според светскиот пазар, Велика Британија денес е
шестата по големина економија во светот и трета по големина во Европа, зад
Германија и Франција.

Индустриската револуција настана во Велика Британија, започнувајќи со
производтво на тешка индустрија како бродоградба, копање на јаглен, производство
на челик, и текстил. Империјата создала прекуокеански пазар каде ги пласирала
британските производи, со тоа овозможувајќи и на Велика Британија да доминира во
меѓународната трговија во 19 век.

Во последниот попис 2001 год. во Обединетото Кралство живеат 58,789,194 луѓе, до
моментов се смета дека бројот на население е пораснат за уште околу 3
милиони.[2] Најголемата концетрација на населението е во Англија, особено Лондон
и Североизточна Англија, потоа следат Шкотска, Велс и најмалубројно е
населениото во Северна Ирска 1,7 милиони жители. Најголема густина на
населението е во Лондон, каде што живеат 4,700/km2[3], соодветно Англија е
најгусто населената од останатите три земји кои го сочинуваат Обединетото
Кралство.

Културата на Обединетото Кралство е насликана преку четирите земји кои го
обединуваат кралството во политичка унија. Секоја земја допринесува со
сопствените традиција, обичаи и симболика. Благодарение на Британската Империја,
британското влијание може да се набљудува во јазикот, културата и правниот
систем на многу од нејзините поранешни колонии, како што се Канада, Австралија,
Индија и САД.

Обединетото Кралство има светско влијание во развојот на кинематографија. Се
тврди дека Ealing Studios се најстарите студиа во светот. И покрај историјата на
важните и успешни проекции, индустријата се карактеризира со постојана дебата за
својот идентитет и влијанијата на американското и европското кино. Особено
помеѓу британското и американското кино често има длабока соработка како на
пример, многу британски актери играат во холивудските филмови.

Велика Британија објавува 206.000 книги секоја година и со тоа претставува
најголем издавач на книги во светот. Англискиот писател и поет Вилијам Шекспир
се смета за најголемиот драматург на сите времиња. Меѓу најраните англиски
писатели се Џефри Чосер (14-ти век), Томас Малори (15-ти век), Сер Томас Мор
(16-ти век) и Џон Милтон (17-ти век). Самуел Ричардсон се смета за писателот кој
го измислил современиот роман.

Дваесеттиот век раѓа писатели на научната фантастика Х. Џ. Велс, писател на
класиците на детската литература Рудјард Киплинг, A.A. Милне, контроверзниот Д.
Х. Лоренс, модернистката Вирџинија Вулф, сатиричниот Ивлин Во, популарниот
романсиер Греам Грин, криминалистичката романсиерка Агата Кристи, и поетите Тед
Хјуз и Џон Бетчемен.

Британската литература има и богат придонес од шкотските писатели Артур Конан
Дојл, романтичните дела на Сер Волтер Скот, писателот на детска литература М.
Бери и епските авантурни дела на Роберт Луис Стивенсон. А повеќе мрачни сцени
може да се најде во приказните Иан Ренкин и на психолошкиот хорор-комедија на
Јан Бенкс. Шкотската престолнина, Единбург е првиот прогласен град на
книжевноста на УНЕСКО.

Најстарата позната песна од областа сега позната како Шкотска, Y Gododdin, беше
составена на кумбрик или старовелшки јазик на крајот од шестиот век каде е прв
документ каде се спомнува кралот Артур. Најголемиот велшки поет на сите времиња
се смета дека е Дафуд ап Гвилим. Поради доминантниот велшки јазик во Велс, се до
крајот на деветнаесеттиот век, поголемиот дел од велшката литература е на
велшки. Автори од други националности, особено од Ирска, или од Комонвелтот,
живееле и твореле во Велика Британија. Такви познати автори се: Џонатан Свифт,
Оскар Вајлд, Брам Стокер, Џорџ Бернард Шо, Џозеф Конрад, Т. С. Елиот и Езра
Паунд.



https://mk.wikipedia.org/wiki/%D0%92%D0%B5%D0%BB%D1%81

Велс се наоѓа во западниот дел на Велика Британија каде што се граничи само со
Англија. Исто така е и член на Обединетото Кралство на Велика Британија и
Северна Ирска.

Населението на Велс изнесува 2.921.100 жители што е само 5% од вкупниот број на
населението на Обединетото кралство на Велика Британија и Северна Ирска.
Главниот град е Кардиф со население од 302.000. Површината на Велс (20.779km²) е
помала од површината на Република Македонија.

Жителите на Велс се чувствуваат како посебен народ од Англичаните но вечната
асимилација од страна на Англија створила ситуација каде што само 20% од
велшкиот народ го зборува оригиналниот велшки односно келтски јазик.

60% од жителите во Велс се викаат велшани. Службени јазици во Велс се англиски и
велшки. Англиски зборуваат сите жители на велс и тој е таканаречен главен јазик,
само 20% од жителите знаат велшки.



https://mk.wikipedia.org/wiki/%D0%93%D1%80%D0%B0%D0%B4%D0%BE%D0%B2%D0%B8_%D0%B2%D0%BE_%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%98%D0%B0

Република Македонија има преку 60% градско население, според што се наоѓа во
средината меѓу државите во Европа. Меѓутоа, неповолна околност е
концентрираноста на населението во неколку поголеми градови, при што во
градското подрачје на Скопје живee околу 30% од населението во земјата.

Во Република Македонија официјално има 35 градови. Ова е список на градови во
Македонија, кои се подредени по азбучен ред, а додадени се и информации за
бројот на населението според пописот во 2002 година и површината којашто ја
зафаќа градот. Бројот на населението е според пописот во 2002.

12 градови во Македонија имаат под 10.000 жители: Демир Хисар (2.593), Пехчево
(3.237), Демир Капија (3.275), Македонски Брод (3.740), Валандово (4.402),
Македонска Каменица (5.147), Крушево (5.330), Богданци (6.011), Кратово (6.924),
Берово (7.002), Пробиштип (8.714) и Ресен (8.748). Овие градови често се
именуваат како гратчиња.

Во Македонија има само 5 градови со над 50.000 жители: Скопје (467.267), Битола
(74.550), Куманово (70.842), Прилеп (66.246) и Тетово (52.915). Овие градови се
именуваат како најголеми градови во државата.

17 градови во Македонија имаат население од 10.000 до 50.000 жители:, Велес
(43.716), Штип (43.652), Охрид (42.033), Гостивар (35.847), Струмица (35.311),
Кавадарци (29.188), Кочани (28.330), Кичево (27.067), Струга (16.559), Радовиш
(16.223), Гевгелија (15.685), Дебар (14.561), Крива Паланка (14.558), Свети
Николе (13.746), Неготино (13.284), Делчево (11.500) и Виница (10.863). Сите
овие градови се класифицираат како градови од средна големина.



https://mk.wikipedia.org/wiki/%D0%93%D0%BE%D1%86%D0%B5_%D0%94%D0%B5%D0%BB%D1%87%D0%B5%D0%B2

Ѓорѓи Николов Делчев, попознат како Гоце Делчев (Кукуш, 4 февруари 1872 -
Баница, 4 мај 1903) — македонски национален херој, учесник во македонското
револуционерно движење, деец на Македонската револуционерна организација,
апостол и срцето на револуционерна Македонија, идеолог, организатор и водач на
македонското револуционерно националноослободително движење кон крајот на XIX и
почетокот на XX век. Во Бугарија исто така му оддаваат почит на Делчев како
национален херој.

Се школувал во Кукуш, каде што завршил прогимназиско образование (1879– 1887),
во Солун, во Солунската машка гимназија „Св. Кирил и Методиј“ каде што раководел
таен ученички револуционерен кружок, и во Софија во Военото училиште
(1891–1894). Се вратил во Македонија (1894) и во Штип бил учител во Ново Село.

Тука се сретнал со Даме Груев и се вклучил во раководењето на Mакедонска
револуционерна организација. Тој ја проширил мрежата на Организацијата (пролетта
1895 г.) и преку Виница организирал тајни канали. Во Солун учествувал на
советувањето со водечките личности на Организацијата: Даме Груев, Пере Тошев и
др. за заземање став кон Македонскиот комитет основан во Софија. Во септември
бил назначен за директор на училиштето во Штип. Пред крајот на декември 1895 г.
Делчев ополномоштен од ЦК на МРО, отпатувал во Софија на разговори со
Македонскиот комитет и неговиот придонес кон македонското дело, меѓутоа
разговорите биле неуспешни. Организирал пунктови на МРО во Ќустендил и во
Дупница (во почетокот на 1896), а во февруари во Штип организирал протестна
демонстрација против власта.

Учествувал на Солунскиот конгрес на кој била усвоена нова идеологија и
стратегија во дејствувањето. Со Ѓорче Петров ги изработиле новиот Устав и
Правилник на Организацијата.

Во текот на Доневата афера поради недостаток на докази бил ослободен, меѓутоа во
мај повторно бил уапсен и спроведен во Скопје каде што бил затворен во
Куршумли-ан, но повторно бил ослободен. Сепак аферата го свртела вниманието на
турските власти кон Делчев. Во септември бил назначен за главен учител
(директор) во Банско од каде што ја продолжил дејноста за ширење на мрежата на
Револуционерната организација. Се откажал од учителската должност и целосно се
посветил на македонското ослободително дело. Ја презел должноста на задграничен
претставник на МРО во Софија. Со писмо до католичкиот надбискуп во Пловдив,
Менини на Ватикан му ја претставил целта на македонската борба: да се исправи
неправедното решение на Берлинскиот договор за Македонија и за добивање полна
политичка автономија.

По Солунската афера, Делчев и Ѓорче Петров, како задгранични претставници, ги
презеле надлежностите на Централниот комитет. По добиеното известување за
апсењето на членовите на ЦК во Солун, со Ѓорче Петров во средината на март
издале инструктивно писмо до окружните, до околиските и до селските комитети,
како и до војводите на четите, за продолжување на дејствувањето според
постојната програма.

Делчев бил посветен на функционирањето на тајните канали, курирската служба,
тајната пошта, обезбедувањето материјални средства и снабдувањето на
Организацијата со оружје, со муниција, со револуционерна литература и со
весници. Организирал производство на бомби и експлозиви во с. Саблер
(Ќустендилско), Бургас, Пловдив, а потоа и на Св. Гора (меѓу Зографскиот
манастир и Хиландар). Тој е основач на Четничкиот институт и творец и воспитувач
на првите организациско-агитациони чети и војводи. Заедно со Ѓорче Петров
изработиле Правилник за четите. Со формирањето на селската милиција била
доградена четничката организација, која непосредно ја раководел Делчев, со
статус на главен ревизор. Револуционерната организација ја презела на дело
судската и извршната власт. Дејствувала тајна македонска држава во Османлиската
Империја.

За зацврстување на редовите во Организацијата Делчев извршил неколку
инструктивни обиколки. Во зимата на 1900 година тој ги обиколил комитетите во
Одринско, со цел подобра координација меѓу македонските и тракиските
револуционери. Од август 1901 до март 1902 година Делчев ги обиколил и
комитетите во централниот и во западниот дел од Македонија. Тој исто така го
предводел конгресот на Одринскиот револуционерен округ одржан во Пловдив, во
април 1902 година, а потоа Делчев презел обиколка и во централните Родопи. На
крајот од септември жестоко го осудил Горноџумајското востание. Делчев го
отфрлил решението на Солунскиот конгрес од 1903 година за кревање востание и со
чета заминал во внатрешноста на Македонија со раководните кадри да издејствува
повлекување на решението за масовно востание. Во април, во Солун се сретнал со
Даме Груев, кој штотуку се вратил од заточение, двајцата се договориле
востанието да се води со засилени четнички дејствија и терористички акции.

Од Солун се упатил за Серско на закажаниот конгрес на Серскиот револуционерен
округ. Пристигнал во селото Баница, Серско на 3 мај. Војската го опколила селото
и во борбата утрото загинал Делчев, бескомпромисниот борец за самостојна
македонска држава.

Кукуш се наоѓа 35 километри северно од Солун. Тој е расположен на една ридеста
месност, која на североисток се слева со Круша Планина (Карадаг) и е сред една
од најбогатите рамнини во Македонија. Го опфаќа пространството во југозападниот
правец на Долновардарската низина, во подножјето на не толку високиот рид Свети
Ѓорѓија, заштитник на Кукуш. Во последната деценија на XIX век, градот имал
12.000 жители, односно 2.000 македонски куќи и 200 турски .

Градот бил основан како вакафско село, меѓутоа постепено ја менувал својата
народносна структура и станал типична македонска средина, во која се создале
услови за развој на македонската просвета и култура. Градот одиграл голема улога
во текот на македонското преродбеничко движење во средината на XIXвек. Во Кукуш
излезот за македонската национална самобитност бил побаран преку Унија со
римокатоличката црква . Во него работеле истакнати македонски преродбеници:
Димитрија Миладинов, Рајко Жинзифов, Партенија Зографски и Кузман Шапкарев.
Поради својата пробуденост Кукуш бил наречен Политичко гнездо , а градот бил
овековечен во незаборавната Т'га за југ од Константин Миладинов .
Културно-политичката атмосфера која била создадена во родното место на Гоце
Делчев, благотворно повлијаела врз изградувањето на идниот организатор на
македонското национално-ослободително движење .

Никола Делчев, таткото на Гоце, потекнувал од еснафско семејство, а и самиот тој
бил еснаф. Неговиот неподвижен имот се состоел од куќа, дуќан, околу шест декари
лозја, од кои сам правел вино и ракија, околу осум декари ниви близу до Кукуш.
Никола држел крчма на житниот пазар во Кукуш, а на пазарниот ден (четврток)
станувал и гостилничар. Никола Делчев водел трговија со жито и имал мандра од
неколку стотини овци (околу 600-700).

Гоце Имов, пријател на Гоце Делчев, во своите Спомени , истакнал дека неговиот
татко и таткото на Гоце се занимавале со трговија на овци, кои ги купувале
напролет и ги продавале есента кај трговци дојдени од Цариград или Анадолија.
Кога немало трговци на жива стока, неа ја колеле и ја солеле за пастрма, а потоа
ја испраќале за Драма, Кавала, Серез и Солун. Во културно-општествениот живот на
Кукуш, Никола активно учествувал. Никола бил строг и правичен, оттаму неговиот
патријархален однос не создал инфериорни личности од неговите деца. Напротив,
сите тие израснале во самосвесни и слободољубиви индивидуи .

Мајката на Гоце, Султана, била родена околу 1845-1850 година во селото Морарци
(Мурарци), Кукушко. Ова село било едно од најголемите села и заедно со Кукуш
стоело на чело на борбата против Цариградската патријаршија. Во селото бил
познат родот на Јанев Нуриџиев, од кој потекнувала мајката на Гоце. За нејзиното
потекло не се знае ништо повеќе. Султана била убава и скромна мома. Таа со
Никола Делчев имале пет ќерки (Руша, Цоца, Тина, Лика и Елена) и четири сина
(Гоце, Мицо, Милан и Христо) . Ѓорѓи (Гоце) Делчев е роден на 23 јануари, стар
стил, односно на 4 февруари по нов стил, 1872 година во Кукуш.

Ѓорѓи Делчев од својата мајка Султана, бил нагалено наречен Гоце, име кое било
често во Кукуш. Името Гоце е галовен облик од името Ѓорѓи, а тоа е резултат од
широкото распространето словенизирање на старите, од туѓ корен, христијански
лични имиња. Во политичката терминологија на македонската револуционерна борба,
името Гоце станало синоним на храброст и чесност. Затоа и е речено дека: Гоце!
Секоја Македонец би сакал да ја отвори книгата на тој живот. .

Гоце половина од својот живот го поминал во Кукуш. Тоа е првата фаза што го
опфаќа неговото детство. Гоце рано пројавил позитивни карактерни особини. Тој
уште како петгодишник, при една меѓусебна расправа на родителите, вербално се
обидел да ја заштити својата мајка Султана, притоа покажал завидна храброст пред
неговиот татко. Уште од тогаш кај Гоце се развило чувството за заштита на
послабите и потчинетите .

Најраните години Гоце, сè до неговото заминување на училиште, минале низ еден
период на немирни години. Кукушани и понатaму ја воделе борбата против
Цариградската патријаршија.

Кукушани во февруари 1874 година одново минале кон унија со Римокатоличката
црква (II Бугарска Унија) [ˣ 2][ˣ 3][ˣ 4] со што започнало во Кукуш и во
околијата повторно да се шири унијатското влијание. Причината за вториот премин
кон унијата е лошото однесување на грчкото духовништво кон населението . Од 1875
година како нов фактор во Кукуш започнала да се наметнува Бугарската егзархија,
меѓутоа таа не успеала да се зацврсти во Кукуш, а според германскиот истражувач
Р. Мах, Егзархијата во градот била официјално претставена но немала свој владика
.

Во периодот помеѓу 1874 - 1879 година се случиле повеќе значајни настани. Во мај
1874 година во Кукуш бил празнуван празникот на браќата Св. Кирил и Методиј, а
веќе почнале да се јавуваат и личности со револуционерен дух. Иван Хаџи Николов
во своите спомени истакнува дека на поттик на босанското востание од септември
1875 година, почнал да размислува: Како ние од Кукуш можеме да востанеме, и
најпосле дојдов до јасна претстава за она што треба да правам, а имено, дека
треба да се основе револуционерна организација која да го подготви населението
на востание . Подвигот бил неуспешен, меѓутоа Кукушани веќе биле револуционерно
настроени и раздвижени. Во текот на Кресненското востание, од Кукуш и неговата
околина имало неколку души на доброволци. Тие се сретнуваат во списокот на
Македонскиот востанички комитет , како и во петата четата на Ѓорѓија Пулевски.
Во таква револуционерна раздвиженост на кукушани минувале детските години на
Гоце.

Како дете, Гоце другарувал со Македончиња, Турчиња и Ромчиња, а меѓу нив не
правел никаква разлика. Тука лежат корените на неговата интернационална ширина .
На Гоце отсекогаш му биле туѓи крајниот национализам, шовинизам и национална
омраза .

Покрај игрите и училиштето, Гоце го сакал дружењето со возрасните граѓани,
особено со една група на побудни и поучени кукушани. Меѓу нив биле: Христо
Бучков, Дино Попгутов и Поне Икиљулев. Бучков му раскажувал за далечните земји,
а Икиљулев му носел книги што ги земал од кукушките учители. Гоце земал книги и
од училиштето. Во училишната библиотека во Кукуш имало книги од
западноевропските и руските писатели и по некоја стара класика. Меѓу нив се
наоѓале: биографијата на Александар Македонски, житијата на Св. Климент, дела на
Гете, Молиер, Шекспир, Виктор Иго, Пушкин, Гогољ, Достоевски итн. Има
претпоставки дека постоела и тајна револуционерна литература, а се примале и
весници и литература.

Во таква средина се одвивало школувањето на Гоце во основното и прогимназиското
училиште. Во учебната 1886/1887 година, Гоце го завршил третиот клас при
прогимназијата и сакал да замине за Солун за да го продолжи школувањето. Меѓутоа
Никола Делчев сакал својот син да го наследи во работата и го дал Гоце за чирак
во бакалницата на Христо Басмаџиев. Но увидел дека неговиот син е повеќе склон
кон учењето и книгите, а Христо Бучков и Поне Икиљулев го убедувале Никола да го
испрати својот син на школување во Солун . Настапила нова етапа во животот на
Гоце, чекор повеќе кон откривањето на светот, на Македонија .

Солун одиграл голема улога во создавањето на револуционерна клима во Македонија,
а Солунската машка гимназија „Св. Кирил и Методиј“ се наоѓала во сржта на
револуционерните пулсови. Веднаш по нејзиното создавање, веќе во учебната
1882/1883 година, дошло до бранување. Во оваа егзархиска гимназија предавале
истакнати македонски и странски наставници. Солунската гимназија, и покрај
егзархискиот језуитски режим, била расадник на револуционерни идеи. Во
гимназијата циркулирала забранета литература, се ковале планови и се дигале
ученички бунтови. Низ клупите на оваа гимназија минале речиси сите истакнати
македонски револуционери од последната деценија на XIX век, кои ја имале
предводничката улога во македонското револуционерно движење .

Меѓу првите ученици на оваа гимназија биле Ѓорче Петров и Пере Тошев. Тие поради
училишниот бунт во учебната 1883/1884 година биле исклучени од гимназијата. Во
учебната 1887/1888 година дошло до нов бунт, поради кои била исклучена поголема
група на ученици. Меѓу причините за бунтот било и барањето на учениците: дека не
можат да работат на бугарски јазик, туку сакале да работат и да им се предава на
нивниот домашен, македонски дијалект .

Меѓу учениците кои заминале во Белград, за да го продолжат образованиет, биле:
Даме Груев, Петар Поп Арсов, Никола Наумов, Христо Поп Коцев, Димитар Мирчев и
итн. Кога во Солун пристигнал Гоце за да го продолжи своето образование, меѓу
повозрасните ученици сè уште не била стивната возбудата од последниот училиштен
бунт. Гоце се запишал во четврти клас при Солунската гимназија во учебната
1888/1889 година, заедно со тројца кукушани: Гоце Имов, Гоце Петков и Христо
Тенчов. Тој се сместил во гимназискиот пансион. Со доаѓањето на Гоце во Солун и
неговото запишување во Солунската машка гимназија „Св. Кирил и Методиј“,
започнала втората, мошне значајна етапа во неговото школување .

Во Солун, Гоце имал веќе шеснаесет години и бил повозрасен од своите соученици
поради паузата во школувањето. Оттука, Гоце бил позрел и посериозен од своите
соученици. Во почетокот на својот престој во Солун бил повлечен. Во овој период
негов неразделен другар бил Христо Тенчов. Во Солун, како и во родниот град,
Гоце бил солиден ученик. Особено го привлекувала математиката, за што
најзаслужен бил математичарот Благој Димитров, син на познатиот македонски
учебникар Димитар Македонски. Освен овој учител, Гоце го ценел и својот учител,
поетот Константин Величков. Во Солун, Гоце одлично го владеел турскиот јазик,
поради кукушките предзнаења за што бил најзаслужен Христо Бучков.

Гоце покрај апсорбирањето на знаењата од училишните градива се насочил и кон
сопствено духовно издигнување. Тој речиси сето свое слободно време го посветил
на читање книги. Тоа му било овозможено од богатата гимназиска библиотека.
Меѓутоа Гоце не се задоволувал само со нејзиниот фонд туку позајмувал книги и од
своите соученици. Гоце ја порачал книга на Иван Тургењев од Одеса, која што ја
добил по пошта. Во Солунската гимназија, Гоце се зближил со најталентираниот
ученик Јордан Николов од Прилеп. Од него позајмувал бројни книги, а меѓу нив
биле и делата на Дарвин, Писарев, Фламарион. Гоце речиси наизус го знаел
Писарев. Во Солун, Гоце проучувал и социјалистичка литература. Гоце бил
првенствено насочен кон филозофско-историската, револуционерната и
природно-научната литература. Притоа, ја занемарувал белетристиката, со исклучок
на поезијата, особено револуционерната. Тој бил особено восхитен од поезијата на
Христо Ботев. Гоце бил голем поклоник на делото на Св. Кирил и Методиј. Кога
еден ученик во гимназијата се обидел да ги исмее двајцата браќа просветители,
Гоце го пресекол со зборовите: Овча главо, запомни дека оние на кои им ја должиш
можноста да го напишеш своето име човек, треба да стоиш без шапка и кога ги
пцуеш. . Во гимназијата Гоце сретнал другари од разни краеви на Македонија. Во
Солун одблиску ја осознал ропската положба на Македонија под власта на Абдул
Хамид II. Тука кај Гоце се зародила мислата за борба против Османлиска Империја
и во тој правец сакал да го осмисли својот живот. Оттука Гоце:

Првиот познат јавен настап на Гоце датира во април 1890 година, на свеченоста
посветена народенденот на османлискиот султан . Учениците по установен ред со
учителите оделе до конакот на валијата да ги покажат своите поданички чувства.
Еден од учителите кажувал пригодна реч и учениците пееле. Потоа се извикувало
Чок јаша (Да живее). Сите викале, меѓутоа:

Овој заташкан инцидент силно го подигнал угледот на Гоце во солунската
гимназија. Долго се носел слухот за тој чин на Гоце. Неговите соученици рекле:
Кукушанчето денеска беше искрено за сите нас . Револуционерниот дух бил сè
повеќе присутен меѓу учениците на Солунската гимназија. Во 1889 година во
пансионот на гимназијата делувале три ученички кружоци: литературен,
филозофско-научен и бунтарски (револуционерен). Со револуционерниот кружок
раководеле Борис Сарафов и Димитар Пажев . Во револуционерниот кружок членувале
Гоце Делчев, Христо Чемков, Атанас Мурџев и други. Во кружокот биле проучувани
делата на Љубен Каравелов, Христо Ботев, Захариј Стојанов, Иван Вазов, како и
биографиите на познатите револуционери: Џузепе Мацини, Џузепе Гарибалди, Џорџ
Вашингтон, Лафајет, Костјушко, Домбровски, Кошут, Лавров, Кропоткин, Бакунин,
Степњак и други . Во есента 1890 година, по заминувањето на Борис Сарафов и
Пажев, Гоце станал раководител на училишниот револуционерен кружок.

Во 1891 година, Гоце завршил VI клас и бил удостоен со делата на Александар
Пушкин, кои му биле врачни лично од солунскиот валија. Гоце бил воодушевен
бидејќи Пушкин му бил омилен книжевник. Остроумниот кукушанец Дино Попгутов на
Никола Делчев пророчки му рекол: Умно момче имаш, Кољо. Голем човек ќе излезе од
него.

По завршувањето на шестиот клас, Гоце се нашол на крстопат, дали да ја доврши
гимназијата со матура и да стане учител или да го продолжи своето образование во
некое воено училиште. Последното било попривлечно, бидејќи: да бидеш офицер
изгледа како да се спремаш веднаш да влезеш во битка за она што е право на
македонскиот народ. Офицер, тоа е како им се чини на мнозина млади Македончиња
тогаш - речиси готов водач кој застанува на чело и ги поведува напред своите
вооружени одреди .

Дилемата која ја имал Гоце, конечно била решена со рекламната порака на неговите
познаници, потпоручникот Димитар Жостов и јункерот Димитар Атанасов, за
бугарското Кнежевско воено училиште во Књажево (Софија). Гоце знаел дека таму се
наоѓа и Борис Сарафов . Гоце, убеден во ползноста од воената едукација, со
својата реч успеал да убеди свои четворица блиски другари и соученици, членови
на училишниот револуционерен кружок, да ја пригрлат реализацијата на оваа крупна
замисла . Гоце не сакал да ја напушти Солунската гимназија и да замине за Софија
без благослов на својот татко. Повторно проработила кукушката врска, овој пат
преку дедото на Гоце Имов. Тоа е последниот пат кога Гоце своите намери ги
верифицирал со родителска дозвола. Натаму, тој ќе ја земе сопствената судбина во
свои раце .

Во јули 1891 година петчлена група на незавршени солунски средношколци (Гоце
Делчев од Кукуш, Стамат Стаматов од Дебар, Илија Кондураџиев од Прилеп, Гоце
Имов од Кукуш и Стефан Стрезов од Копривиштица), се нашла во бугарската
престолнина Софија. Целиот солунски револуционерен кружок се нашол во военото
училиште. Во Кнежевското бугарско воено училиште за трите години, меѓу другите,
се школувале и педесетина Македонци. Групата на Гоце и припаѓала на 13 - та
класа. На претходната, 12 - та класа питомци и припаѓале поранешните солунски
ученици Борис Сарафов, Георги Апостолов и Димитар Атанасов, кои го поздравиле
доаѓањето на новата група. Со запишувањето на Гоце во военото училиште, започнал
неговиот прв тригодишен престој во кнежеството Бугарија.

Со актот бр. 192 од 23 јули 1891 година Гоце станал воен питомец (јункер) во
Кнежевското воено училиште во Књажево, Бугарија, со што започнала последната
етапа од неговото школување. Овој последен негов тригодишен образовен период во
Бугарија се поклопила со владеењето на Стефан Стамболов. Власта на овој бугарски
политичар била протежирана од бугарскиот кнез Фердинанд I. Стамболов ги гушел
слободољубивите пројави во бугарското општество и ги експлоатирал бугарските
народни маси со што се создала дефетистичка претстава за бугарската држава.
Таквата состојба се чувствувала и во военото училиште каде што владеела крута
касарнска дисциплина проследена со груба дресура. Целта била да се создадат
послушни офицери амбицирани единствено кон полковнички и генералски еполети .
Секоја слободољубива мисла била сосекувана во корен, оттука сите Гоцеви илузии
поврзани со ова воено училиште се срушиле. Своето разочарување Гоце го изразил
со зборовите:

Меѓутоа и покрај таквата внатрешна состојба, Гоце поради користа од военото
образование како и честољубивоста, не го напуштил военото училиште, но се обидел
да ги одврати другите Македончиња од запишувањето. Гоце упорно се обидел да го
разубеди кукушанецот Петар Дрвингов да не се запишува во военото училиште.
Оттука Стамат Стаматов заклучил дека кај Гоце веќе созреала идејата дека
интелектуалните сили на Македонија ќе бидат пополезни во своите родни места,
отколку да идат во Бугарија . Ваквото размислување на Гоце, било распламтено од
македонската младина во Софија. Тој се движел сред македонската емиграција, а
особено се спријателил со охриѓанецот Коста Шахов, чиј весник Македонија силно
делувал во раздвижувањето на Македонците во Бугарија . Престојот на Гоце се
совпаднал со појавата на Македонското студенско друштво и Лозарското движење.
Кружокот кои бил формиран во военото училиште на чело со Гоце одржувал врски со
Лозарите .

Од овие контакти произлегла и средбата помеѓу Гоце, Коста Шахов и Иван Хаџи
Николов, во Борисовата градина во јули 1893 година. Кај Хаџи Николов веќе била
созреана идејата дека само една револуционерна организација може да го пресече
патот на странските пропаганди и да ја ослободи Македонија. Тој дошол во Софија
и побарал од Шахов да му препорача лице кое би можело да учествува во
формирањето на една револуционерна организација. Шахов го препорачал Гоце. На
средбата Хаџи Николов ги претставил начелата врз кои требало да со основа
организацијата:

Делчев ги прифатил овие принципи но имал намера најпрво да го заврши военото
училиште, па потоа да пристапи кон реализацијата на таквата замисла. Оттука Гоце
истакнал: Г-не Хаџи Николов, толку време поминало, нека мине уште една година.
Јас догодина го завршувам военото училиште и ќе ме произведат во офицер . Ќе
поднесам оставка на офицерството, ќе дојдам во Солун и ќе формираме
револуционерна организација. Откако ќе почнеме да работиме, ние ќе спечалиме
авторитет и нема да има потреба да бараме друго авторитетно лице . Меѓутоа
настаните добиле позабрзан тек, па упорноста на Гоце да го заврши военото
училиште, му ја одзела можноста да се вброи во корифеите на Македонската
револуционерна организација .

Во военото училиште Гоце се повлекол во себе, бил молчелив, скромен и добродушен
но покажувал солиден успех. На професионален план не сакал многу да се истакнува
и затоа се наоѓал во златната средина. Неговото напредување се одвивало
нормално. Со наредбата од 15 септември 1892 година бил преведен во средниот
клас, со наредбата од 5 октомври 1893 година се нашол во последниот, завршен
клас на военото училиште. Во овој период Гоце се зближил со Минчев, а кон нив се
приклучил и Марин Пеев. Околу нив имало уште неколку јункери кои биле блиски до
социјалистичките идеи. Групата била оквалификувана како социјалистички кружок .
Тие се однесувале игнорантски кон училишната забрана за читање на весници,
списанија и книги со револуционерна содржина, меѓу нив тајно циркулирала
забранета револуционерна литература, особено од социјалистичка провиниенција.
Под перницата на Гоце се наоѓале секогаш делата на Маркс, Енгелс, Кауцки,
Шалгунов, Чернишевски, Доброљубов, Херцен. Во јуни 1894 година, на годишните
испити за последната завршна година, Гоце постигнал општ успех од 9,45, со
поведение проценето со 12 (во 12-балниот систем). Со тоа школувањето на Гоце во
военото училиште завршило со успех. Гоце тогаш се изјаснил за стажирање во 22-от
тракиски пешадиски полк во Татар-Пазарџик. Останала само промоцијата на
завршените питомци во првиот офицерски чин, меѓутоа тогаш избил скандал.

Новата влада на Константин Стоилов, за да заштеди финансиски средства, најавила
пролонгирање на рокот за прокламирање на новата класа офицери до 1 јануари 1895
година. Оваа најава предизвикала силен револт кај завршните јункери. Две
анонимни јункерски писма биле испратени до воениот министер и началникот на
Кнежевското воено училиште. Писмата биле протолкувани како жесток напад на
воената дисциплина. Со цел да се задуши таквата појава во корен, биле притворени
тројца јункери: Васил Минчев, Владимир Ковачев и Марко Ванков, блиски пријатели
на Гоце. Набргу потоа уследило и апсењето на Марин Пеев. По оваа апсење, Гоце ја
презел сета одговорност врз себе, изјавувајќи дека тој ги напишал анонимните
писма, со што притворените јункери биле невини. Властите оваа изјава не ја
прифатиле но го уапсиле Гоце поради неговата социјалистичка насоченост. Заедно
со Гоце бил притворен и Жељасков.

Анонимните писма биле повод за пресметка на бугарските власти со младината која
била блиска до социјалистичките идеи. Во обвинението против Гоце се тврдело дека
не само што: тој е социјалист, туку (и) дека врши таква пропаганда во училиштето
. На 6 октомври 1894 годин била издадена наредбата под број 107, со која биле
исклучени шестмина јункери. Во параграфот 5, од истата наредба, било истакнато:

Наредбата била ригорозна и во неа се инсистирало на исклучување на шестмината
јункери од списоците на училиштето. Според Пејо Јаворов, Гоце бил исклучен од
военото училиште како социјалист. Ваквиот пресврт на настаните кај Гоце не
предизвикале некое растажување, туку напротив го развеселиле. Се почувствувал
како слободен како птица. Совеста му била потполно мирна бидејќи со туѓа помош
бил ослободен од стегите на армиската стажантура. Сега, пред него ширум се
отворала нова револуционерна перспектива .

Набргу по оваа афера, Гоце имал средба со Туше Делииванов од Кукуш. Во
разговорот кои уследил Гоце истакнал: Нашава ропска положба јасно определува што
треба да правам. Неопростиво е за нас, издигнати духовно повисоко, да трпиме, да
теглиме и да чекаме други да нè ослободуваат . Гоце сè уште не знаел за
формирањето на конспиративната Македонската револуционерна организација.
Делииванов придружник на Гоце во тие денови истакнува:

Гоце на дваесетидвегодишна возраст, по завршената општа и воена школа, оставал
впечаток на рано созреан, високо квалитетна личност со оформен прогресивен
светоглед. Интелектуалниот развој на Гоце минувал низ неколку етапи. Во Кукуш
стекнал основни знаења за светот и луѓето. Во солунската гимназија ги
продлабочил и успеал да проникне во сферата на науката, литературата и
социјализмот. Во военото училиште неговиот интерес се разбистрил по низа
прашања, особено од областа на разните научни и социјалистички доктрини . Гоце
бил заплиснат од идеите на Француското просветителство, Француската револуција,
Американската револуционерна војна, Револуциите од 1830 и 1848 година, Париската
комуна од 1871 година . Гоце особено се интересирал за ослободителните борби, од
Американската војна за независност, преку карбонарите, италијанското
националноослободително движење на чело со Џузепе Мацини, до револуционерните
концепции на балканските ослободителни движења (српското, грчкото, романското и
бугарското). За тоа најмногу придонел неговиот тригодишен престој во бугарската
држава. Гоце ја прочул литературата за ова прашање, особено Записите на
бугарските востанија на Захариј Стојанов и неговата биографија за Васил Левски.
Гоце имал можност и за живи контакти со бугарските револуционерни современици.

Неговиот примарен интерес бил свртен кон ослободителните борби на македонскиот
народ, особено кон оние од времето на Големата источна криза: Разловечкото
востание, Кресненското востание, Демирхисарскиот заговор. Гоце подоцна стапил во
контакт со водачот и идеологот на Разловечкото и Кресненското востание, Димитар
Поп-Георгиев Беровски, контактите зачестиле при активирањето на Саблерската
бомболеарница. Од овој контакт, Гоце изворно се информирал за светлите настани
од македонската историја. Гоце бил добро запознат со македонските национални
пројави од своето време. Лично, непосредно бил поврзан со лозарите и
Македонската социјалистичка група од Софија.

Гоце мошне добро ги познавал биографиите на Вашингтон, Лафајет, Мацини,
Гарибалди, Кошќушко, Домбровски, Раковски, Каравелов, Ботев, Левски, со што го
проширил својот револуционерен видокруг. Во изградбата на неговиот
револуционерен профил влијаела неговата активност во солунскиот и софискиот
кружок, како и блиските контакти со лозарите и социјалистите во Софија.
Познанството со Коста Шахов оставило позитивни траги. Подеднакво го привлекувале
природните и општествените науки. Се интересирал од математика, биологија до
историја и филозофија. Гоце бил заплиснат од бројни учења. Неговиот дијапазон на
познавања се протегал од Дарвиновата теорија па сè до Маркс. Особено го
привлекувале идеите на руските револуционери-демократи: Доброљубов, Чернишевски,
Херцен, Писарев. Врз Гоце влијаеле и различни револуционери
утопистичко-социјалистички, утопистичко-комунистички и анархистички идеи,
особено на Бланки, Кропоткин, Михаил Бакуњин и С. Михаилович Кравчински-Степњак.
Оттука, на Гоце му било блиско сиромахомилството на леринчанецот Спиро Гулапчев.

Г. Делчевите идеолошки погледи се здобиле со социјалистички колорит по
запознавањето со делото на загоричанецот Димитар Благоев. За тоа влијаеле и
контактите со Македонската социјалистичка група на Васил Главинов, а особено
дружбата со Димо Хаџи Димов. Творците на марксизмот, Маркс и Енгелс, ги запознал
од нивните дела, издавани од Спиро Гулапчев. Опкружен од посочените Македонци,
видни пропагатори на социјалистичките идеи, Гоце Делчев, со своите духовни
предиспозиции, се нашол во прегратките на социјалистичкото учење. Самиот Гоце на
социјалистите гледал вака: Тие луѓе вршат една вистинска револуционерна работа,
растурајќи социјалистичка литература, за да можат социјалистичките идеи да
проникнат во нашите редови. Тие можат да одиграат преродбенска, а не штетна
улога .

Гоцевото инклинирање кон социјалистичките редови имало декларативен карактер.
Гоце Делчев, пред сè, е класичен национален револуционер. Според Стаматов, Гоце:
одлично знаеше дека ни со теоријата на Дарвин, ниту пак со онаа на Маркс ќе биде
ослободена Македонија.

Вклучувањето на Гоце во Македонската револуционерна организација е посебен
настан во историјата на македонското револуционерно ослободително движење. Со
тоа започнала последната трета револуционерна фаза (1894-1903) од животот на
Гоце. Оваа фаза од дејноста и животот на Гоце се состои од две етапи. Првата
етапа го опфатила легалното учителствување на Гоце во Штип и Банско (ноември
1894 год - ноември 1896 год.), во втората етапа Гоце целосно се посветил на
револуционерното дело и таа трае сè до крајот на неговиот живот (декември 1896
год. - 4 мај 1903 год.). Влегувањето на Гоце во Револуционерната организација сè
уште содржи неразјаснети моменти. Главните актери во вклучувањето на Гоце во
Организцијата се Туше Делииванов, Иван Хаџи Николов и Даме Груев. Меѓутоа
Делииванов во своите спомени за оваа случување, и воопшто за својата
револуционерна дејност од овој период, не дава конкретни податоци. По средбата
со Делииванов, Гоце испратил молба до Егзархијата за учителствување во
Македонија, истото го сторил и Делииванов, по десетина дена речиси истовремено
двајцата биле поставени за учители, Гоце од страна на Штипското училишно
настојателство, а Делииванов од страна на Егзархијата . Во октомври 1894 година,
Гоце дознал за своето прво работно, учителско место во штипското Ново Село.

Историската средба помеѓу Гоце и Даме Груев се случила во почетокот на ноември
1894 година во Штип. Гоце и Делииванов уште неслезени од коњите биле пречекани
од Даме, кој тогаш учителствувал во Штип. Даме од порано го познавал Делииванов,
меѓутоа со Гоце Делчев имал прва средба . Меѓутоа, името на Гоце не му било
непознато. За него, Даме првпат слушнал есента 1893 година во Солун, при
сондажата за формирање на Македонската револуционерна организација, најверојатно
Иван Хаџи Николов информирал за високото мислење кое Коста Шахов го имал за
Гоце. Пречекот на Даме не бил случаен, а уште помалку неговата упорност за
одвлекување на дојденците од анот во кој се сместиле - во куќата на стариот
учител Мите Теранцелиев, кадешто и самиот Даме Груев, за време на својот престој
во Штип, живеел . Истата вечер, на Дамевото провокативно прашање, зошто ја
напуштиле Бугарија! Гоце одговорил:

Воодушевен од Гоцевата концепција, Даме широко го отворил срцето со зборовите:
Добро сте ми дошле!, при што го врачил Уставот на Организација. Следниот ден,
Гоце положил заклетва пред првенецот на Организацијата, со што станал
полноправен член на Македонската револуционерна организација. Од првата средба
на срцето и волјата на револуционерна Македонија, на прагот на Гоцевата
револуционерна дејност, па сè до нивната последна, која се одиграла во
драматични околности, во предвечерието на Гоцевото загинување, меѓу двајцата
апостоли владеела ретка блискот и длабоко меѓусебно почитување.

Гоце во двокласната Новоселска гимназија при II клас ги предавал предметите:
геометрија, историја на природата, географија и француски јазик. Тој бил
правичен и строг учител. Гоце особено внимание посветил на образованието на
возрасните. Тој, заедно со своите колеги Даме и Делииванов, во неделното и
вечерното училиште разработувал теми од американската, европската и особено од
балканската историја со што се создала револуционерна клима во Штип.

Гоце требало да дејствува само во Ново Село и околните села. Меѓутоа неговите
аспирации биле поголеми. Според Делииванов: Секоја саботна вечер тој (Гоце б.н)
исчезнуваше од Штип, кога преоблечен, кога не, и се враќаше во недела или рано
понеделник. За два месеци тој го заврши тоа и кон Водици една вечер
самозадоволно и насмевнувајќи се рече дека можеме веќе и карвани да праќаме за
Бугарија и од Бугарија дури до Радовиш и Струмица. Даме Груев бил сведок на
историската улога што Гоце ја имал за омасовување на револуционерното движење и
организирањето на значајниот канал на МРО на релацијата Македонија - Бугарија.

Даме бил понесен од невидениот елан и ентузијазам на Гоце и во учебната 1894/95
година заедно со Делииванов и Тодор Лазаров организирал нови души во Штип и
неговата околина. Делииванов истакнува дека : Целиот град и Ново Село беа
опфатени од револуционерна треска. Зборовите на Делииванов потврдуваат дека Штип
израснал во бастион на македонската револуционерна борба.

Првата голема мисија на Гоце низ Македонија се датира во април 1895 година за
време на велигденскиот распуст. Гоце на пат заминал заедно со Туше Делииванов.
Во Велес се сретнале со Петар Поп Арсов. По оваа средба со воз заминале за Солун
каде што требало да се сретнат со актуелниот претседател на Централниот комитет
на МРО, Христо Татарчев. На Велигден се нашле во Кукуш каде што покрстиле 15
души во Организацијата. Меѓу зачленетите била и сестрата на Гоце, Руша Делчева,
една од првите жени во МРО. Во текот на престојот во Кукуш, Гоце успеал да
собере 180 лири, а непосредно пред неговото заминување сумата се искачила на 330
лири, парите биле доставени на Централниот комитет на МРО. На враќање за Штип,
Гоце навратил во Дојран каде што ја формирал месната организација. Оттаму се
упатил кон Фурка, Богданци, Гевгелија, Струмица и Радовиш.

По заминувањето на Даме и Петар Поп Арсов од Солун, Централниот комитет останал
без своите најактивни членови и тоа влијаело врз неговата работата, состојбата
била со организациско мртвило. Штип и Битола, благодарение на тандемите: Даме
Груев - Гоце, Пере Тошев - Ѓорче Петров, во секој поглед ја надминувале
солунската централна организациска метропола. Оттука, Даме се вратил во Солун,
но сосема спокоен бидејќи во Штип го оставил Гоце кој веќе ги пројавил своите
високи организациски способности.

Гоце се истакнал како изразит масовик на македонското револуционерно движење,
пред сè поради динамиката на зачленувањето, брзината на плетењето организациона
мрежа и проширувањето на организациските канали.Даме Груев и Гоце својата
дотогашна заедничка дејност ја крунисале со проштално собрание на раководителите
од штипскиот регион, коешто го одржале во близината на Кежовица во почетокот на
јули 1895 година. Тогаш била разгледана дотогашната дејност и биле дадени насоки
за во иднина.

Трајко Китанчев како претседател на Братскиот сојуз на 19.02.1895 година ја
повикал македонската емиграција да испрати свои делегати на конгресот кој
требало да се одржи на 19 март 1895 во Софија. Конгресот своето заседание го
започнал на 19 март, а со својата работа завршил на 28 март 1895 година во
Софија. На него присуствувале 60 претставници на македонските друштва, братства
и колонии во Бугарија и Романија. Конгресот, останал во историјата познат под
името І македонски конгрес на кој дошло до обединување на македонската
емиграција и до обединување на македонските друштва на чело со Македонскиот
комитет.

Организирањето на четите кое го започнал Трајко Китанчев во својство на
претседател на Братскиот сојуз, продолжило и по формирањето на МК но сега со
поддршка на бугарската влада и бугарскиот кнез, а особено со поддршка на воениот
министер Рачо Петров . Трајко Китанчев имал контакти со бугарскиот кнез
Фердинанд I и бугарскиот премиер Константин Стоилов. Стоилов се обидел да ја
контролира активноста на МК и нејзината дејност да ја искористи во интерес на
бугарската политика . Активноста на Македонскиот комитет кулминирала со т.н.
Мелничко востание.

Даме Груев во летото 1895 година пристигнал во Софија. Груев бил испратен од ЦК
на организацијата, за да го запознае Трајко Китанчев со целите на Македонската
револуционерна организација и да побара морална и материјална поддршка. Во
Софија, Груев имал средба со Наум Туфекчиев, Андреј Љапчев и со Трајко Китанчев.
Подоцна во Софија се нашол и Иван Хаџи Николов кој имал средба со Китанчев и од
него исто така побарал морална и материјална помош за организацијата .

Активноста на Македонскиот комитет придонела да се влоши положбата за
револуционерно дејствување во Македонија. Затоа во летото 1895 година било
одржано Солунското советување на Македонската револуционерна организација.
Советувањето било свикано од Даме Груев и се одржало под маската на учителски
собир. На советувањето присуствувале Пере Тошев, Гоце Делчев, Иван Хаџи Николов
и други дејци на Организацијата. На собирот било решено Организацијата да
застане на патот на надворешното мешање.

Гоце презел нова обиколка на Солунско, Кукушко, Гевгелиско и Дојранско за време
на летниот распуст во 1895 година, тој тогаш презел мерки за зацврстување и
проширување на ефектите од Велигденската мисија. Пејо Јаворов истакнува дека
пред Мелничкото востание, Гоце остварил средба со Трајко Китанчев, раководителот
на Македонскиот комитет, меѓутоа историчарите таквото тврдење го отфрлаат . Во
учебната 1895/96 година Гоце бил унапреден во директор на штипските училишта,
што подразбирало и главен инспектор на штипските селски училишта. Назначувањето
на Гоце за директор било под влијание на Македонската револуционерна
организација. Како училиштен инспектор можел полесно да ја прикрие својата
револуционерна агитација сред македонските селски средини.

Од овој период потекнува и едно писмо на Гоце упатено на 29 октомври 1895 година
до Ефрем Каранов, претседател на Македонското ќустендилско друштво. Гоце на еден
јасен начин ја претставил сопствената концепцијата за самостојноста на
македонското револуционерно движење. Во писмото: Гоце Делчев ги изјаснува
основните принципи на кои треба да се изградува и на кои тој ја гради
македонската револуција... Гоце ја покажува тука и целта на македонската
револуција... слободна државичка... Тој го посочува средството да се постигне
таа цел: внатрешно востание .

Преку ова писмо, Гоце по писмен пат ги ставил на знаење своите погледи до
Македонскиот комитет, преку неговиот огранок во Ќустендил. Тој јасно истакнал:
Во Македонија се развива систематска агитација за едно општо внатрешно востание,
која има земено големи размери и нема катче во Македонија што не е опфатено...
Должност е на секој родољубец да помогне колку што може повеќе, а уште повеќе на
комитетите со таква цел, особено на Ќустендилскиот, којшто би можел во се да
помага... Луѓе има многу, но за жал страдаме од недостиг на најнеопходното за
едно востание: без оружје сме и Вие, ако сакате да ни помогнете, помогнете ни во
тоа, пратете колку што можете повеќе оружје .

Кон крајот на 1895 година, Гоце извршил нова ревизија со цел да ги зацврсти
пограничните реони во правец: Штип - Пехчево - Владимирово - Берово - Горна
Џумаја - Дупница - Ќустендил. Тој ги обезбедил врските, патиштата, назначил
одговорни за пунктовите и го уредил начинот на сообраќајот и врските со
внатрешноста. Во оваа дејност се појавиле два важни пункта: Ќустендил на чело со
Никола Зографов и Дупница на чело со Никола Малешевски. Наскоро Ќустендил и
Дупница прераснале во важни центри на Македонската револуционерна организација
на бугарска територија.

На ІІ македонски конгрес во декември 1895 година Македонскиот комитет бил
преименуван во Врховен Македонски Комитет, а за претседател бил избран генералот
Данаил Николаев. По изборот на генералот Николаев за претседател, Македонскиот
комитет манифестирал тенденција за потчинување на Организацијата и претворање на
нејзиниот Централен комитет во орудие за остварување на неговите цели. во есента
1895 година во Виничко, Врховниот комитет го испратил Александар Чакаров со цел
агитира за едно востание. Неговата дејност била спречена од организацијата и тој
морал да се врати назад во Бугарија. Уште пред одржувањето на ІІ македонски
конгрес, Комитетот го поканил ЦК да испрати свој делегати, но поканата била
одбиена. По конгресот, и покрај тоа што Организацијата ја одбила поканата за
учествува, од своја страна ВМК до ЦК испратил писмо од 28.12.1895 година во кое
известува за работата на конгресот и било истакнато дека конгресот го овластил
комитетот да стапи во тајна врска со Организацијата. Со ова писмо, Комитетот се
обидел да ја објасни својата улога и улогата на Организацијата во македонското
револуционерно движење. Комитетот за себе си го задржал правото над
дипломатијата, а според погледите на самиот Комитетот, Организацијата требала да
претставува средство за притисок. На оваа писмо ЦК одговорил со свое писмо од
20.01.1896 година, потпишано од Татарчев и Даме во кое било истакнато дека:

Меѓутоа Врховниот комитет продолжил со својата дејност и во јануари 1896 година
бил испратен Александар Чакаров во Ќустендилско за да го преземе тамошниот
транзитен центар. Малку подоцна Андреј Љапчев се обидел да го придобие Никола
Зографов. И покрај овие недоразбирања, контактите помеѓу ВМК И МРО. Во февруари
1896 година претседателот на ВМК генералот Данаил Николаев имал средба со Гоце
Делчев во Софија. На оваа средба станало збор за заемните односи, притоа
генералот Николаев истакнал ако МРО сака да добие поткрепа и помош од
македонската емиграција во Бугарија, тогаш ВМК мора да биде главен раководител
на целото македонско ослободително дело и да го има главниот збор по прашањето
за востание. Гоце Делчев притоа остро протестирал истакнувајќи дека:

Гоце се разишол и со потпретседателот на Врховниот комитет, Јосиф Ковачев.
Откако не можел да се разбере со раководителите на Врховниот комитет, одржал
неколку средби со членовите на дисидентскиот Македонски комитет на Наум
Туфекчиев и Антон Бозуков. Гоце првенствено бил заинтересиран за набавка на
оружје. Оттука имал средба со познатите лиферанти на оружје: браќата Иванови и
Туфекчиев. За оваа средба, Гоце добил помош од резервниот поручник Димитар
Жостов, тогашен благајник на дисидентскиот Македонски комитет, инаку Жостов била
клучната личност што го иницирала школувањето на Гоце при Кнежевското воено
училиште. Гоце тогаш имал средба и со Борис Сарафов, при што му предложил да
заминат во Македонија и да станат горски цареви. Според некои историчари, оваа
понуда на Гоце укажува дека тој уште тогаш ја имал визијата за идниот Четнички
институт на ТМОРО .

По враќањето во Штип, Гоце испратил писмо до пунктовниот началник во Ќустендил,
Никола Зографов. Во писмото Гоце истакнал: Тој комитет (Врховниот б.н) таков
впечаток ми направи, такво силно оладување предизвика кај мене што јас не гледам
дали ќе помогнат, туку се плашам да не му нанесат и голема штета на делото. При
овие средби со раководителите на ВМК во Софија, Гоце првпат се нашол во улога на
емисар на Централниот комитет, а што е најважно: за првпат Гоце ги прогласува
отворено во лицето на софискиот врховизам - самостојноста и независноста на
Внатрешната организација .

На конгресот присуствувале: Даме, Христо Татарчев, Иван Хаџи Николов, Христо
Батанџиев, Антон Димитров и Ѓорче Петров како членови на Централниот Комитет.
Додека како претставници на револуционерните реони присуствувале: Гоце Делчев -
Штип, Пере Тошев - Битола, Христо Матов - Скопје, Петар Поп Арсов - Прилеп,
Велко Думев - Велес, Кирил Прличев - Воден, Благој Калејчев - Сер и Христо Поп
Коцев како претставник на Одрин. Организацијата од овој конгрес излегла со ново
име: Тајна македонско-одринска револуционерна организација (ТМОРО).

На дневен ред имало голем број на прашања по што биле донесени следните одлуки:
Организациската територија да се подели на 7 окрузи: Солунски, Битолски,
Скопски, Велешко-Тиквешки, Струмичко-Џумајски, Штипски и Одрински. Прилеп и
Цариград имаат право директно да кореспондираат со ЦК, додека пак Централниот
комитет со внатрешноста на Македонија кореспондира преку окрузите и затоа било
решено ЦК да има посебни шифри за комуникација со окрузите, посебни за
комуникација меѓу ЦК и Задграничните претставници, а окрузите имаат посебни
шифри за комуникација меѓу себе.

Во врска со децентрализцијата, бил одбиен предлогот на Пере Тошев окрузите да
имаат посебни печати, на тоа се спротивставил Даме. Било решено во
организацијата да можат да членуваат сите без разлика на верата и народноста и
дека делото ќе има чист македонски карактер. За Одринско било решено да биде
третирано одделно од Македонија, но Македонија и Одринско претставуваат
единствена кауза преку извојување на автономија за двете области.

По прашањето за вклучување на жените во организацијата, кое било поставено од
Ѓорче Петров, било решено самите реоните да одлучуваат. Тенденцијата на
Врховниот комитет да се наметне над ЦК на организацијата и да ја претвори во
орудие за остварување на своите цели, била оценета како опасна по целото
македонско ослободително дело и да се заземе став да се разубедува ВК да ја
напушти таквата тенденција. Било решено да биде отворено Задгранично
претставништво во Софија кое ќе има задача да ја претставува организацијата и да
застане пред надворешните посегања. Во врска со проегзархиските групи во
Македонија, било истакнато дека портите на организацијата се отворени за секого
кој ќе ги прифати начелата на организацијата.

Ставот кој организацијата го зазела кон странските пропаганди се гледа во членот
2. од уставот на ТМОРО во кој се истакнува дека: Тајната македонско-одринска
револуционерна организација има за цел да ги сплоти во едно цело сите
незадоволни елементи во Македонија и Одринско, без разлика на народноста,
извојување преку револуција полна политичка автономија за тие две области. На
крајот било решено Гоце Делчев и Ѓорче Петров да го изработат нов устав и
правилник врз основа на конгресните одлуки.

Солунскиот конгрес од 1896 година ги задолжил Ѓорче Петров и Гоце Делчев, кои
биле носители на новата линија во македонското револуционерно движење и први
иницијатори за промени, да изработат нацрт на нов устав и правилник, согласно
промените на организацискиот курс извршен на Солунскиот конгрес. Новиот Устав и
Правилник биле изработени врз основа на постарите акти, но сега се дал акцент на
конгресните одлуки од 1896 година. Уставот на ТМОРО се состои од 19 члена
поделени во 4 глави.

Со новиот устав, започнува втората повисока фаза на развојот на македонското
револуционерно движење. Во оваа фаза, Македонската револуционерна организација
од градска добила карактер на претежно селска организација. Оваа промена
настанал со омасовување на движењето, селаните ја сочинувале грамадната маса на
македонското население. Тоа било постигнато со Солунскиот конгрес и новите
публикувани правни акти на Организацијата, кои ги елиминирале бариерите што
стоеле на патот на масовизирање на македонското ослободително движење. Улогата
на Гоце, како еден од главните креатори на Солунскиот конгрес е неодминлива.
Овој конгрес претставувал историска пресвртница за развојот на движењето.

Битолскиот окружен комитет на МРО се свртел кон набавка на оружје и муниција,
покрај револвери и пушки се започнало и со набавка на бомби. Главна улога во
овој првичен копнеж одиграл Гоце, кој веќе имал уредено канал за Бугарија. Ѓорче
Петров истакнува:

Бевме побарале бомби од Делчева, да ни прати неколку да ги видиме, да се
насрчиме, да им се порадуваме... Уште не се надевавме на народната сила, но
баравме спас во бомбите. .

На 19 април 1896 година при доставката на бомби во Битола бил фатен и затворен
Доне Стојанов Тошев со што пламнала Доневата афера. Со оваа афера Македонската
револуционерна организација прв пат се соочила со крупна опасност, откривање на
нејзината конспиративност. Меѓутоа мерките на Организацијата и Доневата цврстина
ги ограничиле размерите на аферата. Според Ѓорче Петров во Штип:

нашето соопштение од Битола го испреварило она на властите за два дена, што дало
можност на Гоце и другарите да ги преземат сите можни претпазни мерки.
Директниот испраќач на бомбите, Коце Ефремов, заминал за Бугарија за секој
случај, жената на Доне била предупредена и даскалосана, а Гоце, откако се
појавил низ чаршијата за да го видат сите, седнал дома во исчекување и пишува
училиштен рапорт .

Меѓу осомничените се нашол и Гоце. Тој особено го привлекол вниманието на
османлиските власти по враќањето од Софија, кога се појавил како организатор на
протестната штипска мартовска демонстрација насочена против турското убиство на
еден 18-годишен македонски младинец. По пламнувањето на Доневата афера, Гоце бил
одведен пред штипскиот кајмакам, но поради отсуство на докази, Гоце бил
ослободен.

Според Пејо Јаворов, по еден месец, по наредба на скопскиот валија, Гоце бил
повторно приведен и префрлен во Скопје. Меѓутоа според Константин Пандев, Гоце
бил спроведен во Скопје на 2 јули 1896 година . Димитар Димески истакнува дека
второто тврдење е поверодостојно, бидејќи последното писмо на Гоце, напишано на
слобода, до Никола Зографов датира од 6 јуни 1896 година. Гоце бил сместен во
злогласниот Куршумли ан каде што му сугерирале повеќе да не се враќа во Штип.
Тоа било сериозна опомена. Ѓорче Петров истакнува дека со оваа афера во
Организацијата не произлезе зло за неа, но сами по себе излегоа две пакости: 1.
Фактот за постоење завера во Штип и Битола ѝ стана познат на турската власт, и
2. Гоце Делчев го сврте вниманието на властите врз себе во Штип .

Доневата афера му навестила на светот дека нешто ужасно се подготвува во
Македонија . Од друга страна, настанот силно го импресионирал македонскиот
народ, кој во својата фантазија ја хиперболизира силата на МРО . Доневото име
станало синоним на револуционерната нескршливост и истрајност на македонскиот
човек во неговите натамошни борби за национална и социјална слобода .

Во септември 1896 година Гоце бил назначен за главен учител (директор) на
второкласното училиште во Банско во учебната 1896/97 година. Во летото 1896
година по заминувањето до Скопје, Гоце престојувал во Кукуш, каде што
присуствувал на свадбата на својата сестра Тина. Престојот го искористил за
ревизија на кукушката организациона мрежа. Поради Доневата афера, Гоце се нашол
во немилост кај османлиските власти и полуилегална положба.

Назначувањето за главен учител на Банската прогимназија го вратил во легалната
сфера, меѓутоа за кратко. По нешто повеќе од два месеци, Гоце ја прекинал
педагошката дејност, исто како што се откажал од офицерската кариера, за да се
посвети целосно на македонското револуционерно движење. Во Банско, Гоце повторно
се пројавил како добар педагог. Неговиот милозвучен акцент во наставата по
француски јазик незаборавно се врежал во сеќавањето на неговите млади ученици .

Веднаш по пристигнувањето во Банско, Гоце започнал со плетење на разлошката
организациска мрежа. По основањето на револуционерните комитети во Банско и
Мехомија (Разлог) постепено ја раширил организациската мрежа и во селата Белица,
Годлево, Драглиште, Доб’рско, Бања, Добриниште, Јакоруда, Елешница и Бачево.
Потоа, Гоце основал револуционерни комитети во Горна Џумаја и Неврокоп. Во текот
на учителствувањето, тој уредил и два канала за Рилскиот манастир низ Годлево и
низ Драглиште - Добрско. Истовремено тој уредил и канал од Банско за Србиново
(Брежани) и Горна Џумаја. Гоце имал примарни заслуги за втемелувањето на
Македонската револуционерна организација во овој дел на Македонија.

Одбојноста на банските чорбаџии и желбата за целосно посветување на
револуционерната дејност, придонеле Гоце на 13 ноември 1896 година писмено да
поднесе оставка на директорската функција, притоа известил дека привремено со
училиштето ќе управува Георги Голев. Така Гоце ја завршил својата двегодишна
педагошка дејност, со цел потполно да се нагрби со разгорената македонска
револуционерна борба.

Според Христо Андонов Полјански, Гоце веднаш по напуштањето на Банско во ноември
1896 година се нашол во Софија. Меѓутоа Димитар Димески истакнува дека Гоце
најверојатно во периодот помеѓу 13 ноември и 16 декември 1896 година, најпрво
кратко се нашол во Солун каде што од Централниот комитет бил назначен за прв
задграничен претставник на МРО во Кнежеството Бугарија со седиште во Софија, при
што му било врачено полномошно со соодветни ингеренции, а потоа подолго време се
задржал во инспектирање на пограничните пунктови во Бугарија: Дупница и
Ќустендил. Со сигурност може да потврди присуството на Гоце во Софија од
средината на декември 1896 година.

Задграничното претставништво на Организацијата започнало да функционира во
втората половина на декември 1896 година по доаѓањето на Гоце во главниот град
на Кнежеството Бугарија. Назначувањето на Гоце за прв задграничен претставник го
најавило најплодниот период од неговиот живот. Тогаш неговите умствени и
организациски способности се расцветале во многустрана револуционерна дејност.
Неполни пет години, Гоце се наоѓал на постот на задграничен претставник во
Софија. Тој временски интервал одговара на поголемата половина од Гоцевата
организациската дејност.

Поради инсистирањето на Гоце, Централниот комитет во март 1897 година го
проширил Задграничното претставништво со уште еден член - Ѓорче Петров, чиј
мандат загаснал заедно со Гоцевиот во октомври 1901 година. Гоце и Ѓорче Петров
со своето отворено разобличување на врховизмот, се закитиле со неизмерни заслуги
за заштита на самостојниот карактер на македонското револуционерно движење.

Нивниот мандат се состоел од три етапи. Првата етапа го опфатил временскиот
период од нивното доаѓање во Софија до 1899 година, втората етапа започнува со
улогата на Задграничното претставништво при формирањето на Врховниот комитет на
Борис Сарафов, мај 1899 година, а третата и воедно последна етапа од мандатот ја
одбележува клучната улога на претставништво во турбулентното време по Солунската
афера, 1901 година.

За заедничката дејност во Софија, Ѓорче Петров истакнува дека: Кога дојдов во
Софија работев заедно со Делчев на другарски начела, без секакви формалности
распоредени во работата... Обајцата знаевме се . Меѓутоа според Христо Силјанов
постоела поделба во работата на Задграничното претставништво. Така црната
макотрпна катадневна организациска работа ја вршел Гоце Делчев, дипломатската
Ѓорче Петров . По пристигнувањето во Софија, Петров ја водел коресподенцијата со
Централниот комитет во Солун, при што користел посебна шифра, за нешто подоцна
да употребува три шифри. По Ѓорчевото доаѓање, Врховниот комитет бил упатен на
комуникација со Македонската револуционерна организација преку Задграничното
претставништво, по специјално преку Ѓорче Петров. Колкава била довербата на
Централниот комитет во Задграничното претставништво, се гледа и од фактот што
Архивата на ЦК, до апсењето на неговите членови во 1901 година, била депонирана
кај Петров во Софија.

Гоце Делчев ги зачестил контактите со офицерите од 1895 година, односно со
учениците во Мелничкото востание, кои по расцепот во Врховниот македонски
комитет се нашле надвор од него, а од нив повремено добивал материјална помош за
потребите на Македонската револуционерна организација. Тој ги продлабочил и
врските со Наум Туфекчиев од кого продолжил да набавува револвери и бомби.
Меѓутоа во тој период бил најблизок со браќата Иванови, познати лиферанти на
оружје. Оваа активност на Гоце имала своја позадина.

Организацијата поради заткулисните игри на Врховниот комитет започнува контакти
со бугарската влада. Целта на Централниот комитет е да се побара материјална и
финансиска помош од владата во Софија. Првите контакти биле остварени со
посредништво на офицерите кои учествувале во Мелничкото востание, Борис Сарафов,
Антон Бозуков, Стојчо Гаруфалов и поранешниот воен министер Рачо Петров. На 22
јуни 1896 година Ѓорче Петров имал средба со бугарскиот премиер Константин
Стоилов, на оваа средба Ѓ. Петров побарал 5-10.000 пушки и 100.000 лева .
Бугарската влада сметала дека треба да се вооружи населението во Македонија и на
тој начин да се држат работите во свои раце. Првото количество на оружје за
организацијата биле испратено кон крајот на 1896 година и станувало збор за
пушки од системот кримки.

Делчев барањето за проширувањето на Задграничното претставништво се базирало
првенствено на неговиот ангажман околу префрлувањето на пушките. Најпрво Гоце, а
потоа заедно со Ѓорче Петров добиле бесплатно, со одобрение на бугарската влада
4.000 пушки од браќата Иванови, но без патрони. Објаснување за патроните искажал
бугарскиот воен министер, полковникот Иванов, кој бил категоричен: Не сме луди
да ви дадеме фишеци: така силата ќе ја држиме во свои раце, инаку Вие ќе се
одвратите од нас . Најголемиот дел од овие пушки биле префрлени во Скопскиот,
Штипскиот и Струмичкиот округ на Организацијата. Меѓутоа голем дел од нив биле
проголтала Виничката афера. Во однос на контактите со бугарската влада и
нејзините игри. Ѓорче Петров истакнува:

Биле направени обиди за згаснување на дејноста на Задграничното претставништво
во Кнежество Бугарија. Најпрво бил направен обид за отргнување на Ѓорче Петров,
кога му било понудено местото: секретар на новоотвореното бугарско трговско
агентство во Солун. Целта на Константин Стоилов била да се компромитира, а
подоцна преку Атанас Шопов да биде претворен во бугарско орудие. Кога тоа не
успеало бил направен обид, сега преку Врховниот македонски комитет, да се
предизвика раздор помеѓу Гоце и Ѓорче Петров. На IV македонски конгрес, Гоце
неочекувано бил избран за редовен член на новиот состав на Врховниот македонски
комитет. Ѓорче Петров истакнува: со цел да го отцепат Делчева од мене . Меѓутоа,
Гоце ја проѕрел намерата и во писмото до Јосиф Ковачев, претседател на IV
македонски конгрес, категорично изјавил: Мојата положба во Делото не ми
овозможува да го примам изборот .

Првата поголема акција во тој правец била поттикната од Гоце. Според Никола
Зографов: на 6 јануари 1897 година телеграфистот Андон Златарев, во интерес на
македонското револуционерно дело, ја ограбил ќустендилската пошта, од каде што
подигнал 28.000 лева. Пред да побегне Златарев, врз претходно постигнат договор,
им предал 25.000 лева на Васил Главинов и Александар Кипров кои требало парите
да ги предадат на Гоце за потребите на Македонската револуционерна организација.
Меѓутоа тие ја злоупотребиле довербата, преливајќи ги средствата во
социјалистичката благајна. Гоце го излажале дека парите ги закопале во река, па
надојдената вода ги одвлекла незнајно . Гоце долго време не можел да се помири
со нечесната игра на Главинов, за што сведочат неговите писма.

Во пролетта 1897 година, во предвечерјето на Грчко-турската војна , Гоце се
нашол во Одеса каде што со Константин Кондов, стапил во контакт со двајца
ерменски револуционери, пиротехнички верзирани за бомби и пеколни машини .
Оттука, четворицата со рускиот брод Вороњеж се префрлиле на Света Гора, со цел
да изнудат пари од Зографскиот манастир.

Гоце се обидел да се специјализира за киднапирање на бегови. Во 1897 година
неуспешно завршиле обидите за грабнувањето на турскиот богаташ Черкез, виничкиот
бег, струмичкиот Мафи-бег. Успешно завршило киднапирањето на струмичкиот бег
Назлам-бег, за кого биле побарани 6.000 турски лири, но поради непретпазливост,
бегот им се извлекол од раце. Слични обиди Гоце направил и во 1897 и 1899
година. Меѓутоа според Михаил Апостолов - Попето: тој занает не е за Гоцета,
нему ич не му оди со бегови.

Во мај 1900 година никнала најкрупната киднаперска замисла на Гоце. Тргнувајќи
од релативно добрата соработка со Врховниот македонски комитет на Борис Сарафов,
како и фактот што акцијата требало да се изведе на територијата на Кнежеството
Бугарија, Гоце предвидел оваа акција да биде заеднички спроведена од страна на
Македонската револуционерна организација и Врховниот македонски комитет. Било
предвидено да биде извршено киднапирање на синот на бугарскиот државник Иван
Гешов, од кого требало да се извлечат 1,5 милиони златни лева. Врховниот
македонски комитет го прифатил планот, при што биле определени обврските.
Сарафов требало да изнајми куќа, каде што требало да се чува детето, Тома
Давидов да купи еден пајтон и да најде верен пајтонџија, а Гоце требало да го
грабне детето. Ѓорче Петров бил задолжен за примањето на парите од Гешов. Но
планот не се остварил бидејќи детето на Гешов заминало за Париз.

Гоце Делчев го ополномоштил Михаил Герџиков да изврши едно киднапирање во
Македонија но турските сили сѐ уште биле раздвижени поради Солунската провала и
затоа овој обид останал неуспешен. Во летото 1901 година се одржало советување
во Ќустендил на кое присуствувале Гоце Делчев, Јане Сандански и Христо Чернопеев
и тие заклучиле дека: ситните грабежи само го нарушуваат престижот на
Организацијата, а не придонесуваат за нејзино финансиско закрепнување. Затоа
Јане Сандански предложил да го киднапира кнезот Фердинад при неговата посета на
Рилскиот манастир, но оваа иницијатива на Сандански била отфрлена од страна на
Гоце Делчев кој предложил војводите да спроведат акции за собирање на пари, но
надвор од границите на Бугарија. Раководството и војводскиот кадар се нашле во
дилема. Имено помошта од Бугарија не била прифатлива, ситните акции биле
непожелни, а големите биле опасни по Организацијата и ослободителното дело, но
сите разбрале дека мора нешто да се стори за да се дојде до пари.

Во 1901 година некаде околу Петровден, Јане Сандански, Христо Чернопеев и Сава
Михајлов подготвиле плана за киднапирање на Сулејман-бег од Горна Џумаја но
поради болест на бегот таквата акција била откажана . Бидејќи таа акција била
одложена Јане Сандански и Чернопеев се нашле во Разлошко и решиле да го грабнат
д-р Хаус кој бил протестантски мисионер од Солун. Меѓутоа тој го одложил
патувањето и затоа тие решиле да ја киднапираат протестантската мисионерка Мис
Стон која се наоѓала во Банско. За акцијата најпрво бил известен ОК во Банско на
чело со Димитар Лазаров, потоа бил утврден планот кој се состоел од неколку
точки. За целиот план притоа биле известени Гоце Делчев и Ѓорче Петров, притоа
Делчев се двоумел додека пак Ѓорче бил на мислење дека со грабнувањето нема да
се добијат големи финансиски средства. Треба да се истакне дека Јане и Христо
Чернопеев решиле на своја рака да ја покренат сета акција.

Една од главните задачи на Македонската револуционерна организација било
вооружувањето. Без оружје не постоел воениот фактор, а без воен фактор немало ни
револуција. Најпрво се набавувало ладно оружје (првенствено ками) и огнено
оружје (револвери и бомби).

Од пушките најпрво биле набавени од домашно производство (тетовки и дебранки).
Првото големо количество на пушки, кримки, датира во 1897 година по извршената
модернизација на бугарската армија. Приливот е нераздвојно поврзан со името на
Гоце.

По Грчко-турската војна се започнало и со набавка на грчки пушки од системот
Гра. Паралелно биле набавувани и помали количини на пософистицирани пушки
манлихерки, како и муниција и динамит. Покрај од Бугарија и Грција, оружје и
муниција почнало да се набавува и од Србија, Романија, Белгија, Австро-Унгарија,
Грција, Швајцарија и Англија. Меѓутоа предничела Бугарија. Голема заслуга во
набавката на оружје и муниција од Бугарија и нивното транспортирање во
Македонија имал Гоце. На јануарското советување во селото Загоричани, Гоце се
заложил за поорганизирана набавка на оружје од Грција. Во есента 1902 година,
Гоце преку Тома Карајовов реализирал набавка на оружје и муниција од Берлин и
Виена. Коресподенцијата на Гоце е со бројни податоци за набавка, депонирање и
транспорт на оружје и муниција во Македонија. Импресивно делува Гоцевата
неисцрпна енергија, самопрегор и ентузијазам.

Многу рано, кај Гоце и Ѓорче Петров се родила идејата за сопствено производство
на оружје, пред сè бомби. Тие ја осмислиле Саблерската бомболеарница (фабрика)
на Осоговските Планини. Приотоа посебна улога одиграл тогашниот околиски
ќустендилски началник, познатиот македонски револуционер Димитар Поп-Георгиев
Беровски. Саблерската бомболеарница започнала да функционира во мај 1897 година.
Во неа работеле грст на ентузијасти во скудни околности. Главен мајстор бил
ерменскиот револуционер Киркор, а негови први помошници биле Гоце Текенџиев и
Атанас Мурџев. Таму повремено престојувале и помагале Гоце и Ѓорче Петров.
Инспекција на бомболеарскиот процес извршил Ерменецот Леон. Во Саблерската
бомболеарница, меѓу другото, биле произведени околу 1000 до 1500 бомби од разни
големини. Бомболеарницата била напуштена непосредно пред интервенцијата на
бугарската полиција.

Историчарите искажуваат разни мислења околу времетраењето на оваа бомболеарница.
Според Константин Пандев таа постоела само неколку месеци, Пејо Јаворов
истакнува дека таа работела десетина месеци, а според спомените на Ѓорче Петров,
година и неколку месеци. Меѓутоа според Димитар Димески бомболеарница егизтирала
повеќе од две години. Саблерската бомболеарница одиграла значајна улога за
стекнување на силна самодоверба во сопствените сили и можности. По примерот на
неа никнале слични бомболеарници низ Македонија.

Гоце имал катадневна грижа за непречено функционирање на организациските канали.
Беспрекорното функционирање на курирската служба било голем предуслов за
нормален проток на луѓе, пренесување на оружје и муниција, како и за циркулирање
на тајната револуционерна пошта.

Гоце Делчев мошне многу се залагал за просветлување на силите на
револуционерното движење и на поробените македонски маси. Тој поаѓал од
концепцијата да изврши револуција во умовите на луѓето, да создаде просветен
народ, просветна маса со која успешно ќе се изврши револуција .

Оттука доаѓале Гоцевите секојдневни напори за набавка и пласирање на весници и
револуционерна литература сред македонскиот народ. Меѓу другото, тој ги
пласирал: Право, Глас македонски, Малешевски балкан, Политичка слобода, Дело.
Гоце меѓу револуционерната литература пласирал и дела од социјалистичка
провиниенција. Гоцевата блискост со социјалистичките кругови се гледа и од
фактот што заедно Димо Хаџи Димов, учествувал на првомајските манифестации во
Софија.

Гоце бил загрижен за создавање на македонска книжнина. За тоа најдобро сведочат
зборовите: Зар нема кој да напише барем една книга на македонски? Тој ги
поттикнувал некои од македонските автори, како што е Атанас Раздолов, да
создаваат дела со револуционерна содржина. Гоце има голема заслуга за
покренувањето на хектографираните гласила на Македонската револуционерна
организација: Бунтовник и Слобода или смрт.

Повод за аферата е нападот на една разбојничка чета на домот на богатиот Турчин
Касим-бег во село Виница на 15 ноември 1897 година. Четата зела од неговиот дом
околу 800 турски лири, а самиот него го убила. Како резултат на Виничката афера
Организацијата губи многу оружје, претрпува морални штети и вредни организациски
кадри, а османлиските власти започнаа да гледаат со зголемена недоверба кон
население во Македонија. Аферата ја открива потребата од повеќе ефикасност во
активностите на револуционерната организација при вакви кризи, дека е потребно
да се даде азил на прогонетите и да се спречи предавство. Вo извесна мера го
забрзува создавањето на постојани окружни чети, подобрување на илегалните
канали. Виничката афера и нанесла тежок удар на организационата мрежа во
Скопскиот санџак, а ја разнишала и Македонската револуционерна организација во
целина.

Веста за аферата Гоце го затекнала во Ќустендил. Краткотрајно го обзела силна
депресија и почувствувал рушење на сопственото дело. Гоце се вратил во Софија со
цел да осмисли и преземе чекори за неутрализација на ефектите од аферата. Во
декемвриското писмо до Никола Малешевски, може да се увиди дека Гоце сè уште бил
под болна импресија од широките размери на османлиските насилства. На Малешевски
му сугерирал: Опни ги жиците на нашите другари, нека се готват и од ден на ден
нека очекуваат да ги викнат под знамето не веќе за слобода, туку за одмазда .

Во таа смисла Гоце имал телефонски разговор со Борис Сарафов. Тој го имал
предвид мелничото борбено крштевање на Сарафов и му предложил да формира, по
можност, чета со која ќе навлезе во Македонија и ќе стави крај на турските
насилства. Меѓутоа Делчев, најверојатно по консултацијата со Ѓорче Петров, му ја
откажал услугата на Сарафов. Гоце набргу ја пребродил траумата и веќе во првите
месеци на 1898 година, во писмото до Ѓорѓи Поп Цветков и Никола Зографов, зрачел
со оптимизам:

Во Ќустендил бил формиран Привремен комитет за бегалците, а во Софија била
формирана тричлена комисија. Врховниот македонски комитет на Христо Станишев се
оградил од разбојничката банда која што ја предизвикала аферата. Во меѓувреме
една врховистичка делегација го посетила бугарскиот премиер Константин Стоилов,
како и некои странски дипломатски претставници во Софија. Врховистичката
делегација изјавила дека: Врховниот македонски комитет нема ништо со испраќањето
на четата, која го уби Ќазим ага во Виница и дека Комитетот не е директниот, ни
посредниот виновник за станатото во Македонија .

Меѓутоа, Гоце ја почувствувал злорадоста на дел од врховистичките кругови за
неволјата што ја снашла Македонската револуционерна организација. Оттука, во
врска со V македонски конгрес на македонските друштва, Гоце испратил едно писмо
до Никола Зографов, во кое истакнал: Активно учество нема да земеме. Имаме
намера да дејствуваме, доколку се укаже можност, за да се пробие листата на
Станишев,, кој е многу поблизок по својата програма и почесен, отколку Ковачев .
Но планот не успеал, на V македонски конгрес за претседател на Врховниот
македонски комитет бил избран Алексанадар Радев, а за потпретседател бил
поставен Андреј Љапчев. Оттука, односите на Задграничните претставници со
Врховниот македонски комитет уште повеќе се оладиле.

Бугарската влада на Константин Стоилов била фрапирана од неочекуваните димензии
на Македонската револуционерна организација што делумно излегле на виделина со
Виничката афера, затоа презела мерки за неутрализација на Револуционерната
организација. Во март 1898 година, Гоце испратил писмо до Малешевски, во кое
огорчено констатирал: Не беше доста оној гром од Виничката афера за да се
разниша делото, туку и овдешната (бугарската демек) влада се зазела да ја
ослободи турската власт од прогонства, натоварувајќи се самата да го уништи она
што не се уништува. Прогонствата над нас се во најсилен разгор, ќе видиме дали
ќе се овенчаат со успех. Тешко ним!

Виничката афера била продлабочена со ефектната истрага на османлискиот скопски
полициски првенец Дервиш ефенди, како и поради предавството на Ѓорѓи Иванов
Јованчев, поранешен близок соработник на Гоце. Апостолот многу рано увидел дека
предавниците во македонското револуционерно движење се намножиле, тој уште во
април 1897 година истакнал: Којзнае дали има народ, кој толку многу трпел од
своите синови изроди како македонскиот! . Гоце во однос на Јованчев се покажал
мошне толерантен, при што се обидел да го извлече од калта и да го направи
повторно корисен за Организацијата. Ѓорѓи Иванов Јованчев во јуни 1896 година
бил уапсен заедно со Гоце, во врска со Доневата афера. Притоа станал конфидент
на османлиската полиција. Меѓутоа Јованчевите предавства дошле до полн израз во
Виничката афера. Со цел за да го отрезни, Гоце во мај 1899 година на Јованчев му
ја испратил книгата Шпион (The Spy: A Tale of the Neutral Ground) од Џемс
Фенимор Купер. Меѓутоа сè било залудно. Јованчев се покажал непоправлив и
подоцна бил ликвидиран од Македонската револуционерна организација.

Во јули 1898 година Гоце упатил две писма - благодарници до пловдивскиот
надбискуп Роберто Менини, поради хуманитарниот гест на Паљурскиот манастир,
Гевгелиско, со давањето прибежиште на седумина македонски револуционери, кои со
тоа ги избегнале османлиските винички репресалии. Меѓутоа Гоцевата намера била
подлабока, пред надбискупот да ги изнесе пред Света Столица светлините на
македонската револуционерна борба. Гоце истакнал:

Гоце Делчев, како воено лице, бил еден од првите кој увидел дека дотогашните
терористички групи не можеле да се носат во отворена борба со османлиските сили.
Тие ја одживеале својата улога. Бил потребен поразвиен борбен механизам,
способен да се спротивстави на бројните непријатели на македонското
ослободително дело. Оттука датира појавата на Четничкиот институт со кој
Организацијата зачекорила во повисока фаза од својот развој.

Прв посериозен практичен чекор презел Гоце. Во април 1898 година, со цел побрзо
да се отстранат последиците од Виничката афера, Гоце испратил во Македонија три
вооружени групи, т.н. летечки илегални групи на чело со проверени поранешни
легални раководители на Организацијата. Ефрем Чучков бил определен за
Малешевско, Тодор Станков за Радовишко и Стојан Георгиев за Струмичко. Овие
летечки групи биле предвесници на големата борбена метаморфоза на
Организацијата.

Првата чета која со право го носи епитетот агитационо-организациска, била четата
на Михаил Апостолов - Попето, која ги спроведувала наредбите на Гоце. Главната
грижа околу оформувањето и разгрнувањето на Четничкиот институт ја презел
Делчев. Дури и нешто повеќе. Задграничното претставништво ја изработиле правната
регулатива за посочениот институт, издавајќи го, во 1900 година, Правилник за
четите на ТМОРО. Создавањето на Четничкиот институт е неразделно поврзано со
името на Гоце. Тој како ревизор (инспектор) на вооружените сили на
Организацијата стекнал редок углед и израснал во неприкосновен авторитет.
Најважните организациски борбени кадри од овој периоди израснале под закрила на
Делчев.

Четничките школи одиграле голема улога за разгранување на Четничкиот институт.
Во тоа посебна улога имале блиските Гоцеви соработници: Михаил Апостолов -
Попето, Јане Сандански, Христо Чернопеев, Марко Лерински, Никола Петров Русински
и др.

Делчев, од вклучувањето во Организацијата па сè до смртта, ја обиколувал
Македонија. Притоа, не го спречувало ни нарушеното здравје, проследено со силни
стомачни болки. Секаде каде што престојувал, Гоце оставал светли траги, влевајќи
свежина, оптимизам и нескршлива верба во успехот на македонската ослободителна
кауза. Оттаму, неговото име, многу лесно прераснало во легенда.

Гоце уште по своето пристигање во Бугарија стапил во контакт со офицерите од
1895 година, односно со дел од учесниците во Мелничкото востание. По доаѓањето
на Ѓорче Петров за задграничен претставник соработката со офицерите била
продлабочена. Во тој период Македонската револуционерна организација поради
лошите односи со ВМОК барала нови извори за помош на револуционерната борба во
Македонија.

Оттука кај Ѓорче Петров, Гоце Делчев и офицерите Антон Бозуков и Стојчо
Гаруфалов се појавила идејата за формирање на Тајните офицерски братства , a се
поставило прашањето и кој би можел да застане на нивно чело. Гаруфалов за
раководител на Офицерските братства го предложил Иван Цончев бидејќи тој имал
углед меѓу офицерите, меѓутоа Бозуков истакнал дека тој имал врски со кнезот
Фердинанд I и неговиот двор. Задграничните претставници поради тоа долго се
колебале но на крајот се одлучиле за Цончев сметајќи дека обвинението на Бозуков
е од лични амбиции . Во летото 1897 година, од името на Офицерските братства,
Цончев го посетил Солун. По враќањето на Цончев во Софија соработката меѓу
Офицерските братства и Организацијата била продлабочена. Братствата во почетокот
укажале значајна материјална помош за Македонската револуционерна организација.
Преку Офицерските братства биле врбувани и испраќани првите кадри за Четничкиот
институт. Затоа, Ѓорче Петров забележал дека Цончев во прво време многу им
помагал. За соработката со офицерите, Ѓорче Петров истакнува:

Увидувајќи ја ослабената положба на Врховниот комитет, Задграничните
претставници во договор со Централниот комитет на Организацијата, решиле
индиректно да го стави ВМК под своја контрола. Затоа Ѓорче Петров започнал силна
агитација во Бугарија и сакал да најде лице кое ќе има силен авторитет да
застане на чело на Комитетот и да ја зацврсти неговата позиција. Сарафов и Антон
Бозуков се понудиле но тие не биле по вкусот на ТМОРО, а Ѓ. Петров барал некој
кој имал поголема улога во бугарското општеството. Притоа тој имал средби со
голем број на македонски интелектуалци од Бугарија и се сретнал со учителот
Паунчев во Варна, адвокатот Панов и адвокатот Иван Иванович. Исто така имал
средба и со Димитар Благоев но сите го одбиле. Работат премногу им изгледала
опасна. На крајот Петров морал да се задоволи со Борис Сарафов. Задграничните
претставници на ТМОРО направиле договор со Сарафов и неговите приврзаници,
односно ТМОРО ќе ја поддржи кандидатурата на Сарафов за претседател на
Комитетот, а за возврат Врховниот комитет нема да презема никакви дејства без
знаење и согласност на задграничните претставници .

На 1 мај 1899 година во Софија започнал VІ македонски конгрес на кој Борис
Сарафов бил избран за претседател на Комитетот, со поткрепа на Ѓ. Петров и Гоце
Делчев. Затоа не треба да зачудува изјавата на Сарафов: Ние сме фирмата, а Ѓорче
е комитетот, Ѓорче Петров во своите спомени тоа и го потврдува со зборовите: Ние
го уредивме Сарафовиот комитет, тој беше наш продукт . Сарафов во својот прв
мандат давал голема материјална и финансиска поткрепа за ТМОРО. За време VІІ
македонски конгрес било констатирано дека за потребите на ТМОРО биле дадени
11.990 златни левови и 23.327,20 левови во сребро .

Меѓутоа, Сарафов бил од далеку од тоа да биде послушник на ТМОРО. Уште од самиот
почеток тој почнал со заткулисни игри, неговата цел било да ја преземе токму тој
ТМОРО во свои раце и тоа било евидентно за време на преговорите помеѓу ТМОРО и
Бугарското тајно револуционерно братство кога Сарафов се наметнал како посредник
и претендирал да биде раководител на целото македонско револуционерно дело,
поради што ќе дојде до судир со ЦК и ЗП на ТМОРО.

По самото составување на Комитетот, Сарафов финансиски и морално ја помагал
ТМОРО, меѓутоа уште додека се составувал комитетот Сарафов планирал да го заземе
ЦК на ТМОРО. Имено, тој направил договор со полковникот Иван Цончев и
потполковниците Атанас Јанков и Стефан Николов. Според овој договор Цончев
требало да даде оставка на офицерската должност и да го зазеде претседателското
место во Комитетот, а Борис Сарафов со 14 до 16 офицери требало да навлезе во
Македонија да го преземе Централниот комитет и потоа да се крене востание . Било
предвидено територијата на Македонија да се подели на 14 востанички окрузи на
чело со по еден офицер, а полковникот И. Цончев со големи сили да навлезе од
Бугарија. За планот не требало да дознаат Гоце Делчев и Ѓорче Петров. Подоцна
кога Сарафов и Иван Цончев ќе дојдат во судир, за овој договор преку Сарафов ќе
дознае Ѓ. Петров.

Офицерите и покрај договорот со Сарафов не се осмелиле да дејствуваат без
согласност на задграничните претставници и затоа им предложиле во Централниот
комитет да влезат двајца офицери како претставници ВМК, а истовремено околу 16
офицери да бидат распоредени по окрузите на ТМОРО во Македонија. Гоце Делчев и
Ѓорче Петров во принцип не го отфрлиле предлогот. Оттука произлегла
компромисната мајска спогодба. Таа била потпишана на 1 мај 1900 година, ТМОРО
бил претставен од Гоце Делчев и Ѓорче Петров додека Врховниот комитет бил
застапуван од полковникот Иван Цончев, потполковниците Јанков и Стефан Николов,
поручникот Стојчо Гаруфалов и Атанас Мурџев . Спогодбата предвидувала:

По потпишувањето на спогодбата Врховниот комитет се обидел да ги протурка
предлозите. Тие го предложиле капетанот Димитар Венедиков за член на ЦК на
ТМОРО, а за Битолскиот револуционерен округ бил предложен поручникот Софрониј
Стојанов. Меѓутоа Венедиков одбил да замине за Солун, додека пак Софрониј поради
Поп Ставревата провала не можел да замине за Битола и затоа било решено тој да
оди во Солун. Софрониј Стојанов во Македонија пристигнал во декември 1900
година, во Солун престојувал под името Хаџиасенов како претставник на друштвото
Бугарија, и таму се задржал до Солунската афера, и откако му биле издадени од
страна на Иван Хаџи Николов пет бланко потврди за офицерите во случај на
востание, се вратил во Бугарија.

На VІІ македонски конгрес, Задграничните претставници првпат присуствувале на
собир на македонските друштва во Бугарија. За конгресот Ѓорче Петров истакнува:
Првпат јас и Делчев присуствуваме на конгрес. Сите беа задоволни од нас, не
пречекаа со ракоплескање. Приход од 450 илјади. Кој можеше да противречи... Јас
бев на врвот на среќата... Тогаш конгресот го прими од мене преработениот устав
и правилник на овдешнава (Врховниот комитет б.н) организација во духот на
кажаната идеја, дека овде се прегрнува револуционерниот пат и се дава предимство
на Внатрешната организација. Тоа беше огромен успех на македонското дело,
револуционерната идеја веќе беше влезена и во овдешната организација

На 23.01.1901 година во Солун започнала Солунска аферата која била една од
најтешките за ТМОРО. Имено целиот Централен комитет бил затворен додека пак оваа
провала го исфрла Бугаринот Иван Гарванов, со што ТМОРО зазема друг правец на
дејствување. Дел од историчарите при расветлувањето на причините за Солунската
афера сметаат дека е можно учество на Врховниот комитет на чело со Борис Сарафов
во провалата , притоа се истакнува дека Комитетот имал свој човек кој го
поткажал ЦК на турските власти. Се става под знак прашање улогата на Софрониј
Стојанов , како можен предавник, меѓутоа за тоа нема конкретни докази, а еден од
најголемите предавници за време на провалата, Милан Михајлов бил човек на Борис
Сарафов и како таков тој пристигнал во Солун. Гоце Делчев и Ѓорче Петров во
окружното од март 1901 година испратено до револуционерните комитети во
Македонија, било истакнато дека Солунската афера е внатрешен удар против ТМОРО,
а обидот за востание на Врховниот комитет е надворешен удар против ТМОРО . По
провалата, Сарафов се обидел да се наметне над Делчев, но тој ги одбил сите
предлози и барања на Сарафов.

Набргу по Солунската афера паднал и Комитетот на Борис Сарафов. Сарафов од своја
страна дошол во судир со Задграничните претставници на ТМОРО, со новоизбраната
бугарска влада на чело со Петко Каравелов, но и со Иван Цончев. Гоце Делчев и
Ѓорче Петров ја знаеле амбицијата на Сарафов за преземање на целото македонско
револуционерно дело во свои раце, и затоа тие во согласност на ЦК на ТМОРО
намерно го одолговлекувале спроведувањето на Мајската спогодба. Тоа придонело да
дојде до влошување на односите помеѓу двете организации. Гоце Делчев бил обвинет
дека сака да стане врховен командант на сите востанички сили , и дури бил
физички нападнат во просториите на врховниот комитет од страна на Христо
Саракинов . За овој настан Ѓорче Петров истакнува: Делчев велеше: Или тие ќе те
газат, или ти ќе ги газиш... Тој настан не остана без значење во подоцнежниот
однос на Делчев кон комитетот и воопшто кон офицерите. Тој веќе не можеше да ги
трпи. Од тој настана, Гоце престанал да ги посетува седниците на Врховниот
комитет на Сарафов.

Биле влошени односите и со Ѓорче Петров кој спротивно на Мајската спогодба ја
продолжил директната коресподенција со ЦК. Сарафов пак од своја страна успеал да
го придобие Никола Зографов кој бил пунктов началник на ТМОРО во Ќустендил .
Поради оваа постапка биле прекинати односите помеѓу двете организации кон крајот
на 1900 година , а од своја страна Врховниот комитет од почетокот на 1901 до мај
1902 година не давал никаква помош за ТМОРО. Помошта била обновена кога на чело
на ЦК на ТМОРО ќе застане Иван Гарванов.

Влошената положба го принудила Сарафов да го повика Иван Цончев да застане на
чело на Комитетот според претходно постигнатиот договор, од своја страна Цончев
во Софија се нашол во јануари 1901 година. Меѓутоа во меѓувреме доаѓа до
Солуската афера и Сарафов под влијание на своите блиски и пријатели го менува
решението сметајќи дека ќе може да владее и со Врховниот и со Централниот
комитет. На тој начин Цончев бил измамен и ќе дојде до поделба на Врховниот
комитет на две крила: сарафисти и цончевисти. Меѓутоа, судирот меѓу двете крила
бил решен од страна на бугарската влада кога 23 март 1901 година Борис Сарафов
бил уапсен со дел од комитетот и бил обвинет за двете убиства. Апсењето и
судењето на членовите на Комитетот било политичка фарса со цел да им се овозможи
на цончевистите да го преземат Комитетот во свои раце, а Иван Цончев успеал во
тоа на VІІІ македонски конгрес. Гоце Делчев на 7 април 1901 година се обратил
пред VІІІ македонски конгрес и притоа истакнал:

Бидејќи мајската спогодба од 1.05.1900 година не била спроведена, таа станала
предмет на разговори меѓу новиот состав на Комитетот и ТМОРО. На оваа средба
ТМОРО била претставена од Гоце Делчев, д-р Владимир Руменов и Михаил Герџиков, а
како трета група која учествувала во овие преговори, била претставена од Иван
Цончев и полковникот Стефан Николов. Во овие преговори преовладува тенденцијата
на Врховниот комитет да се наметне над ТМОРО иако нејзината самостојност била
потенцирана во овие разговори , а од овие преговори произлегла новата мајска
спогодба од 16 мај 1902 година и со неа било предвидено да се постават двајца
офицери во ЦК на ТМОРО, како воени специјалисти кои би можеле да го помогнат
делото. Овие двајца офицери би требало да имаат еднакви права и должности со
останатите членови на ЦК.

Било договорено поставување на офицери при секој округ на ТМОРО во Македонија и
овие офицери имале исто така еднакви права како и раководните тела на окрузите.
Од друга страна, првата на задграничните претставници биле ограничени бидејќи
тие можеле да присуствуваат во работата на Врховниот комитет само по прашањата
кои се однесувале за ТМОРО. Двете организации се договориле дека каналите и
пунктовите на бугарска територија се неприкосновена сопственост на ТМОРО, додека
пак магацините со оружје по бугарската граница, да бидат под контрола на
Врховниот комитет. Поради последната точка Ѓорче Петров сметал дека Делчев се
подлизнал, бидејќи станувало збор за 700-800 пушки кои биле складирани од
Сарафов и тој сакал да ги предаде на ТМОРО, дополнително на тоа Ѓорче Петров
истакнува дека: Со тие пушки после нè тепаа .

Кон крајот на јули и почетокот на август 1901 година се одржал IX македонски
конгрес. Во текот на овој конгрес цончевистите успеваат да го земат Врховниот
комитет во свои раце. Претходно претставниците на ТМОРО, Владимир Димитров и
Иван Кепов поднесуваат оставка, а за време на конгресот од раководните позиции
во Врховниот комитет се отстранети приврзаниците на Сарафов. За претседател на
комитетот бил избран Стојан Михајловски додека пак Иван Цончев бил избран за
потпретседател. На тој начин комитетот се нашол во рацете на Цончев и тој веднаш
започнал со подготовките за кревање на едно востание во Македонија кое му
требало на кнезот Фердинанд I. Иван Цончев сметајќи дека ја имаа поддршката на
Гарванов, се свртел против задграничните претставници на ТМОРО притоа сакал да
воспостави директна коресподенција со Централниот комитет на Внатрешната
организација и почнал да гo игнорираа ЗП. Цончев меѓу другото истакнал дека:

Под притисок на Цончев, Делчев и Ѓорче Петров морале да се откажат од должноста
задгранични претставници, но од друга страна Гоце Делчев успеал да го оддели
Гарванов од Иван Цончев. Гарванов имајќи ја поткрепата од Дамјан Груев и Делчев
се спротивставил на Цончев, оваа дистанцирање на Гарванов нема никогаш да му
биде простено од цончевистите, и тие по неговото убиството во 1907 година ќе
истакнат: Така му треба, предавник .

Цончев откако ја зацврстил својата позиција во комитетот, се нафрлил врз
пунктовите на ТМОРО во Бугарија. Во некое од ќустендилските села по наредба на
Атанас Мурџев бил тепан работник на ТМОРО, а по наредба на Тодор Саев, јавно бил
тепан Ефрем Чучков и тоа пред куририте на ТМОРО. Поради ваквата постапка на
Саев, Дупничкото друштво ги прекинало врските со Врховниот комитет, и затоа
друштвото на 20.11.1901 година било исклучено од ВМОК.

Поради сите овие постапки новите задгранични претставници, Туше Делииванов и
Димитар Стефанов поднеле нови барања до ВМОК. Била побарана 30-километарска зона
на бугарската територија, пункт во Софија, пари за Задграничното претставништво,
останатите пунктови на ТМОРО во Бугарија и за издавање на еден весник во
Македонија, отстранување на Тодор Саев од Дупница. ВМОК намерно ги
одолговлекувал преговорите и истовремено презел активности за нарушување на
авторитетот на ТМОРО меѓу македонското население. Пушките кои ТМОРО ги платил на
Врховниот комитет, а комитетот за нив добил расписка не биле испорачани.
Врховниот комитет притоа истакнал дека нема пушки, дека не веруваат во
пунктовите на Никола Малешевски и дека ќе ги вратат парите.

Дополнително Врховниот комитет побарал причина за барањата на задграничните
претставници, откако ги добиле ја потврдиле мајската спогодба, а по десетина
дена повторно се откажале од неа и било побарано од нив да продолжат преговорите
помеѓу двете организации.

На 2.11.1901 година ВМОК испратил окружно до своите друштва во кое било
истакнато дека односите помеѓу двете организации се во хармонија и дека се
дејствува во согласност со протоколот кој бил утврден заеднички. Задграничните
претставници на 8.12.1901 година поставиле ултимативен рок од 48 часа за
отповикување на окружното од страна на ВМОК, a бидејќи тоа не било направено, на
14.12.1901 година задграничните претставници ги известиле македонските друштва
дека ТМОРО за секогаш ги прекинува контактите со овој состав на Врховниот
комитет .

Гоце значајно внимание посветил и на изградба на раководен и воен кадар на
Македонската револуционерна организација. Тој имал бројни средби, состаноци,
советувања, па и неколку конгреси. Главно свртилиште во Софија му бил хотелот
Батемберг.

Гоце често крстарел низ Македонија, особено низ нејзиниот источен дел, а особено
бил чест гостин на задграничните пунктови на МРО. Од мај 1902 година се датира
Гоцевата коресподенција со Иван Белешков, пунктов началник во Лџене, близу
Велинград. Лџене било главен пункт на Организацијата кон каналот за Сер, а со
самото тоа се вброило во клучните задгранични пунктови на МРО, покрај Ќустендил
и Дупница.

На самиот почеток на 1900 година кога избила Новоселската афера, по борбата на
Сандо Невенин од штипското Ново Село (Штипско), Гоце се наоѓал во Радовишко, а
оттаму се префрлил во Струмичко и Петричко. Аферата имала судски завршеток на
Скопскиот процес од 1901 година. Притоа, Гоце бил осуден на смрт, во отсуство,
според чл. 13, 31, 43, 55, 56, 57 и 63 од Османлискиот кривичен закон. Оттука за
крилестиот ѓавол била распишана потерница со висока проценка за Гоцевата глава,
500 или 1000 турски лири, според Пејо Јаворов. Без оглед на тоа, Турците со
голем респект се однесувале кон личноста на Гоце. Во пролетта 1900 година Гоце
го реализирал т.н. огнен пат низ Одринско. Од октомври па сè до март 1901
година, Гоце ги обиколил Разлошко, Горноџумајско, Малешевско, Радовишко,
Струмичко, Мелничко и Петричко.

Кон крајот на август 1901 година, Гоце го започнал својот голем поход низ
Македонија. Единствен по својата должина, времетраење (половина година) и
успешност. Зголемената опасност од разбивање на монолитноста на Македонската
револуционерна организација, поради можното навлегување на врховистички сили во
револуционерните окрузи на Организацијата, како и поради зачестените провали,
довеле Гоце да изврши ревизија на неколку области во Македонија

Гоце своето долготрајно патешествие го започнал во Ќустендил, па преку
Малешевско, пристигнал во Радовишко. Притоа извршил ревизија на Радовиш и
околијата. Потоа се префрлил преку реката Вардар и пристигнал во Неготино, каде
што извршил инспекција на тамошниот револуционерен комитет. Оттаму, се префрлил
во Кавадарци каде што дознал дела Мис Стон била грабната и дека предвидениот
план бил извршен. По вообичаената ревизија пристигнал во селото Ваташа каде што
посебно внимание посветил на создавање на селска милиција. Неговиот престој, на
секаде бил исполнет со бројни средби, кои биле драгоцени за зацврстување на
организациските редови и проширувањето на организациската мрежа.

Од Тиквешко, Гоце се префрлил во прилепскиот реон со што започнала неговата
мисија низ Југозападна Македонија, која била најзначајната етапа од неговиот
голем поход, и инспектирање на Битолскиот револуционерен округ. Мисијата на Гоце
во Битолскиот округ произлегла пред сè од промените што настанале во Централниот
комитет по Солунската афера, освен тоа Гоце имал намера да се сретне и да се
консултира со Даме Груев за солунските настани.

Гоцевата неколкумесечна мисија во Битолскиот револуционерен округ се одвивала во
есента и зимата 1901/2 година, мисијата започнала со ревизија на организациската
мрежа во Прилепско. Делчев заедно со четата на Никола Петров Русински и Иван
Манолев, ги посетил прилепските села: Тројаци, Плетвар, Ореовец, Леништа и
Селце. Потоа го посетил Прилеп, каде што извршил ревизија на Прилепскиот
револуционерен комитет. Тогаш, пред Гоце бил изнесен главниот проблем на
прилепскиот реон: вооружувањето, покрај тоа Гоце ја прифатил оставката на Никола
Петров Русински на должноста Прилепски околиски војвода.

Во ноември 1901 година Гоце пристигнал во Битола, центар на Битолскиот
револуционерен округ и Битолскиот вилает. Таму Гоце престојувал три недели. Тој
во текот на 20 дена, Гоце извршил рутинска инспекција на Битолскиот окружен
комитет, имал две средби со Даме Груев во Битолскиот затвор, мноштво активности
и средби со Окружното раководство. Тој бил свесен за можноста од исфорсирано
востание. Оттука, тој со аргументи настојувал да ги убеди членовите на
Битолскиот окружен комитет дека востанието е средство, а не цел . Тој ги
информирал битолските организациските првенци за моменталната состојба околу
аферате мис Стон и воедно го покренал прашањето за вооружување на Прилепско, при
што успеал да издејствува од окружниот комитет 80 пушки за прилепскиот реон.

Битолскиот окружен комитет пред Гоце изнел некои од проблемите, нагласувајќи го
прашањето за зацврстување на четничкиот институт во Битолскиот округ, бил
подвлечен недостатокот од недостиг на интелигентни и војнички изградени војводи.
Во присуство на Гоце, со знаење и одобрение на Даме Груев, бил реорганизиран
Битолскиот окружен комитет. Во новиот состав влегле: Георги Поп Христов, Ѓорѓи
Сугарев, Аце Дорев, Атанас Лозанчев, Ѓорѓи Пешков и Неделко Дамјанов. Покрај тоа
бил формиран и Битолски околиски комитет во кој влегле: Александар Евтимов, Лука
Ѓеров и Кирил Лозанчев. Мошне биле драгоцени инструкциите и насоките на Гоце кон
овие две раководни тела. Георги Поп Христов истакнува:

Во рамките на Гоцевата инспекција на Битолскиот револуционерен округ, спаѓа и
неговата мисија во Костурско и Леринско. Негови најважни цели во овие реони
биле: да се санираат последиците од Иванчовата афера и да се создаде солидна
база за отворање на канал за префрлање на оружје од Кралството Грција.

Во декември 1901 година, Гоце пристигнал во Костурско. Својата обиколка ја
започнал во селото Кономлади, заедно со костурските раководители: Пандо Кљашев,
Лазар Москов, Васил Чакаларов и Кузо Стефов, како и со Марко Лерински и Ѓорѓи
Пешков, со нив се обидел да ги реши напластените проблеми. Активноста на Гоце се
одвивала во неколку правци. Новоформираниот револуционерен трибунал, чија
острица била насочена кон ликвидирање на моралната декаденција и ситните кавги,
ја покажал силата и способноста на Македонската револуционерна организација да
решава проблеми и од овој домен. Никој не се изненадил кога новоформираното
управно тело, покрај старите овластувања, добило за првпат судски прерогативи.
Со негирањето на османлиските суски установи и придавајќи им на револуционерните
комитети елементи на власт, Македонската револуционерна организација се покажала
дорасната на епитетот држава во држава. Интересно сведоштво за селските судови
дава Славејко Арсов во своите спомени каде истакнува:

Покрај тоа Гоце презел активност за масовен прием во Организацијата. Низ
Костурско, Гоце насекаде дејствувал на кономладски начин, а во селото Смрдеш
дури формирал и женско момитетско друштво. Насекаде дошол до израз Гоцевиот стил
на работа. Раководителите инспирирани од Гоце, целосно ги прифатиле неговите
методи на работа и со полн елан пристапиле кон реализација на неговите замисли.

Круна на Гоцевата мисија било советувањето во селото Загоричани. Тоа било
одржано од 14 до 17 јануари 1902 година, со еднодневен прекин, поради
предавството на гркоманот Илија Поп Анастасов од селото Куманичево. Советувањето
имало регионален карактер, иако на него била разгледана општата состоја во
округот. На советувањето присуствувале: Гоце, Георги Поп Христов, Лазар
Поп-Трајков, Михаил Николов, Лазар Москов, Пандо Кљашев, Кузо Стефов, Васил
Чакаларов, Андреја Кожуваров, Марко Лерински, Славејко Арсов и Михаил Чеков.
Темите кои биле третирани на советувањето биле тесно поврзани со целите на
Гоцевата мисија. Била разгледана положбата на Битолскиот округ, биле
санкционирани новите начела на Гоце, коишто биле прокламирани во Кономлади. Овде
на прво место доаѓа до израз проширувањето на правата на управните тела со
придодавање на судски прерогативи. Снабдувањето со оружје, особено уредувањето
на канали за пренесување на оружје од Грција, биле во центарот на вниманието.
Преовладала констатацијата за неодложно организирање на канал за транспорт на
оружје и за продолжување на специјалната мисија на Васил Чакаларов во Грција.
Пред донесувањето на конечната одлука за овие прашања, новопристигнатиот Христо
Силјанов, поднел извештај за својот престој во Грција. На крајот, за подобро
реализирање на програмата за санација на Костурската организациска мрежа, било
решено да биде извршена прераспределба на раководните организациски сили во
костурскиот реон.

На 17 јануари, по шестнеделен престој, Гоце го напуштил Костурско и во придружба
на четата на Марко Лерински се префрлил во селото Зелениче, Леринско. Престојот
на Гоце во Леринско, за разлика од Костурско, бил краткотраен. Поради тоа,
единствено во селото Екшису дошле до израз Гоцевите организациски способности.
Краткиот престој на Гоце во Леринско бил условен од фактот што тој нашол реон
примерен во секој однос: работници ентузијазирани, организации стегнати, чета
дисциплинирана и во целосна смисла на зборот агитационо - организаторска . Освен
тоа, леринската чета цели два месеца го придружувала Гоце, при што имала доволно
време, изворно да ги апсорбира неговите идеи.

Двомесечната Гоцева мисија во костурско-леринскиот регион била мошне
плодотворна. Во неа доминира улогата на Гоце како крупен организатор и масовник
на македонското ослободително движење. Неколкумесечната мисија на Гоце во
неколку реони на Битолскиот округ, претставува еден вид на пресврт, особено на
планот на забрзано омасовување на движењето во Битолскиот округ. На враќање Гоце
Делчев помина по каналите на Организацијата ко Струмичко, Кочанско,
Горноџумајско и во Ќустендилско. Таму се сретна со главните актери во аферата
Мис Стон, Јане Сандански и Крсто Асенов. Потем, заедно со нив отпатува за
Софија, којшто комисиски се прифатени парите од откупот на Мис Стон. Со тоа
завршил големиот поход на Гоце низ родната Македонија.

Во јули 1902 година во куќата на Бојан Биолчев во Софија се одржала средба на
која присуствувале: Гоце Делчев, Иван Гарванов, Тома Карајовов, Туше Делииванов,
Владимир Руменов, Никола Наумов, Лазар Димитров, Атанас Мурџев и домаќинот Бојан
Биолчев. На оваа средба било разгледано барањето на битолчани за кревање на
востание. Гоце Делчев, Руменов и Карајовов остро се спротивставиле за востание и
била донесена одлука против дигање на какво и да е востание..

Кога веќе било евидентно дека ќе дојде до Горноџумајското востание, Централниот
комитет сметал дека движењето на Врховниот комитет не е сериозно и опасно, се
искажал против него и го осудил. Но по избувнувањето на востанието, ЦК почнал да
наклонува кон востание. Нa 26 септември 1902 година ЦК во преписката до
Задграничното претставништво истакнал дека „ако бугарската влада се ангажира да
го покрене прашањето, да не се држи многу остар јазик кон врховистите јавно,
подобро ќе биде и ние да го развееме знамето“. Кореспонденцијата меѓу ЦК и
Задграничното претставништво укажува дека:

Во почетокот на ноември „Врховистичкото востание“ спласнало и тогаш Иван
Гарванов со новоназначените задгранични претставници Христо Матов и Христо
Татарчев, во тајност од другите членови на Централниот комитет се решил за
востание. Матов и Татарчев веднаш откако пристигнале во Софија на својата
должност започнале преговори за помирување со Врховниот комитет врз основа за
проширување на востанието. Тие тврделе дека тоа е желба на Централниот комитет,
а за сето тоа ја имале поддршката на Иван Гарванов кој сакал помирување по
секоја цена. Гарванов на 29 ноември 1902 година му пишал на Задграничното
претставништво и истакнал:

Во средината на декември Христо Татарчев имал средба со бугарскиот премиер
Стојан Данев и кнезот Фердинанд I и известил дека акциите идната година се
неминовни. Кон крајот на ноември 1902 година ЦК на Гарванов и Задграничното
претставништво ја донеле конечната одлука за кревање на востанието. Таа требало
да се санкционира и затоа Иван Гарванов на 24 декември 1902 година испратил
окружно за одржување на Конгрес.

Задграничното претставништво откако го примило окружното од ЦК организирало
советување во Софија кое траело неколку дена. На оваа советување присуствувале:
Гоце Делчев, Ѓорче Петров, Пере Тошев, Христо Матов, Христо Татарчев, Иван Хаџи
Николов, Борис Сарафов, Михаил Герџиков, Кирил Прличев, Туше Делииванов, Христо
Силјанов и други. На ова советување Матов и Татарчев ја поддржувале идејата за
општо востание, додека пак Ѓорче Петров и Гоце Делчев се залагале за перманентно
востание.

Ѓорче Петров предложил да дојде до засилување на четите и терористичките акции
кои постепено требало да водат кон востание кое не требало официјално да се
објави. Михаил Герџиков предложил терористички напади кои би ја засегнале
османлиската власт и европскиот капитал. Тој планирал да се формираат
терористички групи по градовите кои би биле во контакт со Централниот комитет, а
кон овие идеи клонел и Гоце Делчев.

Делчев истакнал дека Турција треба да се фрли во анархија, да се разниша
Царството во неговите основи со што би се предизвикале Големите сили да
интервенираат за решавање на Македонското прашање. Меѓутоа Делчев се решил за
комбинирано дејствување со чети и терористички акции . На крај од советувањето
се дошло до компромисно решение за засилени партизански дејства . По
советувањето бил известен Централниот комитет дека тие се против општо востание
но за партизански дејства. Треба да се истакне дека оваа советување не влијаело
во одлуката за донесување на востанието бидејќи Солунскиот конгрес без да ги
сочека резултатите од советувањето донел одлука за востание.

Во јануари 1903 година се одржал Солунскиот конгрес. Меѓутоа еден дел од
делегатите немале доволно време да стигнат на Конгресот и најверојатно тоа било
и посакувано од Иван Гарванов. Гоце Делчев бил поканет на Конгресот но неговото
појавување било непожелно. По добивањето на поканата Делчев истакнал:

На третото заседание, на 16 јануари, кое траело само час и половина се прифатил
и потпишал Протоколот за извршената работа и преземените решенија. Решително
против востанието се изјаснил само серскиот делегат Димитров, но на крајот и тој
се присоедини кон заедничкото мнение. Скопскиот делегат Димитар Ганчев, испратен
со директива да дејствува за одлагање на востанието бар на една година, исто го
потпиша затоа што и другите потпишале. Нај важниот аргумент против востанието –
недостигот на доволно оружје во повеќето реони – било до извесен степен
демантирано од уверувањата на Иван Гарванов, дека за скоро време ќе се случат
крупни доставувања, како и од надежта, дека при општо востание, четите од
Бугарија ќе префрлат значително количество пушки и други материјали. По
донесување на решението за востание од страна на Солунскиот конгрес, окружните
комитети биле задолжени да ги преземат потребните мерки за забрзување на
подготовките за кревање на востанието.

Енигматично е прашањето: Зошто Гоце Делчев не ја искористил можноста за
присуство на Солунскиот јануарски конгрес на МРО од 1903 година, иако добил
уредна покана, во својство на подвижен член на ЦК. Можни се неколку одговори, но
кој е вистинскиот?

Димитар Димески истакнува дека е можно, Гоце и Ѓорче Петров да имале постигнат
договор за бојкотирање на Солунскиот конгрес. Главни носители на востаничката
линија биле Иван Гарванов и Димитар Мирчев, поранешни дејци на Бугарското тајно
револуционерно братство. Гоце не можел да најде заеднички јазик со нив. Меѓу
другото, Димески истакнува дека Гоце застанал на чело на антивостаничката струја
во македонското револуционерно националноослободително движење.

Гоце бил убеден дека битката треба да се извојува внатре, во Македонија, преку
преточување на новата концепција за борба. Најдобро тоа можел да го стори со
серските револуционери, кои просто ги голтале неговите идеи. На 20 јануари 1903
година Гоце се упатил кон нив, па ако се изземе краткотрајната солунска епизода,
тој останал со нив сè до својата смрт. Во Серскиот револуционерен округ постоеле
силни цврсти столбови за Гоцевиот курс, како Јане Сандански, Таската Серски,
Димитар Гуштанов и др.

Веста за солунското решение, Гоце го примил во Неврокопско, коешто било
насетувано, го изненадило како зимска грмотевица. Веднаш потоа, Гоце се
договорил со Јане Сандански, Гуштанов и Пејо Јаворов, да вложат најголеми напори
за отфрлање на солунското решение. За таа цел било одржано февруарското
советување на Серскиот округ во селото Караќој, на тромеѓата помеѓу Серско,
Демирхисарско и Неврокопско, при што Гоце добил целосна политичка поддршка за
својата концепција.

Гоце извесно време престојувал во пештерата Капе на Али Ботуш. Во ова време Гоце
фанатично се стремел да ги покаже предностите на новиот стил на борба пред едно
можно востание. Тој имал на располагање четири товари на распрснувачки
материјал. Дел од овој материјал бил искористен за еднонеделна обука на серските
чети во пештерата Капе на Али Ботуш. Делчев во почетокот сакал да го разнесе
мостот на Струма во Демирхисарско, но тој бил добро обезбедуван и затоа заминал
за Драмско каде на 18/19 март бил разнесен мостот на Драматица (Ангиста), дел од
тунелот, била прекината железничката линија и две телеграфски линии. Делчев му
пишал на Пејо Јаворов сета акција во весникот Слобода или смрт да ја прикаже
како дело на Организацијата, а не како на чета. Овој став на Делчев не
претставувал скромност, туку желба за промовирање на новата тактика од името на
целата Организација.

Токму тогаш кај Гоце пристигнала веста дека во Солун се вратил корифејот на
Македонската револуционерна организација, Даме Груев. Гоце се упатил кон Солун
за да се сретне со својот најсакан другар .

Особено значење имала средбата меѓу срцето и волјата на револуционерна
Македонија. Средбата помеѓу Гоце и Даме била одржана во предвечерјето на
Солунските атентати. Оваа нивна последна средба била мошне исцрпна. Даме за оваа
средба оставил скржави зборови: Дојде Делчев во Солун. Правеше приговори. Главно
наоѓаше дека Серскиот санџак е наполно лишен од оружје. Ние го утешивме со
ветување дека ќе се достави потребното, Делчев се успокои. Дополнително светло
за оваа средба фрла Лазар Димитров кој бил единствената опозиција на Конгресот
кога била донесена одлуката за востание. Тој вели дека лично го информирал
Делчев дека тој и Даме постигнале согласност по прашањето на востанието, да
започне кон крајот на летото и да не биде масовно, односно да има
четничко-партизански карактер. Според Лазар Димитров се:

Априлската средба ги разбила Гоцевите илузии за ревизија на солунското решение.
Во Солун, Гоце се сретнал и со гемиџии, но не успеал да ги убеди да ги одложат
акциите за подоцна. Гоце имал посебна слабост кон нив. Своевремено им донирал
5.000 лева од мисстонките. Но тие не го послушале Гоце. По неговото напуштање на
Солун, одекнале Солунските атентати.

На пат за Ловчанската корија на Али-Ботуш, каде што го закажал Конгресот на
Серскиот револуционерен округ, Гоце запрел во селото Баница, Серско. Таму се
сретнал со четите на Бродалијата и Димитар Гуштанов. Овде се затекнал и Димо
Хаџи Димов. На 3 мај 1903 година, вечерта, Гоце бил мошне импресиониран од
Солунските атентати и во селото Баница ги изрекол зборовите:

Димо Хаџи Димов, близок соработник и пријател на Гоце, и самиот учесник во
борбата кај Баница го оставил следното потресно сведоштво:

Постојат повеќе верзии за неговото загинување, изнесени од непосредните сведоци
на неговата смрт. Михаил Чаков истакнува дека взори бил разбуден од еден полјак
од селото кој му јавил дека Баница била полна со аскер. Потоа го упатил кај Гоце
за да му го соопшти истото. Меѓутоа штом полјакот слегол доле бил прибран од
аскерот. Чаков слегол долу и се упатил кон куќата каде што бил сместен Гоце. Од
таа куќа излегле две девојчиња, кои му рекле и тој да се прибере во таа куќа.
При средбата, Гоце направил распоред за одбраната, а потоа, штом забележал дека
војската одела по куќите и претресувала, заповедал да излезат и тргнат низ
селото.

Пејо Јаворов дава малку поинаква верзија. Рано изутрина Гоце и другарите биле
разбудени од некоја баба која им рекла: Станете, момци! Аскер го загради селото
и пребарува по куќите. Гоце и комитетите биле готови за борба. Војската
пребарувала по куќите и го собирала населението. Тие стигнале до куќата каде што
бил Гоце со другарите. Гоце предложил да излезат од селото за да не биде
запалено. Наместо да го чека мракот во утврдената камена куќа, наредил да
излезат и да тргнат низ селото. По решението на Гоце, сите излегле на улица и се
провлекувале до крајот на селото, каде што се наоѓала последната војска, и
според Јаворов, Гоце извикал: Легнувајте! Првата пушка тој ја пукнал. Сите
залегнале, а Гоце, според Чаков, застанал простум да ја полни пушката. Како луд
му свикав: Легнувај, Гоце! Легна, но на самото легнување еден куршум го пронижа
во левата града, и тој падна врз својата пушка... ги кладе двете раце наземи и
се обиде да се крене гледајќи кон другарите што беа се растуриле покрај ѕидот на
куќата и ги рече последните зборови:

и пушти душа. Веднаш го фатив за левиот опинок, како што беше легнал по очи и
колку глас ме држи викав: Гоце, Гоце! - Никаков одговор. Изгасна за секогаш
јуначката натура. Во борбата кај Баница учествувале 14 борци. Биле убиени: Гоце,
Стефчо Трлишанчето, Кољо Консулата, Димитар Гуштанов. Бил ранет: Ѓорѓи
Савеклијата. Другите се извлекле преку една плевна и заминале од селото. За
одмазда, аскерот го запалил селото и го бомбардирал со топови. Биле изгорени 124
куќи, изгорени селани 5, убиени 4, затворени 24. За овој подвиг Тефиков добил
полковнички чин. Во текот на борбата телото на Гоце останало на местото каде што
тој паднал. По борбата Тефиков го познал Гоце и дал наредба да се пренесе во
Серез. Тоа го сакале и некои други видни турски управници од Сер за да го носат
Гоцета како воен трофеј и да го деморализираат населението. Меѓутоа, пристигнала
наредба од Солун да се остави Гоцевото тело во Баница и тука се погребе. Така
загинал Гоце во Баница, храбро и достоинствено. Го даде својот живот за
ослободување на Македонија.

Смртта на Гоце не била случајна. Неговото исчезнување било посакувано од бројни
фактори. Но кој е предавникот или предавниците? Правиот одговор може да го даде
само досега непозната архивска документација, ако е сочувана. Злорадоста напоила
нечии срца, како оние на врховистите: Иван Цончев, Атанас Јанков, Софрониј
Стојанов, Александар Протогеров, на кои им се припишува следново коментирање:
Најпосле се куртуливме од тоа куче .

Гоцевата смрт била регистрирана во повеќе османлиски телеграми. Борбата кај
Баница најпрво била регистрирана во шифрираната телеграм од управата на Серскиот
санџак од 4 мај 1903 година, а Гоцевата смрт во шифрираната телеграма на
Солунската окружна управа од 5 мај 1903 година. Османлиското задоволство било
големо. Високата порта издала официјално соопштение со што ставила посебен
акцент на настанот. Во тој контекст, Хусеин Тефиков бил унапреден во аскерски
полковник. Ненадејната смрт на Гоце, нашла место во дипломатските извештаи.

Трагичната судбина на Гоце ја завила Македонија во траур. Неговата смрт
претставува ненадоместлива загуба за македонскиот народ. Овај настан особено ги
погодил смилевските конгресисти. На 31 годишна возраст слегла од животната и
историската сцена, несомнено, најдинамичната личност на македонското
револуционерно национално ослободително движење во предилинденскиот период,
којшто оставил трајни траги во поновата македонска историја.

Гоце е автентичен водач на македонското револуционерно движење. Познатиот
македонски публицист, мислител и револуционер, Димо Хаџи Димов го именува како
прв апостол на македонската револуција. Гоце е македонски револуционер од
балкански размери. Нему му е туѓ секаков национализам и шовинизам. Тој мечтае за
Балканска федеративна република како највисок дострел на збратимување на
балканските народи. Главна кочница за реализирање на таа идеја, Гоце гледал во
конзервативните балкански монархии, за кои Македонија е јаболко на раздорот.

Гоце високо го издигнал неговиот интернационален и космополитски поглед: Јас го
разбирам светот единствено како поле за културен натпревар на народите. Оваа
мисла го вбројува Гоце во редот на светските хуманисти. Нејзината порака до
денес не изгубила од својата актуелност.

Гоце е еден од гранитните столбови на самостојноста на македонското
ослободително дело. Тој секогаш бескомпромисно стоел на браникот на
самостојноста и самобитноста на македонското револуционерно движење. Христо
Андонов Полјански истакнува дека Гоце Делчев е трибун на македонската
самостојност и самобитност. Гоцевиот идеал е слободна и независна Македонија со
широки права за сиромашното населени. Негова максима е: Ослободувањето на
Македонија лежи во едно внатрешно востание. Кој мисли поинаку да се ослободи
Македонија, се лаже и себеси и другите. За да се дојде до саканата цел, според
Гоце: секој треба да ја засили својата енергија, да ги оптегне заспаните струи
на робјето, да се раздвижат нивните чувства кон жртвување. Затоа Гоце смета
дека: моралната револуција, револуцијата на умот, срцето и душата на еден ропски
народ, е најголема задача.

Гоце сосема јасно ја увидел опасноста од поделба на Македонија од страна на
балканските држави. Тој бил противник на секакво мешање на надворешните фактори
во македонското ослободително движење. Тој одбивал секаква надворешна помош,
поврзана со амбиција за манипулирање со македонското дело. Тој истакнува:
Организацијата на македонскиот народ е нужна да го собори ропството над себе, а
не да тргува. Гоце смета дека револуционерната борба треба да се води единствено
со сопствени сили. Укажувајќи: Да ја чуваме чистотата на ослободителното движење
и Организацијата, тоа е првиот услов за нашиот успех. Ако тоа не го направиме,
Македонија ќе падне под некоја од балканските држави, или ќе биде разделена
помеѓу нив.

Гоце одиграл позитивна улога за инкорпорирањето на социјалистичката група на
Веле Марков и Никола Петров Русински , со што придонел во блесокот на личноста
на Никола Карев при обликувањето на Крушевската република. Гоце се пројавил како
голем револуционер. Тој е еден од главните дејци за активно вклучување на селото
во македонската ослободителна борба. Тој е голем противник на расчекорот и
делата. Истакнува: Ќе бидете наивни, ако им верувате на нашите зборови, гледајте
ги нашите дела. Тој се пројавил како голем организатор, масовник на
ослободителното движење. Оттаму произлегува неговата огромна популарност и
нескршлив авторитет сред македонското население. Тоа го обви неговото име со
ореол на легенда. Неговиот визионерски поглед е трајно свртен длабоко кон
иднината: Ќе удри утринската зора и за нас.

Ретки се народите кои имаат личности од форматот на Гоце Делчев. Со право,
современа Македонија има длабок пиетет кон Гоце Делчев, првенецот на
македонското револуционерно национално-ослободително движење кон крајот на 19 и
почетокот на 20 век . Чествувањето на ликот на Гоце Делчев е тесно поврзано со
неговата револуционерно национално-ослободителна борба. Едно од најголемите
чествувања е пренесувањето на Гоцевите останки од Софија во црквата „Св. Спас“
во Скопје, ова чествување било една од најголемите манифестации во историјата на
современата македонска држава со највисоки државни и воени почести. Во конаците
на црквата Св. Спас е сместен Музејот на Гоце Делчев, во кој се изложени парчиња
на оружје и други експонати. Може да се најде комитска облека, може да видите
парчиња оружје од приватни колекции, јатагани, куршуми, пушки и др. .

По Гоцевата смрт, во 1904 година во Бугарија бил изработен комеморативен медал
од страна на Димитар Ѓолев, во име на Внатрешната македонска револуционерна
организација, а Пејо Јаворов ја напишал неговата биографиja. Денес во Македонија
и Бугарија, Гоце е национален херој и оттука се подигнати голем број на
споменици каде што се чествува неговиот лик и дело. Во Македонија тој се слави
како еден големите чинители во создавањето на македонската национална држава.
Гоце е опеан во голем број на македонски народни песни, една од нив е песната
Поле широко (Пирин планино):

Во Бугарија Гоце се смета за еден од најголемите бугарски револуционери. Во
периодот помеѓу 1944-1957 година тоj бил почитуван како македонски национален
херој , но во 1957 година оваа политика била напуштена.

Во Бугарија во чест на Гоце Делчев во 1951 година е преименуван градот Неврокоп,
а две села го носат името Делчево. Постојат повеќе споменици на Гоце Делчев и
исто така еден рид и еден врв во Антарктикот го носи името Делчев, крстени од
бугарската антарктичка експедициjа. Највисокиот врв на планината Алиботуш на
границата помеѓу Бугарија и Грција, исто така, го носи неговото име.
Долгогодишните иницијативи на Бугарија да постави плоча на местото каде што бил
закопан Делчев во село Баница се остваруваат во јули на 2013 година и ваква
спомен-плоча е поставена со дозволата на грчките власти по повод 110 години од
смртта на Делчев и од Илинденското востание, како и 120 години од формирањето на
ТМОРО. Пејо Јаворов ја создава стихотворбата Ајдучки песни посветена на Гоце
Делчев. Една од најдобрите негови творби:

Делчевологијата се занимава со животот и делото на Гоце Делчев. За Гоцевата
дејност се објавени повеќе биографии, статии, прилози и други материјали.
Неговата дејност може да се најде и во одделно објавени биографии на македонски
револуционери или личности кои имале контакти со македонското револуционерно
движење, освен овие биографии, Гоце може да се сретне во одделно објавени книги,
странски студии и енциклопедии. Сите овие трудови на свој начин го осветлуваат
ликот и делото на македонскиот револуционерен апостол.

За животот на Гоце Делчев се објавени повеќе биографии. Меѓу нив прво место
зазема биографијата од Пејо Јаворов со што започнува т.н. делчевологија.
Одделните прилози за живот и делото на Делчев, неговата улога во македонското
револуционерно движење и време во кое егзистирал, заземаат посебно место во
делчевологијата. Биле објавени голем број на прилози, статии и други материјали
кои ги разгледувале овие прашања. Тие биле објавувани веднаш по убиството на
Делчев, зачестиле во периодот помеѓу двете светски и особено по Втората светска
војна. Кратки прегледи за Гоцевата револуционерна дејност се претставени и во
одделни книги во кои се изложени биографии на истакнати револуционери и дејци од
македонското револуционерно движење. М. Антонов и Ив. П. Кепов во 1910 година
објавиле една биографска скица за Делчев . Слични дела објавиле Георги Баждаров
, Ст. Аврамов и Стефан Каракостов . Епохата во која Делчев живеел и дејствувал е
одделно обработена во историските прегледи за Македонија, македонското прашање,
македонскиот народ и македонското револуционерно движење.

Дејноста на Делчев е забележана и во енциклопедиите и лексиконите. Во разни
енциклопедии и лексикони, Делчев зазема виден простор. Неговиот живот и дело се
сретнуваат во: Енциклопедија на Југославија , Енциклопедија на Лексикографскиот
завод , Мала Енциклопедија на Просвета , Воена Енциклопедија , Лексикон по
историја , Прирачник Лексикон , Енциклопедиски Лексикон Мозаик , Македонска
Енциклопедија .



https://mk.wikipedia.org/wiki/%D0%95%D0%B2%D1%80%D0%BE%D0%BF%D0%B0

Европа — еден од седумте светски континенти. Името Европа потекнува од асирскиот
збор Ереб (заоѓање на Сонцето, запад), со кој Феничаните и Асировавилонците ги
означувале териториите на запад. Подоцна тоа име се проширило за целиот западен
дел од копното Европа. Опфаќајќи го најзападниот полуостров на Евроазија, Европа
на исток се дели од Азија со водната дренажа на планината Урал, реката Урал,
Каспиското Езеро, областа Кавказ и со Црното Море на југоисток. Европа на север
е обиколена со Северниот Леден Океан и други водни површини, на запад со
Атлантскиот Океан, на југ со Средоземното Море и Црното Море и со други водни
патишта на југоисток. Сепак границите на Европа - концепт кој датира уште од
антиката-се произволни, бидејќи самиот поим континент може да има културно или
политичко значење или пак физиогеографско.

Европа е вториот најмал континент во светот според површина, опфаќајќи
10.180.000 км² или 2% од целокупната површина на Земјата или околу 6.8% од
земјината површина. Од приближно 50 држави во Европа, Русија е најголема и
површински и според населеност (иако државата се протега и низ Европа и низ
Азија), додека Ватикан е најмала. Европа е третиот најнаселен континент по Азија
и Африка, со популација од 731 милиони или околу 11% од светското население.

Европа, особено Cтара Грција, е родно место на западната култура. Европа има
многу значајна улога во светските настани од XVI. век па натаму, особено по
почетокот на колонизацијата. Помеѓу XVI. и XX. век, европски нации ги имаат
контролирано Америка, најголем дел од Африка, Океанија и големи делови од Азија.
Двете светски војни во најголем дел се фокусирани на Европа, придонесувајќи до
одредени судири настанати во средината на XX. век помеѓу САД и Советскиот Сојуз.
За време на студената војна, Европа е поделена со железна завеса помеѓу НАТО на
запад и Варшавскиот пакт на исток. Европската интеграција доведува до создавање
на Советот на Европа и Европската Унија во Западна Европа, кои се прошируваат
источно по падот на Советскиот Сојуз во 1991.

Во старогрчката митологија, Европа е феникиска принцеза која Зевс ја грабнал
заземајќи облик на прекрасен бел бик. Ја однел на островот Крит каде таа ги
родила Минос, Радамант и Сарпедон. За Хомер, Европа (грчки: Εὐρώπη, Eurṓpē) била
митолошка кралица на Крит, не географско одредиште. Подоцна, со Еуропа се
именувала централно-северна Грција, а до 500 п.н.е нејзиното значење се
проширило до островите на север.

Името Европа има неодредена етимологија. Една теорија предложува дека зборот има
грчки корени со значење пространо (eur-) и око (op-, opt-), оттаму Eurṓpē,
„пространа“, „изразито видлива“ (споредено со glaukōpis (сиво-ока) Атена или
boōpis (говедо-ока) Хера). Пространо бил епитет за самата Земја во
реконструираната индоевропска религија. Друга теорија тврди дека зборот е
всушност производ на семитски збор како што акадското значење на erebu „да
падне, да тргне“ е сродно со феникиското 'ereb „вечер, запад“ и арапското
Магреб, хебрејско ma'ariv (видете Ереб, на праиндоевропски *h1regʷos,
„темнина“). Како и да е, М. Л. Вест наведува дека „фонолошки, поврзаност помеѓу
името на Европа и која било форма на семитскиот збор речиси не постои“.

Повеќе важни светски јазици користат зборови изведени од „Европа“ за да го
опишат „континетот“ (полуостровот). Кинескиот, на пример, го користи зборот
Ōuzhōu (歐洲), што е кратенка од транслитерационото име Ōuluóbā zhōu (歐羅巴洲);
сепак, во некои турски јазици името Frengistan (земја на Франките) вообичаено се
користи кога се мисли на Европа, покрај официјални имиња како Avrupa или Evropa.

Homo georgicus, кој живеел пред околу 1,8 милиони години во Грузија, е најрано
откриениот хоминид во Европа. Останати остатоци од хоминиди, датираат од пред
околу 1 милион години, се откриени во Атапуерка, Шпанија. Неандерталец (именуван
по долината Неандертал во Германија) се појвил во Европа пред околу 150.000
години, а исчезнува од фосилните записи пред околу 30.000 години. Неандерталците
биле протерани од денешните (Кромањонци), кои се појавиле во Европа пред околу
40.000 години.

Периодот на неолитска Европа—обележан од одгледувањето на жита и одгледувањето
добиток, зголемениот број на населеност и распространата употреба на
грчарството—започнал околу 7.000 п.н.е. во Грција и на Балканот, најверојатно
под влијание на Мала Азија и Блискиот Исток. Се распространува од југоисточна
Европа по долините на реките Дунав и Рајна (Култура на линеарно грнчарство) и по
Средоземното море (Техника имресо). Помеѓу 4.500 и 3.000 п.н.е. овие централни
европски неолитски култури се развиле низ западот и северот, пренесувајќи
штотуку здобиени вештини во произведување на бакарни артефакти. Во Западна
Европа неолитот не се карактеризирал по големи агрикултурни живеалишта туку по
земјени споменици, како насипи, гробни насипи и мегалитски гробници. Културата
на производство на секири напреднала со преминот од неолит во енеолит. За време
на овој период огромни мегалитски споменици, како Мегалитските храмови на Малта
и Стоунхенџ, се конструирале низ Западна и Јужна Европа. Европската бронзена
доба започнала во доцниот трет милениум п.н.е. со културата на производство на
пехари.

Европската железно доба започнува околу 800 п.н.е., со халштатската култура.
Колонизацијата на феникијци во железно добата придонело за подем на раните
медитерански градови. Раниот период на железното доба на Италија и Грција од
околу VIII. век п.н.е. постепено придонело во подем на историската Антика.

Европа е западниот полуостров на најголемата копнена маса на Земјата, која се
нарекува Евроазија. Иако Природно е поврзана со Азија, поради историските,
културните, политичките и стопанските одлики се издвојува како посебен
континент. Во однос на екваторот се наоѓа на северната хемисфера, а во однос на
почетниот меридијан со поголемиот дел од територијата се простира на иточната
полутопка. Се простира меѓу Средоземно Море на југ и Северниот Леден Океан на
север и меѓу Атлански Океан на запад и планината Урал на исток. Поточно,
крајните точки на европското копно се:

Географската положба на Европа и овозможува излез на Атлантски Океан и на
Средоземно Море. Благодарение на Гибралтарски Проток и на Суецки Канал се одвива
најмасовен поморски сообраќај во светот. Оддалеченоста од Африка е 14 км кај
Гибралтар и 140 км кај Сицилија, а врската со Азија преку Суецки Канал, Босфор и
Дарданели и пепосредната граница спрема Азија (со должина од околу 4000 км, од
кои 3300 км се по планината Урал и реката Урал и уште околу 700 км до удолината
Манич) за Европа обезбедуваат централна географска положба во светски рамки. Во
прилог на тоа е и комуникацијата на Европа со Северна Америка преку Атлантски
Океан, на одалеченост од околу 5900 км.

Границите на Европа се протегаат по источното подножје на планината Урал -
реката Урал - Касписко Езеро - Удолината Манич - Црно Море - Босфор - Мраморно
Море - Дарданели - Егејско Море - Средоземно Море - Атлантски Океан - Северен
Леден Океан. Во Европа покрај крајбрежните се вбројуваат и поголеми острови,
како што се: Нова Земја, Франц Јосифова Земја, Свалбард, Мачкин Остров, Јан
Маен, Исланд, Фарските Острови, Велика Британија и Ирска, како и островите во
Средоземно Море (Сицилија, Сарданија, Корзика, Крит и многу други), со исклучок
на Кипар и неколку крајбрежни турски острови. Површината на Европа со островите
изнесува 10.508.384 км2, или околу 2% од површината на Земјата, односно околу
7,5% од копното на Земјата.

Европа е втора со големиот број полуострови, заливи, протоци, фјордови и други
абразивни форми се одликува со најразгранета брегова линија меѓу континенталните
маси на Земјата. Големата брегова разгранетост е резултат на двете големи
средоземни мориња, и тоа: Балтичко Море и Средоземно Море, каде што се наоѓаат
поголемиот број издвоени мориња, заливи, острови и полуострови.

Во северните делови на Европа бреговата разгранетост ја создаваат бреговите на
Белото Море, кое со повеќе заливи длабоко навлегува во копното меѓу
полуостровите Кола и Канин. Во Баренцово Море се наоѓаат островите Нова Земја,
Земјата на Франц Јосеф и Свалбард; разгранетиот норвешки брег има илјадници мали
острови и многубројни тесни и издолжени заливи, наречени фјордови. Ваквата
брегова линија продолжува кон западните делови на Европа, каде што од Северно
Море, преку протоците Скагерак и Категат меѓу Скандинавски Полуостров и
полуостровот Јулијанд длабоко во копното навлегува Балтичкото Море со
Ботнискиот, Финскиот и Ришкиот Залив.

Бреговата разгранетост на западниот брег на Европа ја прават бреговите на
полуостровот Јуланд, Нормандија, Бретања и Перинејскиот Полуостров, како и
островите Велика Британија, Ирска и Исланд. Во овој дел особено се
карактеристични Северно Море, каналот Ла Манш и Баскиски Залив.

Југоисточниот брег на Европа со трите големи полуострови (Пиринејски Полуостров,
Апенински Полуостров и Балкански Полуостров) и со многубројните поголеми и
помали острови, како што се: Сицилија, Сардинија, Корзика, Крит, Балеарски
Острови итн. - е најразгранет. Почнувајќи од Гибралтарски Проток, Средоземно
Море се разгранува на повеќе внатрешни мориња, како што се: Лигурско Море,
Тиренско Море, Јонско Море, Јадранско Море, Критско Море, Егејско Море, Мраморно
Море, Црно Море и Азовско Море. Во наведените мориња се наоѓаат голем број
заливи, од кои покарактеристични се Лионски Залив, Џеновски Залив, Трстјански
Залив, Солунски Залив, Коринтски Залив итн.

Меѓу морињата се наоѓаат повеќе протоци, како што се: Гибралтарски Проток,
Сицилијански Премин, Месински Теснец, Отранска Врата, Дарданели, Босфор,
Керчанска Врата, Ересунд, Големиот Белт и Малиот Белт.

Бреговите на Европа се со должина од околу 41.000 км, што значи дека на секои
1.000 км2 има по 4,1 км брегова линија. Со најголема разгранетост се одликуваат
норвешкиот, хрватскиот и грчкиот брег. На вака разгранетиот брег се изградени
голем број пристаништа со мошне развиен бродски сообраќај, кој преку Гибралтар и
Западна Европа се одвива кон Северна и кон Јужна Америка, а преку Гибралтар и
Суецки Канал се одвива кон Азија и кон Австралија. Многу е значаен, условно
кажано, локалниот воден сообраќај на европските пристаништа.

Територијата на Европа се одликува со разновиден релјеф. Во основа, предвидуваат
низински и планински релјефи. Низините во Европа зафаќаат околу 84% (60% се
простори од 0 до 200 м, 24% се од 200 до 500 метри надморска височина), а само
16% е ридско-планински релјеф со над 500 м надморска височина.
Најкарактеристична е Источноевропска Низина која од планината Урал и Касписко
Езеро на исток непрекинато се простира преку северните делови на Средна Европа,
а потоа покрај западниот брег продолжува до планините Пиринеи. Ги зафаќа и
источните делови на Скандинавски Полуостров и поголемиот дел од териториите на
Велика Британија и Ирска. Како посебни се издвојуваат Панонска Низина, по
средниот тек на Дунав, меѓу Алпите, Карпатите и Динаридите, потоа Влашка Низина
во долениот тек на реката Дунав меѓу Трансилвански Алпи и планината Балкан и
Ломбардиска Низина во Северна Италија.

Наведените низини се главни средишта на населеност, густ сообраќај, комуникации
и развиено стопанство во Европа. Во оваа смисла осовено е карактеристична
Прибалтичка Низина меѓу реките Лаба и Њемен.

Планините во Европа зафаќаат околу 16% од територијата. Тие не претставуваат
компактна целина. Се издвојуваат неколку планински системи, кои главно се
наоѓаат јужно од западниот дел на Источноевропска Низина. Географски
најкарактеристични се Алпите со највисокиот врв - Мон Блан (4.810 м), од каде
што кон југ се протегаат Апенините со врвот Гран Сасо (2.914 м) Динаридите со
врвот Маја и Езерце (2.694 м) и Шарско-пиндиските Планини со врвот Голем Кораб
(2.764 м), Стара Планина или Балкан со Ботев врв (2.376 м), планините Родопи со
врвот Мусала (2.925 м). Како посебни се издвојуваат Скандинавски Планини,
Француски централен масив, Пиринеите и повеќе планински масиви на Пиринејски
Полуостров. Планински масиви се присутни и на поголемите планини Етна на
Сицилија (3.269 м), Ватнајекидл на Исланд и Силоритис на Крит. Комуникацијата
меѓу големата европска низина на север и Средоземјето се одвива низ неколку
покарактеристични природни отвори и превали. Такви се: превалот Бренер на Алпите
(1.372 м) кој ги поврзува Германија и Италија, отворот по реката Дунав помеѓу
Бугарија и Виенкиот Басен, приморските рабови на Пиринеите, Ѓердапска Клисура
меѓу Панонија и Влашка Низина и други. На територијата на Европа се развиени
повеќе типови релјеф, како: особено изразен флувијаленн, абразвиен, глацијален и
карстен релјеф, со поголем број котлини, висорамнини и платоа, како и песочни
дини.

Низините го зафаќаат најголемиот простор од релјефот на Европа. Најголема е
Европска Низина. Таа се протега на север од Пиринеите и од Бискајски Залив на
запад сè до планината Урал на исток. Оваа низина е најширока во нејзините
источни делови и се вика Источноевропска Низина. По површина опфаќа речиси една
половина од континентот Европа. Само на одделни места во оваа низина се
појавуваат повисоки ридести области чија височина не поминува 400 метри. Оваа
низина северно од Касписко Езеро се спушта пониско и од морското ниво. Од
другите низини познати се: Ломбардиска Низина во долината на реката По, Панонска
Низина во средниот и Влашка Низина во долниот тек на реката Дунав. На Пиринејски
Полуостров најпознати се: Андалузија и Арагонија. Сите овие низини имаат плодни
почви. Тие се покриени со ситен песок и глина што се таложеле во минатото кога
овие низини биле морски басени. За разлика од другите Ломбардиска Низина
наастанала под дејство на наносниот материјал на реките од Алпите, бидејќи во
минатото таа била залив на Јадранско Море.

Териториите на Европа, главно северно од повратникот, со островите Исланд, Нова
Земја и други - се одликуваат со супполарна клима. Териториите покрај бреговите
на Средоземно Море се одликуваат со медитеранска клима со температури до 40°С во
лето и просечни врнежи од околу 750 мм годишно. Просторот меѓу овие два појаса
се карактеризира со типична умерена клима, која во западните делови под влијание
на Атлански Океан (поради морската топла Голфска струја) е поблага, додека
одејќи кон исток во внатрешноста на континентот (пoд влијание на континенталните
влијанија на просторното азиско копно) е релативно постудена. Во источната зона
од Шведска и Финска и северните делови од територијата на Русија до Црно Море и
Касписко Езеро има големи температурни разлики. На север се присутни изразито
ладни, снежни и ветровити зими, а на југ - жешки и суви лета.

Меѓу западната и источната климатска зона во Европа под влијание на планинските
масиви се јавуваат разни модификации на климата: од медитеранска, умерено
континентална до типична планинска клима карактеристична за Алпите, за
Пиринеите, за Карпатите, за Динаридите, за Скандинавски Планини и други.

Општа карактеристика за климатските услови во Европа е тоа што врнежите се
намалуваат движејќи се во правец од западните делови кон исток, (кои се под
влијание на Голфска морска струја). Токму затоа во крајните југоисточни делови
на Европа се среќава полупустинска клима.

Климатско-вегетациските области во Европа се во непосредна зависност од
климатските услови. Тие, главно имаат појасно простирање. Се среќаваат:
суптропски климатско-вегетациски тип, умерен и супполарен климатско-вегетациски
тип. Суптропскиот климатско-вегетациски тип е распространет во приморскиот
крајбрежен појас на Средоземно Море со островите. Застапена е т.н.
средоземноморска (медитеранска) клима која се одликува со суви и многу топли
лета и благи и врнежливи зими, претежно со врнежи од дожд. Има специфична
вегетација со растителен свет од разновидни тревни и закржлавени зимзелени,
дрвенести растенија отпорни на суши. Најкарактеристични се: приморски бор, дабот
прнар, маслинките, лимоните, портокалите, смоквите и други. Од животинските
видови карактеристични се: зајакот, лисицата, срната, дива свиња, волкот и
други.

Умерениот климатско-вегетациски тип го карактеризираат вериетети на атлантски
умерено континентален и континентален тип. Атланскиот тип ги опфаќа крајбрежните
делови на Европа што излегуваат на Атлански Океан од Пиринејски Полуостров до
Норвешка, вклучувајќи ги и Велика Британија и Ирска. Под влијание на топлата
Голфска струја и ветровите од запад, атлантскиот климатско-вегетациски тип се
одликува со свежилета и благи и врнежливи зими. Тоа условува присуство на тревни
заедници со претежно развиени листопадни шуми.

Умерено континенталниот-вегетациски тип е карактеристичен за средишните делови
на Европа, или, поточно, за територијата меѓу алпско-карпатскиот планински венец
и Балтичко Море. Овде се судираат благите атлантски и студените континентални
климатски влијанија, така што е присутна клима со умерено топли лета и умерено
студени зими со доволни количества врнежи во текот на годината. Растителните
заедници, освен тревите, се претставени со листопадни и зимзелени шуми. Од
животинските видеови се застапени: срната, дива свиња, волкот, зајакот и други.

Континенталниот климатско-вегетациски тип тип е карактеристичен за
Источноевропска Низина, за Влашка Низина и за Панонска Низина. Се одликува со
топли и сушни лета и остри студени зими. Овде се издвојуваат 2 вариетета, и тоа:
влажен континетален и континентален стески тип. Влажниот континентален
климатско-вегетациски тип е карактеристичен за посеверните делови од
Источноевропска Низина. Ги опфаќа териториите јужно од тундрата со непрекинати
појаси од борје, ела и смрека, а се протега од Скандинавски Полуостров до Урал и
понатаму - во Азија до Тихи Океан. Овој шумски појас е познат под името тајга.
Покарактеристични животински видови се: еленот, ирвасот, дива свиња, волкот,
мечката, лисицата, разни птици и други.

Континеталниот степски климатско-вегетациски тип е карактеристичен за јужните
делови на Источноевропска Низина спрема Црно Море (Украина, Влашка Низина и
Панонска Низина). Се одликува со долги у сушни лета и суви и студени зими, така
што растителната покривска е претставена со ниска тревна вегетација, позната
како степа, со птисуство на листопадни шумски видови.

Супполатниот климатско-вегетациски тип ги опфаќа најсеверните делови на Европа
со некои од острвоите. Се одликува со многу ниски температури, долги и студени
зими и кратки и свежи лета. Биогеографските заедници ги сочинуваат
претставниците на тундрата со ретки и растителни тревни заедници и поларни
животни: волк, зајак, лисица. На планинските системи присутни во Европа се
присутни листопадни и зимзелени шуми, високопланински тревни пасишта познати
како сувати и камењари, со присуство на заглечерени простори на Алпите и
Скандинавски Планини.

Европа изобилува со голем број реки и езера. Реките течат кон околните мориња и
океани, поточно, им припаѓаат на Атлански слив, Балтички слив, Северноледен
слив, Средоземен слив и Црноморски слив. Дел од нив, како на пример Волга, Урал
и други, му припаѓаат на затворениот слив на Касписко Езеро.

Вододелницата се протега од Гибралтар, преку Перинеите, Југоисточна Франција,
Шварјцарија, Германија, Чехија, меѓу Полска и Украина, Белорусија и северните
делови на европскиот дел на Русија. Во однос на оваа главна вододелница, скоро
сите реки од Атлански слив течат кон север и северозапад, така што рамномерно
распоредени по целата Европска Низина од Урал до Пиринеите.

Најпознати реки што се влеваат во Атлантски Океан се: Гвадалкивир, Гвадијана,
Тахо, Дуеро и Мињо на Пиринејски Полуостров, потоа Гарона, Лоара и Сена во
Франција, Рајна и Лаба во Германија. Во Балтичкото Море се влеваат Одра, Висла,
Њемен, Западна Двина и Нева. Во сливот на Северниот Леден Океан
покарактеристични се реките Северна Двина и Печора. Според карактеристиките на
речниот систем во средоземноморското сливно подрачје, се издвојуваат непосреден
Средоземноморски слив и Црноморски слив. Во Средоземно Море се влеваат реките
Ебро и Рона, а во рабните мориња се влеваат повеќе реки: на пример, во Јадранско
Море покарактеристични се реките По (Италија), Цетина, Неретва, Бојана и Дрим на
Балкански Полуостров, а во Егејско море - Вардар, Бистрица, Струма и Марица. Во
Црноморски слив припаѓаат големите реки, како што се Дунав, Днестар и Днепар и
Дон преку Азовско Море. Тие зафаќаат голема сливна површина.

Особено се истакнува Дунав со правец на речниот тек од запад кон исток и многу
развиен слив. Извира на планината Шварцвалд во Германија, па преку Австрија ги
поврзува Панонска Низина и Влашка Низина. Има должина од 2.850 км, со површина
на сливот од 870.000 км². Внатрешниот затворен слив на Касписко Езеро, покрај
другите, од еврпоската територија ги опфаќа сливовите на реките Волга и Урал.
Волга со 3,530 км е најдолагата река во Европа, со површина на сливот од
1.380.000 км².

Поради климатските прилики, реките во Европа највисок водостој имаат во зима и
во пролет. Поголем дел од наведените реки се пловни, уредени за пловидва и
меѓусевно поврзани со пловни канали, така што Европа има повеќе од 100.000 км
речно-каналски пловни патишта. Попознати каналски системи се каналите што ги
поврзуваат Волга со Дон (поврзаност на Црно Море со Касписко Езеро и Москва),
Балтичко Море и Бело Море (преку езерата Ладога и Онега), каналот Мителланд кој
ги поврзува Рајна, Везер, Лаба и Одра. Во Франција сите пловни реки се поврзани
меѓу себе и со реката Рајна, така што економскити значење на реките, покрај
потребите за вода за пиење, во земјоделството, во индустријата и во енергетиката
е мошне големо и во сферата на сообраќајот и транспортот, размената на стоки и
услуги.

Езерата во Европа се многубројни, ное релативно мали по површина. Зафаќаат околу
135.000 км². Најкарактеристични се карело-фински езера на север, каде што се
среќаваат околу 60.000 езера со околу 72.000 км² површина. Езерата Онега и
Ладога и јужношведските езера се најголеми во Европа. Дел од природните езера се
наоѓаат на Алпите, на Родопите и на Карпатите. Покарактеристични се: Геневско
Езеро, Боденско Езеро, Циришко Езеро, Бледско Езеро, Бохињско Езеро, Охридско
Езеро, Преспанско Езеро итн. Постојат голем број вештачки езета што се користат
за пловидба, за наводнување и за производство на елетричната енергија.

Мочуриштата во Европа се најраспространети во примотските делови на Холандија и
на Германија спрема Северно Море и во прибрежните делови на Северниот Леден
Океан. Во Европа има и површини под ледници, околу 120.000 км². Се наоѓаат
претежно во областите на Арктикот, Скандинавски Полуостров, Исланд и на Алпите.

Историски гледано, во Европа се случувале разни општествени, културни, воени,
политички и стоппански процеси. Кои, по разни основи, носеле падови и прогрес на
континентот. Низ сите случувања се оформиле голем број народи, нации и држави,
така што Европа денес е еден од најнаселените континенти на Земјата. Во
нејзините 45 држави, вклучувајќи го и европскиот дел на Русија, живеат околу 675
милиони жители (Русија има околу 147 000 000 жители од кои 63% или околу 92 000
000 живеат во европскиот дел). Со наведениот податок, Европа учествува со околу
11% во вкупниот број на светското население.

Во контекстот на површината, Европа е континент со најголема густина на
населеност. Просечната густина на населеност изнасува 65 жители на кm². Меѓутоа,
природните услови, општествените, стопанските и други фактори условиле мошне
нерамномерна густина на населеност. Постојат простори со по неколку жители на
кm². Во поголемито дел од Западна Европа и од Средна Европа густината на
населеност изнесува повеќе од 200 жители на кm². Типични примери се: Холандија,
со 394 жители на кm², Белгија со 340, Велика Британија со 242, Германија со 231
жители на кm² итн. Голем број од државите, на пример, Франција, Унгарија,
Чехија, Австрија, Полска, Данска, Романија итн., се одликуваат со густина на
населеност од околу 100 жители на кm². Спротивно на наведените, во одделни
области во Северна Европа, во Јужна Европа и во Источна Европа присутна е
релативно помала густина на населеност, која главно е помалку од 100 жители на
кm², а во поголем број случаи и помалку од 50 жители на кm². На пример: 13
жители на кm² во Норвешка, 12 жители на кm² во Шведска, 15 жители на кm² во
Финска, 25 жители на кm² во Русија(Европскиот дел). Се забележува дека најголем
дел од населението во Европа е сконцентрирано во Средна Европа и во Западна
Европа.

Во Европа постојат голем број на народи кои припаѓаат на различни групи народи.
Сепак повеќето од нив пипаѓаат на белата раса. Од другите раси во Европа има мал
број жители. Најбројни се народите припадници на жолтата раса. Тука спаѓаат.
Финци, Унгарци, Турци, Татари и др.

Народите од белата раса во Европа припаѓаат на три главни групи народи: Словени,
Германи и Романи.

Словените ја претставуваат најбројната група народи во Европа со 34% од вкупното
население. Тие се населени во Источна Европа, Средна Европа и Јужна Европа. Во
Словенската група народи спаѓаат: Македонци, Срби, Хрвати, Словенци, Црногорци,
Руси, Белоруси, Украинци, Полјаци, Чеси, Словаци, Бугари, Лужички Срби.

Германската група народи е втора група народи по големина во Европа со 31%
застапеност. Германите се населени во Северна Европа и Средна Европа, на
Британските Острови и на други места. Германски народи се: Германци, Англичани,
Швеѓани, Холанѓани, Норвежани, Данци и Австријци.

Романската група народи со 25% е најмалубројна во Европа. Овие народи се
населени најмногу на Апенински Полуостров и Пиринејски Полуостров, како и во
други делови на Западна Европа и Источна Европа. Во оваа група народи спаѓаат
Французи, Шпанци, Италијанци, Португалци и Романци.

Надвор од трите основни групи народи во Европа како посебни народи се
издвојуваат: Грци, Албанци, Баскијци и др.

Во Европа денес постојат 45 држави, во кои се зборуваат повеќе од 120 јазици и
дијалекти. Некои од јазиците се широко распространети и службено се говорат во
неколку држави, а некои се карактеристични само за помали територии и држави.
Повеќето од државите се еднонационални (каде што преовладува еден народ), но има
и држави со национални малцинства, кои на различни рамништа остваруваат право на
јазик, на писмо, на култура и на традиција. Во Европа постојат и
повеќенаицонални држави со повеќе државотворни народи. Типични примери се Велика
Британија, Босна и Херцеговина и други.

Според лингвистичката класификација, поголемиот дел од населението јазично спаѓа
во индоевропско јазично семејство, а помал дел во унгарско-финско јазично
семејство и во алтајско јазично семејство.

Алтајското јазично семејствоги опфаќа турскиот и татарските јазици, и е
карактеристично за Турција.

Посебни се баскиски јазик (со него се служат Баскијците, кои живеат во Северна
Шпанија и југозападна Франција и се сметаат за прединдоевропски пранароди во
Европа) и малтешки јазик, кој е мешавина од романските јазици и арапскиот јазик,
а се зборува на сотровот Малта.

Населението во Европа во основа припаѓа на христијанска религија. Во неа се
разликуваат католици, протестанти и православци. Католиците предвидуваат во
Јужна Европа и Средна Европа, протестантите во Северна Европа и делумно во
Западна Европа, а православните во Источна Европа, Југоисточна Европа и во Јужна
Европа. Скоpо во сите држави во Европа живеат и претставници на други религии.
Постојат и категориите: Атеисти и нерелигиозни луѓе, оние кои не се верски
определени.

Развојот на населбите во Европа е во директна зависност од промените во бројот
на населението и стопанскиот и техничко-технолошкиот напредок. И во Европа
населението живее во селски и во градски населби. Меѓутоа, прецесите на
техничко-технолошкиот и оштествениот развој предизвикаа позабрзан растеж и
развој на градските населби. Тоа значи дека во развојот на населбите се важни
процесите: урбаниација, фазите на таканаречената литорализација.

Урбанизацијата претставува растеж и развој на градовите и се изразува преку
степенот на урбанизација, кој, па, претставува учество на градското население во
вкупното население.

Во Европа, во градовите живеат околу 3/4 од населението. Процесот на
урбанизација на Европа не се одвива рамномерно, туку со различна брзина. Во
почетокот урабнизацијата се гледаше преку порастот на градовите. Пример: Во
Европа пред 200 години имало само еден милионски град, пред 100 години имало 9,
пред 40 години околу 30, а денес тој број е поголем од 50 милионски градови.

Денес урбанизацијата се гледа и преку продирањето на градскиот начин на живеење
во селските населби, така што селата се повеќе добиваат градски изглед, а
населението во нив, освен со примарни, се занимава и со секундарни и терцијални
дејности.

Низ фазите на урбанизацијата и индустрализацијата околу градските средишта се
формираат големи пригратски населби, така што настануваат големи градски целини
кои прават градска регија или агломерација. Такви се голем број градови, особено
оние со повеќе од еден милион жители, како, на пример: Лондон, Манчестер,
Глазгов, Париз, Марсеј, Лисабон, Мадрид, Барселона, Рим, Милано, Неапол, Брисел,
Амстердам, Ротердам, Берлин, Минхен, Дортмунд, Келн, Копенхаген, Прага, Варшава,
Москва. Во некои од државите со порастот на градовите и агломерациите доаѓаат до
нивно спојување и на тој начин се формирани повеќе конурбации. Типичен пример е
конурбацијата во Рурската област во Германија каде што се скоро споени градовите
Есен, Келн, Дортмунд, Диселдорф, Дујсбург и други, потоа коннурбацијата околу
Манчестер со Шефилд и Лидз, париската конурбација и други.

Специфичната брегова разгранетост и природно-географските карактеристики на
Европа се главни одредници за регионалната поделба на континетот. За
регионалната поделба на Европа е карактеристично тоа што државите Казахстан и
Турција имаат делови од своите територии на европскиот континент. Современа
Европа се одликува и со здружување на државите на стопански, на културни и на
политички основи. Таква е Европска Унија, која денес обединува 28 држави.

Во Јужна Европа се вбројуваат териториите што се јужно од Пиринеите, Алпите и
реката Дунав, поточно териториите на Пиринејски Полуостров, на Апенински
Полуостров и на Балкански Полуостров, кои, главно, излегуваат на Средоземно
Море. На Пиринејски Полуостров се наоѓаат државите: Кралство Шпанија, Кнежевство
Андора, самоуправната зависна територија Гибралтар и Република Португалија. На
Апенински Полуостров се наоѓаат Република Италија, градот-држава Ватикан,
Република Сан Марино и островската Република Малта. На Балкански Полуостров се
наоѓаат државите: Република Македонија, Република Бугарија, Република Србија,
Република Црна Гора, Република Косово, Република Романија, Република Грција,
Република Албанија, Република Босна и Херцеговина и Република Словенија.

Во Западна Европа се вбројуваат приморските и островските држави во Атлански
Океан. Приморски држави се Република Франција, Големото Војводство Луксембург,
Кралство Белгија и Кралство Холандија и островските држави Обединето Кралство на
Велика Британија и Северна Ирска и Република Ирска.

Северна Европа главно ги опфаќа териториите на Скандинавски Полусотров. Овде се
наоѓаат државите: Кралство Данска, Кралство Шведска, Кралство Норвешка,
Република Финска и островската Република Исланд.

Средна Европа или Централна Европа ги опфаќа териториите на неколку континетални
и две приморски држави. Тие се: Република Унгарија, Република Словакија,
Република Чехија, Република Австрија, Кнежевство Лихтенштајн, Швајцарска
Конфедерација, Федеративна Република Германија и Република Полска.

Источна Европа просторно зафаќа најголем дел од територијата на Европа. Во неа
главно се вбројуваат териториите на државите: Република Украина, Република
Молдавија, Република Белорусија, Република Латвија, Република Литванија,
Република Естонија и Руска Федерација (Европскиот дел).

Според различни дефиниции, териториите се предмет на различни категоризации.
Дваесет и седумте земји членки на Европската Унија се високо
интегрирани-економско и политички; самата Европска Унија формира дел од
политичката географија на Европа. Долната табела е шема на географски подрегиони
користени од Обединетите Нации, покрај регионалните групирања издадени од
книгата на факти на ЦИА.

Во склоп на гореспоменатите држави има неколку региони, имајќи широка
автономија, како и неколку де факто независни држави со ограничено меѓународно
признание или непреизнаени. Ниту една од нив не е членка на ОН:



https://mk.wikipedia.org/wiki/%D0%9E%D1%85%D1%80%D0%B8%D0%B4

Охрид — град во југозападниот дел на Македонија со 42.033 жители. По него
Охридското Езеро го носи своето име. Охрид и Охридското Езеро се едни од
главните туристички места во Македонија.

Поради големиот број на цркви и манастири, градот е познат како Балкански и
Европски Ерусалим. Охрид е познат и како „град на светлината“ што претставува
буквален превод на неговото старо име, Лихнид.

Според една легенда, која ја запишале Браќата Миладиновци, кога се правела
Охридската крепост, царот Јустинијан се качил на ридовите на кои лежи градот и
гледајќи ја прекрасната околина извикал „ох рид“, т.е. каков убав рид и оттогаш
останало градот да се вика Охрид.

Современиот Охрид е наследник на античкиот Лихнид. Според податоците, градот прв
пат се споменува 2.400 години пред новата ера. Лихнид се наоѓал на патот Виа
Егнација, наjстарата и наjзначаjната римска сообраќаjница на Балканот.
Бригијците и Енхелеjците го сочинуваат наjстарото население кое може според
името да се идентификува во пошироката област на Охридското Езеро. Бригиjците се
исто што и Фригиjците.

По Третата македонска воjна против кралот Персеј, Лихнид станува главна римска
база во северните области на Македониjа. Тоа е времето кога за него наjмногу се
слуша. Последната вест за Лихнид е веста за неговото разурнување. Во еден
земјотрес, коj според историските извори се случил на 29 и 30 мај 526 година,
настрадале повеќе десетици илjади лица во Лихнид. Потоа градот повеќе не се
споменува во историските извори.

Охридската област во краjот на VI век била изложена на масовна словенска
колонизациjа. Охридската област до 30-тите години на VII век била целосно
колонизирана од словенското племе Берзити. Лихнид оттогаш го добил името Охрид.

Охридскиот краj уште во втората половина на VIII век станал привлечно подрачjе
за бугарската држава. За време на бугарскиот цар Борис I Михаил македонските
територии во воено-административен поглед биле опфатени во неколку „комитати“.
Охрид бил во комитатот што ги опфаќал Охридско-деволските краишта. Во 886 година
Климент, по краткото задржување во бугарскиот двор, бил испратен во Македониjа
со важна државна мисиjа. Тоj бил испратен во областа наречена Кутмичевица како
учител. Областа jа опфаќала Југозападна Македонија и Јужна Албанија, со главните
градови Охрид и Девол.

Како учител и епископ Климент заедно со Наум ги поставиле основите на т.н.
Охридска глаголска книжевна школа. Благодареjќи на деjноста на Климент и Наум,
градот Охрид, во втората половина на IX век израснал во еден од наjразвиените и
наjпознатите средновековни словенски културни центри.

Во време на царот Самуил, Охрид станал религиозен центар и главен град на
царството. Неговите тврдини и ден денес стојат високо над самиот град. Есента
1015 година византискиот император Василиј II успеал да го заземе Охрид, но
тврдината останала и понатаму под власта на царот Јован Владислав, наследникот
на Гаврило Радомир, син на цар Самуил.

Императорот Василиj II Бугароубиец дозволил Охрид и понатаму да остане седиште
на Охридската архиепископиjа.

Во 1204 година, за време на четвртата крстоносна војна Охридскиот краj заедно со
другите југозападни македонски области биле вклучени во рамките на Солунското
латинско кралство. Во 1334 година српскиот крал Душан презел градовите Охрид,
Прилеп и Струмица. Во 1378 година, била доградена црквата Света Богородица
Перивлепта (Свети Климент) во Охрид.

Охрид не само што бил најважниот град во регионот, туку бил и најважниот
образовен центар и извор на писменоста на сите словенски народи. Во Охрид се
наоѓа најстариот универзитет во Европа (IX век), додека во местото Плаошник
близу градот се наоѓа реставрираната црква Св. Климент чии наоди укажуваат на
фактот дека пак таму имало универзитет од XIII век.

Кон самиот краj на XIV век турскиот султан Бајазит I успеал речиси насекаде во
Македониjа да ја наложи своjата власт.

Султанот Мехмед II во 1466 година наредил во Константинопол[nb 1] да бидат
депортирани охридскиот архиепископ Доротеј, заедно со многу охридски клерици и
болјари, најверојатно поради нивното антиосманлиско дејствување за време на
востанието на Скендербег.

Основањето на првиот комитет на ТМОРО во Охрид се случило во август 1894 година.
Пролетта 1901 година се пристапило кон создавање на чета со враќањето на
неколкумина печалбари. За време на Илинденското востание во Охридско се воделе
непрекинати борби во текот на целиот месец август, 1903 година. Во време на
востанието во Охридско имало 31 борба. Четите од Илинденското востание својата
борба ја продолжиле и во текот на Младотурската револуција во 1908 година.

Охридската околија за време на Првата балканска војна била поделена од страна на
Србија и Бугарија на два дела: еден кој припаднал под српска власт и друг чиј
статус требало да се решава по крајот на војната. Српската војска во Охрид
влегла на 22 ноември 1912 година. Во војната се вклучиле и голем број охриѓани
со надеж дека Македонија ќе биде ослободена.

Поради незадоволсвото од потпишувањето на Букурешкиот мировен договор и
поделбата на Македонија, во септември 1913 година во Западна Македонија (Дебар,
Охрид, Струга) е кренато востание, познато како Охридско востание. На 12
септември четите на Петар Чаулев и Павле Христов влегле во Охрид. Српската
војска и администрација била протерана од Охрид, било свикано собрание и била
формирана привремена управа, во која влегле: Лев Огненов, Иван Групчев, Павел
Христов, Лев Кацков, Петар Филев и други истакнати граѓани. На 19 септември
селата во Охридско биле освоени и опожарени од страна на српските чети, а четите
на ВМРО се повлекле на запад кон Голо Брдо.

За време на Првата светска војна, Охрид и Охридско потпаднале под бугарска
власт. За време на оваа окупација извршени се бројни ограбувања и однесени се
предмети, книги и друго материјално богатство што се векови сведочело за
достигнувањата на Охридската архиепископија. По пробивот на Македонскиот фронт
во септември 1918 година, силите на Антантата ги поразиле бугарската и
германската војска, така што тие ја напуштиле Македонија.

Охрид за време на Втората светска војна се наоѓал под бугарска окупација.
Партизанските единици го ослободиле градот на 15 октомври 1944 година, но за
кратко време, бидејќи под притисок на германските сили тие се повлекле. По
борбите меѓу партизаните и германските сили ноќта меѓу 7 и 8 ноември градот е
ослободен.

Во 1958 година во црквата „Света Софија“ бил одржан Вториот македонско
црковно-народен собор на кој била донесена одлука за возобновување на Охридската
архиепископија и истата да го носи името Македонска православна црква. На
Третиот македонски црковно-народен собор, кој исто така се одржал во црквата
„Света Софија“ во 1967 година била донесена одлука за прогласување автокефалност
на Македонската православна црква.

Градот Охрид се наоѓа во југозападниот дел на Македонија, во Охридско-струшкото
Поле. Градот е сместен во подножјето на планината Галичица, на надморска
височина од 695 m, додека стариот дел од градот се наоѓа на повисока надморска
височина до 740 m.

Пописот од 1991 година не бил целосно одржан во градот Охрид, бидејќи дел од
неговото население одбило да учествува, односно го бојкотирало неговото
одржување, поради што за таа пописна година, во градот нема целосни
податоци.[заб 1]

Според пописот на населението од 2002 година, во градот имало 42.033 жители и
спаѓал во групата на средни градови. Етнички гледано, населението е составено
од:

* Извор: Државен завод за статистика на Република Македонија (1948-2002), според
податоци од официјалните пописи во соодветните години

Во минатото во Охрид имало 365 цркви, и затоа се нарекува „Европскиот Ерусалим“.
На територија на општина Охрид постојат повеќе од 100 православни цркви од кои
60 активни, 10 исламски верски објекти - џамии и една католичка црква. Во Охрид
се наоѓа седиштето на Дебарско – кичевската епархија на МПЦ.

Турскиот патописец Евлија Челебија го посетил Охрид во XIV век и забележал дека
градот има 365 цркви, по една за секој ден од годината.

Аеродромот Охрид се наоѓа на 9 км од градот, на магистралниот пат Струга -
Кичево - Скопје. Должината на полетно - слетната патека е 2.550 м, а ширината 45
м. Капацитетот на Аеродромот е 300 патници на час. Вкупниот аеродромски комплекс
e со површина од 640.850 м, од кои 155.000 м за полетно - слетната патека,
спојниците, пристанишната платформа и сервисните патеки. Врз основа на вака
поставениот критериум се дефинира опслужното подрачје на Охридскиот аеродром за
покриеност и на општините: Ресен, Струга, Охрид, Битола, Прилеп, Кичево, Дебар,
Македонски Брод и Демир Хисар како општини со ограничени можности за просторна
покриеност. Од статистичките податоци за физичкиот обем на сообраќајот во
периодот 1997 - 2003, се добива податок дека се искористува приближно 40% од
расположливите сообраќајни капацитети на Аеродромот во текот на една година.

Низ територијата на Охрид поминуваат магистралниот пат М5 Охрид-Битола-Скопје со
должина од 235 км и регионалните патишта Р501, Охрид-Св. Наум, 29 км. и Р420,
Охрид-Струга, 14 км.

Градот Охрид располага со паркиралишта од затворен и отворен тип. Ги има 6 со
затворен тип и поголем број од отворен тип. На територија на Охрид во функција е
граничниот премин “Св. Наум” – на државната граница со Република Албанија.

Постојат и две царински и шпедитерски терминали и тоа: Царински и шпедитерски
терминал - Охрид и Царински и шпедитерски терминал - Аеродром Охрид.

Од високото образование, во Охрид функционира државниот Универзитет за
информатички науки и технологии "Св. Апостол Павле", како и Факултетот за
туризам и угостителство при Универзитетот Св. Климент Охридски.



https://mk.wikipedia.org/wiki/%D0%A4%D1%80%D0%B0%D0%BD%D1%86%D0%B8%D1%98%D0%B0

Француската Република или Франција (француски: République française или France)
( /ˈfræns/ (помош·инфо) е демократска држава чија територија главниот дел
(метрополитен)се наоѓа во Западна Европа и која е најголема во Европската Унија
по површина од 551.500 км2, и втора по население (метрополитен)со 62.448.977 (1
јануари 2009), која понатаму е сочинета од збир прекуморски острови и територии
(DOM — TOM) лоцирани на други континенти со површина од 675.417 км2 и население
од 65.073.482 (1 јануари 2009)е прва формирана држава во ЕУ.

Франција се граничи со Белгија, Луксембург, Германија, Швајцарија, Италија,
Монако, Андора и Шпанија. Франција со своите острови исто така се граничи и со
Бразил и со Суринам (во делот на границите на Француска Гвајана), со Антилите
(во делот на Сен-Мартен). Франција е поврзана со Обединетото Кралство преку
каналскиот тунел, кој минува под Англискиот Канал, односно Ламанш.

Франција е демократска држава, организирана како унитарна полупретседателска
република. Таа е развиена нација чија модерна економија е петта по големина во
светот (2009). Нејзините главни вредности се изразени во Декларацијата за
правата на човекот и на граѓанинот.

Главен а воедно и најголем град со повеќе од 12 милиони жители е Париз.
Официјален јазик на Франција е францускиот јазик. Во регионите се говорат и
други дијалекти, говори и јазици како гасконски, провансалски и сл.

Франција е најголемата франкофонска држава во светот по број на говорители но
втора по жители по Р. Д. Конго со околу 67 милиони. Главна религија во Франција
е католичката со 64 %, 31 % се атеисти а 5 % од населението се муслимани.
Франција е една од земјите основачи на Европската Унија, една од основачите на
НАТО и на ОН и е постојана членка на Советот за безбедност при ОН. Таа припаѓа
на Евро-зоната и на Шенген-зоната, членка е на Франкофонијата и на Латинската
унија, дел од групата Г8 најразвиени земји во светот и на Организацијата за
соработка и економски развој (OCDE). Како воена сила, ја поседува главната
војска во Европската Унија и е една од седумте земји кои официјално поседуваат
атомско вооружување.

Шеф на државата е претседателот Франсоа Оланд (2012-), а актуелен премиер е
Мануел Валс (од 1 април 2014).

Името Франција доаѓа од латинскиот збор, «Francia», што буквално би значело
« земја на Франките.» Има повеќе теории за оргиналното име на Франките. Има
најразлични теории за потеклото на името на Франките. Една е дека тоа потекнува
од прагерманскиот збор frankon кој се преведува како javelin или копје. Воедно,
секирата на Франките била позната како франциска.

Друга предложена етимологија е дека на старогермански јазик, Франк значело
слободен или збор, спротивен на зборот роб. Овој збор сè уште постои во
францускиот јазик franc (искрен, отворен), а воедно се користел како назив на
локалната валута франк, сè до воведувањето на еврото во 2000 г.

Современа Франција ги има скоро истите граници како и некогашниот регион Галија
населен со племето Келти, наречени Гали. Римскиот цар Гај Јулиј Цезар ги покорил
Галите во I век п.н.е кога тие го прифатиле латинскиот јазик и култура а потоа
со тек на времето се формирал францускиот јазик кој денес е вториот најзастапен
јазик во светот. Христијанството првпат се појавило во II и III век, а целосно
се воспоставило во IV и V век а Свети Жером напишал дека Галија е единствениот
регион кој е «слободен од ерес».

Во IV век, источната граница на Галија по текот на реката Рајна бил освоен од
германски племиња, главно Франки, од кои произлегло старото име «Francie».
Модерното име «Франција» произлегува од француските кралевите од Капетинската
династија. Франките биле првото племе германски освојувачи од Европа по падот на
Римската Империја кои се конвертирале во католичко христијанство наместо во
Аријанство (нивниот крал Клодовик го сторил тоа во 498); оттука Франција го
стекнала називот «Најстарата ќерка на Црквата» (La fille ainée de l’Église), а
Французите поради тоа себеси се нарекувале «Најхристијанско Кралство Франција».
Постоењето како посебен ентитет започнало со Верденскиот договор (843), со
поделбата на Каролинската Империја на Карло Велики на Источна Франкија, Средна
Франкија и на Западна Франкија. Западната Франкија е приближно оној регион што
го зазема денешната држава Франција. Каролинзите владееле со Франција до 987,
кога Иго Капет, Војвода на Франција и Гроф на Париз, бил крунисан за француски
крал. Неговите наследници, Капетите, династијата Валоа и Бурбоните, набрзо ја
унифицирале земјата преку серија на војни. Крстоносна војна започнала во 1209 за
да се елиминираат еретичките Катари од Окситанија (јужен дел на денешна
Франција). На крајот, биле уништени како Катарите така и независноста на Јужна
Франција. Во 1337, на почетокот на првиот бран на Црната смрт, Англија и
Франција тргнале во војна едни против други и истата била позната под името
Стогодишната војна. .

Монархијата го достигнала својот најголем подем во XVII век за време на
владеењето на Луј XIV од Франција. Во тоа време Франција го имала најбројното
население во Европа и имала огромно влијание врз европската политика, економија
и култура. Францускиот јазик станал, и одредено време останал, заеднички јазик
на дипломатијата и на надворешните односи. Франција била земја на
интелектуалците, а големи научни дострели биле постигнати токму од страна на
француските научници во XVIII век. Згора на тоа, Франција стекнала и свои
колонии во Америка, Африка и Азија.

На францускиот престол се менувале династиите Капет (987—1328), Валоа
(1328—1589) и Бурбоните (1589—1789).

Монархијата владеела со земјата сè до Француската револуција, во 1789. Луј XVI и
неговата жена Марија Антоанета, биле погубени (во 1793), заедно со други
илјадници француски граѓани во текот на владеењето на Теророт. После серија
кратки шеми на влади, Наполеон Бонапарта ја презел контролата врз Републиката во
1799, прогласувајќи се себеси за Прв конзул, и подоцна за Император по што денес
е познат како Првиот император (1804—1814). Во текот на неколку војни, неговите
војски го освоиле поголемиот дел од континентална Европа, со членови од
семејството Бонапарт назначени за владетели во новоосвоените земји. Околу милион
Французи загинале во текот на војните што Наполеон ги водел во Европа.

После последниот пораз на Наполеон во 1815 кај Ватерло , француската монархија
повторно била воспоставена, но со нови уставни ограничувања. Во 1830,народно
востание ја воспоставило конституционалната јулска монархија, која траела до
1848. Кусотрајната Втора република завршила во 1852 кога Луј-Наполеон Бонапарт
го прогласил Второто царство. Власта на Луј-Наполеон завршила по поразот во
Франко-пруската војна од 1870 и неговиот режим бил заменет со Третата република.

Во текот на XVII и XVIII век, Франција основала колонии и во Северна Америка,
(Нова Франција — по долниот тек на реката Сент Лоренс во Канада), во САД, во
Луизијана и на Карибите. Нова Франција била изгубена во војната со Британците во
1763 година, додека пак Наполеон ја продал Луизијана во 1803 година на САД. По
Втората светска војна, дел од француските колонии меѓу кои и Виетнам (поранешна
Индокина) и Алжир ја стекнале својата независност после крвави воени конфликти.

Франција била победничка сила во Првата светска војна и во Втората светска
војна. Човечките и материјалните загуби во првата војна, во која загинале 1.4
милиони Французи биле далеку поголеми од оние што таа ги претрпела во текот на
втората, иако само мал дел од нејзината територија бил окупиран во текот на
Првата светска војна. По број на жртвите на страната на сојузниците Франција го
зазема второто место со 25 % односно 5.6 милиони, од којшто 1.357 милиони
загинати војници, а 4.266 милиони ранети војници. Дотогаш една од водечките
колонијални сили во светот морала да се брани. За разлика од Првата светска
војна каде што Франција ја имала една од водечките улоги, во Втората светска
војна таа брзо била освоена и поразена уште во јуни 1940 година. Германците ја
поразиле со брзи тенковски продори. Периодот меѓу војните забележал низа
социјални реформи воведени од страна на владата на Народниот фронт.. После
германската blitzkrieg кампања за време на Втората светска војна континенталниот
дел на Франција бил поделен на окупирана северна зона и на југ, Франција на
Виши, или режим кој бил марионета и лојален на окупаторите. За време на Втората
светска војна во Франција делувало движењето на Отпорот. Во ноември 1942 година,
Германците ја окупирале и Југоисточна Франција. Франција била ослободена од
страна на англо-американско-канадската војска кој се истоварила во јуни 1944
година на Нормандија (Види — Битка на Нормандија).Антифашистичката влада во
Франција била формирана од генералот Шарл де Гол. Губитокот на војници во оваа
светска војна не бил многу голем, но најмногу страдала еврејската заедница.

Четвртата Република била воспоставена после Втората светска војна. Франција се
обидела да ги задржи своите колонии и да ја сочува својата колонијална империја,
но наскоро влетала во големи неприлики поради битките за независност на
колониите. Обидот во 1946 година да се врати контролата врз Француска Индокина
довел до Првата војна за Индокина, која завршила со пораз на Французите во
Битката на Диен Биен Пу во 1954. Само неколку месеци подоцна, Франција се
соочила со нов, дури и потежок конфликт во Алжир.

Дебатата околу тоа дали треба или не треба да се задржи контрола во Алжир и
иселувањето на околу еден милион европски доселеници , ја потресла земјата и за
малку ќе доведела до граѓанска војна. Во 1958, слабата и нестабилна Четврта
Република била заменета со Петтата Република, која се карактеризирала со
зајакнување на функцијата на претседателот. Улогата на Шарл де Гол била да ја
задржи земјата во целост додека излегувала од периодот на конфликти и кризи.
Алжирската војна и Франко-француската граѓанска војна што се водела во главниот
град Алжир, завршила со мировни преговори во 1962 по што Алжир ја стекнал
својата независност.

Во последните децении, помирувањето и соработката на Франција со Германија се од
централно значење за политичката и економската интеграција на растечката
Европска Унија, вклучувајќи го и воведувањето на еврото во јануари 1999.
Францускиот електорат гласаше против ратификацијата на Европската Уставна
Спогодба во мај 2005, но потоа беше ратификуванаЛисабонската Спогодба од страна
на Парламентот во февруари 2008.

Додека континентална Франција се наоѓа во Западна Европа, Франција исто така
поседува и територии во Северна Америка, Карибите, Јужна Америка, на јужниот дел
на Индиски Океан, на Тихиот Океан, и на Антарктик. Овие територии имаат различни
форми на управување и се нарекуваат прекуморски департмани и прекуморски
територии.

Европскиот дел на Франција зазема 547,030 квадратни километри (211,209 sq mi),
заземајќи го најголемиот дел меѓу членките на Европската Унија, односно, за
малку е поголем од Шпанија. Франција поседува различен вид на рељеф, од низини
на северниот и западниот брег, до планини на југоисток каде што се протегаат
Алпите, во средишниот јужен дел кај Централниот Масив и Пиринеите на југозапад,
кои се некој вид и природна граница со Шпанија. На 4,807  метри (15,770 ft) над
морското ниво, највисоката точка на Европа, врвот Мон Блан, се наоѓа на Алпите
на границата меѓу Франција и Италија. Континенталниот дел на Франција има исто
така и раширени речни системи меѓу кои реката Лоара, Гарона, Сенаи Рона, која го
дели Централниот Масив од Алпите и се влева во Средоземното Море кај местото
Камарг, најниската точка на Франција (2 m / 6.5 ft под морското ниво). Корзика
се наоѓа во Средоземното море.

Целосното копно на Франција, заедно со ДОМ и ТОМ (без Адели Ленд), изнесува
674,843  квадратни километри (260,558 sq mi), 0.45 % од целосното копно на
Земјата. Сепак, Франција поседува втора по големина економска зона (EEZ) на
светот, или 11,035,000 квадратни километри (4,260,000 sq mi), приближно 8 % од
целосната површина на сите економски зони во светот, и се наоѓа веднаш зад
Соединетите Држави (11,351,000 km² / 4,383,000 sq mi) пред Австралија
(8,232,000 km² / 3,178,000 sq mi).

Европскиот дел на Франција се наоѓа 41° и 51° северно, во западниот дел на
Европа, па оттука лежи во северната температурна зона. Северот и северозападот
имаа умерена клима, додека комбинација од морски влијанија, широчината и
височината предизвикува разновидна клима во останатиот дел на континентална
Франција. На југоисток преовладува медитеранска клима. Во западниот дел, климата
главно е океанска со висок степен на врнежи, меки зими и свежи до топли лета. Во
внатрешниот дел климата станува континентална со жешки, лета, постудени зими и
со помалку врнежи. Климата на Алпите и другите планини главно е алпска, со голем
број денови со температури под нулата и со 150 снежни денови каде снегот трае до
6 месеци.

Француската Република е унитарна полупретседателска република со силни
демократски традиции. Уставот на Петтата република бил изгласан на референдум на
28 септември 1958. Извршната власт сама по себе има два лидера: Претседател на
Републиката. Во неодамнешниот случај, претходниот шеф на државата Никола Саркози
бил избран на непосредни избори за период од 5 години (порано биле 7), и
Владата, водена од назначен Претседател на Влада, односно Премиер, во актуелниот
случај Мануел Валс.

Францускиот парламент е составен од Национално Собрание (Assemblée Nationale) и
Сенат. Пратениците на Националното Асамбле се со мандат од 5 години. Асамблето
има моќ да го распушти кабинетот, па оттука мнозинството на Асамблето го
определува изборот на Владата. Сенатот се бира за период од 6 години (порано 9)
а половина од мандатите се ставаат на избор секоја трета година почнувајќи од
септември 2008. Моќта на Сенатот е лимитиранач во случај на несогласување, сепак
националното Асамбле го има последниот збор, освен кога се однесува за некои
уставни прашања. Француските политичари главно произлегуваат од следниве крила:
лево крило, центрирано околу социјалистите, и другото десно крило, центрирано
околу Здружение за Републиката Rassemblement pour la République (RPR) и сега
неговиот наследник Унијата за народно движење(UMP). Извршната власт денес главно
припаѓа на УНД (UMP).

Најголеми и најважни градови се: Париз 12 милиони жители,Лион 1.8 милиони,Марсеј
1.6 милион,Лил 1.3 милион,Тулуз 1.15 милион,Бордо 1.1 милион,Ница 1.0 милион
итн.

Франција е втора земја по население во Европската Унија и претставува 13 % од
вкупното население.

Франција е земја каде што слободата на мислата и на религијата се зачувани уште
од 1789 година врз основа на Декларацијата за правата на човекот и на
граѓанинот. Републиката се заснова врз принципот на Лаицизмот (или "слободата на
совеста", вклучувајќи го и недостатокот од него) применет од страна на Жил Фери
во 1880-тите и законот од 1905 година за поделбата на црквите и на државата.
Римокатолизмот е мнозинската религија на францускиот народ. Таа повеќе не се
смета за државна религија, како што било до пред 1789 година и револуцијата.

Според последните податоци кои биле направени во 2006 година, 51% од населението
на Франција се римокатолици, 31% се атеисти, околу 4% се муслимани, 3%
протестанти, 1% Евреи а околу 10% се нерелигиозни,

Со БДП од $2.865 билиони, Француската економија е петта економија во светот.
Земјата има развиено стопанство, земјоделство и висококвалификувана работна
сила. Динамичниот сервисен сектор овозможува развој на голема економска
активност. Реалниот БДП се зголемил за 0,7% во 2008 година. Франција е една од
најголемите земји извознички во светот, најмногу извезува земјоделски производи,
вино, машини, софтвер. Исто така е и голем извозник на електична енергија.



https://mk.wikipedia.org/wiki/%D0%90%D0%BD%D0%B3%D0%BB%D0%B8%D1%81%D0%BA%D0%B8_%D1%98%D0%B0%D0%B7%D0%B8%D0%BA

Англиски јазик (самонар. English language) — западногермански јазик со потекло
од Англија, и мајчин јазик на најголемиот број на луѓе во Австралија, Ирска,
Канада, Комонвелтските Кариби, Нов Зеланд, Обединетото Кралство и САД (групно
наречени Англосфера). Во голема мера се користи како втор јазик и како службен
јазик низ светот, особено во земјите од Комонвелтот како Индија, ЈАР, Пакистан и
Шри Ланка и од многу меѓународни организации.

Современиот англиски јазик може да се рече дека е лингва франка. Англискиот е
доминантен меѓународен јазик во комуникациите, науката, деловното работење,
воздухопловството, медиумите и дипломатијата. Влијанието на Британската империја
е главната причина за првичното проширување на јазикот далеку од Британските
Острови. По Втората Светска војна, растечкото економско и културно влијание на
САД значително го има забрзано ова ширење на јазикот.

Познавање на англискиот јазик се бара во работењето на извесни полиња, професии
и занимања. Како резултат на ова најмалку една милијарда луѓе зборуваат англиски
барем основно. Англискиот е еден од шесте службени јазици на Обединетите Нации.

Англискиот е англофризиски јазик. Германофоните од северозападна Германија
(Саксонци и Англи) и Јитланд (Јити) ја зазеле денешна источна Англија околу V
век. Спорно е дали староанглискиот јазик се раширил со поместувањето на
првобитното население, или пак локалните келти полека го прифатиле јазикот и
културата на новата владеачка класа, или пак комбинација од двете (видете
Подримска Британија).

Овие германски дијалекти подоцна се соединиле (останале географски варијации) и
го формирале староанглискиот јазик. Староанглискиот грубо наликува на некои
крајбрежни дијалекти во денешна северозападна Германија и Холандија (т.е.
Фризија). Низ историјата пишаниот староанглиски, ја задржал својата синтетичка
структура поблиска до праиндоевропскиот, во голема мера прифаќајќи
западносаксонски пишани обичаи, додека говорниот староанглиски станувал сѐ
повеќе аналитички по природа, јубејќи го посложениот падежен систем, користејќи
повеќе предлози и фиксен збороред за искажување на саканото. Ова се гледа во
средноанглискиот период, кога книжевноста се пишувала сѐ повеќе на народен
(говорен) начин, по губењето на статусот на староанглискиот како јазик на
благородништвото. Се претпоставува дека раниот развој на јазикот бил под
влијание на келтски слој. Подоцна бил под влијание и на сродниот
северногермански јазик старонордискиот, користен од викинзите кои се населиле
главно на северното и источното крајбрежје, па до Лондон, област позната како
Данелаг.

Норманското освојување во 1066 извршило длабоко влијание врз еволуцијата на
јазикот. Во следните 300 години норманите се користеле со англонормански јазик,
кој бил близок на старофранцускиот, како јазик на дворот,правото и управувањето.
Во XIV век англонорманските заемки придодале 10,000 збора кон англискиот, од кои
75% се користат и денес. Ова се многу зборови во правните и административни
сфери, но и обични зборови за храна, како овчешко (mutton) и говедско
(beef).Благодарение на овие нормански влијанија јазикот се претворил во денес
наречениот средноанглиски јазик. Подоцна, за време на Англиската ренесанса, во
јазикот влегле и многу, директно земени латински и старогрчки зборови.

За време на XV век, средноанглискиот јазик се преобразил заради Големото
преместување на самогласките, ширењето на престижниот југоисточно-основан
дијалект на дворот, управата и академскиот живот, и стандардизирачкиот ефект на
печатењето. Раносовремениот англиски датира од Елизабетанскиот период.

Над 380 милиони луѓе зборуваат англиски како мајчин јазик. Со овој број на
говорници на англиски како мајчин јазик, англискиот е на трето место по
мандаринскиот кинески и шпанскиот. Меѓутоа ако ги земеме говорниците на англиски
како мајчин и како немајчин јазик, добиваме дека англискиот е најзборуван јазик
во светот, или можеби втор ако ги собереме сите кинески јазици, зависно од тоа
дали ги сметаме за „јазици“ или „дијалекти“. Проценките во кои се вклучени
говорниците на англиски како втор јазик варираат во голема мера - од 470 милиони
до над милијарда, зависно од тоа како ја дефинираме писменоста или „владеењето“
на јазикот. Некои велат дека оние кои го зборуваат англискиот како втор јазик се
три пати побројни од оние на кои им е мајчин.

Земјите со најголем број на говорници на англиски како мајчин јазик се (во
надолен ред): САД (215 милиони), Обединетото Кралство (58 милиони), Канада (17.7
милиони), Австралија (15 милиони), Ирска (3.8 милиони), ЈАР (3,7 милиони), и Нов
Зеланд (3.0-3.7 милиони). Земјите како Јамајка и Нигерија исто така имаат
милиони автохтони говорници на дијалектни континууми, од креолските јазици на
англиска основа, па до постандардизирана верзија на англискиот. Од земјите каде
англискиот се зборува како втор јазик, највеќе вакви говорници има Индија
('индиски англиски јазик') и воопшто земено Индија има повеќе куѓе кои
зборуваат/разбираат англиски од било која друга земја во светот. По Индија доаѓа
Кина.

Англискиот е главен јазик во следниве:Австралија, Американски Девствени Острови
, Ангвила, Антигва и Барбуда, Барбадос, Бахами, Белизе, Бермуда, Британска
Индоокеанска Територија, Британски Девствени Острови, Гвајана, Гернзи,
Гибралтар, Гренада, Доминика, Ирска, Јамајка, Јужна Џорџија и Јужни Сендвички
Острови, Кајмански Острови, Канада, Ман, Монтсерат, Науру, Нов Зеланд, Обединето
Кралство, Питкерн, САД, Света Елена, Света Луција, Свети Винсент и Гренадините,
Свети Китс и Невис, Сингапур, Тринидад и Тобаго, Туркс и Кајкос, Фокландски
Острови и Џерси

Во многу други земји, каде англискиот не е најзборуван јазик, тој сепак е
службен. Тие земји се: Боцвана, Гамбија, Гана, Замбија, Зимбабве, Индија,
Камерун, Кенија, Кирибати, Лесото, Либерија, Мадагаскар, Малта, Маршалови
Острови, Намибија, Нигерија, Пакистан, Папуа Нова Гвинеја, Порторико, Руанда,
Самоа, Свазиленд, Сиера Леоне, Сингапур, Соломонови Острови, Танзанија, Уганда,
ФД Микронезија, Филипини, Фиџи, Хонг Конг, Шри Ланка. Англискиот е и еден од
11-те рамнправни службени јазици во ЈАР („јужноафрикански англиски“). Важен
јазик е и во неколку поранешни колонии или моментални зависни територии на
Обединетото Кралство и САД, како во Хонгконг и Маврициус.

Англискиот не е службен јазик ниту во САД ниту во Обединетото Кралство. Иако
федералната влада на САД нема службени јазици, англискиот има добиено глас за
службен јазик во 30 од 50 држави.

Поради тоа што англискиот се зборува така нашироко, често се нарекува глобален
јазик, лингва франка на совремието. Додека тој не е службен јазик во многу
земји, денес е јазикот кој најчесто се учи како втор јазик во светот. По
меѓународен договор е службениот јазик на воздушните и поморски комуникации,
како и еден од службените јазици на Европската Унија, Обединетите Нации, и
речиси сите меѓународни спортски организации, меѓу кои и Меѓународниот олимписки
комитет.

Англискиот е најизучуван како странски јазик во Европската Унија (од 89% од
учениците), по кој следат францускиот (32%), германскиот (18%) и шпанскиот (8%).
ВО ЕУ голем дел од населението вели дека може барем донекаде да разговара на
англиски. Голем дел од населението вели дека може да разговата на англиски во:
Холандија (87%), Шведска (85%), Данска (83%), Луксембург (66%), Финска (60%),
Словенија (56%), Австрија (53%), Белгија (52%) и Германија (51%). Норвешка и
Исланд исто така имаат големо мнозинство на способни говорници на англискиот
јазик.

Книги, весници и списанија на англиски можеме да најдеме во многу земји ширум
светот. Англискиот често се употребува и во науките.

Распростанетоста на Британската империја и во последите 50 години,
проминентноста на САД го имаат проширено англискиот јазик ширум земјината топка.
Заради оваа глобална распространетост, англискиот има развиено многу дијалекти,
како и креолски јазици и пиџини на англиска основа.

Главните вариетети на англискиот, во највеќето случаи, подразбираат неколку
подвидови како сленгот Кокни во рамките на британскиот англиски;
њуфаундлендскиот англиски во рамките на канадскиот англиски, афроамериканскиот
англиски („Ебоника“) и јужниот американски англиски во рамките на американскиот
англиски. Англискиот е плуризентричен јазик, без централен јазичен регулатор
како Француската академија во Франција; и, иако ниеден вариетет не се смета
јасно за стандарден, низа акценти се сметаат за попрестижни, како да речеме
стандардниот британски изговор (наречен Received Pronunciation или RP) во
Британија.

Шкотскиот јазик се развил — главно независно — од истото потекло, н по
Унитарниот Акт 1707 започнал процес на јазично губење, каде подоцнежните
генерации присвојувале сѐ повеќе карактеристики на англискиот јазик,
причинувајќи дијалектизација. Дали сега тој е посебен јазик или дијалект на
англискиот наречен шкотски англиски е спорно. Изговорот, граматиката и лексиката
на традиционалните форми се разликуваат, понекогаш сосема, од други вариетети на
англискиот.

Заради распространетоста на англискиот како втор јазик, говорниците имаат многу
различни акценти, кои често укажуваат на родниот дијалект или јазик на
говорникот. За позабележителните карактеристики на регионалните акценти, видете
Регионални акценти на говорниците на англискиот јазик, а за позабележителни
карактеристики на регионалните дијалекти, видете Листа на англиски дијалекти.

Како што англискиот зајмувал разни зборови од други јазици низ историјата, така
и англиските заемки сега се јавуваат во голем број на јазици низ светот, што
укажува на технолошкото и културно влијание на неговите говорници. Постојат
неколку пиџини и креолски јазици на основа на англискиот, како јамајканскиот
креол, нигерискиот пиџин и Ток писин.

Додека знаците се јавуваат во парови, првиот соодветствува на американскиот
англиски, општоамерикански изговор; вториот соодветствува на британскиот
англиски, стандарден британски изговор.

Безвучната преднонепчена слеана согласка /ç/ во највеќето акценти е само алофон
на /h/ пред /j/; на пример human /çjuːmən/. Меѓутоа во некои акценти, /j/ се
испушта, но првичната согласка е иста.

Звучноста и приздив на избувните согласки кај англискиот зависат од дијалектот и
контекстот, но можеме да дадеме неколку општи правила:

Англискиот е интонативен јазик. Тоа значи дека тон (висината) на гласот се
користи синтаксички, на пример, за да искаже изненадување или иронија, или
промена на исказ во прашање.

Англискиот е силно нагласен јазик, што значли дека извесни слогови, кај зборови
и фрази, добиваат релативна истакнатост/гласност во изговорот додека другите не.
Првиот вид се нарекува акцентирани/нагласени, а другиот
неакцентирани/ненагласени. Сите добри англиски речници ги обележуваат
акцентираните слогови со апострофен знак ( ˈ ) или пред (како кај МФА,
Оксфордски англиски речник или Меријам-Вебстер) или по (во многу други речници)
слогот каде паѓа нагласокот. Општо земено, за двосложен збор на англиски, може
да се рече дека доколку е именка или придавка, првиот слог се нагласува; но ако
е глагол, тогаш се нагласува вториот слог.

Тука единствено нагласени се слоговите/зборовите best и done. Best е повеќе
нагласена и затоа е јадрен слог.

Јадрениот слог се искажува погласно од другите и има карактеристична промена на
тонот. Промените на тон кои најчесто ги среќаваме во англискиот се растечки тон
и опаѓачки тон, иако понекогаш имаме и опаѓачко-растечки тон и/или
растечко-опаѓачки тон. Во оваа спротивставеност помеѓу опаѓачкиот и растечкиот
тон, кој игра поголема улога во ангискиот околку во другите јазици, опаѓачкиот
тон искажува сигурност, а растечкиот несигурност. Ова е круцијално за значењето
на реченицата, особено во однос на поларитетот, позитивно–негативната
спротиставеност; така, опаѓачкиот тон значи „познат поларитет“, додека
растечкиот значи „непознат поларитет“. Ова е присутно кај прашањата од обликот
„да или не“. На пример:

При транскрибирањето (предавањето) на англиските зборови во македонски јазик се
тргнува од нивниот приближен изговор. Бидејќи за ред англиски самогласки и
согласки нема соодветни во македонскиот јазик, тие се адаптираат кон оние
македонски гласови што им се донекаде блиски. Од овој принцип се отстапува при
имиња влезени порано во македонскиот јазик со поинаква форма.

Англиската граматика има минимална флексија споредено со другите индоевропски
јазици. На пример, современиот англиски, за разлика од германскиот или
романските јазици, нема граматички род и придавско сложување. Падежите имаат
речиси исчезнато од јазикот и постојат главно во заменките. Моделирањето на
силни (на пр. speak/spoke/spoken) наспроти слаби глаголи наследено од
германското потекло има опаднато во значење кај современиот англиски, и
остатоците од флексијата (како бележењето на можината) имаат станато поправилни.

Истовремено јазикот има станато повеќе аналитички, и има развиено особености
како модални глаголи и збороред како богати извори за пренос на смисла.
Помошните глаголи одбележуваат коснтрукции како прашања, негативен поларитет,
пасивен вид и тековни времиња.

Германските зборови (обично зборови од староанглиско и, во помала мера, нордиско
потекло) во кои спаѓаат сите основни заменки (I, my, you, it) и коњугации (and,
or, but) се пократки од латинските зборови во англискит, и почести во
секојдневниот говор. Подолгите латински зборови се сметаат за поелегантни
образовани. Меѓутоа, претераната или излишна употреба на латински зборови може
да се смета за претенциозна (како полициското „apprehending the suspect“) или
обид за замачкување на поентата.

Во многу случаи, говорникот на англиски јазик има избор од германски и латински
синоними: come или arrive; sight или vision; freedom или liberty. Во некои
случаи има избор помеѓу германски-изведен збор (oversee), латински-изведен збор
(supervise), и француски латински-изведен збор (survey). Богатството на јазикот
доаѓа од разновидноста на разните значења и нијанси кои ги носат синонимите,
овозможувајќи му на говорникот да изрази истенчени варијации и нијанси на мисла.
Запознаеноста со етимологијата на групите синоними даваат можност за поголемо
владеење на лингвистички регистар.

Исклучок од ова и уникатна карактеристика на англискиот се именките за меса кои
се обично различни од, и неповрзани со, оние на животните од кои се добиваат -
животното има германски, додека месото француски назив. Примери: deer и venison;
cow и beef; swine/pig и pork или sheep и mutton. Ова се претпоставува дека е
резултат на норманската инвазија, каде франкофонските нормани биле потрошувачи
на месо, кое се произведувало од подолните англофонски класи.

Во секојдневниот говор, најголемиот дел на зборови се германски. Ако говорникот
сака силно да се искаже на мошне отворен начин, тогаш се одбираат германски
зборови. Најголемиот дел од латинските зборови се користат за поформален говор
или пишување, како во судницата или во енциклопедиски статии. Меѓутоа не сите
латински зборови во секојдневниот говор се формални; ова се главно зборови за
концепти кои повеќе немаат германски зборови за нив, па се имаат асимилирано, и
во многу случаи не ни изгледаат латински. Вакви се зборовите: mountain, valley,
river, aunt, uncle, move, use, push и stay.

Англискиот е познат по огромниот активен зборовен фонд и неговата флуидност.
Јазикот лесно прифаќа технички зборови во секојдневниот говор и презема зборови
и фрази. Покрај ова, сленговите често им даваат нови значења на старите зборови
и фрази. Впрочем, флуидноста е толку изразена што треба да се направи разлика
помеѓу формалните облици на англискиот јазик и неговата секојдневна современа
употреба. Видете и: социолингвистика.

Оксфордскиот англиски речник дава дефиниции за над 600,000 зборови, додека
Вебстер вели дека секоја година во јазикот влегуваат по 25,000 нови зборови.

Англискиот се пишува на латиница уште околу IX век. (пред тоа староанглискиот се
пишувал со англосаксонски футорк.) Правописниот систем е повеќеслоен, со
елементи на француски, латински и старогрчки правопис врз автохтониот германски
систем; низ времето правописот почнал значително да се разликува од фонологијата
на јазикот. Пишувањето на зборовите е често прилично различно од нивниот
изговор. Видете Англиски правопис.

Верзија на јазикот на која сите говорници ширум светот се согласуваат е
формалниот пишан англиски. Тој се употребува исто без разлика од кој дел на
светот е говорникот. За разлика од ова, во говорниот англиски постојат огромен
број на разлики помеѓу дијалектите, акцентите и видовите на сленгови,
колоквијални и регионални израззи. И покрај ова, локалните варијации на
формалниот пишан англиски се прилично мали, состоејќи се само од правописните
разлики помеѓу британскиот и американскиот англиски.



https://mk.wikipedia.org/wiki/%D0%88%D0%B0%D0%BD%D0%B5_%D0%9C%D0%B8%D1%99%D0%BE%D0%B2%D1%81%D0%BA%D0%B8

Јане Кирил Миљовски (Скопје, 1 мај 1946 - Скопје, 2 јули 2016) — македонски
универзитетски професор, економист и министер во првите влади на Македонија по
осамостојувањето.

Дипломирал, магистрирал и докторирал на Економскиот факултет во Скопје. Својот
работен век го започнува во Извршен совет на СРМ. Потоа се вработува на Правниот
факултет во Скопје како асистент по предметот Политичка економија. Избран е за
доцент и редовен професор на факултетот. Предавал Економика. Освен на Правниот
факултет, предавања држел и на Факултетот за новинарство. Од 2007 година бил
ректор на New York University во Скопје. Одлично зборува германски и англиски
јазик а има и скромни познавања од францускиот јазик.



https://mk.wikipedia.org/wiki/%D0%A1%D0%BE%D0%B5%D0%B4%D0%B8%D0%BD%D0%B5%D1%82%D0%B8_%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8_%D0%94%D1%80%D0%B6%D0%B0%D0%B2%D0%B8

Соединети Американски Држави или САД (англиски: United States of America, USA) —
федерална уставна република која се состои од педесет држави и еден федерален
округ. Државата е сместена претежно во средишниот дел од Северна Америка, а
нејзините 48 континентални држави и Вашингтон, се наоѓаат помеѓу Тихиот и
Атлантскиот Океан, граничејќи се со Канада на север и Мексико на југ.
Федералната држава Алјаска се наоѓа во северозападниот дел на континентот,
граничејќи со Канада на исток и Русија на запад преку Беринговиот Проток.
Федералната држава Хаваи е архипелаг во средниот Тихи Океан. Соединетите Држави
исто така имаат под нивна јурисдикција и неколку територии и островски подрачја
во Карибикот и Тихиот Океан.

Името на САД е само описливо. „Соединети“ се однесува за федералниот систем на
функционирање, „американски“ се однесува на положбата на државите на копното
Америка и „држави“ се однесува на федералните единици. Името на англиски е
United States of America. Првично до усвојувањето на уставот на САД, името се
запишувало со мала „с“ односно „соединети Американски Држави“, но со уставот и
зборот „соединети“ станал дел од официјалното име. Името често се скратува на
„САД“ или „Соединетите Држави“.

Во почетокот на XVI век, на американскиот континент стигнале првите доселеници,
со надеж дека ќе најдат злато, но многумина умреле од маларија, а некои се
вратиле таму од каде што дошле. До крајот на XVIII век најмногу доселеници имало
од Англија, бидејќи таа ги победила Холандија и Франција и ги истиснала нивните
доселеници. Таму имала 13 колонии со околу 3.5 милиони жители. Реката Потомак ги
делела овие колонии на северни и јужни. Во северните колонии преовладувало ситно
селско фармерско стопанство во кое бил применуван слободниот труд. Во јужните
колонии имало огромни плантажи на тутун, памук, шеќерна репка и др. каде бил во
употреба бесплатниот робовски труд.

Англискиот парламент за да ги заштити интересите на својата буржоазија,
настојувал да го ограничи развитокот на трговијата и индустријата на
американските колонии. Забранил да се гради машинска и текстилна индустрија, а
производите од овие гранки наредил да се увезуваат од Англија, забранил луѓето
бесплатно да се населуваат во западните краеви, што ги држеле Индијанците. Овие
огромни предизвикале незадоволство во американските колонии и кај младата
американска буржоазија. Револтот бил уште поголем кога бил донесен законот за
такса, со кој во сите трговски операции се наплаќале такси во полза на Англија.
Претставници на американските колонии во 1774 г. се собрале на конгрес во
Филаделфија и го замолиле англискиот крал да ги укине сите ограничувања. Кралот
ги одбил нивните барања и тоа било повод во 1775 г. колониите да започнат борба
за слобода и независност, на чело со Џорџ Вашингтон (1732-1799 г.). Колонистите
се чувствувале како Американци и во борбата влегувале доброволно и со голем
патриотски дух. Во текот на војната американскиот конгрес на 4 јули 1776 г. ја
донел Декларацијата за независност, што ја подготвил Томас Џеферсон. Со неа
американските колонии се прогласиле за самостојна, слободна и независна држава
под име Соединети Американски Држави - САД. На страната на американските колонии
се бореле Франција и Холандија кои сакале да го уништат својот најголем
непријател - Англија. Војната завршила во 1781 г. со победа на Американските
колонии, а во 1783 г. во Версај, Англија ја признала независноста на САД.

Уште во текот на војната, во 1781 г. бил донесен првиот Устав на новата држава
со кој таа била прогласена за конфедерација. Конфедерацијата претставувала не
многу цврст сојуз на држави. Во неа секоја држава имала сопствена војска,
финансии и царински граници. Ваквото државно уредување се покажало несоодветно,
па во 1787 г. Конгресот донел нов Устав со кој била засилена централната власт.
Со новиот Устав се предвидувало на чело на извршната власт на републиката да
стои претседател, избиран на 4 години. За прв претседател на САД бил избран Џорџ
Вашингтон. Законодавната власт ја имал Парламентот, наречен Конгрес, составен од
два дома: Горен дом или Сенат, во кој секоја држава испраќала по двајца
претставници, и Долен дом или Дом на пратениците, во кој секоја држава избирала
пратеници според бројот на жители. Над сите органи стоел Врховниот суд, кој
можел да поништува секакви закони за кои сметал дека се противуставни. Изборното
право на граѓаните било ограничено, право на глас имале само оние кои имале
сопственост, жените не добиле право на глас и ропството не било укинато.

Капиталистичкото стопанство во САД сè повеќе се развивало, но не подеднакво и
рамномерно во сите сојузни држави. Во северните држави јакнела машинската
индустрија, а растел и бројот на работничката класа. Во јужните држави
индустријата скоро не била развиена. Сите земјоделски суровини биле извезувани
во Англија, а оттаму робовладетелите купувале индустриски производи, такашто
индустриските производи на северните држави не можеле да бидат пласирани во
јужните. Спротивностите во стопанскиот и општествениот развиток на САД и немање
на единствен пазар во државата довело до судирање помеѓу Северот и Југот. Како
повод за тоа послужило избирањето на Абрахам Линколн (1809-1865 г.) за
претседател на Сад. Тој и неговата Републиканска партија биле против ропството,
а за бесплатната поделба на слободната земја на Запад на сиромашните фармери.
Поради тоа во знак на протест, во 1861 г., 6 јужни држави се отцепиле од САД и
формирале свој сојуз, наречен Конфедерација. Истата година Јужните држави повеле
војна против Северните. Индустрискиот север имал околу 20 милиони жители, а
робовладетелскиот Југ околу 12 милиони, од кои 4 милиони биле робови - црнци,
непријателски расположени кон своите господари. Робовладетелите се чувствувале
посилни бидејќи биле подобро вооружени, а и се надевале на помош од Англија. Во
почетокот војната била во корист на Југот, но претседателот на САД, Абрахам
Линколн, преку Конгресот го спровел законот за бесплатно доделување на земјата
на запад и законот за укинување на ропството. Голем број на фармери, работници и
црнци, влегле во редовите на Северната војска, со што војната добила
општонароден отпор против ропството. По 4 годишна борба граѓанската војна
завршила во пролетта 1865 г. со победа на Северните држави. Во деновите на
прославувањето на победата, претседателот Абрахам Линколн бил убиен. Граѓанската
војна овозможила капитализмот во САД да се развива побрзо од сите други земји.
САД прераснале во најмоќна индустриска и земјоделска земја во светот и започнала
да се меша во меѓународните односи.

Соединетите Американски Држави го зафаќаат средишниот дел на Северна Америка. Се
простираат помеѓу Мексико на југ и Канада на север, и меѓу Тихиот Океан на запад
и Атланскиот Океан на исток. Во состав на САД влегуваат Алјаска и Хавајските
Острови. Преку двата океана САД се поврзуваат со земјите од другите континенти
така што имаат поволна географска положба.

Територијата на САД е поделена на четири поголеми релјефни целини. Во западните
делови се простираат Кордилјерите и Карпестите Планини, со височини над 4 000 м.
На исток се Апалачките Планини. Помеѓу Кордилјерите и Апалачките Планини се
наоѓаат Средишните Низини, кои се простираат од Големите Езера на север до
Мексиканскиот Залив на југ. Тоа се плодни почви и тревни површини - прерии.
Четвртиот дел е Приатланската Низина меѓу Апалачките Планини и Атланскиот Океан.
Поради големината на територијата, во САД се среќаваат повеќе климатски типови.
Поголем дел од територијата е со умерена клима. Преовладуваат континентална и
умерено континентална клима. Во приморските делови на Мексиканскиот Залив владее
суптропска, а на полуостровот Флорида - тропска клима. Во приморските делови на
Тихиот и на Атланскито океан е присутна приморска, а на планините - планинска
клима. На Алјаска климата е супполарна и поларна, а на Хаваите е тропска.
Хидрографијата на САД ја прават приморските делови на двата океана, реките и
поголем број езера. Позначајни реки се Мисисипи со Мисури, Охајо, Арканзас и
други, кои му припаѓаат на Атланскиот Океан, потоа Колумбија, Колорадо и Јукон
на Алјаска, кои му припаѓаат на Тихиот Океан. На границата со Канада се наоѓаат
Големите Езера, од кои само езерото Мичиген целосно им припаѓа на САД. Од
езерото Ири истекува реката Нијагара на која се наоѓаат Нијагарините Водопади,
кои се високи 50м, а широки 500м.

Насeлението на САД главно го сочинуваат народите од Европа. Помал дел се црнечко
население од Африка и доселеници од Азија. Домородното населениe се
Американските Индијанци и Ескимите. Населението главно е разместено во
Приатланската Низина во градовите Бостон, Њујорк, Балтимор, Филаделфија и
Вашингтон; околу Гoлемите Езера: Чикаго, Детроит, Милвоки, Кливленд и
Индијанаполис; во Средишните Низини: Канзас Сити, Сент Луис, Далас и Хјустон; на
брегот на Тихиот Океан: Лос Анџелес и Сан Франциско. Најретко населени се
планинските територии на Кордилјерите и Алјаска.

САД се составени од 50 држави. Тие се водечка сила во светот со високо темпо на
економски развој. Со околу 130 милиони работоспособно население создаваат 20% од
меѓународната трговија. САД го заземаат првото место по производство на нафта,
јаглен, природен гас, злато, уран, железо, алуминиум, олово и др. Основа на
економијата е индустријата, и тоа: металургијата, машинството, електронската
индустрија, електротехничката, петрохемиската, хемиската, автомобилската,
авиoнската, авиокосмичката, прехранбената, филмската, музичката, воената
индустрија и др. Во аграрниот комплекс има високоразвиено интензивно
земјоделство и сточарство. Земјоделското производство се одликува со голема
продукција на скоро сите земјоделски култури. САД се карактеризираат со развиена
транспортна мрежа: околу 6 милиони километри патишта, голем број пристаништа за
воден и за воздушен сообраќај.

Освен сојузните држави, Соединетите Американски Држави содржат и еден Федерален
дистрикт; Федералниот округ Колумбија, каде е сместен Вашингтон. Неколку
островски територии се исто така во составот на САД. Тоа се: островите Бејкер;
Гуам; Хауланд; Џарвис; Џонсон; Кингмен; Мидвеј; Наваса; Палмира; Вејк;
Порторико, како и островските групи Американска Самоа, Американски Девствени
Острови и Северни Маријански Острови.

Изборниот процес за избор на претседател на САД е сложен и во одредена мера
индиректен. Изборите за претседател секогаш се организираат на почетокот на
ноември (секогаш во вторник) и на нив граѓаните непосредно гласаат за еден од
кандидатите. Сепак, формалниот избор на претседател се спроведува во декември,
кога избраните претставници на т.н. „Изборен колеџ“ (Electoral college) го
претвораат својот глас за еден од кандидатите. Според тоа, на изборите во
ноември граѓаните фактички избираат ги претставниците на „Изборниот колеџ“, кои
подоцна го избираат претседателот на САД. Бројот на претставниците во „Изборниот
колеџ“ е 538, така што за да стане некој кандидат претседател мора да освои
најмалку 270 „изборни гласови“. Овие гласови се распределени различно по одделни
држави. Всушност, секоја држава има по два „изборни гласа“, но исто така, секоја
држава носи и дополнителен број гласови, во зависност од бројот на жителите. На
пример, државата Калифорнија носи 55 „изборни гласови“, Тексас носи 38 гласови,
Флорида носи 29 гласови, Охајо носи 18 гласови, Колорадо носи 9 гласа, Небраска
носи три гласа итн. Притоа, во секоја држава, освојувањето на „изборните
гласови“ е според принципот дека победникот ги добива сите гласови. На пример,
ако во една држава, кандидатот А освоил еден глас повеќе до кандидатот Б, тогаш
кандидатот А е победник и тој ги освојува сите „изборни гласови“ во таа држава,
односно гласовите не се делат меѓу кандидатите во зависност од бројот на
гласачите кои гласале за нив. На пример, на претседателските избори во 2000
година, разликата во гласовите меѓи кандидатите Џорџ Буш и Ал Гор била многу
тесна и на крајот, во државата Флорида победил Буш со само 537 гласови повеќе,
но со тоа ги освоил сите „изборни гласови“ во Флорида, кои му овозможиле да
стане претседател на САД, иако Гор освоил повеќе вкупно гласови во целата земја.



https://mk.wikipedia.org/wiki/%D0%9C%D0%B5%D0%BC%D0%BE%D1%80%D0%B0%D0%BD%D0%B4%D1%83%D0%BC_%D0%BD%D0%B0_%D0%A1%D1%80%D0%BF%D1%81%D0%BA%D0%B0%D1%82%D0%B0_%D0%B0%D0%BA%D0%B0%D0%B4%D0%B5%D0%BC%D0%B8%D1%98%D0%B0_%D0%BD%D0%B0_%D0%BD%D0%B0%D1%83%D0%BA%D0%B8%D1%82%D0%B5_%D0%B8_%D1%83%D0%BC%D0%B5%D1%82%D0%BD%D0%BE%D1%81%D1%82%D0%B8%D1%82%D0%B5

Меморандум на Српската академија на науките и уметностите (Меморандум на САНУ) —
нацрт-документ создаден од страна на комисијата на Српската академија на науките
и уметностите во периодот од 1985 до 1986. Во септември 1986 година делови од
нацрт-документот биле објавени во белградскиот дневен весник Вечерње новости во
две изданија.

Меморандумот на брзина станал познат низ Југославија, поради контроверзните
ставови за состојбата на нацијата и поради тоа што се занимава можноста за
темелна реорганизација на државата. Главни тема на документот е дека
децентрализацијата води кон распаѓање на Југославија и дека Србите биле
дискриминирани во рамките на постојниот уставен поредок на Југославија.

Меморандумот бил официјално осуден во 1986 година од страна на Владата на
Социјалистичка Федеративна Република Југославија и на Владата на Социјалистичка
Република Србија поради поттикнување национализам. Некои сметаат дека овој
документ претставува клучен момент во распадот на Југославија и соработник на
југословенскиот војни.

Првиот дел се фокусира на економската и политичката фрагментација на Југославија
што следела по донесувањето на Уставот од 1974 година. Вториот дел се фокусира
на, според авторите, инфериорни статус на Србија во Југославија, а како поткрепа
се користи за статусот на Србите во покраината Косово и во СР Хрватска.

Во Меморандумот се тврди дека на крајот на Втората светска војна, Тито намерно
ja ослабнал Србија со поделба на она што српските националисти го сметаат како
српска територија со мнозинско српско население на Србија, Црна Гора,
Македонија, Босна и Хрватска. Во Меморандумот се вели и дека Тито дополнително
ја ослабил позицијата на Србија со воведувањето на двете автономни покраини
(Косово и Војводина) во рамките на нејзините граници - нешто што не било
направено во ниту една друга југословенска република.

Во Меморандумот помеѓу другото може да се препознаат придонесите на Коста
Михајловиќ за економијата, Михаило Марковиќ на самоуправувањето, и на Василије
Крестиќ за статусот на Србите во Хрватска. Во документот како целина е често
погрешно се припишува на Добрица Ќосиќ, кои учествуваа во дискусиите за тоа, но
не беше на комисијата, која што ја произведува.[се бара извор]

Меморандумот бил избегнувана тема од повеќето политичари во 1986 година,
вклучувајќи го и идниот претседател на Србија, Слободан Милошевиќ, кој јавно го
нарекол Меморандумот „ништо друго освен најмрачен национализам“, како и идниот
претседател на Република Српска ентитет во Босна и Херцеговина, Радован Караџиќ,
кој изјави „болшевизмот е лош, но национализмот е уште полош“. Сепак, покрај
ваквите изјави, Милошевиќ, Караџиќ и голем број други српски политичари, подоцна
го поддржаа поголемиот дел од ставовите во Меморандумот, продолжил да ја
извршува агендата која ги следи ставовите застапени во Меморандумот, формирал
блиски политички врски со авторите на Меморандумот, како што се Михајло
Марковиќ, кој станал и заменик-претседателот на Социјалистичката партија на
Србија и Добрица Ќосиќ кој бил назначен за прв претседател на новата Сојузна
Република Југославија во 1992 година.

Од страна на несрбите Меморандумот бил прогласен за акт на агресија против
Југославија. Србите наклонет кон целите на авторите на Меморандумот долго време
тврделе дека документот не треба да се за такво нешто, со оглед на тоа што не ѝ
бил наменет на јавноста.[се бара извор]

Меморандумот на САНУ во оваа содржина нималку не бил различен од веќе доста
познатите големосрпската програма („Начертаније“,Срби сите и секаде, Хомогена
Србија“.) но истиот бил модернизиран во свое време:

Павле Ивиќ, Антоније Исаковиќ, Душан Каназир, Михаило Марковиќ, Милош Мацура,
Дејан Медаковиќ, Мирослав Пантиќ, Никола Пантиќ, Љубиша Ракиќ, Радован Самарџиќ,
Миомир Вукобратовиќ, Василије Крестиќ, Иван Максимовиќ, Коста Михајловиќ, Стојан
Челиќ, Никола Чобељиќ.

Документот е напишан во времето на длабока општествено-економска криза, пет
година по смртта на Јосип Броз Тито, кога сѐ повеќе се говорело за претворање на
Југославија во конфедерација, со дискретна најава за независност на сите
републики.[се бара извор]

Документот бил украден од САНУ и испратен до дневниот весник „Вечерње новости“
(во тој момент веројатно најтиражниот весник во Југославија) 24 и 25 септември
1986. година објавени се делови од работната верзија.

За документот и академците на САНУ се појавиле низа напади и квалификации од тоа
дека документот бил „големосрпски“ па се до „платформи на контрареволуција“.
Јавните дискусии по весниците, партиските активи и сл. траеле со месеци.[се бара
извор]

На вонредното заседание на САНУ одржано на 18 декември 1986. година завземени
биле ставови за „Меморандумот“ на кои е дадена поддршка на комисијата, осудена е
постапката на крадење на незавршениот документ и биле отфрлени паушалните
квалификации.

Во дискусиите кажано било дека „... Во прилог за работењето на ваквиот концепт
речено речено било дека Србија од Гарашанин немала свој национален концепт, а од
Светозар Марковиќ никој не го погледнал српското прашање...“[се бара извор]
(академик Коста Михајловиќ)

„... Не може да се очекува дека на ова Заседание да ја оцениме самата вредност
на незавршениот Меморандум, сè додека Комисијата не заврши и не се огласи со
свој предлог. А власта бара од нас украдениот меморандум, да го прогласиме како
"платформа на контра-револуција", да се обвиниме себеси дека сме „разбители на
Југославија“ и „непријатели на соицијализмот“, дека сме.. „провокатори на
братоубиствена војна“, дека се бориме за „својата националистичка власт“. Власт,
која; бара да признаеме, грешката која не ја направивме, да се согласиме со
пресудите кои се судени, а да не сме ниту сослушани. . . Денеска ние не
одлучуваме за Меморандумот од „групата на академци“, доворување на Извршниот
одбор, ние денес одлучуваме за интелектуалното достоинство и моралната висина на
Српската академије на науките и уметностите...“[се бара извор] (академик Добрица
Ќосиќ)

Меморандумот на САНУ имал големо влијание за развојот и обновата на Српскиот
национализам под закрила на Сојузот на комунистите на Србија. Меморандумот имал
големо влијание врз Слободан Милошевиќ кој идеите изложени во меморандумот
пробал да ги оствари на дело: антибирократска револуција и идејата за Голема
Србија која покасно била поттик за војна во Словенија, Војната во Хрватска,
Војната во БИХ и Војната во Косово.



https://mk.wikipedia.org/wiki/%D0%95%D0%B2%D1%80%D0%BE%D0%BF%D1%81%D0%BA%D0%B0_%D0%A3%D0%BD%D0%B8%D1%98%D0%B0

Европската Унија (ЕУ) е наднационална и меѓувладина Унија (заедница) на 28
земји-членки. Европската Унија е најголемата конфедерација на независни држави
во светот, основана под ова име во 1993 со Договорот за Европска Унија
(Мастришки договор). Сепак, многу аспекти од Унијата постоеја и пред оваа година
преку серија на претходни договори, кои датираат од 1951.

Активностите на ЕУ ги покриваат сите области на јавната политика, од здравството
и економската политика до надворешната политика и одбраната. Сепак, опсегот на
нејзините овластувања многу се разликува во зависност од дадената област. Во
зависност од областа за која станува збор, ЕУ може да претставува:

Клучна активност на ЕУ е основањето и управувањето со заедничкиот единствен
пазар, кој се состои од царинска унија, единствена валута (која е усвоена од 12
од 28-те земји членки), заедничка аграрна политика и заедничка рибарска
политика.

Најважни институции на ЕУ се Советот на Европската Унија, Европската комисија,
Европскиот парламент и Европскиот суд на правдата.

Унијата нема моќ да пренесува дополнителни овластувања од државите на себе без
нивна согласност преку некои идни меѓународни договори. Понатаму, во многу
области државите членки се откажаа од релативно малку национален суверенитет,
особено во клучните области за националните интереси како што се надворешната
политика и одбраната. Оваa уникатна структура значи дека можеби е најдобро на ЕУ
да се гледа како на ентитет sui generis.

На 29 октомври 2004, европските шефови на држави и влади го потпишаа Договорот
за основање Устав за Европа. Тој е ратификуван од некои држави членки и
моментално чека ратификација од останатите членки. Сепак, овој процес влезе во
криза кога на 29 мај 2005 мнозинството од француските граѓани го отфрлија
Уставот преку референдум со 54,7% гласови против. По француското “не” по три
дена, на 1 јуни и холандските граѓани го отфрлија Уставот со 61,6% од гласовите
против.

Главните прашања со кои моментално се соочува Европската Унија се однесуваат на
структурата, процедурите и политиките, на усвојувањето, напуштањето или
прилагодувањето на новиот уставен договор, на понатамошното проширување кон југ
и исток, на решавањето на проблемот на фискалната и демократската одговорност и
на ревизијата на правилата на Пактот за стабилност и раст, идниот буџет и
заедничката аграрна политика.

На следната меѓувладина конференција, која се одржува на секои шест месеци и на
која присуствуваат шефовите на држави и влади на државите членки, ќе биде
потребно државите членки да одлучат околу алоцирањето на средствата од буџетот
на ЕУ. Покрај буџетот државите членки треба да преговараат и во врска со
“Финансиските перспективи” околу кои се преговара секои седум години. Следните
“Финансиски перспективи” ќе се однесуваат на периодот 2007-2013.
Најконтроверзните прашања околу буџетската политика се британскиот рабат,
користа на Франција од заедничката аграрна политика, крупните придонеси на
Германија и Холандија кон буџетот на ЕУ и реформата на Европските фондови за
регионален развој. Многу коментатори предвидуваат дека расправата околу овие
прашања ќе предизвика големи поделби помеѓу владите како оние на Франција и
Германија, кои се залагаат за поголем буџет и за пофедериран сојуз и владите на
оние како Британија, кои бараат потенок буџет и кои се залагаат со повеќе
средства да се префрлат во науката и технологијата (и чија заштитна парола е
модернизацијата.

Обидите за обединување на различните европски народи им претходат на модерните
држави; тие постојано се случувале во историјата на континентот. Пред 3.000
години со Европа владееја Келтите, а потоа неа ја освои Римската империја. Овие
рани обединувања беа создадени преку сила. Царството на Франките на Карло Велики
и Светото римско царство стотици години обединуваа големи области под лабава
власт. Понеодамна, царинската унија на Наполеон на почетокот од 19 век и
освојувањата на нацистичка Германија во 1940-тите имаа само минлива природа.

Имајќи ја предвид хетерогениот збир на јазици и култури во Европа, овие обиди
обично вклучуваа воено потчинување на народи кои не сакаа да бидат под дадената
власт, што од своја страна водеше кон нестабилност. Еден од првите предлози за
мирно обединување преку соработка и рамноправност на членките го даде познатиот
француски писател Виктор Иго во 1851. По катастрофите од Првата и Втората
светска војна, во голема мера се зголемија стремежите за основање на (она што
подоцна стана) Европска Унија, поттикнати од желбата за обнова на Европа и за
отстранување на можноста од нова војна на европскиот континент. Ова расположение
водеше до основањето на Европската заедница за јаглен и челик од страна на СР
Германија, Франција, Италија и земјите од Бенелукс. Ова беше направено преку
Договорот од Париз, кој е потпишан во април 1951, а стапи во сила во јули 1952.

Првата целосна царинска унија изворно беше позната како Европска економска
заедница (во Британија неформално нарекувана “заеднички пазар”) и беше основана
со Договорот од Рим во 1957, а стапи во сила на 1 јануари 1958. Таа подоцна беше
променета во Европска заедница, која сега го претставува “првиот столб” на ЕУ.
Така, со текот на времето, ЕУ еволуира од трговско тело до економски и политички
ентитет.

Процесот на пристапување кон ЕУ бара секоја нова земја-членка да ги усвои
бројните закони и прописи на ЕУ содржани во законодавството на ЕУ (acquis
communautaire). Со критериумите за членство (Копенхагенски критериуми од 1993 и
Мадридски критериум од 1995) што треба да ги исполнат земјите-кандидати,
Европската Унија поттикнува промена и прилагодување на законодавството,
политиките и институциите во земјата-кандидат, со цел да се достигнат и да се
заштитат вредностите и нормите кои ги има поставено ЕУ.

Критериумите за прием на нови земји во ЕУ, кои ги утврдил Европскиот совет на
самитот во Копенхаген во јуни 1993 година, се однесуваат на политичките и
економските услови што ги налага Договорот за функционирање на ЕУ (Член 49 и
принципите наведени во член 6(1) од Консолидираната верзија на Договорот за
функционирање на ЕУ (OJ. EU C83/102, 30.03.2010), како и на обврската за
транспонирање на европското во националното право на земјата за да може таа да
ги преземе обврските што произлегуваат од членството. Овие критериуми што
земјата со кандидатски статус треба да ги исполни за време на пристапните
преговори за прием во ЕУ, се познати уште и како „Копенхагенски критериуми“,
поради самитот каде што за првпат се утврдени. Напредокот на земјата-кандидат во
исполнувањето на критериумите за прием го следи Европската комисија, за што
доставува годишен извештај до Советот.

Мадридскиот критериум од 1995 (Совет на ЕУ, Мадрид, 1995) укажува дека
усогласувањето на националното законодавство со европското законодавство само по
себе не е доволно, туку неопходно е земјите-кандидати да изградат
административни капацитети кои ќе бидат доволни за спроведување на
законодавството. Уште повеќе, во случајот на централната банка, постоењето на
силен административен капацитет е важна претпоставка во остварувањето целосна
независност и капацитет на централната банка, што претставува основно барање на
европското законодавство во делот на Економската и монетарна унија. Од
земјата-кандидат најпрво се бара во националното право да го транспонира
целокупното множество на политики и мерки од законодавството на ЕУ (acquis
communautaire). Бидејќи усвојувањето на законодавството на ЕУ (acquis
communautaire) не е цел сама за себе, за исполнување на институционалните
критериуми од земјата-кандидат се бара да создаде и услови за негова примена и
спроведување преку соодветно прилагодување на административните и судските
капацитети.

Конечната одлука за отворање на преговорите ја донесува Советот на ЕУ со
едногласност на сите земји-членки. Процесот на преговори се состои од неколку
фази:

По завршувањето на преговорите, се определува датум на кој земјата станува
полноправна членка на ЕУ. Со зачленувањето во ЕУ, централната банка по
автоматизам станува дел од Европскиот систем на централни банки (ЕСЦБ).
Влегувањето во третата фаза на ЕМУ, односно воведувањето на еврото, е
задолжително и за тоа не постојат можности за opt-out како во случаите на Велика
Британија, Данска и Шведска. Сепак, според европското законодавство не е
дефиниран временски рок за влез на земјата во третата фаза од ЕМУ, па така
новите земји може влезот во еврозоната да го одлагаат по нивен избор. Влезот во
ЕМУ е условен со исполнување на критериумите за конвергенција (односно
критериумите од Мастрихт) од страна на одделната земја.

Во декември 2005 година, Европскиот совет ѝ доделил на Македонија кандидатски
статус. Во октомври 2009 година, Европската комисија дала препорака за
започнување на преговорите за членство на Македонија во ЕУ. Оваа препорака била
повторена во 2010, 2011, 2012, 2013 и во 2014 година. По стекнувањето на
статусот земја-кандидат, Македонија воспоставила институционална рамка и ги
дефинирала стратешките национални процеси поврзани со процесот на пристапување
во ЕУ. Се воспоставиле три стратешки процеси со кои било опфатено усогласувањето
на националното законодавство и политики со соодветното европско законодавство и
политики, како и динамиката на јакнење на административните капацитети:

Од 2006 година, секоја година се подготвуваат Претпристапните економски програми
(ПЕП) на Македонија, кои го покриваат идниот тригодишен период. Во овие програми
се прикажуваат среднорочното макроекономско и фискално сценарио и се
образложуваат проекциите и очекувањата за движењата во разни сфери на
економијата за следниот тригодишен период.

Откако ќе влезат во Европската Унија, новите земји-членки воедно стануваат и
членки на Економската и монетарна унија како „земји членки со дерогација“.
Меѓутоа, како земји-членки со дерогација, тие остануваат надвор од еврозоната сè
додека не ги исполнат критериумите за конвергенција, подобро познати како
Критериуми од Мастрихт.

Монетарната интеграција се состои од три поединечни фази: прво, влез во ЕУ,
потоа учество во ЕРМ II, и на крајот - влез во ЕМУ. Првиот чекор во монетарното
интегрирање на новите земји-членки во Евросистемот е добивањето статус на членки
на Економската и монетарна унија со дерогација, којшто настапува веднаш
совлегувањето во ЕУ. Притоа, за новите земји-членки не постои опција делумно да
ги прифатат политиките на ЕУ (т.н. „opt-out“ политика), каков што е случајот со
некои од постарите земји-членки (на пример, Велика Британија и Данска за
прифаќањето на еврото). Иако, во оваа фаза, новите земји-членки сè уште не се во
целост дел од ЕМУ и не може веднаш да се приклучат во еврозоната, од нив се бара
да исполнуваат бројни обврски кои се дел од ЕМУ, односно: треба да ги прилагодат
своите економски и монетарни политики во линија со основните цели на ЕМУ, па
така, во принцип тие се обврзани да се стремат кон усвојување на еврото, како
основна цел на нивните политики. Како основен предизвик на нивната политика се
смета дизајнирањето на соодветна брзина со која ќе се движи овој процес. Сепак,
во овој процес на воведување на еврото, квалитетот не смее да биде компромитиран
за да се оствари поголема брзина.

Вториот чекор во монетарната интеграција на новите земји-членки е учеството во
Механизмот на девизни курсеви II (ЕРМ II). Учеството во ЕРМ II е на доброволна
основа и затоа не мора да следува веднаш по влезот во ЕУ, туку може и подоцна.
Откако една земј-членка ќе одлучи да се приклучи во овој Механизам, од неа се
очекува да учествува во него најмалку две години, при што најпрво се фиксира
вредноста на националната валута во однос на еврото, а потоа се дозволуваат
флуктуации над или под договорената вредност најмногу до 15%, пред да се воведе
единствената валута. Последниот чекор кон монетарната интеграција е влез во
еврозоната, односно воведување на еврото како сопствена валута и исполнување на
сите критериуми за конвергенција (Критериуми од Мастрихт). Тие се дефинирани во
Договорот за Европската Унија од 1992 година, познат како Договорот од Мастрихт,
па оттаму и нивното име. Критериумите од Мастрихт најпрво се дефинирани во
текстот на Договорот (член 121), а потоа попрецизно се дефинирани во Протоколите
кон Договорот.

ЕЦБ, во интервал од најмалку две години, објавува „Извештај за конвергенција“,
за да се провери до кој степен земјите-членки на ЕУ кои имаат аспирации за
воведување на еврото се во согласност со критериумите. Првиот Извештај за
конвергенција бил објавен во ноември 1996 година, и покажа дека само 3 од, во
тоа време, 15-те земји-членки на ЕУ (Данска, Луксембург и Ирска) во целост ги
исполнуваат критериумите. Последователните извештаи за конвергенција резултираа
со дополнителни 6 земји-членки на ЕУ кои беа усогласени со сите критериуми и го
воведоа еврото (Грција, Словенија, Кипар, Малта, Словачка и Естонија).
Последниот Извештај за конвергенција бил објавен во мај 2012 година, со кој се
утврдило дека ниту една од тогашните седум земји-апликанти нема постигнато
целосна усогласеност со критериумите. Бидејќи референтните вредности за
инфлацијата и за долгорочните каматни стапки во основа се менуваат на месечна
основа, секоја земја-членка што не е членка на еврозоната има право да побара од
ЕЦБ повторна проверка на усогласеноста секогаш кога верува дека постои
веројатност таа да ги исполнува сите критериуми.

ЕУ во моментот има 28 држави членки и приближно 504 милиони жители. Ако би била
една држава, ЕУ би била седмата најголема држава во светот по површина и трета
најголема по население, по Кина и Индија.

Гренланд, кој доби автономија од Данска во 1979, ја напушти Европската Заедница
во 1985, по одржувањето на референдум.

Покрај ова, има и редица други тела, обично основани преку секундарната
легислатива. Тоа се агенциите на Европската Унија. На пример: Европската
еколошка агенција, Европската агенција за безбедност во воздушниот сообраќај,
Канцеларијата за хармонизација на внатрешниот пазар и други.

Првиот европски договор е Договорот од Париз во 1951 (стапи во сила во 1952) со
кој се формира Европската заедница за јаглен и челик помеѓу основачката група од
6 држави. Овој договор истече, а неговите функции се преземени од подоцнежните
договори. Од друга страна, Договорот од Рим од 1957 сè уште е на сила, иако е
многу променет оттогаш, најсуштински од Мастришкиот договор од 1992. Најновите
измени на Договорот од Рим се договорени како дел од Договорот од Амстердам со
новите 10 држави членки, кој стапи во сила на 1 мај 2004.

Терминот “европски заедници” се однесува на две заедници, Европската Економска
Заедница (која сега се нарекува Европска Заедница) и Европската заедница за
атомска енергија (позната и како Евроатом), кои беа основани во 1950-тите.
Третиот ентитет, Европската заедница за јаглен и челик, која исто така беше дел
од европските заедници, престана да постои во 2003 по истекувањето на важноста
на основачкиот договор. Од 1967, европските заедници споделуваат заеднички
институции. Во 1992 со Мастришкиот договор Европската Економска Заедница, која
од трите изворни заедници имаше најширок опфат, беше преименувана во Европска
Заедница.

Европските заедници се еден од трите столбови на Европската Унија и тоа
најважниот столб и единствениот столб кој функционира првенствено преку
наднационалните институции. Останатите два столба - Заедничката надворешна и
безбедносна политика и Полициската и судската соработка во кривичните работи -
се полабави меѓувладини групации. За да бидат работите замрсени, овие два столба
сè повеќе се администрираат од страна на Заедницата (како од само концепти
стануваат фактичка практика).

Одредени сили во политиката на ЕУ го претпочитаат меѓувладиниот пристап, а други
- наднационалниот пат. Поддржувачите на наднационалноста тврдат дека таа и'
овозможува на интеграцијата да продолжи со побрзо темпо отколку што поинаку би
било можно. Онаму каде што одлуките мора да се донесуваат од влади кои
одлучуваат едногласно, на одлуките може да им се потребни години за да бидат
донесени, ако и воопшто бидат донесени. Поддржувачите на меѓувладиноста тврдат
дека наднационалноста е закана за националниот суверените и за демократијата,
тврдејќи дека само националните влади можат да поседуваат доволно демократски
легитимитет. Меѓувладиноста ја претпочитаат повеќе европски нации како
Британија, Данска и Шведска, додека поинтеграциски настроените нации како
земјите на Бенелукс, Франција, Германија и Италија инклинираат кон преферирање
на наднационалниот пристап.

Почнувајќи од март 2002, Конвентот за иднината на Европа ја преиспита оваа
рамнотежа, помеѓу останатите работи, и предложи промени. За овие промени се
расправаше на меѓувладината конференција во мај 2004 и водеше до Договорот за
Уставот, за кого се расправаше погоре.

Сите потенцијални членки мораат да усвојат закони со цел да се ускладат со
заедничката европска правна рамка, позната како acquis communautaire.

ЕУ има втора економија по големина во светот, по онаа на САД, со 12.329.110 БОП
во 2005. Европската економија се очекува дека уште повеќе ќе расте во текот на
следното десетлетие со приемот на нови земји - особено имајќи предвид дека
новите држави членки обично се посиромашни од европскиот просек и оттука
очекуваниот брз раст на БОП ќе помогне за да се постигне динамиката на
обединетата Европа. Сепак, се проценува дека Еврозоната ќе расте околу 0.3%,
додека другите индустриски земји, како САД, се проценува дека ќе растат со
стапка од околу 3,2%.



https://mk.wikipedia.org/wiki/%D0%98%D1%82%D0%B0%D0%BB%D0%B8%D1%98%D0%B0

Италија (италијански: Italia), офиц. Италијанска Република (Repubblica Italiana)
— јужноевропска земја, географски сместена на Апенинскиот Полуостров и два
големи острови во Средоземно Море: Сицилија и Сардинија.

На север преку Алпите се граничи со Франција, Швајцарија, Австрија и Словенија.
Независните земји Сан Марино и Ватикан се сместени на италијанска територија.

Територијата на денешна Италија била населена пред околу 500.000 години во
времето на долниот палеолит. Просторот бил населен од страна на неандерталскиот
човек. Најпознатите италијански праисториски цивилизации живееле во периодот на
Неолитот. Овде спаѓаат Камунската цивилизација, Терамарската, Виланованската и
други. Во праисторијата, Апенинскиот полуостров и неговата површина била
поинаква за разлика од денес. Така на пример островот Елба и Сицилија биле
поврзани со копното, Венеција била плодна рамнина со влажна клима. Присуството
на неандерталскиот човек е докажано според археолошките останки кои датираат од
околу 50.000 години. Современиот човек на овие простори се појавил за време на
горниот Палеолит. Останки од Aurignacian се пронајдени на овие пристори и
датираат од пред околу 34,000 години. Остатоци од праисториска Италија подоцна
биле пронајдени во Лигурија, Ломбардија (покрај Вал Камоника) и во Сардинија.
Најпозната мумија пронајдена во 1991 година во е Отзи, и датира од околу 3000
п.н.е.

Италијанците се потомци на старите племиња кои уште во почетокот на првиот
милениум п.н.е. се населиле во краевите помеѓу Алпите и по целиот Апенински
Полуостров и Сицилија. Овие народи биле од различно потекло, а најстари биле
Лигурите и Илирите. Грците во 7 век п.н.е. и 8 век п.н.е. колонизирале голем дел
од медитеранското крајбрежје, од источните делови на Црно Море до денешниот град
Марсеј. Воспоставиле контрола над Сицилија и јужниот дел на Апенинскиот
полуостров. Ова место било нарекувано Магна Граециа кое во превод значи голема
Грција. Географите единствено не се слагале околу тоа дали Сицилија спаѓала во
составот на Голема Грција или не. Страбон сметал дека истата била во нејзиниот
состав. Некаде во 8 век п.н.е. на територијата на денешна Италија се населиле и
Етрурците кои се прошириле до реката По и Корзика. Вo близина на територијата на
денешна Венеција истотака живееле Венетите, додека Сабјаните и Латините живееле
во градот Лацио и околу него. Френтаните, Пицентите и Маручените се населувале
околу Јадранското приморје. Со мешање на сите овие племиња се создал новиот
народ Италијанците.

Секако Италијанците се создале главно од едно поголемо племе (плус со мешање на
горенеаведените) кои се нарекувале Итали по кои што го добиле и денешното име.
Италите не биле едно главно заедничко племе, туку ова племе било поделено на
четири племиња: Латини, Фалисци, Осци и Умбри или Умбријци. Ова биле луѓе кои
главно се занимавале со поледелство и одгледување на стока. Со ширењето на моќта
на Рим некаде околу 5 век п.н.е, италските племиња влегле во составот на
Римската држава и станале нивни сојузници. Тие добиле Римско граѓанско право
после војната која се водела од 90 до 89 год. п.н.е. Иако на почетокот било
целовито подоцна се поделило на два дела и тоа: Источно Римско Царсто и Западно
Римско Царство. Во составот на Римското царство влегла и Македонија како Римска
провинција.

После средниот век, Италија била седиште на хуманизмот и ренесансата кои ја
препородиле европската култура и уметност. Италија била расцепкана на повеќе
градови-држави се до 1861 година кога сите заедно се поврзале во едно kралство.
Рим се придружил во 1870 година што претставувало конечно обединување на
Италија.

Фашистите внеле диктатура во 1922 година и се бореле на страната на Германија со
што изгубиле во Втората светска војна.

Референдум во 1946 година ја создал Република Италија. Италија е член на НАТО и
ЕУ. Рим главниот град на Италија името го добил по Ромул и Рем

Италија во 1957 година била една од државите која ги поставила темелите на
Европската Унија. Тоа и допринело да се развие во господарски и политички
смисол. Станала една од водечките сили во целиот свет и спаѓа во групата на
земји G8.

Планинска земја со високите Алпи на север (Монте Бјанко/Мон Блан, 4.807 м) и
Апенините во централниот дел на Апенинскиот Полуостров (Монте Корно, 2.914 м).
Јужно од Алпите се протега големата низина Ломбардија во долината на По, а мали
низини се простираат во некои крајбрежни региони. Во јужниот дел има неколку
вулкани, меѓу кои активни се Везув, Вулкано, Етна и Стромболи. Хидрографија:
реки – Адиџе, Арно, По, Талјаменто и Тибар; езера – Болсано, Гарда, Комо, Маџоре
и Тразимено. Клима: средоземна на островите и во поголемиот дел на Полуостровот,
умерено-континентална во Ломбардија и планинска во северните алпски области.

Уставот од 1948 година основал дводомен парламент (Parlamento), кој е составен
од Застапнички дом (Camera dei Deputati) и Сенат (Senato della Repubblica) како
и посебно судство.

Претседателот на Републиката се бира на секои седум години, а го бира
парламентот заедно со мал број на одбрани регионални пратеници. Претседателот го
предлага претседателот на владата, односно премиерот кој ги предлага останатите
министри. Поголем број од министрите треба да ја зачуваа довербата на двата
органа.

Претставниците на двата органа на парламентот се бираат на избори, а се користи
мешан состав. Спрема законите од 1993 година, 75% од местата во парламентот
завземаат претсавници на округот, а преостанатите 25% се распоредуваат
пропорционално. Застапничкиот дом има 630 претставници. Освен 315-те
претставници кои се бираат, Сенатот содежи и бивши претседатели, како и различни
персони именувани доживотно во складот со правилата на Уставот. Претставниците
на двата дома се бираат на пет години. Законите можат да се предлагаат од двата
дома, односо од двата органи.

Италијанското судство е основано според Римското право, наполеонски код и
статути. Уставниот суд (Corte Costituzionale) одлучува за уставноста на
законите. Тој бил основан по Втората светска војна.

Индустриска и аграрна земја со високо развиени гранки во речиси сите области на
стопанисувањето, една од десетината водечки во светот. Располага со природни
богатства (нафта, јаглен, гас, железо, мермер, боксит, камена и морска сол,
бакар, антимон, сулфур...) кои не ги задоволуваат сите потреби на развиената
индустрија, главно лоцирана во северниот дел на земјата. Меѓу индустриските
гранки посебно се значајни црната металургија (петто место во светот),
производството на машини, автомобили, авиони, бродови, тролејбуси, прецизни
инструменти, пластични маси, електротехнички и електронски уреди и повеќе
капацитети за стоки за широка потрошувачка. Земјоделското производство е високо
механизирано (особено на север), а главни култури се пченица, пченка, јачмен,
ориз (прво место во Европа), компири, шеќерна репка, маслини, портокали, лимони
(прво место во светот), грозје/вино... Сточарството (говеда, овци, свињи) е
послабо развиено од земјоделството. Значајна дејност е и риболовот. Туризмот
спаѓа меѓу водечките стопански дејности и Италија е во редот на неколкуте
најмногу посетувани земји од странски туристи, и тоа во текот на целата година.
Сите видови сообраќај се исклучително високо развиени и постојано се усовршуваат
и осовременуваат. Има над 30 меѓународни аеродроми и стотина за внатрешен
сообраќај. Многу важна стопанска гранка во оваа земја претставува туризмот.
Пријатната клима, многубројни културно историски споменици, како и должината на
морскиот брег(над 7600км).

Првите литературни дела пишувани на италијански дијалекти, наместо на латински
јазик, се појавиле во XIII в. Благодарение на творештвото на Данте Алигиери
(Божествена комедија, 1300/21), Франческо Петрарка (Песнарка) и Џовани Бокачо
(Декамерон, 1348/53), тосканскиот дијалект станал доминантен во XIV век. Во
Фиренца се афирмирал италијанскиот како книжевен јазик (почеток на XV век), а
напоредно се развивале и сите други уметнички изрази со кои бил навестен
периодот на општата преродба (ренесанса).

Со творештвото на сликарот и архитект Џото (фрески во црквите во Асизи, Падова,
Фиренца) во преродбен период навлегле и ликовните уметности. По делото и
дејноста на музичкиот теоретичар Гвидо Аретински (XI в.), патувачките музичари и
пејачи и творците на граѓанската музика, раната ренесанса се почувствувала во
световните дела на композиторот Франческо Ландини (XIV век). Италијанскиот XVI
век ја разбранувал цела Европа. Тоа е времето на писателите Николо Макијавели
(Владетелот, 1513), Лодовико Ариосто (Бесниот Орландо, 1516, 1532) и Торквато
Тасо (Ослободен Ерусалим, 1574), на универзалниот уметник и научник Леонардо да
Винчи (Тајната вечера; о. 1495, Мона Лиза, 1503/6), на скулпторот, сликар и
архитект Микеланџело Буонароти (Пиета 1496; Давид 1501/4; Мојсеј 1515/6;
Страшниот суд 1536/41), на сликарите Тицијано Вечелио (Бахус и Аријадна 1520/23;
Венера и Адонис 1554) и Јакопо Тинторето (Распетие 1588; Тајната вечера 1594),
како и на филозофот Џордано Бруно и астрономот, математичар и физичар Галилео
Галилеј. Следувала ерата на големи промени/пресврти во филозофијата, се појавило
просветителството, биле извршени реформи во трагедијата (Виторио Алфјери) и во
комедијата (Карло Голдони). Меѓу сликарите, печат на XVIII в. му дале и делата
на Џовани Батиста Тјеполо (сцени од животот на Клеопатра, 1745; на Фридрих
Барбароса, 1757) и Антонио Каналето со своите ведути на Венеција.

По основачот на оперското творештво Јакопо Пери (Дафне 1597), втемелувачот на
стилот белканто Џулио Качини (о. 1545-1618) и приврзаникот на драмскиот стил во
операта Клаудио Монтеверди (Орфеј 1607; Крунисувањето на Попеја 1642),
италијанската музика добила раскошен замав на оперската сцена (Алесандро
Скарлати, Триумф на честа 1718; Џовани Перголези, Слугинката господарка 1733;
Доменико Чимароза, Таен брак 1792), која својот зенит ќе го доживее во XIX век.
Напоредно, создавале и прочуените композитори Антонио Вивалди (1678-1741) –
творец на формата концерти во три става, Џузепе Тартини (1692-1770) – автор на
творби со романтичарска инспирација, и Доменико Скарлати (1685-1757) –
композитор на предкласичните сонати во рококо стил. Векот XIX е време на
италијанската опера, кога своите вредни дела ги создале Џоакино Росини
(Севилскиот берберин 1816; Вилхелм Тел 1829), Винченцо Белини (Норма и Месечарка
1831; Пуританци 1835), Гаетано Доницети (Љубовна напивка 1832; Лучија ди
Ламермур 1835), великиот Џузепе Верди (Набуко 1842; Риголето 1851; Травијата и
Трубадур 1853; Аида 1871), Пјетро Маскањи (Кавалерија рустикана 1890), Руџеро
Леонкавало (Палјачи 1892) и Џакомо Пучини (Боеми 1896; Тоска 1900; Мадам
Батерфлај 1904), кој навлегол во XX век. Со првите трактати за танцот на
Доменико да Пјаченца (?-1462), Гулјелмо Ебрео (XV в.) и Антонио Корнацано (XVI
в.) биле поставени темелите на идната балетска уметност. На нивното дело се
надоврзал Чезаре Негри (XVI в.) чија балетска школа во Милано образовала кадри
за сите европски дворови. Балетот од Италија се пренел во Франција, а потоа и
низ другите европски земји.

Италијанскиот филм почнал да се произведува во 1904 г., остварил некои
специфични жанрови (псевдоисториски спектакл...), се потчинил на политиката во
ерата на фашизмот, а најголемите дострели ги реализирал во периодот по Втората
светска војна, создавајќи дела во неореалистички правец кој подразбираше снимање
во реални амбиенти на последиците од Војната, бедата, остатоците од фашистичкиот
период, невработеноста... Меѓу најзначајните автори на неореализмот се
режисерите Роберто Роселини (Рим отворен град 1945; Германија година нулта
1948), Виторио де Сика (Чистачи на чевли 1946; Крадци на велосипеди 1948; Чудо
во Милано 1950), Џузепе де Сантис (Трагичен лов 1947; Рим во 11 часот 1952),
Лукино Висконти (Земјата трепери 1948), Алберто Латуада, Луиџи Цампа и
сценаристот Чезаре Цаватини. Во 60-тите години на XX в. се појавија изразити
индивидуалисти какви што се: Федерико Фелини (Улица 1954; Кабириините ноќи 1957;
Сладок живот 1959; Амаркорд 1974) – кој ги сублимира неореалистичките принципи
со поетски опсервации, понекогаш блиски до надреализмот, и Микеланџело Антониони
(Ноќ 1960; Црвена пустина 1964; Професија репортер 1975). Напоредно со сите овие
дејности, Италија уште во XI и XII век има развиено цела мрежа универзитети, кои
спаѓаат меѓу најстарите во Европа. Иако во некои извори се наведува дека Парма
го добила својот универзитет во 1065 година, вообичаено Болоњскиот Универзитет
од 1119 (или:1088?) година се смета за прв на Полуостровот. Други универзитети
основани до почетокот на XIV век: Модена 1175, Перуџа 1200, Падова 1222, Неапол
1224, Сиена 1240, Мачерата 1290 и Рим во 1303 година, град во кој бил основан
Конзерваториум во 1570 г.



https://mk.wikipedia.org/wiki/%D0%92%D1%82%D0%BE%D1%80%D0%B0_%D1%81%D0%B2%D0%B5%D1%82%D1%81%D0%BA%D0%B0_%D0%B2%D0%BE%D1%98%D0%BD%D0%B0

Втората светска војна е глобален вооружен конфликт што почнал на 7 јули 1937
година во Азија и на 1 септември 1939 во Европа и траел до 8 мај 1945 во Европа
со капитулацијата на Германија, а до 2 септември 1945 во Азија со капитулацијата
на Јапонија. Втората светска војна ги зафатила мнозинството на земји во светот
на секој населен континент. Речиси сите земји што биле вклучени во Првата
светска војна биле инволвирани и во Втората светска војна. Таа е најголемиот и
најскапиот вооружен конфликт во светската историја.

Причините за војната, кои најчесто се припишуваат на Версајскиот договор,
Големата криза од 1929, национализмот и милитаризмот, се предмет на дебати. На
кој датум војната започнала е исто така предмет на расправа, најчесто се смета
дека таа официјално започнала со германската инвазија на Полска на 1 септември
1939, но исто така се наведуваат и други датуми - јапонската инвазија на Кина на
7 јули 1937 (почетокот на Втората Кинеско-јапонска војна), или уште порано - во
1931 со јапонската инвазија на Манџурија. Некои, пак, сметаат дека Првата и
Втората светска војна се еден конфликт раздвоен само со "прекин на огнот".

Борби се воделе низ Атлантскиот Океан, Западна и Источна Европа, Средоземно Море
или Медитеранот , Африка, Блискиот Исток, Источна, Тихиот Океан или Пацификот и
Југоисточна Азија. Во Европа војната завршила со капитулацијата на Германија на
8 мај 1945, а во Азија со капитулацијата на Јапонија на 2 септември 1945.

Се претпоставува дека до 1945 година околу 57 милион луѓе загинале во војната,
вклучувајќи геноцид како што е Холокаустот. Втората светска војна е пример за
тотална војна, каде што се вклучени и фронтот и бомбардирањето на цивили.
Атомската бомба, млазниот авион и радарот се само некои од изумите за време на
војната.

Поствоена Европа била поделена на Западна и Советска сфера на влијание. Првата
доживеала економска реконструкција преку Маршаловиот план, додека пак источните
земји станале сателити на СССР. Во воена смисла, Западна Европа, во најголем дел
била инкорпорирана во НАТО, а Источна Европа во Варшавскиот пакт, сојузи меѓу
кои се водела подоцна Студената војна. Во Азија, американската воена окупација
на Јапонија довела до нејзина вестернизација, додека пак Кина била поделена на
комунистичка Народна Република Кина и националистичка Република Кина (Тајван) по
кинеската социјалистичка револуција во 1949.

По поразот во Првата светска војна, Германија била принудена да го потпише
Версајскиот договор во 1919, со кој морала да отстапи околу 14% од својата
територија, била обврзана да се откаже од анектирање на туѓи територии и да го
ограничи бројот на војници во сопствената армија на 100.000 војници, со што и
официјално бил означен крајот на Првата светска војна, тогаш уште попозната како
Големата Војна, војната што се сметала за војна што ќе стави крај на сите војни.
Во 20 годишниот период од 1919 до 1939 светот претрпел огромни измени, особено
на политичката сцена.

По поразот на Руската Империја во Првата светска војна во 1917 во Русија се
случиле двете руски револуции кои што ќе остават траен белег врз светот не само
во 20 век, туку општо во целата историја не само на Русија и Европа, туку и врз
историјата на целото човештво: Февруарската буржоаско-демократска револуција, со
која царот Николај II абдицирал, со што и официјално бил ставен крај на повеќе
од 300 годишното владеење со Русија од страна на царската династија Романови,
како и на 200 години старата Руска Империја, и Октомвриската социјалистичка
револуција, со која во Русија на власт дошле Болшевиците предводени од страна на
Владимир Илич Ленин, по што бил создаден Сојузот на Советските Социјалистички
Републики или СССР, уште попознат како Советски Сојуз. По смртта на Ленин во
1924, власта во СССР ја превзел еден од најбруталните диктатори општо познати на
целото човештво, Јосиф Висарионович Сталин.

Во Италија дошло до првата појава на фашизмот со доаѓањето на власт на
фашистичкиот диктатор Бенито Мусолини по Маршот на Рим во октомври 1922. Во
Кина, десничарската партија Куоминтанг започнала кампања за унификација на Кина.
Унификацијата завршила кон средината на 1920-те, по што следела граѓанска војна
помеѓу Куоминтанг и нејзините некогашни сојузници, кинеските комунисти.
Граѓанската војна и неединството меѓу Кинезите биле искористени од страна на
Јапонија, која што во 1931 го искористила Мукденскиот инцидент како повод за да
ја окупира богатата кинеска област Манџурија, каде што ја формирала
марионетската држава Манџуко, уште попознато како Пацификација на Манџурија,
како своја база за окупирање на Кина, што требало да биде првиот чекор на
Јапонија кон воспоставување на доминантна власт во Азија. Јапонската агресија
врз Кина продолжила и во 1932, а особено во 1937.

Во Германија, гневот од поразот во Првата светска војна, Големата економска
криза од 1929 и невработеноста биле вешто искористени од страна на Адолф Хитлер
и неговата Националсоцијалистичка работничка партија на Германија уште попозната
како Нацистичка партија на Германија. И покрај неуспешниот обид за државен удар
во 1923 од страна на Хитлер и нацистите, ефектите од економската криза од 1929
сè уште биле свежи, што предизвикало незадоволство кај германскиот народ и
несогласување помеѓу политичките партии во Германија, поради што на
парламентарните избори во јули 1932 нацистите и комунистите освоиле мнозинство
од 52% од пратеничките места во Рајхстагот, поради што претседателот на
Германија Паул фон Хинденбург морал да му даде мандат на Хитлер за да формира
влада со што Хитлер станал канцелар на Германија. Во 1933 зградата на Рајхстагот
била запалена, што било искористено од страна на Хитлер и нацистите за да ги
обвинат комунистите и за да се забрани Комунистичката партија на Германија.
Хитлер го убедил претседателот фон Хинденбург да потпише серија законски акти со
кои што биле суспендирани повеќето граѓански права загарантирани со Уставот на
Вајмарската Република, била воведена таканаречена "заштита" од комунистичките
водачи, а еден од тие законски акти бил и таканаречениот Овластувачки акт, со
којшто владата на Хитлер се стекнала со законодавни моќи. Во март 1933 Хитлер
распишал нови парламентарни избори на кои што нацистите освоиле 43,9% од
пратеничките места во Рајхстагот и заедно со нивните националистички сојузници
имале мнозинство од 51,8%. Во јули 1933 бил усвоен актот со којшто бил укинат
повеќепартискиот систем во Германија, а Нацистичката партија била прогласена за
единствена политичка партија во Германија, со што Германија станала еднопартиска
држава. По смртта на претседателот фон Хинденбург во август 1934, Хитлер си ги
припишал на себе и ги превзел неговите претседателски права и обврски и се
прогласил себеси за Фирер (водач) на Германија. Хитлер ја одржувал својата
диктаторска позиција и власт во Германија преку тајната полиција Гестапо и
паравоените формации СС и СА. По осигурувањето на власта во Германија, Хитлер
започнал кампања за вооружување и подготвување на германските вооружени сили за
подолго војување. Ова ги загрижило Франција и Велика Британија кои што и онака
изгубиле многу во Првата светска војна исто како и Германија и Италија. За да се
осигураат дека Италија нема да влезе во сојуз со Германија, Франција и дозволила
на Италија да ја окупира Етиопија. Но ситуацијата станала сериозна кога во 1935
Хитлер ја вратил Сарската област под германска власт, која што била окупирана од
страна на Франција со помош на Велика Британија во 1920. Со враќањето на
Сарската област под германска власт, Хитлер прекршил една од точките на
Версајскиот договор, која што гласела дека Сарската област треба да биде под
управа на Друштвото на народите 15 години, по што требало да се одлучи дали ќе и
биде вратена на Германија или ќе и припадне на Франција. Верувајќи дека ќе ја
воздржат Германија од понатамошни освојувања, Франција, Велика Британија и
Италија го формирале Стрезкиот фронт. Советскиот Сојуз, загрижен поради
германските цели за окупирање на територии и од источна Европа пристапил кон
договор за меѓусебно помагање со Франција. Но договорот никогаш не стапил насила
официјално бидејќи бил заглавен во бирократските лавиринти на Друштвото на
народите. Во 1935 Велика Британија потпишала независен поморски договор со
Германија со кој дошло до олеснување на германската морнарица од одредени
обврски кои што произлегле од Версајскиот договор. Забележувајќи ги историските
промени во светот, САД прогласиле неутралност со Неутралниот акт усвоен во
август 1935, со којшто ја ограничиле помошта за своите сојузници во Европа и
Азија. Во 1923 Италија се обидела да го окупира островот Крф, а во 1924 го
анектирала градот Риека. Во октомври 1935, Италија ја окупирала Етиопија со
политичка поддршка од Германија, по што ги повлекла своите приговори кон
Германија за да ја користат Австрија како сателитска држава. Во 1939 Италија ја
окупирала и Албанија. Во целост спротивно на Версајскиот договор и договорите од
Лоцарно, Хитлер ја ремилитаризирал Рајнската област во март 1936, на што наидел
на многу мала реакција од останатите европски држави. Во 1938 Хитлер извршил
присилно присоединување на Австрија со Германија, уште попознато како Аншлусот
на Австрија. Исто така во 1938 Хитлер побарал Чехословачка да им загарантира
поголеми граѓански права на германците кои што живееле во Судетската област, што
го искористил како изговор за да ја окупира, за што добил амин и од Велика
Британија, Франција и Италија со Минхенскиот договор потпишан во септември 1938
во Минхен, Германија, без присуство на претставници на Чехословачка. Подоцна, во
март 1939 Хитлер ја окупирал цела Чехословачка. Со почетокот на Граѓанската
војна во Шпанија во јули 1936 Хитлер и Мусолини го поддржале фашистичкиот
генерал и иден шпански диктатор Франциско Франко и неговите сили во неговата
војна против шпанската република поддржана од страна на Советскиот Сојуз. И
двете страни ја искористиле војната за да ги тестираат најновите оружја и методи
на војување. Двосмислената и доста помала помош од страна на СССР за шпанската
република наспроти огромната воена помош од страна на Германија и Италија за
Франко му ја донеле на Франко посакуваната победа во 1939 по што се прогласил
себеси за регент на Шпанското кралство, ги укинал сите политички слободи, како и
националните слободи на народите на Каталонија и Баскија. Со зголемувањето на
тензиите следувале обиди за консолидирање помеѓу Франција, Велика Британија и
СССР, кои што не завршиле успешно, во главно поради несогласувањата на Полска со
ставовите на трите држави. Во овие околности, во август 1939 била склучена
советско-германската спогодба за ненапаѓање, уште попозната како Договорот
Молотов - Рибентроп, потпишана од страна на министерот за надворешни работи на
СССР, Вјачеслав Молотов, и министерот за надворешни работи на Германија, Јоаким
фон Рибентроп. Од друга страна, Германија и Јапонија ги зацврстиле пријателските
односи и меѓусебната соработка, уште попозната како оската Берлин-Токио, прво со
потпишувањето на Анти-Коминтерниот Пакт во ноември 1936 верувајќи дека
комунизмот и Советскиот Сојуз се опасна закана за нив. Подоцна во мај 1939 бил
потпишан Челичниот Пакт помеѓу Германија и Италија со што се зацврстиле
пријателските односи и меѓусебната соработка помеѓу Германија и Италија, уште
попозната како оската Берлин-Рим. Ваквиот сојуз бил потврден во септември 1940,
кога Германија, Италија и Јапонија го потпишале Тројниот Пакт, со што станал
уште попознат како оската Берлин-Рим-Токио. Од друга страна во 1937 Куоминтанг и
кинеските комунисти се согласиле на привремен прекин на огнот во кинеската
граѓанска војна поради јапонската агресија.

Официјално за почеток на војната се смета датумот 1 септември 1939 со
германската инвазија на Полска. Алтернативни датуми за почеток на војната се: 13
септември 1931 со јапонската инвазија на Манџурија и 7 јули 1937 со почетокот на
Втората Кинеско-јапонска Војна, како и други датуми и настани. Според
историчарот Ален Џон Персивал Тејлор, Првата и Втората Кинеско-јапонска Војна се
всушност еден вооружен конфликт, додека војната во Европа е втора европска
војна, се до 1941 кога заедно стануваат Втора светска војна, се до 1945. Крајот
на војната исто така има повеќе датуми. Според едни извори, војната завршила на
14 август 1945 со примирје, за разлика од официјалниот датум, 2 септември 1945
кога Јапонија капитулирала. Во некои европски држави како официјален датум за
крај на војната се смета 8 мај 1945 кога Германија капитулирала. Договорот за
мир помеѓу Сојузниците и Јапонија, уште попознат како Договорот од Сан Франциско
бил потпишан на 8 септември 1951, а стапил насила на 28 април 1952.

Кон средината на 1937 по Инцидентот кај мостот Марко Поло, Јапонија започнала со
инвазија на Кина. Советскиот Сојуз веднаш застанал на страна на Кина и почнал да
испраќа помош, со што се ставил крај на соработката на Кина со Германија.
Почнувајќи со Битката за Шангај, јапонските сили ја превзеле иницијативата што
ги принудило кинеските сили да се повлечат, окупирајќи го главниот град на
областа Нанкин во декември. Во јуни 1938 кинезите предизвикале Жолтата Река да
се излее од своето корито, со што купиле време за да ја подготват одбраната на
градот Вухан, но сепак градот бил завземен од страна на јапонските сили во
октомври истата година. Исто така во периодот од 29 јули до 11 август 1938,
јапонците се обиделе да окупираат територија од СССР во околината на езерото
Хасан, уште попознато како Битката кај езерото Хасан или Чангкуфеншки инцидент,
каде што јапонците биле поразени, но претрпеле многу помали загуби од советската
страна: 717 советски војници загинале, 75 исчезнати, 2752 ранети, наспроти 525
јапонски војници загинати, 913 ранети.

Во мај 1939 дошло до многу посериозна гранична војна помеѓу СССР и Монголија од
една страна, и Јапонија и нејзината марионетска држава Манџуко од друга страна,
која што завршила со договор за прекин на огнот на 15 септември истата година,
при што ниту една од страните не претрпела територијални измени.

Повод за почеток на војната во Европа било одбивањето на Полска на барањето на
Хитлер градот Данциг (денешен Гдањск) и тесниот полски коридор кој ја
разединувал источна Прусија од остатокот на Германија да и бидат отстапени на
Германија.

На 1 септември 1939 Хитлер ја започнал германската инвазија со започнување на
Блицкриг кампања врз Полска со што започнала војната во Европа. Франција и
Велика Британија и објавиле војна на Германија на 3 септември 1939, откако
Германија го одбила нивното барање за повлекување од Полска. Франција, Велика
Британија и земјите од Комонвелтот обезбедиле многу мала воена поддршка за
Полска. Франција извршила мал, но не многу значаен и ефективен напад на Сарската
област. На 17 септември 1939, два дена по потпишувањето на примирјето со
Јапонија, СССР започнал своја инвазија на Полска. Веќе кон почетокот на октомври
1939, кампањата за окупација на Полска завршила со поделба на нејзините
територии помеѓу Германија, СССР, Литванија и Словачка, иако Полска никогаш
официјално не капитулирала и продолжила со воените дејствија против своите
окупатори надвор од своите граници.

Паралелно со окупацијата на Полска, Јапонија ја започнала Првата Битка за
Чангша, кинески град, која траела од 13 септември до 8 октомври 1939, но
завршила со победа на Кина. По окупацијата на Полска, СССР преминал кон
освојување на Балтичките земји. На ваквата кампања најголем отпор пружила
Финска, што резултирало со 4 месечната Зимска војна помеѓу СССР и Финска, која
што траела од 30 ноември 1939 до 13 март 1940, а завршила со победа на СССР и
потпишувањето на Московскиот мировен договор помеѓу СССР и Финска на 12 март
1940 во Москва, со кој Финска морала да му отстапи на СССР 10% од својата
територија и 20% од своите индустриски капацитети. Ваквиот развој на настаните
ги загрижил Франција и Велика Британија кои стравувале дека СССР ќе застане на
страната на Германија, на што реагирале со издејствување на исфрлувањето на СССР
од Друштвото на народите. Иако Кина можела да стави вето на ваквата одлука, не
можела да си дозволи да влезе во лоши односи ниту со СССР, ниту со западните
земји, поради што била воздржана. СССР, незадоволен од ваквиот тек на настаните,
ја прекинал сета воена помош за Кина. До јуни 1940, Советскиот Сојуз ја завршил
успешно Окупацијата на Балтичките земји, анектирајќи ги Латвија, Литванија и
Естонија.

Во западна Европа, британските трупи биле подготвени за војување, но ниту биле
нападнати од страна на германските сили, ниту ги нападнале. Советскиот Сојуз и
Германија влегле во заеднички договор за трговска размена, со кој Германија му
обезбедувала воена и индустриска опрема на СССР, во замена за советски суровини,
со кои што Германија успеала да ја заобиколи увозната блокада на воена и
индустриска опрема од страна на Велика Британија. Во април 1940, Германија ги
окупирала Данска и Норвешка. Додека Данска се предала без никаков отпор,
Норвешка пружала жилав отпор речиси два месеца, потпомогната од сојузнички
војски, кој можеби би продолжил да не би дошло до капитулацијата на Норвешка за
која што најмногу придонеле домашните предавници, предводени од министерот на
војската Видкун Квислинг, чие име станало синоним за предавниците во војната
(квислинзи). Со окупацијата на Данска и Норвешка, Германија дошла до пристап на
постојан увоз на железна руда од Шведска, кој Сојузниците се обиделе да го
запрат. Британското незадоволство поради неуспешната кампања за одбрана на
Норвешка резултирало со смената на британскиот премиер Невил Чемберлен со
Винстон Черчил на 10 мај 1940.

Истиот ден, 10 мај 1940, Германија започнала со инвазијата на Франција и
нејзините соседи Белгија, Холандија и Луксембург. Битката за Холандија траела од
10 мај до 14 мај 1940, а завршила со победа на Германија и капитулација на
Холандија. Битката за Белгија траела од 10 мај до 28 мај 1940, а завршила со
победа на Германија и капитулација на Белгија, а со нејзината окупација завршила
и окупацијата на Луксембург. Германските сили ги заобиколиле француските сили
кои биле распоредени на француската одбранбена линија Мажино, преку окупираните
Холандија, Белгија и Луксембург и преку Ардените. Британските сили морале да се
евакуираат од континентална Европа преку пристанишниот град Денкерк. На 10 јуни
1940 и Италија им објавила војна на Франција и Велика Британија, а 12 дена
подоцна Франција капитулирала, иако официјалниот датум за почетокот на Битката
за Франција е 10 мај 1940, а официјалниот датум за крајот на битката со победа
на Германија и капитулација на Франција е 25 јуни 1940. Франција била поделена
на германска окупациона зона, италијанска окупациона зона и независна зона под
контрола на квислиншка влада на чело со Маршал Петен со седиште во Виши, уште
попозната како Вишкиот режим. На 14 јули 1940 британските сили ја нападнале
француската морнарица во Алжир со цел да ја спречат Германија да превземе
команда врз истата.

Со Франција неутрализирана, Германија започнала кампања на масовни бомбардирања
на Велика Британија, како подготовка за инвазија на Велика Британија, уште
попознати како Битката за Британија. Битката за Британија официјално започнала
на 10 јули 1940, а завршила на 31 октомври 1940, со победа на Велика Британија.
Битката се водела во главно во небото над Велика Британија, германските трупи
никогаш не дочекале да стапнат на британскиот остров. Како главен фактор за
британската победа се сметаат британските радари, кои што ги информирале
британците за доаѓањето на германските бомбардери, со што британските сили
постојано биле чекор напред пред германските. Кралската морнарица била
растегната од водите на Ла Манш, или Англискиот канал, до Атлантскиот Океан, но
имајќи ги под своја контрола француските пристаништа, Германија постојано ги
напаѓала бродовите на кралската морнарица со У-подморниците, особено во водите
на Атлантскиот Океан, постигнувајќи огромни успеси против кралската морнарица.
Италија започнала со свои операции во Средоземното Море, почнувајќи со опсадата
на Малта на 11 јуни 1940, во периодот од 3 август до 17 август 1940 успешно го
окупирала британскиот дел од Сомалија, а извршила и напади врз британските сили,
слободните француски трупи и силите на Комонвелтот во периодот од 9 септември до
16 септември 1940. Јапонија ја зголемила својата блокада на Кина завземајќи бази
во тогаш веќе изолираните северни делови на Индокина окупирани од страна на
Франција. Во овој период неутралните САД превзеле мерки за помагање на Кина и
нивните сојузници од западна Европа. Во ноември 1939, Неутралниот акт претрпел
измени, со кои што САД им дозволиле на Сојузниците да "купуваат и
транспортираат" воени средства и опрема. Во 1940, по капитулацијата на Франција
американската морнарица значително се зголемила, а по јапонското влегување во
Индокина, САД вовеле ембарго кон Јапонија со коешто и забраниле да купува нивни
производи од областа на железната индустрија, челичната индустрија и механички
делови. Во септември 1940, САД се согласиле на размена на американски воени
бродови разурнувачи во замена за британски бази. Но сепак, американската јавност
и понатаму силно се противела на било каква воена интервенција од страна на САД
во вооружениот конфликт во 1941.

На 27 септември 1940 Германија, Јапонија и Италија во Берлин го потпишале
Тројниот Пакт, со што Оската и официјално била формирана. Со овој Пакт, секој
напад од било која држава, со исклучок на Советскиот Сојуз, кој не учествувал во
вооружениот конфликт, кон било која од трите држави потписнички на Пактот, ќе
резултирал со воен одговор од страна на сите три држави потписнички. Советскиот
Сојуз изразил интерес за придружување на Пактот, со мали измени на текстот на
договорот, кои што со себе носеле економски придобивки за Германија. Иако
Германија никогаш официјално не изразила интерес СССР да му се придружи на
Пактот, сепак ги прифатила економските придобивки, потпишувајќи договор со СССР
на 10 јануари 1941. И покрај потпишувањето на Пактот, САД продолжиле со
поддршката за Велика Британија и Кина преку Позајми-изнајми полисата, создавајќи
безбедна зона која се протегала низ речиси цела половина од Атлантскиот Океан,
каде што американската морнарица ги штитела британските конвои. Како резултат на
ова, САД и Германија се нашле во таканаречена воздржана, или необјавена,
воено-поморска војна во северните делови на Атлантскиот Океан до 1941, иако САД
и понатаму останале официјално неутрални.

Оската се проширила во ноември 1940, кога Унгарија, Словачка и Романија се
придружиле на Тројниот Пакт. Овие држави учествувале во подоцнежната инвазија на
Советскиот Сојуз, особено Романија, која што помогнала најмногу во инвазијата,
со цел да си ги поврати своите територии анектирани од страна на СССР, следејќи
ја антикомунистичката идеологија на својот лидер, премиерот на Романија, Јон
Антонеску.

На 29 октомври 1940 Италија ја започнала Грчко-Италијанската Војна, која
завршила на 23 април 1941 со победа на Грција. Италијанските трупи биле
принудени да се повлечат назад во Албанија. Кратко по ова, британски сили од
Комонвелтот започнале офанзиви против Египет и териториите окупирани од страна
на Италија во источна Африка. Кон почетокот на 1941, италијанските сили биле
принудени да се повлечат во Либија, по што Черчил наредил испраќање на трупи од
Африка во Грција во форма на воена помош. Италијанската морнарица исто така
претрпела значајни порази од кралската морнарица во Битката кај Таранто, каде
што изгубила 3 воени бродови, а и подоцна претрпела загуби во Битката за Кејп
Матапан.

Германија наскоро интервенирала за да и помогне на Италија. Хитлер испратил
германски трупи во Либија во февруари 1941 и кон крајот на март 1941 започнале
офанзива против ослабените сили на Комонвелтот. Во период од еден месец, силите
на Комонвелтот биле принудени да се повлечат во внатрешноста на Египет, со
исклучок на окупираниот пристанишен град Тобрук. Силите на Комонвелтот се
обиделе да ги истераат силите на Оската во мај 1941 и повторно во јуни 1941, но
не успеале и во двата обида. Кон почетокот на април 1941 германците слично
интервенирале и на Балканскиот Полуостров, окупирајќи ги Грција и Југославија во
брзи наврати, принудувајќи ги сојузничките војски да се евакуираат по
окупацијата на островот Крит кон крајот на мај 1941.

Сојузниците сепак постигнале одредени успеси во овој период. На Блискиот Исток
силите на Комонвелтот успеале да спречат државен удар во Ирак поддржан од страна
на германската воена авијација од базите во Сирија, тогаш под окупација на
Вишкиот Режим. Подоцна, со помош на слободните француски трупи ги окупирале
Сирија и Либан со цел да спречат идни вакви настани. Во водите на Атлантскиот
Океан, кралската морнарица извојувала победа со која што се кренал моралот кај
британските сили и кај британската јавност потопувајќи го германскиот боен брод
Бизмарк. Можеби најважниот успех на британските сили била успешната одбрана на
британското небо во Битката за Британија, која иако официјално завршила на 31
октомври 1940, сепак Хитлер ја прекинал кампањата на масовни бомбардирања од
страна на Луфтвафе дури на 11 мај 1941. Во Азија, и покрај офанзивите и од двете
страни, позициите во војната помеѓу Кина и Јапонија останале непроменети во
текот на 1940. Во август истата година, кинеските комунисти започнале офанзива
во централна Кина, на што Јапонија возвратила со таканаречената Сите три полиса,
која предвидувала уништување и ограбување на сите човечки и материјални ресурси
кои што комунистите можеле да ги искористат во окупираните подрачја.
Продолжената антипатија помеѓу кинеските комунисти и националистичките сили
кулминирала со вооружениот судир од 7 јануари до 13 јануари 1941, уште попознат
како Нова четврта армија инцидентот, со што се ставил крај на нивната меѓусебна
соработка.

Со состојбата во Европа и Азија релативно стабилна, Германија, СССР и Јапонија
ги правеле своите наредни подготовки. Советскиот Сојуз бил загрижен од тензиите
на Германија и Јапонија за окупирање на богатите со ресурси и суровини области
во југоисточна Азија кои веќе биле под окупација на западните европски земји,
поради што дошло до потпишувањето на Советско-јапонскиот пакт за неутралност
потпишан во Москва помеѓу СССР и Јапонија на 13 април 1941. Истовремено
Германија правела подготовки за напаѓање на Советскиот Сојуз, распоредувајќи
трупи низ границата со СССР.

На 22 јуни 1941, Германија, заедно со европските членки на Оската и Финска ја
започнале инвазијата на Советскиот Сојуз со Операцијата Барбароса со што
Германија директно ја прекршила спогодбата за ненапаѓање потпишана со СССР во
август 1939 уште попозната како Договорот Молотов-Рибентроп. Главните цели на
оваа изненадувачка офанзива биле Балтичкиот регион, Москва и Украина, а како
крајна цел била дефинирана линијата Архангелск-Астрахан од Белото Море до
Каспиското Море, уште попозната како А-А линијата. Целите на Хитлер биле да се
елиминира Советскиот Сојуз како воена сила, уништување на комунизмот, создавање
на "простор за живеење" за германската супериорна ариевска раса и нација со
поместување на останатите народи, како и гарантирање на пристап на Германија до
стратешки ресурси и суровини потребни за елиминирање на останатите ривали на
Германија. Иако Црвената Армија пред војната се подготвувала за стратешки
контра-офанзиви, сепак нацистичката инвазија го натерала советскиот воен
команден врв да премине кон стратешка одбрана. Во летото 1941, силите на Оската
навлегле длабоко во советските територии, нанесувајќи огромни загуби во човечки
и материјални ресурси на Советскиот Сојуз. Сепак, германскиот воен команден врв
кон средината на август 1941 ги суспендирал, односно одложил планираните
офанзивни операции на веќе истрошената воена група Центар и ја испратил Втората
Панзер воена група да ги засили германските трупи кои напредувале во нивните
кампањи кон Ленинград и централна Украина. Опсадата на Ленинград започнала на 8
септември 1941. Киевската офанзива била несомнено најуспешна, резултирајќи со
опколување и елиминирање на 4 советски армии, со што било овозможено напредување
кон Кримскиот Полуостров и индустриски развиените делови на источна Украина. Во
периодот од 20 октомври до 24 октомври 1941 во Првата Битка за Харков силите на
Оската извојувале победа, што се сметало за почеток на успешниот крај на
Операција Барбароса со победа на силите на Оската.

Одвојувањето на три четвртини од воената сила на Оската и мнозинството од
нејзината воена авијација од Франција кон централните делови на Средоземното
Море и кон источниот фронт ги убедиле британските сили да преминат кон промена
на својата стратегија. На 12 јули 1941 СССР и Велика Британија го потпишале
Англо-Советскиот договор, кој всушност претставувал официјално формирање на
воениот сојуз помеѓу СССР и Велика Британија против Германија, кој прв пат бил
тестиран во сојузничката окупација на Иран уште попозната како Англо-Советската
инвазија на Иран, која траела од 25 август до 17 септември 1941, а завршила со
победа на сојузниците СССР и Велика Британија, со што биле осигурани персискиот
коридор и нафтените полиња во Иран. Во август 1941 Велика Британија и САД ја
потпишале Атлантската Повелба, која претставувала нацрт документ и темел за
многу меѓународни договори потпишани и меѓународни организации создадени по
Втората светска војна. Во ноември 1941 силите на Комонвелтот започнале
контра-офанзива со Операцијата Crusader или Операција Крстоносец и ги повратиле
сите територии кои што силите на Оската ги имале во меѓувреме окупирано во
северна Африка.

Претходната година Јапонија ја окупирала и јужна Индокина, делумно за да го
зголеми притисокот врз Кина со блокирање на маршрутите низ кои што поминувале
ресурсите и залихите во облик на помош за Кина, а делумно за да ја подобри
сопствената позиција во случај да дојде до војна помеѓу Јапонија и западните
земји. Јапонија, сметајќи дека ќе добие некакви придобивки од сојузништвото со
Германија, побарала воена помош од Германија, вклучувајќи и побарувачка за
постојан увоз на нафта од окупираните делови на Индонезија од страна на
Холандија, тогаш под германска окупација. Но ваквите обиди на Јапонија завршиле
неуспешно во јуни 1941. САД, Велика Британија и други западни држави реагирале
на јапонската окупација на Индокина со замрзнување на јапонските имоти и
средства кај нив, а САД, кои што обезбедувале 80% од целокупната побарувачка на
нафта на Јапонија реагирале и со целосно нафтено ембарго. Со ова Јапонија била
оставена да бира помеѓу откажување од своите амбиции за воспоставување
доминантна власт во Азија и да ја прекине војната со Кина, или да превземе
контрола врз ресурсите што и требале по пат на сила. Јапонските власти не сакале
ни да помислат на прекин на војната со Кина и откажување на своите амбиции за
воспоставување доминантна власт во Азија, а ембаргото воведено од страна на САД
го сметале како неофицијална најава за војна со САД. Јапонскиот империјален
главен штаб планирал во брзи наврати да ги окупира териториите во Азија
окупирани од страна на европските држави, со цел да создаде голем одбранбен
периметар во централните делови на Тихиот Океан, по што Јапонија би можела
слободно да ги експлоатира ресурсите од југоисточна Азија, а при тоа Сојузниците
би претрпеле сериозни загуби во случај на евентуална војна со Јапонија. За да се
спречи интервенција од страна на САД било потребно да се неутрализира
американската морнарица во водите на Тихиот Океан.

До октомври 1941, силите на Оската ги оствариле своите цели за окупирање на
Украина и Балтичкиот регион, оставајќи ги само опсадите на Ленинград и
Севастопол сè уште недовршени, а направиле и подготовки за продолжување на
суспендираната, односно одложената опсада на Москва. Но руската зима во периодот
1941/1942, која била една од најстудените во 20 век се вмешала и одиграла голема
улога во Битката за Москва, а со тоа и во Втората светска војна. Битката траела
од 2 октомври 1941 до 7 јануари 1942. Силите на Оската стигнале до предградието
на Москва. На 30 километри од центарот на Москва, со погледот кон Кремљ,
германците и нивните сојузници биле принудени да запрат. Силните ефекти на
руската зима, неподносливи за недоволно подготвените за зимско војување под
ниски температури и до –15 °C германски војници и нивните сојузници, биле вешто
искористени од страна на маршалите Георги Жуков и Александар Василевски во
одбраната на Москва. Генералот Едуард Вагнер, задолжен за воени залихи и ресурси
наменети за силите на Оската при Битката за Москва, кој подоцна бил еден од
заговарачите на атентатот врз Хитлер на 20 јули 1944, на 27 ноември 1941
рапортирал:

Кон почетокот на декември 1941, свежо мобилизирани резерви ги израмниле
советските сили со силите на Оската во Битката за Москва. Ова, заедно со
разузнавачки информации за минималниот број на војници неопходни на Далечниот
Исток за да се спречи евентуален напад од страна на јапонската Квантунг армија
им било доволно на маршалите Жуков и Василевски за да започнат масовна
контра-офанзива, која што започнала на 5 декември 1941 на 1000 километри долгиот
фронт, по што силите на Оската биле присилени да се повлечат 100 до 250
километри западно од Москва. Со одлучната победа на Советскиот Сојуз во Битката
за Москва и официјално завршила Блицкриг фазата во Втората светска војна во
Европа.

Два дена подоцна, по Гринич, на 7 декември 1941, односно три дена подоцна, по
азиско време, на 8 декември 1941, Јапонија ја нападнала американската
воено-поморска база Перл Харбор на Хаваите, што резултирало со катастрофални
човечки и материјални загуби за САД. Истиот ден, Јапонија ги нападнала
британските, холандските и американските упоришта во југоисточна Азија и во
централните делови на Тихиот Океан. По овие настани, САД, Велика Британија,
Австралија, заедно со нивните западни сојузници и Кина, која веќе војувала со
Јапонија во Втората Кинеско-јапонска војна, и објавиле војна на Јапонија. На
ова, Германија и другите држави членки на Оската реагирале со тоа што им
објавиле војна на САД. Со ова, вооружениот конфликт и официјално станал Втора
светска војна. Исто така на 8 декември 1941 започнала Битката за Малаја, тогаш
окупирана од страна на Велика Британија, која што траела до 31 јануари 1942, а
завршила со победа на Јапонија. За време на Првата Вашингтонска Конференција,
уште попозната како Аркадија Конференцијата, која траела од 22 декември 1941 до
14 јануари 1942, во престолнината на САД, Вашингтон, на 1 јануари 1942 била
потпишана Декларацијата на Обединетите Нации од страна на владите на САД, Велика
Британија, СССР, Кина и 22 помали или прогонети влади, со што била потврдена
Атлантската Повелба. Советскиот Сојуз не се придржувал до Декларацијата, бидејќи
не и објавил војна на Јапонија, придржувајќи се до Советско-јапонскиот пакт за
неутралност потпишан во Москва на 13 април 1941, изземајќи се од принципот на
самоодлучување, загарантиран со Декларацијата.

Во меѓувреме, кон крајот на април 1942 Јапонија речиси целосно ги освоила Бурма,
Филипините, Малаја, деловите од Индонезија окупирани од страна на Холандија,
Сингапур и главната воено-поморска база во пристанишниот град Рабаул,
нанесувајќи им сериозни загуби на сојузничките трупи и огромен број на воени
затвореници. Јапонските сили исто така постигнале воено-поморски победи во
Јужнокинеското море, морето Јава и Индискиот Океан, а исто така ја бомбардирале
и сојузничката воено-поморска база во пристанишниот град Дарвин во Австралија.
Единствениот вистински успех на Сојузниците против Јапонија во овој период била
победата во Втората Битка за Чангша, која се одвивала во периодот од 24 декември
1941 до 15 јануари 1942, завршувајќи со победа на Кина. Ваквите лесни победи
против неподготвените противници ја направиле Јапонија самоуверена, но и
прерастегната на фронтовите.

Германија исто така ја задржала иницијативата. Искористувајќи значителни
разузнавачки информации за наредби издадени од страна на американските
команданти, германската морнарица успеала да потопи значителни залихи и ресурси
надвор од американскиот атлантски брег. И покрај значителните загуби, европските
сили на Оската успеале да ја запрат советската офанзива кон централните и
јужните делови на Советскиот Сојуз во Европа, одржувајќи ги под своја окупација
повеќето советски територии окупирани претходната година. Во северна Африка,
германските сили започнале офанзива во јануари 1942, принудувајќи ги британските
сили да се повлечат позади Газала Линијата кон почетокот на февруари 1942,
следено од привремено затишје што Германија го искористила за да направи
подготовки за наредните офанзиви.

На 3 мај 1942, Јапонија ја започнала Операцијата Мо, чијашто цел била завземање
на пристанишниот град Морсби, со што ќе можела да ги прекине комуникациските
врски и рутите низ кои што поминувале залихите и ресурсите помеѓу САД и
Австралија. Но Сојузниците возвратиле на ударот, по што јапонските сили биле
принудени да се повлечат. По бомбардирањата на Токио на 18 април 1942 од страна
на сојузниците, уште попознати како Дулитловиот Напад, Јапонија планирала
окупирање на Мидвејскиот атол, со цел да ги поттикне американските носачи на
авиони да возвратат на нападот, по што би биле уништени од страна на јапонските
сили. Како диверзија, Јапонија ја започнала Кампањата за Алеутиските Острови на
3 јуни 1942. Кон почетокот на јуни, Јапонија ги започнала воените операции, но
американските сили, располагајќи со разузнавачки информации од јапонските воени
штабови, до кои што дошле кон крајот на мај 1942, свесни за стапицата поставена
од страна на Јапонија, ја искористиле оваа можност за да и нанесат силен удар на
империјалната јапонска морнарица. Битката за Мидвеј траела од 4 јуни до 7 јуни
1942, а завршила со одлучна победа на Сојузниците. Со својот капацитет за
агресивна акција намален по Битката за Мидвеј, Јапонија одбрала да се фокусира
на повторниот обид за окупирање на пристанишниот град Морсби, овој пат преку
Кокода Трак кампањата, чија цел била окупирање на целата територија на Папуа.
Кампањата започнала на 21 јули 1942, а завршила на 16 ноември 1942 со стратешка
победа на Сојузниците. САД, од друга страна, планирале контра-напад насочен кон
јапонските позиции во јужните делови на Соломонските Острови, особено
Гвадалканал како прва фаза да окупирање на пристанишниот град Рабаул, кој тогаш
бил главна база на јапонските сили во југоисточна Азија. И двата плана преминале
кон реализација од страна на Сојузниците, Битката за Гвадалканал започнала на 7
август 1942, а кон средината на септември 1942, јапонските сили, за кои што
Гвадалканал сега станал приоритет, биле принудени да се повлечат кон
пристанишниот град Морсби, каде што се соочиле со сојузничките трупи на САД и
Австралија во Битката за Буна-Гона, која траела од 16 ноември 1942 до 22 јануари
1943, а завршила со победа на Сојузниците. Гвадалканал бил во центарот на
фокусот и на двете страни, кои што вложиле многу средства и реурси, човечки и
материјални, секоја со цел да извојува победа. Битката за Гвадалканал завршила
на 9 февруари 1943 со стратешка победа на Сојузниците.

Во Бурма, силите на Комонвелтот започнале две операции. Првата била офанзива во
Араканскиот регион, уште попозната како Првата Араканска Офанзива, која
започнала кон крајот на 1942, а завршила неуспешно, принудувајќи ги силите на
Комонвелтот да се повлечат кон Индија кон почетокот на мај 1943. Втората била
офанзива во Бурма, уште попозната како Операцијата Лонгклот, која започнала кон
почетокот на февруари 1943, а завршила кон крајот на април 1943 со дубиозни
резултати за Сојузниците.

На германскиот источен фронт, силите на Оската извојувале победи против
Советскиот Сојуз во Битката за Керчкиот Полуостров, која траела од 8 мај до 18
мај 1942, како и во Втората Битка за Харков, која траела од 12 мај до 28 мај
1942, а исто така започнале и летна офанзива во јужните делови на Советскиот
Сојуз во Европа во јуни 1942 со цел да ги завземат нафтените полиња на
Кавказкиот полуостров. Советските команданти одлучиле дека не смеат да попуштат
во Битката за Сталинград, чие завземање било од стратешка важност за силите на
Оската бидејќи Сталинград се наоѓал среде патот којшто морале да го поминат за
да ја започнат кавказката офанзива. Битката за Сталинград започнала на 17 јули
1942. Кон средината на ноември 1942, германските војници и нивните сојузници го
зазеле речиси целиот град, но морале да се соочат со отпорот на советските
војници низ улиците на Сталинград. По ова, советскиот воен команден врв ја
започнал својата зимска офанзива со Операцијата Уран, чијашто цел била
опколување и уништување на силите на Оската во Сталинград и околината.
Операцијата траела од 19 ноември до 23 ноември 1942, а завршила со стратешка
победа на Црвената Армија. Битката за Сталинград завршила на 2 февруари 1943 со
одлучна победа на Советскиот Сојуз. Кон средината на февруари 1943, силите на
Оската ја започнале Третата Битка за Харков, која траела од 19 февруари до 15
март 1943, а завршила со победа на силите на Оската. До денешен ден, Битката за
Сталинград важи за најкрвавата битка во историјата на целото човештво. Од градот
Сталинград и околните помали градови и села само 3% останале недопрени од
војната. По Втората светска војна, градот бил прогласен за Град Херој. По
поразот во Битката за Сталинград, германските сили и нивните европски сојузници
формирале воена линија околу рускиот град Курск.

Во Африка, британските сили, загрижени дека Јапонија би можела да превземе
команда врз базите во Мадагаскар, тогаш под контрола на Вишкиот Режим, било
повод за да го окупираат островот во Битката за Мадагаскар, која траела од 5 мај
до 6 ноември 1942, а завршила со победа на Сојузниците. На ова, силите на Оската
реагирале со офанзива во Либија во Битката за Газала, која траела од 26 мај до
21 јуни 1942, а завршила со победа на силите на Оската, окупирајќи го градот
Газала во близина на пристанишниот град Тобрук. Ваквата офанзива на силите на
Оската ги принудила силите на Сојузниците да се повлекуваат во Египет, се до
Првата Битка за Ел Аламејн, која траела од 1 јули до 27 јули 1942, а завршила со
победа на Сојузниците. Во континентална Европа, серии на напади од страна на
сојузничките командоси кулминирала со нападот на Дијеп, уште попознат како
Битката за Дијеп, кој се случил на 19 август 1942, а завршил со тактичка победа
на германските сили. Битката за Алам ел Халфа, уште попозната како Битката за
Алам Халфа траела од 30 август до 5 септември 1942, се одвивала јужно од Ел
Аламејн, а завршила со успешна одбрана на силите на Сојузниците од силите на
Оската, со што Сојузниците успеале да достават воена помош наменета за потребите
на Малта, по што опсадата на Малта од страна на Италија и Германија започната на
11 јуни 1940 завршила во декември 1942 со победа на Сојузниците. По ова следела
Втората Битка за Ел Аламејн, уште попозната како историската Битка за Ел
Аламејн, која траела од 23 октомври до 5 ноември 1942, а завршила со одлучна
победа на Сојузниците. По оваа битка силите на Оската биле принудени да се
повлечат западно кон Либија. По ова следувала Операцијата Torch или Операција
Факел, предводена од англо-американските сили на Сојузниците, чијашто цел била
окупирање на териториите окупирани од страна на Франција во северна Африка,
тогаш под окупација на Вишкиот Режим. Операцијата траела од 8 ноември до 10
ноември 1942, а завршила со победа на Сојузниците. На ова Хитлер реагирал со
окупацијата на европските делови на Франција окупирани од страна на Вишкиот
Режим, која што завршила успешно за здружените германско-италијански сили на
Оската. Иако Вишкиот Режим не пружил речиси никаков отпор, сепак помогнал во
евакуацијата на француската морнарица од градот Тулон, со цел да ја спречи
Германија да превземе команда врз истата. Тогаш веќе приклештените сили на
Оската во Африка биле принудени да се повлечат во Тунис, кој бил окупиран во
Туниската Кампања, која траела од 17 ноември 1942 до 13 мај 1943, а завршила со
победа на Сојузниците.

Во континентална Азија, јапонците започнале две големи офанзиви. Првата била
насочена кон британските позиции во индиската држава Асам, уште попозната како
Операцијата U-Go, која што започнала во март 1944, по што јапонските сили ги
превзеле позициите на сојузничките сили во Имфал и Кохима кон мај 1944, но сепак
јапонците биле под опсада во Мјиткина од страна на кинеските сили кои ја
окупирале северна Бурма кон крајот на 1943. Сојузниците постигнале одлучни
победи во Битката за Имфал, која траела од 8 март до 3 јули 1944, и во Битката
за Кохима, која траела од 4 април до 22 јуни 1944. Операцијата U-Go завршила во
јуни 1944 со победа на Сојузниците. Втората голема офанзива, уште попозната како
Операцијата Ichi-Go имала за цел да ги собори главните кинески воени сили во
областа Хенан со цел да се обезбедат железнички врски помеѓу окупираните
територии од страна на Јапонија во југоисточните делови на континентална Азија,
како и завземање на воздухопловните бази на Сојузниците во областа. Операцијата
траела од 17 април до 10 декември 1944, а завршила со победа на јапонските сили.
Третата Битка за Чангша траела во периодот од мај до август 1944, а завршила со
победа на јапонските сили.

По Битката за Гвадалканал, Сојузниците започнале операции против Јапонија во
водите на Тихиот Океан. Во мај 1943, американските сили биле испратени да ги
елиминираат јапонските сили на Алеутиските Острови и започнале големи операции
за опколување на пристанишниот град Рабаул со завземање на островите кои го
опколувале, а исто така ја започнале Кампањата за Гилбертските и Маршалските
Острови во ноември 1943, со цел да го пробијат јапонскиот одбранбен периметар,
која завршила во февруари 1944 со победа на американските сили, а до крајот на
март 1944 американските сили успеале и да ја постигнат својата цел за опколување
на Рабаул. На 15 август 1943 завршила Кампањата за Алеутиските Острови со победа
на Сојузниците. Со Операцијата Хеилстоун, која траела од 17 февруари до 18
февруари 1944, а завршила со победа на американските сили, била неутрализирана
уште една голема јапонска база на Каролинските Острови. На 22 април 1944
Сојузниците ја започнале Кампањата за Западна Нова Гвинеја, која траела до
крајот на војната, кога завршила со победа на Сојузниците.

Во Средоземното Море, Сојузниците ја започнале Инвазијата на Сицилија, која
траела од 9 јули до 17 август 1943, а завршила со победа на Сојузниците. Нападот
на италијанското тло, заедно со претходните неуспеси на режимот на Бенито
Мусолини придонеле за негово апсење кон крајот на јули 1943. По окупацијата на
Сицилија, Сојузниците ја започнале Инвазијата на Италија, која траела од 3
септември до 16 септември 1943, а завршила со победа на Сојузниците, додека во
меѓувреме Италија капитулирала на 8 септември 1943. По капитулацијата на
Италија, Германија реагирала со разоружување на италијанските војници на
териториите неокупирани од страна на Сојузниците, преземање контрола врз
италијанските територии сè уште неокупирани од страна на Сојузниците и
поставување серии на одбранбени линии. На 12 септември 1943 германски тим на
воени специјалци го ослободиле Мусолини, по што тој ја формирал марионетската
држава Социјална Република Италија на северните делови од Италија тогаш под
окупација на Германија. Сојузниците се бореле низ повеќе одбранбени линии, сè
додека не стигнале до главната германска одбранбена линија кон средината на
ноември 1943, уште попозната како Зимската Линија. Битката за Монте Касино
траела од 17 јануари до 18 мај 1944, а завршила со стратешка победа на
Сојузниците. Битката за Анзио, уште попозната како Операција Шингл траела од 22
јануари до 5 јуни 1944, а завршила со победа на Сојузниците. Кон крајот на мај
1944, со успешниот тек на овие две офанзиви, германските сили биле принудени да
се повлечат, по што на 4 јуни 1944 Рим бил завземен од страна на силите на
Сојузниците.

Германија претрпела сериозни порази и во водите на Атлантскиот Океан. Заклучно
со мај 1943, германците изгубиле огромен број на подморници, што придонело за
прекинување на воено-поморската кампања од страна на германската морнарица.

На источниот фронт, силите на Оската ги поминале пролетта и почетокот на летото
1943 правејќи подготовки за окупација на рускиот град Курск. Советскиот воен
команден врв паралелно со подготовките на силите на Оската го подготвувал градот
за нејзината офанзива. На 4 јули 1943 германците ја започнале офанзивата, но
недела дена подоцна Хитлер ја откажал истата. Поради неочекуваното откажување на
офанзивата од страна на Хитлер, Црвената Армија била со можност да започне
масовна контра-офанзива, која резултирала со протерување на силите на Оската од
советските територии заклучно со јуни 1944, по што советските војски навлегле во
Романија. Битката за Курск, која започнала на 4 јули 1943, и покрај
неочекуваното откажување на германската офанзива од страна на Хитлер, сепак
продолжила и завршила на 23 август 1943, со одлучна победа на Советскиот Сојуз.
До денешен ден, Битката за Курск важи за најголемата тенковска битка во
историјата на војувањето.

Во ноември 1943, претседателот на САД, Франклин Делано Рузвелт и британскиот
премиер, Винстон Черчил се сретнале со лидерот на Куоминтанг, Чанг Кај-шек во
Каиро, а подоцна и со лидерот на СССР, Јосиф Висарионович Сталин на Техеранската
Конференција, која што се одржала во престолнината на Иран, Техеран, од 28
ноември до 1 декември 1943. При средбата во Каиро со Чанг Кај-шек, биле
договорени поствоените граници на Јапонија, а на Техеранската Конференција било
договорено да се отвори фронт во западна Европа во 1944, уште попознат како
западноевропскиот фронт, а СССР во замена за отворањето на западниот фронт се
согласил да и објави војна на Јапонија 3 месеца откако Германија би
капитулирала.

Опсадата на Ленинград завршила на 27 јануари 1944 со победа на Советскиот Сојуз.
Опсадата на Ленинград до денешен ден се помни како историски најсмртоносната
опсада. Битката за Нарва, која траела од 2 февруари до 10 август 1944, а
завршила со успешно завземање на Нарва од страна на Советскиот Сојуз, само
привремено ја одложила советската офанзива.

На 6 јуни 1944, сојузничките сили преку Ла Манш, или Англискиот канал, се
истовариле на северните брегови на Франција, тогаш под окупација на Германија,
во областа Нормандија, уште попознато како Денот Д или Операција Оверлорд, со
што започнала Инвазијата на Нормандија, која траела од 6 јуни 1944 до средината
на јули 1944, а завршила со одлучна победа на Сојузниците, со што и официјално
бил отворен западноевропскиот фронт. На 15 август 1944, со помош на сојузничките
дивизии од Италија, биле завземени јужните делови на Франција, тогаш под
окупација на Германија, уште попознати како Инвазијата на јужна Франција или
како Операцијата Dragoon. По овие успешни офанзиви следела Битката за Париз,
која траела од 19 август до 25 август 1944, а завршила со победа на Сојузниците
и слободните француски трупи. По ова следела офанзива на Сојузниците низ
Франција, по што силите на Оската биле принудени да се повлечат источно од
реката Рајна до крајот на 1944. Сојузниците направиле и обид за падобранска
инвазија на Холандија со Операцијата Маркет Гарден, која траела од 17 септември
до 25 септември 1944, но завршила неуспешно за Сојузниците. Сојузниците исто
така напредувале и во Италија, стигнувајќи до последната голема одбранбена
линија на силите на Оската во Италија, Линијата Готик.

На 22 јуни 1944, советските сили ја започнале нивната стратешка офанзива во
Белорусија со Операцијата Багратион, која траела до 19 август 1944, а завршила
со одлучна победа на советските сили, што довело до речиси целосно уништување на
германската воена група Центар. На 13 јули 1944 советските сили ја започнале
Лвовско-Сандомиерзката Офанзива, која траела до 29 јули 1944, а завршила со
победа на советските сили, по што силите на Оската биле принудени да се
повлекуваат од западна Украина и источна Полска. Успешните офанзиви на
советските сили биле поттик за полскиот и словачкиот отпор да организираат серии
на востанија против силите на Оската, очекувајќи помош од советските сили, но
најголемите востанија од овие, Варшавското Востание, кое траело од 1 август до 2
октомври 1944, и Словачкото Национално Востание, кое траело од 29 август до 28
октомври 1944, воопшто не биле потпомогнати од страна на советските сили, поради
што и двете завршиле со неуспех. Иако победата во востанијата ја однеле силите
на Оската, нивните започнувања и крвавите задушувања биле дел од стратегијата на
советските власти, кои што сакале со почнувањата и задушувањата на востанијата
да ги скршат националистичките отпори во Полска и Словачка. Јаси-Кишиневската
Офанзива, која траела од 20 август до 29 август 1944, а завршила со одлучна
победа на советските сили, ги принудила силите на Оската да се повлечат од
источна Романија. На 23 август 1944, романскиот крал Михаил I, поддржан од
романската армија и Советскиот Сојуз го симнал од власт романскиот диктатор Јон
Антонеску, уште попознато како романскиот државен удар од 1944 предводен од
страна на кралот Михаил I. По ова, Романија преминала на страна на Сојузниците.
На 5 септември 1944 Советскиот Сојуз и објавил војна на Бугарија, која му се
придружила на Тројниот Пакт на 1 март 1941. На 7 септември 1944, советските сили
ја окупирале Бугарија наидувајќи на речиси никаков отпор. По ова, и Бугарија
преминала на страна на Сојузниците. Во септември 1944, советските сили навлегле
во териториите на Југославија, принудувајќи ги германските воени групи Е и Ф на
брзо повлекување кон Грција, Албанија и јужните и западните делови на
Југославија. Југословенските партизани, предводени од страна на Јосип Броз Тито
во тој период ги држеле под своја контрола тие делови од Југославија, по што
започнале офанзива против германските сили, принудувајќи ги да се повлечат јужно
кон Грција. Во северните делови на Србија, југословенските партизани, предводени
од страна на Јосип Броз Тито, потпомогнати од страна на Црвената Армија и
ограничена помош од страна на бугарските сили, сега на страна на Сојузниците, ја
започнале Белградската Офанзива, која траела од 14 септември до 24 ноември 1944,
а завршила со победа на Сојузниците. Белград бил ослободен на 20 октомври 1944.
На 29 октомври 1944, советските сили ја започнале Будимпештанската Офанзива,
која завршила со Опсадата на Будимпешта, која траела од 29 декември 1944 до 13
февруари 1945, а завршила со победа на советските сили потпомогнати од
романските сили, сега на страна на Сојузниците, со што и Будимпештанската
Офанзива завршила со победа на Сојузниците. По ова, и Унгарија преминала на
страна на Сојузниците.

Продолжената Советско-финска војна, која траела од 25 јуни 1941 до 19 септември
1944 завршила со победа на Советскиот Сојуз, по што Финска била приморана да го
потпише Московското Примирје, потпишано на 19 септември 1944 во Москва, со кое
морала да му отстапи дополнителни територии на СССР поради сојузништвото со
силите на Оската, како и да ги легитимизира социјалистичките и комунистичките
движења во Финска, а паралелно со тоа и да ги забрани сите движења во Финска кои
што Советскиот Сојуз ги сметал за фашистички или про-фашистички ориентирани. По
ова, и Финска преминала на страна на Сојузниците. Конечниот мировен договор
помеѓу СССР и Финска бил потпишан во Париз на 10 февруари 1947, по Париската
Мировна Конференција, која што се одржала во престолнината на Франција, Париз,
од 29 јули до 15 октомври 1946, со кој Финска била обврзана да му исплати 300
милиони американски долари на СССР во форма на воена оштета.

Кон почетокот на јули 1944, силите на Комонвелтот во југоисточна Азија успеале
да ги одбијат јапонските опсади на Асам, принудувајќи ги јапонските сили да се
повлечат се до реката Чиндвин, а во меѓувреме кинеските сили го завзеле градот
Мјиткина. Во Кина, јапонските сили постигнале поголеми успеси. Покрај успешната
окупација на Чангша по Третата Битка за Чангша во август 1944, јапонските сили
успеале да го окупираат и градот Хенгјанг кон почетокот на август 1944. Исто
така јапонските сили постигнале голем успех по победата во Битката за Гуејлин и
Лиџоу, која траела од 16 август до 24 ноември 1944 г, со што јапонците ја
окупирале и покраината Гуангсји и успеале да ги поврзат своите сили од Кина и
Индокина кон средината на декември 1944.

Во водите на Тихиот Океан, американските сили продолжиле да го пробиваат
јапонскиот одбранбен периметар. По Кампањата за Маријанските и Палау Островите,
која траела од јуни до ноември 1944, а завршила со победа на американските сили,
јапонските сили биле принудени да се повлечат од Филипинското Море, јапонскиот
премиер Хидеки Тоџо поднел оставка, а американските сили ги завзеле јапонските
воздухопловни бази во регионот, со што се здобиле со способност да започнат
тешки бомбардирања врз јапонските територии. Паралелно со Битката за Островот
Лејте, која траела од 20 октомври до 31 декември 1944, а завршила со одлучна
победа на Сојузниците, се одвивала и најголемата воено-поморска битка во Втората
светска војна, како и една од најголемите воено-поморски битки во историјата на
војувањето, Битката за Лејтевскиот Залив, каде што јапонците за прв пат ги
искористиле самоубиствените бомбашки напади од страна на јапонските воени пилоти
самоубијци, камиказите. Битката за Лејтевскиот Залив траела од 23 октомври до 26
октомври 1944, а завршила со одлучна победа на сојузниците.

На 16 декември 1944, германските сили ја започнале Арденската Офанзива, позната
под името Стража на Рајна, историски уште попозната како Битката на
Испакнатоста, која траела до 25 јануари 1945, а завршила со победа на
Сојузниците. Советските сили навлегле преку Унгарија во териториите под
германска окупација во централна Европа. Германските сили почнале со повлекување
од Грција и Албанија преку Југославија, по што на 20 март 1945, југословенските
партизани започнале офанзива против германските сили во западна Југославија. Во
Италија, силите на Сојузниците биле задржани на Готик Линијата од страна на
германските сили. На 12 јануари 1945, советските сили ја започнале
Вистуло-Одерската Офанзива, која траела до 2 февруари 1945, а завршила со победа
на советските сили. Паралелно советските сили ја започнале и Источнопруската
Офанзива, која траела од 13 јануари до 9 мај 1945, а завршила со победа на
советските сили.

Од 4 февруари до 11 февруари 1945, на Кримскиот Полуостров, во близина на градот
Јалта, се одржала Конференцијата во Јалта, на која учествувале лидерите на
Велика Британија, САД и СССР, на која била договорена поделбата на окупираните
зони во поствоена Германија, кога Советскиот Сојуз би и објавил војна на
Јапонија, било договорено основањето на Организацијата на Обединетите Нации, а
исто така било одлучено да се признае Народноослободителната војска на
Југославија, или НОВЈ, како сојузник во војната на страна на Сојузниците.

На 8 февруари 1945 советските сили ја започнале Долносилезиската Офанзива, која
траела до 24 февруари 1945, а завршила со победа на советските сили. Подоцна, на
15 март 1945 советските сили ја започнале и Горносилезиската Офанзива, која
траела до 31 март 1945, а завршила со победа на советските сили. Паралелно, во
периодот од 24 февруари до 4 април 1945, советските сили извојувале победа и во
Источнопомераниската Офанзива. Во западна Германија, сојузничките сили во
Операцијата Plunder или Операција Грабеж, на 24 март 1945 ја преминале реката
Рајна северно, а подоцна и јужно од Рурската област, заобиколувајќи ги
германските сили во областа, додека во меѓувреме советските сили напредувале кон
Виена. На 6 април 1945, сојузничките сили во Италија ја започнале Пролетната
Офанзива во Италија, која завршила на 2 мај 1945 со одлучна победа на
Сојузниците, по што германските сили во Италија се предале, а Социјалната
Република Италија и официјално престанала да постои. Паралелно со Пролетната
Офанзива во Италија, силите на Сојузниците напредувале и во западна Германија.
На 16 април 1945 Црвената Армија ја започнала Битката за Берлин, која траела до
2 мај 1945, а завршила со одлучна победа на советските сили. За време на Битката
за Берлин, на 25 април 1945, во близина на германскиот град Торгау, источно од
реката Елба се сретнале американските војници од западноевропскиот фронт и
советските војници од источноевропскиот фронт, настан уште попознат како Денот
на Елба или Сретнувањето кај Елба.

На 12 април 1945, американскиот претседател Рузвелт починал, по што бил наследен
од страна на Хари Труман, дотогашен заменик-претседател на САД. На 28 април
1945, Мусолини бил убиен од страна на италијански партизани, додека правел
подготовки за бегање во Шпанија преку авионски лет од неутрална Швајцарија.
Соочувајќи се со неизбежниот пораз и немоќ, одлучен да не падне жив во рацете на
силите на Сојузниците, а уште помалку во рацете на Црвената Армија, Хитлер се
самоубил на 30 април 1945, по што бил наследен од страна на германскиот адмирал
Карл Дениц. На 5 јули 1945 во Велика Британија се одржале парламентарни избори
на кои што победата ја однела Лабуристичката партија на Клемент Атли, која
освоила 196 пратенички места повеќе од Конзервативната партија на Винстон
Черчил, освојувајќи 49.71% од целокупниот број на пратенички места во
британскиот парламент. Иако Черчил ја изгубил својата позиција како премиер на
Велика Британија, сепак ја задржал својата улога во актуелните и во идните
дејствија на Велика Британија во Втората светска војна.

Германија капитулирала на 8 мај 1945, по што германските сили се предале, со што
завршила Втората светска војна во Европа. Во престолнината на Чехословачка,
Прага, отпорот на германските сили продолжил се до 11 мај 1945.

Во водите на Тихиот Океан, силите на Сојузниците извојувале победа во
Филипинската Кампања, која траела од 20 октомври 1944 до 2 септември 1945.
Силите на Сојузниците извојувале победи и во Битката за Лузон, која траела од 9
јануари до 15 август 1945, и во Битката за Минданао, која траела од 10 март до
15 август 1945. Британските и кинеските сили извојувале победа врз јапонските
сили и во северна Бурма во периодот од октомври 1944 до март 1945, по што
британските сили напредувале кон Рангун, заклучно со 3 мај 1945. По извојуваните
победи во Битката за Иво Џима, која траела од 19 февруари до 26 март 1945, и во
Битката за Окинава, која траела од 1 април до 23 јуни 1945, американските сили
започнале со серии на бомбардирања на јапонските градови, како и со потопување
на јапонските поморски транспорти.

Од 16 јули до 2 август 1945, во германскиот град Потсдам, во сега окупираната од
страна на силите на Сојузниците Германија, се одржала Потсдамската Конференција,
на која што биле потврдени одлуките донесени на Конференцијата во Јалта во
периодот од 4 февруари до 11 февруари 1945, на кои било додадено и барањето
испратено до Јапонија за безусловна капитулација, потенцирајќи дека Јапонија
можела да бира помеѓу "безусловна капитулација или брзо и внатрешно уништување".
На оваа конференција учествувале лидерите на Велика Британија, САД и СССР,
вклучувајќи го и Винстон Черчил, кој иако повеќе не бил премиер на Велика
Британија, сепак ја задржал својата улога во актуелните и идните дејствија на
Велика Британија во Втората светска војна, иако војната во Европа веќе била
завршена.

По одбивањето на барањето на Сојузниците за безусловна капитулација од страна на
Јапонија, САД ги фрлиле првите атомски бомби врз јапонските градови, по
претходно издадена дозвола од страна на претседателот Труман, Малото момче врз
Хирошима, на 6 август 1945, и Дебелиот човек врз Нагасаки, на 9 август 1945. На
9 август 1945 СССР започнал со Советската инвазија на Манџурија, која завршила
на 20 август 1945 со одлучна победа на советските сили. Јапонија капитулирала на
2 септември 1945, со што и официјално завршила Втората светска војна.



https://mk.wikipedia.org/wiki/%D0%91%D1%83%D0%B3%D0%B0%D1%80%D0%B8%D1%98%D0%B0

Бугарија (бугарски: България) или официјално Република Бугарија (Република
България) е држава во Југоисточна Европа, која излегува на Црно Море на исток,
на југ граничи со Грција и Турција, со Србија и Македонија на запад и со
Романија на север. Северната граница, главно е по должината на реката Дунав, при
што источниот дел од границата ја дели областа Добруџа. Бугарија има вкупна
површина од 110.911,5 квадратни километри.

Бугарски земји биле населени од неолитот. Првата документирана цивилизација која
живеела на територијата на Бугарија биле Тракијците. Тие биле асимилирани од
Римјаните, а подоцна од страна на Словените во 6 век. Околу 670, прабугарски
орди пристигнале на Балканскиот Полуостров и го основале „Првото бугарско
царство“, признато од Византија во 681 година. Бугарската држава станала
културниот центар за сите Словени во текот на средниот век сè до падот на
„Второто бугарско царство“ под отоманска власт во 1396. Во 1878 година на
Руско-турската војна резултирал со основање на „Трето бугарско царство“. Таа
станала комунистичка народна република и сојузник на Советскиот Сојуз во 1946
година. Колапсот на Источниот блок во 1989 година донел демократски промени во
Бугарија и резултирал со нејзиното членство во Европската Унија во 2007 година.

Главен град на Бугарија е Софија, кој има околу 1.290.000 жители. Други поголеми
градови се Пловдив (331.796), Варна (330.486) и Бургас (197.301).. Бугарија е
членка на повеќе меѓународни организации, меѓу кои и во НАТО, Светската трговска
организација, Европската Унија, како и три пати непостојана членка на Советот за
безбедност на ОН и еден од основачите на ОБСЕ.

Првите информации за човечко присуство на територијата на денешна Бугарија
датираат од 44 000 година пред Христа. Околу 6000 година п.н.е. се развиваат
првите автохтони култури. Од овој период датираат и Старозагорските неолитски
куќи, кои се најстарите задржани куќи во светот[се бара извор]. До 1500 година
п.н.е. се развиваат неколку култури, меѓу кои културите во Варна и Езеро.

Првата цивилизација која оставила трајни траги во бугарската историја, е
тракиската. Потеклото на Тракијците е неразјаснето, поради недостатокот на
писменост, но се познати нивните вештини во металугријата, војската и
земјоделството. Тие живееле поделени на племиња до 500 година п.н.е., кога царот
Терес ги обединил во „Одриското царство“. Во 4 век тоа било потчинето од
Александар Македонски, но се ослободува по неговата смрт. Во 279 п.н.е. по
келтската инвазија на Тракија се создало келтско-тракиското царство Тиле. Во 46
година целиот регион потпаднал под власта на Римската Империја. По нејзиниот
распад во 5 век во регионот постојано се сместувале различни народи со слаба
општествена организација, меѓу кои и Словените. Околу 670г. на Балканот
пристигнале и Прабугарите, предводени од хан Аспарух. Тие барале контрола врз
локалните словенско-тракиски народи и создале свое царство, кое било признато од
Византија во 681 година.

„Бугарско царство“ е термин кој се користи за опишување на два периода од
средновековната историја на Бугарија, која често се борела прoтив Византија.
Двете Бугарски царства не се сметаат како различни ентитети, туку како една
држава која се обновила после периодот на Византиското владеење на нејзината
територија .

„Првото Бугарско царство“ било формирано како резултат на проширувањето на Стара
Велика Бугарија на териториите јужно од реката Дунав, и се смета дека постоело
помеѓу 681 година (кога постоењето на ова царство за прв пат било спомнато од
страна на Византија во мировен договор) и 1018 година, кога потпаѓа под
византиска управа. Својот зенит го достигнало во текот на деветиот и почетокот
на десетиот век, кога со царството владеел Борис I и Симеон Велики, кој ја
развил Бугарија во културен и литературен центар на средновековните Словени.

Средновековна Бугарија претставува обновување на „Второто Бугарско царство“
после успешното „Бугарско востание“ на двајца велмошти од Трново, Асен и Петар,
во 1185 година. Во првата половина на тринаесетиот век поголемиот дел од
територијата бил повратен. По втората ера на Иван Асен II, Бугарија драстично
ослабела на воен и политички план, особено по војните со Унгарците, Монголците и
Византијците. Средновековна Бугарија опстојувала се до инвазијата на Отоманците
на Балканот кон крајот на четиринаесетиот век. Последната бугарска територија
која потпаднала под отоманска власт била околината на Созопол во околу 1453
година.

Почетоците на современата бугарска држава се тесно поврзани со Бугарската
Егзархија, Априлското востание од 1876, Цариградската дипломатска конференција
од истата година и Руско-Турската војна од 1877 - 1878 година. Војната ја
започнала Русија со оправдување за „ослободување на христијаните на Балканот од
турското ропство“ по Априлското востание, кое било крваво задушено со масакрот
на 30.000 Бугари. Големите сили веќе не верувале дека е можно без реформи да се
зачува мирот и добрите односи меѓу Турците и Бугарите, но обидот тие да се
помират преку посебна конференција претрпел неуспех, бидејќи планот да се
создадат два автономни региони во границите на Бугарската Егзархија бил отфрлен
од Османската Империја. По многуте жестоки битки и бројни жртви на луѓе и
материјалната штета, руската армија успеала да ја потисне турската војска од
поголемиот дел од нејзините територии на Балканскиот Полуостров, а во опасност
била и престолнината Истанбул. Немајќи друг излез, Османска Турција ги прифатила
најтешките можни услови за постигнување мировен договор. Русијa не јa завладеaла
целата територијa на Турцијa, бидејќу британската флота била пратена кон
Босфорот. Турцијa се согласила да ги отстапи Мезија, северна Тракија и
поголемиот дел од Македонија. Овие територии требало да се вклучат во идната
Бугарска држава, која требело да биде под силно политичко влијание на Русијa. На
3 март 1878 во местото Сан Стефано, во близината на Истанбул, бил потпишан
познатиот Санстефански Договор, кој ги поставил темелите на идната бугарска
држава итаа ги заземала териториите на Бугарската Егзархија.

Овој договор не бил прифатен од Големите Сили поради стравот дека ваква голема
словенска држава на Балканот би била слуга на руските интереси. Само неколку
месеци подоцна, во јуни 1878 година, во Берлин бил свикан Берлинскиот конгрес на
кој било признато правото на Бугарија да постои како „автономно-трибутарно
кнежество“ само во граници меѓу Дунав и Стара Планина и Софискиот санџак. Во
Трновскиот устав не било запишано дека земјата е под вазалната зависност од
Отоманската Империја, но тоа е факт според актите на меѓународното право.
Северна Тракија добила автономија под името Источна Румелија, со бугарска влада.
Во 1885 година Источна Румелија била приклучена кон Бугарија, а истата судбина
ја дочекала и Пиринска Македонија во 1913 година.

На 22 септември 1908 година по анексијата на Босна и Херцеговина од страна на
Австро-Унгарија и со подршката на Русија, Бугарија ја добила својата независност
- Фердинанд го прочитал манифестот во Велико Трново. Променет бил и Трновскиот
устав, со кој титулата на Фердинанд била променета од „кнез“ во „цар“ и
соодветно официјалното именување на државата од „Кнежество Бугарија“ во „Царство
Бугарија“. Балканските војни резултирале со тешки економски загуби за земјата.
Бугарија станала сојузник на Германија во текот на Првата светска војна и
мобилизира една четвртина од населението. Загубата на војната резултира со
„национална катастрофа“ - големи жртви, економски колапс и политичка
нестабилност.

Екстремно десничарскиот политичар Александар Цанков ја презел власта во 1923
година и започнач „белиот терор“ против левичарите и аграрците. Во 1926 година
тој билзаменет од страна на поумерениот Андреј Љапчев, но претстојната Голема
депресија уште еднаш ја дестабилизирала бугарската политика. Во 1935 година цар
Борис III воспоставил лична диктатура да се избегне дополнителна
дестабилизација. Бугарија започнала да гравитира кон нацистичка Германија. Во
1941 година се приклучила во Втората светска војна како членка на Оската, но не
и објавила војна на СССР и го зачувала еврејско население во Бугарија од
депортацијата во германски концентрациони логори. На 9 септември 1944 бугарските
комунистички партизани со помош од Црвената армија ја смениле монархијата и
Бугарија се приклучила кон сојузничката страна до крајот на војната. После
доаѓањето на власт на Отчествениот Фронт се организирал референдум за промена на
формата на државното управување, на кој народот гласал со 92,7% за републиканска
форма на управување. На 15 септември 1946, Бугарија била прогласена за Народна
република на чело со Георги Димитров. Во 1947 Големото народно собрание го
примило новиот устав на Народна Република Бугарија.

Економијата почнала да се гради врз принципите на планираното стопанство. До
крајот на 1950-те години стандардот на живот значително се подобрил, но во исто
време се барала строга цензура и контактите со земји надвор од социјалистичкиот
камп се ограничиле значително. За време на владеењето на Тодор Живков со НР
Бугарија, во државата биле изградени најголемите индустриски капацитети во
државата- металуршкиот комплекс „Кремиковци“, индустриски комплекс „Црвена
могила“, нуклеарна централа „Козлодуј„ и информатичката фабрика во Правец.

Набргу по падот на Берлинскиот ѕид дошол и крајот на комунистичкото владеење.
Бугарија почнала да се ориентира кон парламентарната демократија и пазарната
економија, но дури и по 2000 година просечните показатели на развој остануваат
пониски од социјалистичката ера. По 2004 година започнало брзо подобрување на
ситуацијата, а членството во Европската унија се одвило во 2007 година. Истата
година Бугарија го потпишала и го ратификувала Лисабонскиот договор. И покрај
економски подем во последниве години, земјата продолжува да има сериозни
проблеми со правниот систем, корупцијата, квалитетот на јавните услуги и
демографскиот пад.

Вкупната површина на земјата изнесува 110 994 km², и според тоа се наоѓа на 105
место по големина во светот. Таа граничи со Црното Море на исток, со Грција и
Турција на југ, со Србија и Македонија на запад и со Романија на север. Климата
во Бугарија е умерено-континентална со топли лета и ладни зими. Врнежите се
движат од 500 милиметри во североисточна Бугарија до 2600 милиметри во планините
на југозапад.

Бугарија има неколку посебни географски карактеристики: Стара Планина,
Дунавската рамнина, Тракиската низина и Родопските планина. Стара Планина ја
дели земјата на два приближно еднакви региони: северниот е зафатен од Дунавската
рамнина, каде што се наоѓаат најмногу плодните земји; јужниот е претежно
планински, со исклучок на тракиската низина и басенот на реката Марица.
Највисоката точки во државата е Мусала, која има 2925 метри надморска височина.

Околу 35 проценти од територијата на Бугарија е покриена со шума, а околу 30
проценти се погодни за земјоделство. Биодиверзитетот е заштитен во три
национални паркови, 11 природни паркови и 17 резервати. Флората опфаќа над 3800
видови, од кои 150 се загрозени и 170 се ендемити. Фауната е претставена од
кафеава мечка, чекал, евроазиски рис, царски орел, египетски лешинар, црноморски
делфин и други.

Од 1999 г. Република Бугарија административно е поделена на 28 области, кои што
се именувани по обласниот центар. Во северна Бугарија припаѓаат: Видинската,
Монтанската, Врачанската, Плевенската, Ловечката, Габровската, Великотрновската,
Русенската, Силистренската, Разградската, Трговишката, Шуменската, Добричката и
Варнската област, додека областите во јужна Бугарија се: Бургаската,
Сливенската, Јамболската, Старозагорската, Хасковската, Крџалиската,
Пловдивската, Смолјанската, Пазарџичката, Благоевградската (или позната и како
Пиринска Македонија), Ќустендилската, Перничката, Софиската област. Како посебна
област, се вбројува и градот Софија. Во Бугаријa има 264 општини и 354 града.

Според најновиот попис од 2011 година, вкупното население во Бугарија е 7 351
234 жители, а во 2001 имала 7 928 901 жители. Густината на населеноста е 71,9
жители на квадратен километар. Природниот прираст има индекс 4,3. Средниот
животен век на луѓето во Бугарија е 69 години за мажи и 76 години за жени.

Според официјалните државни извори најбројни се Бугарите со 83.9% од вкупното
население. По нив по бројност следуваат Турците со 9.4%, па Ромите со 4.7% и
друго население, претставено со 2% (вклучувајќи Македонци, Руси, Ерменци и други
народи). Иако во најголем дел асимиларини во бугарската нација, во Бугарија се
зачувани остатоци и од Грци, Каракачани, Гагаузи, Власи и други етнички
заедници.

Најбројна религија е Православието, каде 87 % од населението се Православни.
Втора најголема религија е Исламот со 12,7% од населението.

Според официјалната државна статистика на Република Бугарија, околу 1.654 лица
се изјасниле за Македонци.

Со пропаѓањето на комунистичкиот режим, заедно со него се растури и целиот
економски систем на земјата. Дел од обработливите површини се запуштени и сега
земјоделството во стопанскиот живот на земјата учествува со околу 10%.

Во почетокот на 90-те години, услужните дејности имаа удел од 25% , исто колку и
земјоделството, а индустрија учествува во вкупното стопанство учествуваше со
60%. Сега услужните дејности зафаќаат околу 60% од вкупната економија, 10% е
земјоделство, и околу 30% е индустријата. Индустрискиот раст е 7% (2005). При
приватизацијата и преструктуирањето на претпријатија од страна на новите
сопственици имаше големи отпуштања на работници. Како резултат на тоа се зголеми
невработеноста, која во одредени периоди достигнува и до 19%.

Економскиот пораст за 2007 година е 6,2%. Бруто-домашниот производ (номинал) за
2007 има раст од 6% и изнесува 28,9 билиони евро, кое дава по глава на жител
3753,5 евро. Во последните години има реално намалување на невработеноста во
Бугарија, што се должи на отворањето на нови работни места и во почетокот на
2008 изнесува 5,8%. Странските инвестиции за 2007 се 5,5 билиони евра, со кое
Бугарија е на седмо место во светот во однос на инвестиции кон бруто внатрешен
производ. Растот на реалните доходи за истиот период е околу 4% годишно. Според
Евростат, минимална плата во Бугарија е 135 евра што е најслаба во ЕУ.

Поради својата географска положба, Бугарија е крстопат од речни (по Дунав),
морски (Црно Море) и копнени патишта, со што има големи можности во развојот на
меѓународниот товарен и патнички сообраќај, како и во другите услужни дејности.
Низ Бугарија поминуваат некои од најзначајните сувоземни коридори на Балканскиот
Полуостров.[се бара извор]

Најголемите позитивни движења Бугарија ги бележи во развојот на туристичкото
стопанство кое станува една од најзначајните стопански гранки и двигател на
целокупниот стопански развој на земјата. Бугарија има можности за развој на сите
видови туризам, но најразвиени се морскиот (летен) и зимскиот туризам. Во
последниве години силен подем бележат и културниот, селскиот и други
алтерантивни форми на туризам.

Бугарската армија е името, со кое се означуваат вооружените сили на Кнежество
Бугарија (1879-1908), Царство Бугарија (1908-1947), Народна република Бугарија
(1946-1990) и денешната Република Бугарија (1990-). Воената индустријa
произведува модерно оружје како што се автоматски пушки (АК-74, АР-М1),
антитенковни ракетни комплекси ("Фагот", "Конкурс"), пешадиски оклопни возила
(БМП-23), оклопни транспортери и артилерија.



https://mk.wikipedia.org/wiki/%D0%91%D0%B8%D1%82%D0%BE%D0%BB%D0%B0

Битола — град во југозападниот дел на Македонија, административен, културен,
економски, индустриски, образовен и научен центар за тој дел од земјата. Градот
е познат под името град на конзулите, бидејќи тука се наоѓале конзуларните
претставништва на европските земји во времето на Отоманската Империја, каде
заедно со Солун бил најважно место во европскиот дел на Империјата. И денес,
голем дел од конзуларните претставништва во Република Македонија се наоѓаат
тука. Битола е втор по големина град во Македонија според бројот на жители. За
време на Југославија бил еден од културните центри, како во Кралството
Југославија, така и во СФРЈ. Таткото на турската нација Кемал Ататурк завршил
офицерска школа во Битола. Некои негови работи денес се чуваат во Народниот
музеј.

Во текот на историјата, во зависност од владетелите, градот Битола имал многу
имиња. Според Адријан Рум, словенскиот назив за градот, Битола, потекнува од
зборот Обител (старословенски Обитѣль), овој израз до денес се употребува и во
(хрватскиот јазик, Obitelj) кој за време на средниот век се користел за заедница
на монаси, како фамилија односно манастир. Името го добил по многуте манастири
што се наоѓале во градот и во околината, а некои постојат и денес. Со текот на
времето, гласот О се исфрла во изговорот на зборот „Обител“, и името на градот
станува Битола Грците од истите причини градот го нарекувале Монастири (грчки:
Μοναστήρι). Битола е денешен официјален назив за градот, но истовремено и
најстариот назив, судејќи по Битолската плоча од 1015 година на којашто градот е
спомнат, како и според многуте војсководци на царот Самуил, како и патниците од
тоа време. Арапскиот патник Абу Абдалах Мухамед ал-Идриси во XII век напишал:
„Потребни се два дена патување на исток за да се стигне од Ахрид (Охрид) до
Бутили (Битола). Бутили е необичен и убав град“.

Постојат приказни според кои на десниот кеј на реката Драгор имало 41 цркви и
исто толку воденици за нивно издржување. Исто така и на левиот кеј на Драгор
имало 29 цркви со исто толку воденици. За време на празничните денови во тоа
време, народот од селата од Битолското Поле се собирале кај овие цркви каде ги
вршеле своите верски обреди. Со оглед на тоа што земјиштето на кое се наоѓал
градот Битола тогаш било прекриено со многубројни цркви, градот го добил името
Манастир. Има верзија која вели дека градот Битола името Манастир го добил по
една огромна црква која се наоѓала над Битола, кај сегашниот мост викан Црн Мост
(турски јазик: kara köprüsü). Во оваа црква можеле да се сместат сите присутни
од селското население од битолското поле кои доаѓале за време на празниците да
ги вршат верските обреди.

Според записите на Марко Цепенков, градот Битола своето име го добил по
големопоседникот Тољо, кој имал своја тврдина во близината на денешното битолско
село Буково. Во времето кога дошле Турците да го освојат овој дел од Македонија,
за да го повикаат на борба големопоседникот Тољо, му велеле „Би Тољо, до би
Тољо“, со што според Марко Цепенков од таму потекнува денешното име на градот
Битола.

За време на отоманската власт, градот се викал Манастир, што Турците и Албанците
го усвоиле од Грците. После Балканските војни од 1913 градот потпаѓа под српска
окупација и повторно го добил старото име Битола.

Многу важни настани од македонската и балканската историја се случиле во Битола.
Градот е граден, доградуван, рушен и повторно граден и надградуван уште од
неговото прво населување во доцното бронзено доба. Потоа во хеленистичкиот
период, па Римското царство, сѐ до византиското време имал статус на град со
висок степен на цивилизација.

Традиционално силниот трговски центар, е познат и како град на конзулите поради
тоа што во еден период за време на Отоманската империја, Битола имала дури
дваесет конзулати од разни европски земји. Во истиот период, градот имал многу
школи, меѓу другите и воена академија, којашто ја посетувал и славниот турски
реформатор Кемал Ататурк. На крајот на XIX век бил толку силен град, што
неговото население непрестајно растело и го надминало бројот на населението на
Белград. Градот бил преполн со фабрики и фотографски дуќани, а занимливо е и тоа
што покрај Сингер, во Битола уште во тоа време постоела фабрика за слатки. Во
Битола се снимени првите фотографии и филмови, благодарејќи на браќата Манаки.
Тоа било златното доба на градот. За жал, за време на Балканските војни, многу
битки биле водени во околината на градот и самиот град, па многу материјални
докази изгореле или биле потполно уништени. Архитектурата можела да се обнови,
посебно последните петнаесетина години, а докази за сѐ што се случувало се и
прераскажувањата на старите кои добро се сеќаваат. Меѓутоа, денес останале многу
организации и фестивали, коишто по долг период, повторно се одржуваат. Еден од
нив се одржува секој година од 29 јули до 2 август во Битола, во знак на спомен
на Илинденското востание, под името „Културен фестивал Илинденски денови“.

Градот Битола со околината е многу богат со споменици од праисторискиот период.
Двата најзначајни се Велушка Тумба и Тумба Бара, коишто се наоѓаат покрај селото
Породин. Од бакарното доба, тука се населува Тумба покрај селото Црнобуки,
Шуплевац (покрај селото Суводол) и Висок Рид (покрај селото Букри).

Градот се наоѓа на римскиот пат Виа Игнација (Via Ignatia), каде што е и
античкиот град Хераклеја Линкестис. Во периодот на II век п.н.е. кога Македонија
станува римска провинција, Хераклеја станува силен економско-политички центар
(Septina Aurelia Heraclea) со свој постојан римски намесник и римска војска, што
сведочи за Битола како центар на вечна моќ, цивилизација, култура и убавина
којашто е тука и денес.

Почетокот на турските завојувања на Балканот најавиле и нова ера на живеење.
Турските војски во текот на 1382-1383 година по многу тешки и крвави борби и по
жестокиот отпор кој го пружило локалното население конечно успеале да ја освојат
Битола. Според некои легенди многу жесток отпор на турските освојувачи му
пружиле и монасите од седумдесетте манастири и цркви кои во тој период постоеле
во Битола. Хаџи Евронос беј кој се наоѓал на чело на турската војска револтиран
од жестокиот отпор на кој наишол при освојувањето на градот наредил да се урне и
битолската тврдина.

Битола поради својата местоположба, на крстопатот помеѓу сите најзначајни патни
правци (исток, запад, север и југ), уште од најраниот период на турското
завладување го добила заслуженото значење при што станала значаен
воено-стратешки центар што било само потврдено во 1830 год. кога таа станува и
политички центар на Румелискиот вилает. По распаѓањето на тимаро-спахискиот
систем и интензивираните малтретирања од страна на чифликсајбиите дошло и до
нови промени во етничката структура на населението во Битола.

За време на Првата балканска војна во околината на градот се водела Битолската
битка во којашто отоманската војска била победена од страна на српските сили.
Градот страдал за време на Првата светска војна заради близината на Солунскиот
фронт.

За време на Втората светска војна, градот најпрво го окупирале Германците, а
подоцна Бугарите. Во септември 1944, Бугарија капитулирала и започнала да се
повлекува од Југославија, и Битола била ослободена од македонските партизани. На
4 ноември 1944, Седмата македонска бригада победнички влегла во Битола. Во 1945,
во Битола била отворена првата гимназија (наречена „Јосип Броз Тито“) на која се
предавало на македонски јазик.

Битола била населена со Евреи, кои избегале од Шпанија за време на црквината
инквизиција на кралицата Изабела Кастиљска.Тие Евреи се доселиле во најголем дел
на Балканот во градовите од поголемо значење и со развиена трговија, меѓу
другите и во Битола. Тука го потпомогнале развојот на градот со добри трговски
врски. На 11 март, 1943 година, целокупната еврејско население од Битола (3.011
Евреи) била депортирана во логорот Треблинка во Полска од страна на бугарските
фашисти.

Градот е во подножјето на планината Баба (со врвот Пелистер висок 2.601 m) во
средишниот дел на Пелагониската Котлина. Низ него тече реката Драгор. Се наоѓа
на 14 км северно од границата со Грција, на надморска височина од 576 m. Битола
е традиционално важна трговско-патничка врска помеѓу Јадранското и Егејското
Море, како и една од најзначајните патнички врски на Балканот со Централна
Европа.

Температурата има карактеристика на континентална клима, а врнежите на сушна
изменето-медитеранска или степска клима која, на моменти, има пробиви и на жешки
воздушни маси од Северна Африка т.е. Сахара. Просечното годишно количество на
врнежи изнесува 601 мм, со вредности кои се движат од 338 мм до 879 мм.

Во Битола исто така има метеоролошка станица, лоцирана на излезот од градот на
патот кон Новаци. Започнала со работа од 16 март 1945, иако за одредени
метеоролошки елементи има систематски податоци од 1926 и 1927 година.
Метеоролошката станица во градот се наоѓа на надморска височина од 586 м, блиску
до просечната надморска височина на градот која изнесува 576 м.

Според пописот на населението од 2002 година, во градот имало 74.550 жители и
спаѓал во групата на големи градови. Етнички гледано, населението е составено
од:

Битола е епископски град и седиште на Преспанско-пелагониската епархија. Во
Втората светска војна оваа епархија го добила името Охридско-битолска. Со
обновувањето на автокефалноста на Македонската православна црква во 1967, го
добила сегашното име Преспанско-пелагониска епархија и ги опфаќа регионите на
градовите: Битола, Ресен, Прилеп, Крушево и Демир Хисар.

Првиот митрополит на епархијата (1958 - 1979) бил блаженопочинатиот Климент.
Вториот митрополит и сегашен администратор на епархијата, надлежен како архиереј
од 1981 е Господин Петар. Во Преспанско-пелагониската епархија има околу 500
цркви и манастири. Во последните десетина години во епархијата се изградени или
се градат околу 40 цркви и 140 црквини објекти. Епархијата има два црковни музеи
- во соборниот храм „Св. Великомаченик Димитриј“ во Битола и во храмот „Св.
Јован“ во Крушево, како и постојана изложба на икони и библиотеки во зградата на
митрополијата. Митрополијата е изградена помеѓу 1901 и 1902 година и е еден од
најубавите примери на необарокна архитектура. Покрај доминантната Македонска
православна црква, во Битола постојат и други поголеми верски заедници како што
се Исламската верска заедница, Римокатоличката црква и други.

* Извор: Државен завод за статистика на Република Македонија (1948-2002), според
податоци од официјалните пописи во соодветните години

Градот на конзулите е второто име за градот Битола. Во врвот на својата слава,
Битола имала дваесет конзулати, но постепено со слабеењето на државата, со
доаѓањето на династијата Караѓорѓевиќ на власт, а подоцна и комунизмот, тој број
постепено опаѓал до само неколку конзулати. Со независноста на Македонија,
повторно почнуваат да се отвораат конзулати и градот го добива својот некогашен
сјај.

За време на Отоманската Империја, градот имал многу конзули од сите значајни
земји, па Битола се сметал за конзуларен град. На 26 јули 1903, на влезот во
градот бил погубен рускиот конзул Александар Аркадјевич Ростковски, борец за
правата на угнетената православната раја. На местото на погубувањето денес стои
голем руски крст.

Моментално градот Битола има дванаесет конзуларни претставништва од кои два
генерални и десет почесни:

Широк Сокак (официјалното име на улицата е „Маршал Тито“, позната и како
„битолското корзо“) е најфреквентната улица во Битола. Во почетокот била
наменета за автомобили, но денес е исклучиво пешачка улица и вистинското срце на
градот. На Широк Сокак се наоѓаат најголемите продавници, ресторани, театарот со
опера, галерии и многу други кафулиња и клубови. Тука се сретнуваат најстарите
архитектонски дела и градби на Балканот, коишто го красат градот уште од турско
време. Типично турски куќи, покрај прекрасните вили, не се реткост во овој дел
на градот. А на самиот крај на Широк Сокак се влегува во простран цветен парк
полн со дрвореди, којшто води до зоолошката градина и античкото наоѓалиште
Хераклеја Линкестис.

Хераклеја Линкестис (латински: Heraclea Lyncestis) е древен град од римскиот
период, што се наоѓа во близина на самиот град, во подножјето на Баба Планина и
датира од средината на IV век п.н.е. Основан е од македонскиот крал Филип II.
Градот бил развиен воено-стратешки центар на северозападната граница на
тогашната македонска област Линкестида (денешно Битолско Поле).

Не се знае точно кога е изградена саат-кулата. Пишани извори од XVI век ја
спомнуваат саат кулата, но не е утврдено со сигурност дали се работи за истата
градба. Многумина веруваат дека е изградена во исто време со црквата Св.
Димитрија Солунски, поточно 1830 година. Според легендата, кулата е изградена
кога отоманските власти во градот, односно Турците, поминале по сите околни села
и собрале околу 60.000 јајца од коишто направиле малтер. Од смесата измешана со
камења ја изградиле кулата чии цврсти ѕидови стојат и денес неоштетени.

Кулата има основа во облик на квадрат и е висока околу 30 метри. На врвот на
кулата се наоѓаат тераси со ковани огради. Од сите страни на терасите се наоѓаат
конструкции коишто држат светилки со помош на што целата кула и нејзиниот саат
се видливи и ноќе. Саатот се наоѓа на најгорното од трите нивоа. Првобитниот
саат е заменет за време на Втората светска војна со понов и многу попрецизен и
помодерен саат. Новиот саат го купиле нацистите во знак на благодарност на
граѓаните за германските гробишта коишто ги подигнале за жртвите од конфликтот
во Битола, заедно со англиските и француските гробишта за време на Првата
светска војна.

Саат-кулата за многумина е и симбол на градот Битола. Кулата се наоѓа во паркот
каде што постојано се собираат млади, уживајќи во центарот на градот, покрај
гитарските звуци што се честа појава. Таа, исто така, е место каде што граѓаните
за време на Бадниковата вечер го чекаат Божик и притоа палат свеќи за здравје,
вдолж тревникот и тротоарот на паркот каде што е кулата.

Ајдар-кади џамијата (турски суд) е еден од најатрактивните споменици на
Исламската архитектура во Битола. Градена е во периодот од 1561 до 1562 година,
како проект на славниот архитект Мимар Синан. Џамијата ја нарачал битолскиот
кадија Ајдар-кади по кој и џамијата го добила името. Низ времето џамијата тешко
се оштетила, заради што моментално се реставрира, што ќе донесе приближно до
нејзиниот првобитен изглед.

Името на турски јазик означува Нова Џамија. Лоцирана е во центарот на градот.
Има квадратна основа, со купола на врвот. Близу џамијата има минаре високо 40 m.
Денес, одаите на џамијата се употребуваат за изложби. Недамнешни археолошки
ископувања откриле дека е изградена врз стара црква.

Наследство на познатиот кадија Исак Челеби. Во нејзиниот голем двор има неколку
гробови, привлечни заради фините облици на саркофазите.

Безистенот е спомнат во еден опис на градот од XVI и XVII век. Сегашниот
безистен не се разликува многу од изгледот на тогашниот. Безистенот има 86
продавници и 4 големи железни порти. Продавниците порано продавале текстил, а
денес прехранбени производи.

Дебојот претставува турска бања - амам. Не е познато кога е изградена. Тешко е
оштетена, но по поправките сега го има стариот изглед две големи куполи и
неколку мали и впечатлива фасада.



https://mk.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D1%86%D0%B8

Македонците се европски народ кој ја населува историско-географската област
Македонија. Поголемиот дел од Македонците живее во Република Македонија, и има
значителни македонски малцинства во Бугарија, Грција, Албанија и Србија.
Македонците го говорат македонскиот јазик и припаѓаат во групата на
јужнословенски народи.

Целата историја на македонскиот народ е една непрекината борба за зачувување на
својата слобода и достоинството. Почнувајќи од војните меѓу македонските Словени
и Византиската Империја, војните против Осламнлиите, буните на Македонците
против турското ропство, масовните вооружени востанија против Осламнлиите на
крајот од XIX и почекотокот на XX век, сѐ до револуционерното движење и
антифашистичката народносослободителна борба 1941-1944 во Вардарска Македонија и
1943-1949 во Егејска Македонија.

Македонците се претежно православни христијани, припадници на МПЦ. Втори по
бројност се Македонците муслимани, а по нив се католиците и протестантите. Исто
така, постои одреден број на атеисти.

Официјалниот македонски став за генетскиот карактер на македонскиот народ е дека
современите Македонци се производ на мешањето на словенските племиња кои се се
населуваат во Македонија во 7 век, со локалното население (Антички Македонци,
Илири, Тракијци, Антички Грци, Римјани и др.) Официјалниот став за
културолошкиот карактер на Македонците е дека македонското културно наследство е
словенско, со силни византиски и отомански влијанија и примеси. Македонците
имаат богат средновековен културен фонд, чијшто индикатори се многубројните
фрески, иконостаси и дрворези во црквите и манастирите, народните носии,
книжевноста и друго.

Македонскиот народ исто така има голема историска улога во создавањето на
словенската писменост. Имено, гласовниот инвентар на дијалектот на македонските
Словени од околината на Солун е земен за основа на првото словенско писмо
(глаголицата), а самиот дијалект издигнат до ниво на прв книжевен словенски
јазик (во науката познат како старословенски), што чини Македонците да имаат
извонреден придонес за општословенската и европската култура..

Постојат неколку други теории за карактерот на македонскиот народ.
Најпопуларната од нив е тезата за директна врска меѓу древните со денешните
Македонци. Според оваа теорија, поддржувана особено од Александар Донски и Васил
Иљов, Македонците се автохтоно население, кое и покрај транзицијата на други
народи на овие подрачја, сепак ги има задржано цртите од своите антички предци.

Со развојот на генетика на населението во 21 век почнуваат истражувањата на
македонскиот ДНК-профил. Меѓу праисториските настани наведени во набљудуваните
халпогрупи, голем е придонесот на локалните ловци-собирачи од мезолитот.
Македонскиот генетски фонд носи исто така траги од постледникова реколонизација
од различни засолништа и експанзијата на неолитски земјоделци од Блискиот исток.
Според резултатите од анализата на Y-ДНК и мтДНК, Македонците припаѓаат на
групата на европските народи, но се наоѓаат малку настрана од главното јато.
Генетски, денешните Македонци се потесно поврзани со соседните балкански народи
(Бугари, Срби, Бошњаци, Грци, Романци и Албанци), отколку со другите Европејци.
Според комбинираните ДНК истражувања со различни варијанти на тестови,
конструирани врз основа на автосомна ДНК, хаплоидна ДНК, Y-ДНК и мтДНК, даваат
најдобра идеја за „потеклото“ и „сличноста“ помеѓу народите, во Балканскиот
генетски кластер постојат неколку генетски супкластери, така што во источниот
спаѓаат Македонците, Бугарите и Романците. Иако Македонците се дел од
словенската група, тие како и повеќето други Јужни Словени се карактеризираат со
доминантен генетски супстрат кој е различен од оној на Западните и Источните
Словени. Овој феномен се објаснува со јазичната асимилиација на бројно
староседелско балканско население од средновековните словенски доселеници.

Културата на Македонците е импресионистичко-традиционалистичка. Таа е силно
поврзана со родната земја и поднебјето во коешто живеат. Богатото културно
наследство на Македонците доаѓа до израз во народното творештво, раскошните
народни носии, украсите и орнаментите во градските и селските куќи, самиот
архитектурен стил, манастирите и црквите, иконостасите, иконите, дрвозерите,
литературните дела итн.

Македонија се смета за лулката на словенската писменост и култура, а градот
Охрид за Ерусалим на словенското православие.[се бара извор] Имено во Македонија
била создадена првата словенска азбука, и се направила прва кодификација на
старословенскиот јазик. Солунскиот македонски дијалект се зел како основа за
црковно-словенскиот јазик на кој до ден денес се држи богослужба.

Македонците во најголем дел се христијани и се еден од првите народи кои го
примиле Христијанството. Најголемото мнозниство припаѓа на православието,
односно Македонците се претежно православни христијани. Втори по бројност се
Македонците муслимани, а по нив се католиците кои во најголемиот дел се унијати
односно со источен (православен) обред под духовенство на папата и
протестантите. Исто така, постои одреден број на атеисти. Во последно време,
може да се сретнат и следбеници на агностицизмот.

Македонците, иако посебен народ со своја посебна култура, поради теократскиот
милетски систем се делеле на Грци и Бугари (односно таканаречените
„патријаршисти“ и „егзархисти“), но и во недамнешно време како Срби (види
Србомани). Но во втората половина на XIX век и почетокот на XX век, започнува
Македонската преродба, којашто трае до периодот меѓу двете светски војни, кога
Македонскиот идентитет добива масовен карактер, а врвната точка ја достигнува
пред, и за време на Втората Светска Војна, кога се создаваат Македонски
воено-политички организации, се печати современа литература на изворен
македонски јазик, и се отвораат училишта, коишто на младите Македонци им
овозможуваат да го учат и негуваат мајчиниот јазик. Сепак, со новите истражувања
и отворање на ватиканските архиви се увидува дека официјален Ватикан уште во
1612 година Македонците ги признава како одделен народ, посебен од Србите и
Бугарите и давал посебни стипендии за Македонци.

Со постепеното освојување на југоисточна Европа од страна на Османлиите во
доцниот 14 век, името на Македонија исчезнало како административен ознака.
Сепак, подоцна под влијание на Ренесансата и враќањето на античкиите вредности
почнале да се појавуваат заборавените антички имиња. Ова доведува до силна
афирмација кон Македонија и Македонците, како план за обновуваање на славните
антички држави, чии територии се наоѓале под турска власт. Како што истакнува
Блаже Ристовски, идеите за македонски идентитет се јавуваат во 15 - 18 век
надвор од Македонија и потекнуваат од географскиот поим Македонија и од
античкото народно име Македонци. Според Ристовски, кон 18 век, со разгорувањето
на интересот кон словенството и посебно кон старословенскиот јазик, бугарското
име почнало да се реактивира во Македонија, бидејќи истражувачите го наоѓале во
старите пишани споменици на словенски и други јазици. Тоа според него не може да
се објаснува како резулатат на некаква бугарска пропаганда, зашто за таква не
може да се зборува до 60-тите и 70-тите години на 19 в. Сè дотогаш според
Ристовски, може да се смета дека е имало истоименост на преставниците на двата
народа. Македонското национално име било прифатено од самите Македонски Словени
во втората половина на 19. век. При прифаќањето на ова име Македонските Словени
биле сфаќани како како потомци на старите Македонци, кои биле прогласени за
најстари Словени на Балканов. Во 1903 Павел Шатев го забележал процесот на
идентитетска диференцијација во затворот Једи Куле, каде утврдил постоење на
луѓе кои се сметале како „Бугари по националност“, но „пред сè за Македонци“.
Политичкиот контекст на постосманлиската епоха ја фаворизирал трансформацијата
на овој идентитет во еден важен социокултуролошки феномен. Според Иван Катарџиев
македонската свест почнала да се развива помасовно по Првата светска војна,
највеќе во Србија и во Грција, бидејќи таму се спречила бугарската пропаганда.
Инаку за посебна македонска нација може да се зборува по 1944 г. благодарение
постоењето на државниот субјект НР Македонија во рамките на Југославија.

Управниците на Отоманската империја, преку создавањето на Рум-милетот
исклучителното право за раководење со духовниот и политичкиот живот на
христијаните во империјата им го дала на грчките црковни власти. На овој начин,
грчката црква станала официјална институција во отоманска Турција, и започнала
да се бори против секоја национална пројава кај различните народи - осoбено на
Балканскиот полуостров.

Имено, овој милетски систем довел до тоа Македонците да се определуваат според
црквата под чијашто ингеренција се наоѓале. Со создавањето и на бугарскиот и
српскиот милет, Македонците биле третирани како Грци, а подоцна и како Бугари и
Срби. Со создавањето на училиштата на црковно-просветната пропаганда на
соседните држави, овие разделби уште повеќе се задлабочиле.

И покрај силната активност на странските црковно-просветни пропаганди, коишто се
бореле за создавање на грчка, бугарска и српска националност во Македонија, се
појавуваат Македонци кои сметаат дека не се ниту Грци, ниту Срби, ниту Бугари,
туку дека се посебен словенски народ - Македонци.

Со појавувањето на вакви личности кои пропагираат постоење на посебен Македонски
народ, започнува периодот наречен Македонска преродба. А луѓето кои се директно
влкучени во овој процес се наречени Македонски преродбеници.

Некои преродбеници се декларираат како директни потомци на Словените кои се
населиле во Македонија во 6-ти век; други сметаат дека се потомци на античките
Македонци и на Александар Македонски (кого го сметаат за Словен), а трети пак
мислат дека се мешавина од двата народа. Едно е важно и кај трите мислења - тоа
што се застапуват за посебноста на Македонскиот народ.

Првиот позначаен македонски преродбеник е Ѓорѓи Пулевски. Пулевски целиот живот
го оддава на борбата против турското ропство. Учествува како доброволец во
руската армија во војните за ослободување на Србија и Бугарија. Учесник е и во
Кресненското востание. Го издава првиот речник на говорен македонски јазик,
насловен „Речник од три јазика“, во 1875 година. Во 1880 ја издава и книгата
„Слогница речовска“, којашто се смета за прв обид да се направи граматика на
македонски јазик. Во неа Пулевски се обидува да создаде основни норми на
македонски литературен јазик, комбинирајќи го централно-македонското наречје со
словенската писмена традиција во Македонија, притоа креирајќи мошне интересна
лексика и позајмувајќи зборови и од другите словенски јазици, но секогаш
изразито македонизирани. Во неговата револуционерна поема „Самовила Македонска“,
тој говори за посебен македонски народ, независна македонска држава и македонски
јазик. Во 1888 во Софија ја формира Славјано-Македонската Книжевна Дружина.

Посебноста на Македонците се споменува и во писмото што Исаија Мажовски, за
време на својата посета на Петербург во 1885, му го предава на рускиот цар
Александар III од името на македонското (словенското) население од дебарскиот
крај, со надеж дека ќе го заинтригира за состојбата во Македонија. Своевидна
прокламација на македонскиот национален индивидуалитет и засебност претставува и
неговиот говор на рускиот брод „Рицар“ на 18 јули, 1888 година, на пат за Киев,
по повод прославата на 900-годишнината од покрстувањето на Русите, кога тој ја
истакнува својата теза дека Македонците се директни потомци на античките
Македонци, донесени на балканските простори од цар Каран пред 2500 години. Иако
историски неточна, оваа изјава е многу важна за процесот на оформување на
Македонците.

Преродбеникот Димитар Македонски бил првиот Македонец кој уште во 1871 година во
својата статија во весникот „Македонија“ од 16 фебруари 1871, по повод
македонското прашање запишал: „не зинала земјата па да ги голтне старите
Македонци, ами тие се влеале во масата на овој народ“. Оваа негова изјава се
смета за прва прокламација на тезата за мешање на македонските Словени и
античките Македонци.

Докази за пројава на македонски идентитет се и изјаснувањата на војниците од
Македонскиот полк во Русија, кои во своите документи, при пристигнувањето во
Русија во 1752 година, запишуваат дека се припадници на Македонската нација.

Подоцна, во времето на Разловечкото и Кресненското востание, во периодот на 1875
и 1878 година, востаниците себеси јасно се декларираат како Македонци,
припадници на македонскиот народ, кој е посебен словенски народ различен од
бугарскиот и српскиот. Доказ за ова е Уставот на револуционерниот комитет на
Кресненското востание напишан од Димитар Поп-Георгиев Беровски, во кој јасно се
говори дека во Македонија живеат Македонци христијани и муслимани и во кој е
зацртано создавање на македонска држава.

Во овој период за силната национална свест на Македонците, сведочи и големиот
македонист, и еден од најнационлно освестените Македонци во тоа време,
охриѓанецот Темко Попов. Тој во своето дело „Кој е крив“, напишано на македонски
народен јазик во 1887 година, ја запишува реченицата од суштинско значење за
свеста за нацоналната посебност кај Македонците: „И сам Исус Христос ако слезит
од небоно не можит да го уверит Македонеца оти е Б’лгарин иљи Србин.“.

Прв странски автор кој пишува за постоење на луѓе од Македонија кои се
декларираат како припадници на посебен македонски народ е бугарскиот писател
Петко Славејков, во својата статија насловена „Македонското прашање“ објавена на
18 јануари, 1871 година, во весникот „Македонија“. Неговата статија е сведоштво
за постоење на силната македонска национална свест меѓу Македонците за нивната
национална посебност од останатите соседни народи. Во неговата статија тој вели:
Македонците себеси се сметале за потомци на старите Македонци, и сметале дека
немале ништо заедничко со Бугарите, кои погрдно ги нарекувале „Шопи“, и исто
така дека оваа „опасност“ земала големи размери во многу македонски средини
(Велес, Скопје, Прилеп, Битола).

Во тоа време се прават и првите обиди за воведување на народен македонски јазик
во училиштата, на местото на грчкиот јазик што се изучувал дотогаш. Пример за
тоа е и одлуката на Костурската црковна општина во 1882 да воведе народен
македонски јазик во училиштата, како и да се изработат учебници на македонски
јазик. Ова, тие го побарале и од турските власти, во што јасно се изјасниле дека
се Македонци и сакаат да се учи на македонски јазик во нивната област.

Треба да се спомене весникот „Лоза“, којшто се издава во 1892 година од страна
на Младата македонска дружина во Софија (по кој и целото ова движење ќе го добие
името „лозари“), уредувано од страна на Петар Попарсов и други македонски дејци.
Иако карактерот на весникот е спорен (заради учество на врховисти како Милан
Матов и Андреј Љапчев во редакцијата), весникот е од огромно значење за
посебноста на македонскиот јазик, а со тоа и народ - заради фактот што и покрај
тоа што издавачите го владееле бугарскиот јазик, тие сепак сите статии ги
пишуваат на изработена од нив азбука (слична со денешната македонска) и на
народен македонски говор. Токму поради јазикот на кој бил издаван (македонски
народни говори, фонетски правопис, воведување на нови букви), како и заради
својата содржина која обработува етнографски, политички и културни елементи од
животот на Македонците, наскоро бил забранет од бугарските власти со
образложение дека бил сепаратистички.

Дефинитивно највлијателниот македонски преродбеник е Крсте Петков Мисирков, кој
во 1903 година во Софија ја печати својата фундаментална книга „За македонцките
работи“. Во книгата Мисирков на детален начин ги образложува философските основи
на модерниот македонски идентитет - дека Македонецот иако е сроден со Бугаринот
и Србинот, тој сепак е посебен, и треба да се бори за таа своја посебност.
Објаснува дека училиштата на соседните држави во Македонија треба да се заменат
со македонски училишта во кои ќе се предава на македонски јазик и ќе се учи
македонска историја. Мисирков, заедно со Димитрија Чуповски и други македонски
студенти и емигранти, на 28 октомври 1902 година во Петербург го основа
Македонското научно-литературно другарство „Св. Кирил и Методиј“. Автор е на
многу дела кои ја разгледуваат тематиката на посебноста и самобитноста на
Македонецот. Кон крајот на животот, тој го искажува своето национално
самосознание во неговиот последен текст „Самоопределувањето на Македонците“,
објавен во весникот „Мир“ на 25 март 1925 год, во кој вели: „Свеста и чувството
дека сум Македонец треба да стојат повисоко од сè друго на светов. Македонецот
не треба да се слева и да се обезличува живеејќи меѓу Бугари и Срби. Ние можеме
да ја констатираме блискоста на српските, бугарските и македонските интереси, но
сè треба да биде оценувано од македонско гледиште“.

Прв сериозен весник издаван од Македонци, во којшто се потенцира посебноста на
македонскиот народ и Македонија, е весникот издаван од страна на Димитрија
Чуповски и дејците од Петербуршката Македонска Колонија, „Македонски Глас“.
Весникот се издава во периодот 1912-1918 на руски јазик. Опфаќа теми од
историското минато и сегашност на Македонците, политичката ситуација, како и за
културното богатство. Во неговата статија „За Македонија и Македонците“ издадена
во „Македонски Глас“ на 9 јуни 1913, Димитрија Чуповски дава детален опис на
историјата на македонскиот народ, неговиот бит и борбите за ослободување.
Димитрија Чуповски и весникот што тој го печати, „Македонски Глас“, се многу
важен момент во изградувањето на Македонците, зашто претставува прв обид на
Македонците, преку создавање на нивен сопствен медиум, да пропагираат дека
Македонците не се Бугари или Срби, туку посебен словенски народ.

При зацврстувањето на позициите на Македонците во светската научна јавност имале
удел и странски видни личности кои ги подржувале Македонците и посебноста на
македонскиот идентитет. Еден од позначајните подржувачи на македонците бил
Вилијам Гладстон, кој во еден допис објавен во The Times во Лондон вели:

Доста значајна странска личност поддржувач на Македонците е австрискиот
публицист од чешко потекло, Карл Хрон, кој во 1890 година во Виена ја објавил
својата научна студија насловена Народноста на македонските Словени, во која на
основа на своите истражувања на јазикот, историјата и одликите јасно ја истакнал
националната посебност на македонскиот народ.

Во однос на населеноста во одредени предели на Македонија и нивното влијание врз
начинот на секојдневниот живот во рамки на македонскиот народ, во етнографски
поглед се издвоиле засебни целини со свои одлики во контекст на говорот,
носијата, обичаите, сфаќањата, свеста, умотворбите, градителството и изгледот на
куќите, занимањата, исхраната па и душевните психолошки карактеристики и
телесниот изглед и антрополошкиот тип. Повеќе различни етнографи и истражувања
ги делат Македонците на различни етнографски групи. Големиот македонски деец
Ѓорѓија Пулевски во своето капитално дело „Славјанско-маќедонска општа историја“
од 1892 во XI книга каде се содржани раскажувања за племињата (соевите)
полуостровски на Балканот наведува дванаесетина македонски етнографски групи од
различни области и предели на Македонија . Етнографските групи кои ги споменува
и опишува Ѓорѓија Пулевски и чии места на живеење влегуваат во границите на
етничка Македонија се: Мијаци, Брсјаци, Мариовци, Пчинци, Бондарци, Свеневци,
Шопи кои ги дели на Црни и Бели, Јеновци, Кардалиња, Врбаци, Ајрани и македонски
граѓани во смисла на жителите на македонските градови. Македонскиот револуционер
Ѓорче Петров во својата книга „Материјали по изучувањето на Македонија“ од 1896
година, запишал дека целото македонско население етнографски е многу правилно
разделено на 4 големи гранки. Тој смета дека Со текот на времето поднебјето
наложило месни одликувачки црти на делови од тие гранки и така се произвела
подразделбата. Според Ѓорче Петров, населението на поголемиот дел од Македонија
се разделува на 4 големи групи, дојдени по 4 патишта во 4 струи. Тие групи се
разликуваат по носијата и говорот. Забележително е тоа што на извесен говор
одговара извесен тип-носија којашто ќе се пројави таму каде што се јавува
соодветниот говор и ќе прекине таму каде што прекинува говорот. Според
етнографските белешки на Ѓорче Петров, првата група населена во североисточна и
источна Македонија е по потекло од племето Шопи, втората група ја населува јужна
Македонија односно егејска и најјужните делови денешна Република Македонија,
третата група може да се нарече вардарска зашто ја населува повеќе долината на
реката Вардар и четвртата група ја зафаќа западна Македонија и во нејзиниот
состав се вбројуваат Мијаците, Брсјаците и Мариовците. Главни етнографски групи
и подгрупи во рамки на Македонците чии што црти и одлики се задржани до денес
се:

Мијаците се населени во планинските предели на крајниот западен дел на
Македонија во Реканско и Дебарско. Главни и најпознати мијачки места се
Галичник, Лазарополе, Тресонче, Гари. Нивни оази од по едно или неколку села се
среќаваат и во Папрадиште и Ореше во областа Азот во Велешко, Смилево во
Демирхисарско и Ехлоец во Кичевско. Мијачката или мијачко-дебарската етнографска
група на Македонците ги опфаќа следните етногеографски предели: Мијачија во Мала
и Долна Река, Мавровско Поле, Горна Река, Дебарско Поле, Голо Брдо и дебарски
Дримкол. Според записите на Ѓорѓија Пулевски името на Мијаците произлегува од
нивната бистроумност и од скратената форма на името Македонци. Бистроумноста
односно високиот степен на интелект и образованост и денес е запазена одлика
поради што многу македонски научници, бизнисмени, уметници, јавни личности,
успешни раководители и високи функционери во стопанството, политиката и
општеството се со мијачко потекло. Изразита одликувачка црта е мијачкиот говор
со препознатливата употреба на о наместо а која што денес е сѐ уште живо
задржана во реканскиот дијалект во македонските муслимански села во Долна Река.
Останати одлики на мијачката етнографска група се: препознатливата богата
Мијачко-дебарска носија, сточарството како некогашна главна стопанска гранка и
занимање при што во XIX век постоеле голем број на многу богати големопоседници
на стада и големите куќи целосно изѕидани од камен.

Брсјачката етнографска целина го зафаќа југозападниот дел нa Македонија и според
бројноста и распространетоста таа всушност претставува најголема етнографска
групна Македонците во чиј состав влегуваат многу помали и поголеми пределски
целини, секоја со свои етнички особини и со карактеристични народни носии.
Поточно, Брсјаците се населени во средишниот западен дел на Македонија десно од
Вардар во најголемата котлина Пелагонија, крај Охридското и Преспанското Езеро,
Кичевско, Железник (Демир Хисар), Порече и Азот во Велешко. Во составот на
брсјачката етнографска група влегуваат етногеографските передели: струшки
Дримкол, Струшко Поле, Малесија, Дебарца, Кичевија, Порече, Железник, Преспа,
Поле (Пелагонија), Мариово, Тиквеш, Бабуна (Азот). Според записите Ѓорѓија
Пулевски тие своето име го добиле од својата јуначка брзина во трчањето и
телесната јачина, а нивни одлики биле најголема одушевеност за чување на
старината, најголемо гостопримство од сите други македонски соеви, најголема
верност за народните работи и задачи и способност за слушање наука. Овие
особини, како телесна снажност, висока свест за националната припадност,
старините, традициите и преданијата, посветеност на националното дело,
гостопримливост, и денес се одлика на брсјачката етнографска група на
македонскиот народ. Останати одлики на Брсјаците се: познатата Брсјачка носија,
заемното занимавање со земјоделство и сточарство, градителството на куќи со
камен, тула, дрво и плитар итн. Брсјачките говори од централните дијалекти на
западното наречје со своите главни одлики како третосложното нагласување,
акцентските целости се земени како основа во кодифицирањето на стандардниот и
литературен современ македонски јазик.

Шопската етничка целина всушност претстаува поголема етнографска група која што
ги зафаќа пошироките делови на североисточна Македонија, а преоѓа и во западна
Бугарија и југоисточна Србија. Ваквата распореденост соодветствува со
распространетоста на т.н. „торлачки говори“ помеѓу Македонија, Србија и
Бугарија. Шопите се пошироко познати како етнографска група на Македонците и
Бугарите кои живеат на просторот меѓу Софија и Штип. Шопската група на
Македонците е населена во планинските предели на североисточна и источна
Македонија од Кривопаланечко па сѐ до Малешево и Шоплукот во Радовишко. Таквата
група населува делови од Кратовската, Кривопаланчеката, Кочанската, Радовишката,
Струмичката и Петричката област и ги опфаќа целите Осоговски Планини со исклучок
на овие места: Лакавичкото Поле и јужното подножје на Плавица, планината
Плачковица по двете нејзини падини со мали исклучоци. Населението на планината
Голак, во Малеш и Пијанец, исто така, влегува во шопската етнографска група. Во
поново време, по Втората светска војна, поради миграционите процеси села и
предели како своевидни оази на македонско население со потекло до шопската група
се среќаваат и во Скопско посебно селата Марино, Мралино, Миладиновци во Општина
Илинден, Овче Поле посебно селата во Општина Лозово и Горобинци каде некогаш
живеело турско население и североисточниот дел на Велешко во селата Иванковци,
Мамутчево каде исто така на местото на иселеното турско муслиманско население се
доселиле Македонци од околината на Кривопаланечко и Кратовско. Главни карактерни
црти и одлики на Македонците од шопската група се: животот во раштркани села од
разбиен тип во зафрлените планински и ридски предели на Осогово, традиционално
занимавање со сточарство, како и шумарство, ѕидарство и рударство, но и лични
особини на борбеност и тврдоглавост. Поради ваквите особини зборовите Шоп, Шопи,
Шопје често имаат негативно значење на прости и заостанати луѓе од планини, за
што постојат голем број на изреки и потсмевливи шеги меѓу жителите на градовите
и рамничарските места во источна Македонија, па и Софија.

Повардарска група или Вардарскиот комплекс од централнобалканскиот етнографски
регион е всушност срцевината и сврзното јадро на Македонците од сите делови на
Македонија во етнографски погед. Во поширока смисла во овој Вардарски
етнографски комплекс влегуваат Горновардарската, Средно-вардарската како
подгрупа на Брсјачката, Јужно-македонската, Струмско-местанската и
Мијачко-дебарската етнографска целина. Повардарската етнографска целина е
поделена по течението на реката Вардар на: Горновардарска во Полог и Скопско со
делови од Овче Поле и Кумановско, Средновардарска во Велешко и Тиквеш со и
Долновардарска или Јужно-македонска група која ги опфаќа областите Бојмија
(Гевгелиско-Валандовско) и Солунско, како и во јужните и западните делови на
Егејска Македонија - Воденско, Кајларско сѐ до Костурско.

Источниот дел на етничката територија на Македонија, односно пределите околу
реките Струма, Струмица и Места влегуваат во составот на Струмско-местанската
етнографска целина. Струмска група е населена во Струмичко, полето во Радовишко
и долините на Струма и Места односно во цела Пиринска Македонија. Во овие
предели се населени и протераните Македонци од Драмско, Серско, Валовишко и
крајните источни делови на Кукушко во егејскиот дел на Македонија кои исто така
припаѓаат на оваа етнографска група. Главни одлики и особини на Македонците од
оваа етнографска група се питомоста и кроткоста во духот на кои се надоврзуваат
изразитата веселост, добро расположение, гостољубивост, дарежливост во
каркатерните црти со поопуштен, удобен и весел начин на живот со поголема
отвореност, потоа занимавањето со земјоделство, а посебно со градинарство кое
поради големите работни обврски кај овие луѓе развиле особено изразити црти на
работливост и трудољубивост.

Целата историја на македонскиот народ е една непрекината борба за зачувување на
својата слобода и достоинството. Почнувајќи од војните меѓу македонските Словени
и Византиската Империја, војните против Осламнлиите, буните на Македонците
против турското ропство, масовните вооружени востанија против Осламнлиите на
крајот од XIX и почекотокот на XX век, сѐ до револуционерното движење и
антифашистичката народносослободителна борба 1941-1944 во Вардарска Македонија и
1943-1949 во Егејска Македонија..

Целата таа непрекината борба, на Македонците им го дава епитетот непокорни.
Непокорот на Македонецот ја воодушевува европската и американската
општественост, и големи историски личности како Вилијам Гладстон, Лав Толстој,
Жан Жорес, Фридрих Енгелс, Хенри Брејлсфорд, А.Г. Хелс, Владимир Ленин, Џејмс
Баучер, Франц де Јенсен, Ромуалд Пржевалски, Виктор Берар, Терезина Јенкова,
Максим Горки, Казимјеж Мочарски и многу други.

За време на словенската инвазија врз Византија, Македонските Словени успеваат да
извојуваат пат до најјужните предели на империјата. До крајот на 6 век, целата
територија на Македонија (освен Солун и приморските тврдини) е во рацете на
Словените. Словенските племиња кои се населуваат во Македонија се Берзити
(брсјаци), Смолјани, Струмјани, Драговити, Сагудати, Ринхини, Велегезити и
Венити.

Во најстарите историски извори за македонските Словени, „Животот на Св.
Димитрија Солунски“, тие се опишани како физички издржливи, имуни на многу
болести коишто за Ромеите се смртоносни, и многу лукави во војувањето. Откако се
населуваат на територијата на географска Македонија, Словените се
самоорганизираат во Склавинии - коишто претставуваат полу-државни
воено-племенски сојузи, коишто, пак, се обединети во кнежевства - управувани од
кнез.

Македонските Словени ја создаваат својата прва држава (сојуз на склавинии) уште
во дваесеттите години на 7 век, под водството на кнезот Хатсон. Хатсон ја води
армијата на македонските Словени во неколку успешни битки против визаниската
армија, натерувајќи ја притоа да се сокрие во утврдениот град Солун. Хатсон
подоцна решава да изврши напад врз Солун. Словените од 584 до 677 година
извршуваат пет напади и две долги опсади на градот Солун. Најголем е нападот
организиран од кнез Хатсон, 614-616. По почетните триумфи, во самата битка за
градот, кнез Хатсон загинува, а армијата на македонските Склавинии е поразена.
50 години подоцна, македонските склавинии се соземаат и почнуваат нов напад врз
Солун под водството на кнез Пребонд. Градот е под опсада долго време, но
армијата на кнезот е поразена, и македонските Словени потпаѓаат под византиска
власт.

По ослабувањето на Бугарската држава заради долгогодишните војни со Византија,
управникот на областа Македонија, комит Никола, во 970 година се одделува,
формирајќи своја држава. По краткотрајна борба за превласт помеѓу неговите
четири сина, во 976 година на чело на новоформираната држава застанува Самуил.
Престолнината на новата држава е градот Преспа.

Самуил води 20 годишна војна со Византија, којашто цело време врши напади врз
неговата држава. По почетните победи, неговото царство се проширува кон
териториите на денешна Република Македонија, Албанија, Србија, Црна Гора,
северозападна Грција, северна и западна Бугарија. Следните десет години, Самуил
води успешни борби за сочувување на териториите на својата држава. Но во јули
1014 година, во битката кај Беласица, неговата армија е поразена од византискиот
император Василиј II Македонски..

Иако потеклото на Самуил е спорно, треба да се потенцира дека неговата армија е
составена исклучиво од луѓе од Македонија. Неговото име и дело е врежано во
традициите на македонскиот народ и понатаму неговото име се спомнува како дел од
процесот на народната преродба.

Позначајни македонски буни против византискиот гнет се организираните буни од
страна на Добромир Хрс и Петар Дељан.

Во моментот кога Византија започнува поход против бугарските востаници во Велико
Трново, во околината на град Струмица, се дига востание. Востанието е водено од
македонскиот бољар Добромир Хрс. Во 1190 година, востаничка војска од 600 души
под негова команда го напаѓа и освојува од Византијците, утврдениот град
Струмица. Веднаш потоа, мобилизирајќи го локалното население ги раширува
границите на своите владенија.

Добромир хрс се покажува како итар дипломат кога во 1193 година склучува пакт со
Византијците, кои му ги признаваат територијалните придобивки околу Струмица, и
почнува војна против Бугарите. Кога гледа дека Византијците си ја повраќаат
силата и постигнуваат успеси во борбата против Бугарите, Хрс го ракинува пактот
со Ромеи и ги напаѓа нивните владенија на запад од Вардар. Успевајќи да им
нанесе десетици порази на Византијците, Хрс ги освојува градовите Прилеп и
Битола, како и гратчето Просак (денешна Демир Капија), коешто го прогласува за
престолнина. Следните неколку години успева да осигура стабилност на неговата
држава, војувајќи и против Византија, и против Бугарија.

Во почетокот на 14 век, по сеодајна борба против османлиските Турци,
територијата на Македонија паѓа под Османлиска власт. Периодот од 1400 до 1912
година од страна на македонската наука се нарекува османлиско ропство, или
едноставно турско ропство. Целиот овој период, македонскиот народ, како и други
христијански народи, е изложен на еден постојан физички гнет. Честите колежи и
насилното исламизирање доведуваат до драстични демографски промени кај
македонскиот народ. Специјалните закони за ограничување на правата на
немуслиманите, прават Македонецот да биде слуга на Турците и другите азијатски
народи-колонизатори на Балканскиот полуостров.

Но македонскиот народ својот револт го манифестира со многуте буни и востанија.
Уште од првите децении на османлиското ропство, македонските планини се полнат
со ајдути - заштитници на народот и борци против неправдата.

Првите вооружени пројави се неорганизирани, спонтани, и најчесто имаат карактер
на селски буни. Но на крајот на XIX и почетокот XX, особено по формирањето на
ВМОРО, востанијата се организрани и даваат забележителни резултати.

Првото поголемо и позначајно македонско востание е Карпошовото востание. Тоа е
организирано од страна на легендарниот македонски водач Карпош. Карпош е роден
во кумановското село Војник. Отпрвин Карпош бил рудар, но неможејќи да ги
поднесе тешките услови и понижувањето, се вооружал и отишол во планина како
ајдутин. За време на Австро-Турската војна, Карпош почнал да го организира
народот по селата создавајќи притоа силна востаничка армија. Стапува во контакт
со австриската армија, којашто му дава дури и еден одред од Австријци и Унгарци,
којшто ќе биде под негова команда.

Карпошовата востаничка армија од 5000 души води неколку битки со Турците, кои
завршуваат со пораз за Турците, притоа успевајќи во цела Северна Македонија да
создаде слободна востаничка територија. Благодарение на активноста на
Карпошовата војска, Австријците успеваат да стигнат до стратешки победи, и како
благодарност и признание за борбата на македонските востаници на Карпош,
австрискиот император го прогласува Карпош за Крал на Куманово и вазал на
Австрија.

Во понатамошниот тек на војната, Австрија не успева да ја донесе ветената помош,
и слободната територија во Северна Македонија е покорена и востанието брутално
задушено. Самиот Карпош е обесен во Скопје, на Камениот мост во 1689 година.

Повлијаени од Херцеговското востание и од подготовките на Русија за војна против
османлиска Турција, во источна Македонија започнува една револуционерна дејност.
Беровскиот првенец Димитар Поп Георгиев и неговиот дедо Поп Стојан Разловечки се
водачи на ова движење. Тие прават конспиративна група која подготвува и почнува
да исполнува план за востание во источна Македонија. Без да разберат турските
власти, групата предводена од Димитар Поп-Георгиев агититира по селата и
започнува да ги вооружува селаните со пушки купени од Кочани и од Ќустендил.

Иако успеваат да вооружат неколку села, заради едно недоразборање - имено
мислејќи дека се откриени од властите, раководителите на 8 мај 1876 година
објавуваат предвремено востание. Востаниците го преземаат селото Разловци, а
следните денови во битки со Турците ги освојуваат и останатите села во регионот.
Востанието заради тоа што е неподготвено трае само една недела, но е од големо
значење за Македонците, затоа што претставува прво современо македонско
востание, што е навистина израз на самостојна револуционерна дејност, со учество
на сите општествени слоеви: учители, свештеници, трговци и занаетчии, а
најмасовно учество земаат македонските селани.

Четите под раководство на Димитар Поп Георгиев се префрлуваат во Пиринска
Македонија и Бервско, кадешто следната година го организираат попознатото и
поуспешно Кресненско востание.

По Разловечкото востание, Димитар Поп Георгиев се пријавува како доброволец во
Руската армија во Одеса, и од 1877 до 1878 учествува во сите поважни битки во
војната. Имено, од редовите на македонските војници во Руската армија се раѓаат
раководителите на Кресненското востание.

Кресненското Востание е организирано од македонските војници кои служат во
македонскиот полк во Руската армија, за време на Руско-Турската Војна од
1877-1878. Разочарани од тоа што Великите Сили не и дозволуваат на Русија да
навлезе во Македонија, дел од македонските војници под командата на поручникот
Димитар Поп Георгиев во соработка со локални луѓе од Пијанечко и Малешевско,
организираат транспорт на оружје и муниција за вооружување на востанието. Како
доброволци во востаничката војска се пријавуваат и Украинци од Руската армија.

Востанието започнува на 17 октомври 1878 година со нападот на Кресненските анови
во кои била сместена турската војска. Во нападот учествувале 700 востаници и
селани од околните села. При самиот напад на турскиот гарнизон на востаниците им
се предале 119 турски војници. По ослободувањето на Кресна, востанието се
проширило во околината и подалеку во Мелничко, Беровско, Делчевско,
Демирхисарско, при што се создава голема слободна територија во областа на
денешна источна Македонија.

Значајното за Кресненското востание е тоа што востаничките водачи, во
ослободените територии воведуваат административна власт. Штабот на востанието на
чело со Димитар Поп-Георгиев Беровски и Украинецот Калмиков, се нарекува „штаб
на македонското востание“, прави свој печат, и издава правилник во кој
востанието се нарекува Македонско, а населението Македонци.

По првите успеси, настанува спор и недоразбирање меѓу востаниците и бугарската
егзархија. Турците го искористуваат расцепот, и на 11 ноември, по долготрајни
борби успеваат да го задушат востанието.

Илинденското вистание е организирано од револуционерната организација ВМОРО. По
неколкугодишно вооружување на населението, притоа создавајќи една вистинска
држава во држава, на Смилевскиот конгрес на организацијатана на 20 јули (2
август нов стил) е решено 1903 година во Битолскиот вилает да се дигне сенародно
востание.

8000 вооружени Македонци востануваат на 2 август 1903 година и ги растресуваат
темелите на отоманската власт во Македонија. Во првите два дена од востанието,
македонските востаници со пушка во раце ослободуваат 150 села и три града
(Крушево, Невеска и Клисура). Се создава една ослободена територија која се
протега од дебарско-кичевскиот регион, преку Охридско, Струшко, Битолско,
Леринско, Костурско, и Воденско. Целата турска војска и администрацијата од оваа
територија е или ликвидирана или пребегната.

Вооружени битки се водат и во Пиринскиот крај, во Кумановско, во Гевгелиско, и
во Делчевско. Востанието трае цели 4 месеци (почнува на 2 август, а последните
вооружени дејствија завршуваат во ноември).

Илинденското востание се смета од многу Македонци како највеликиот ден во
историјата на македонскиот народ - затоа што 8000 вооружени луѓе водат војна
против 300 000 редовна армија и за време на четиримесечни битки ѝ нанесуваат
големи жртви (востаничките загуби се 860, а турските се околу 5 900).

Илинденското востание успева да постигне дел од своите цели - европската
опшественост е раздвижена, и се почнува дебата за иднината на Македонија, која
резултира со австриско-рускиот договор за реформи во Македонија познат под името
Мирцштегски договор.

До Илинденското востание, ВМОРО се бори за независна Македонија во која сите
македонски народности ќе бидат рамноправни. Но по 1903 година, раководството на
ВМОРО преоѓа во рацете на оние Македонци кои сметаат дека Македонија треба по
нејзиното ослободување да биде дел од Велика Бугарија. До 1912 година,
Македонија ќе се претвори во арена на која три различни движења (бугарофилски,
србомански и гркомански) водат крвави борби една против друга за превласт над
Македонија. Во 1913 година, по Балканските војни, со договорот од Букурешт,
географска Македонија е поделена меѓу трите балкански монархии, Грција, Србија и
Бугарија. Доаѓа и Првата Светска војна, која не носи решавање на Македонското
прашање. Голем дел од македонскиот народ, очаен од војни, репресии и поделби,
успева да биде придобиен од про-бугарската автономистичка организација ВМРО,
која преку лажни ветувања за независна Македонија прави востанија и буни, во кои
најмногу страда обичниот Македонец.

Во тоа време има две организации кои навистина се борат за слобода на
македонскиот народ, и кои пропагираат дека Македонците се посебен народ, а не
Срби, Бугари и Грци - тоа се Петербуршкото Македонско Друштво водено од
Димитрија Чуповски, и ВМРО (обединета) водена од Димитар Влахов, Панко Брашнаров
и Павел Шатев..

Значајното во овој период е тоа што, разочарани од империјалистичките политики
на балканските држави, кај Македонците се зацврстува и кристализира нивната
посебност - т.е. се раширува идејата дека тие се посебен народ, различен од
Грците, Бугарите и Србите, и дека се обесправен народ, разделен, кој заслужува
да си има своја држава и сам да управува со својата судбина.

Овој процес го достигнува врвниот момент во Втората Светска војна и непосредно
по неа, кога на териториите на сите три дела од географска Македонија
(Вардарски, Пирински и Егејски) се отвораат училишта на македонски јазик и се
формираат македонски институции.

Македонскиот народ во својот поголем дел ја пречекува Втората Светска војна
национално освестен. Меѓу двете Светски војни, Македонците осознаваат дека само
со помош на комунистичките партии и со социјалистичка револуција ќе успеат да се
изборат за своите права и да создадат своја држава. Во тој правец дејствува ВМРО
(обединета), а во исто време се создаваат и првите комунистички организации во
сите делови на Македонија (Вардарски, Пирински и Егејски).

Фашистичките агресии на Балканот отвораат пат на една нова борба, во која
Македонците истакнувајќи се со хероизам и пожртвуваност ќе успеат да ги исполнат
вековните стремежи.

Во 1943 година на Славеј Планина е форморан партизанскиот баталјон „Мирче Ацев“
од кој е создадена народноослободителната војска на Македонија. Вистинскиот
пресврт на настаните настанува во почетокот на 1944 година, кога македонската
партизанска армија брои неколку илјади души и го извршува познатиот февруарски
поход. За задушување на партизанското движење во Македонија, освен целосниот
состав на бугарската Петта армија, биле ангажирани и 91-от германски армиски
корпус од Солун со 4 бригадни групи.

На 2 август 1944 година, во манастирот „Прохор Пчињски“ се одржува Првото
заседание на АСНОМ, со кое се поставуваат темелите на современата македонска
државност. Исто така на заседанието се даваат главните насоки за завршните
операции за ослободување на Македонија.

По капитулирањето на Грција, грчката партизанска амрија ЕЛАС прави неколку
неуспешни обиди да го мобилизира целосно македонското население за нејзината
кауза. По неуспешните обиди, дозволува македонските членови на КПГ, да формираат
нивна посебна организација СНОФ и посебни батаљони.

Во 1944 година СНОФ е расформирана по наредба на КПГ, и еден нејзин батаљон,
незадоволен од оваа одлука се префрлува во Вардарска Македонија, и тука зема
учество во завршните операции на НОБ. Во 1945 година овие единици се префрлуваат
во Егејска Македонија и учествуваат во создавањето на Народно Ослободителниот
Фронт на Македонците од Егејска Македонија, а потоа учествуваат во Граѓанската
војна во Грција.

Македонците кои претставуваат 60% од силите на ДАГ, се борат од 1945-1949 и
успеваат да создадат слободни територии во кои се води македонска културна
дејност. Но, поради отворената англо-американска помош на владината армија, ДАГ
е поразена, и 50 000 луѓе се протерани од земјата.

Во Пиринска Македонија всушност и започнува антифашистичката борба во Бугарија.
Таму се води првата битка меѓу партизанска единица во Бугарија продив владини
фашистички сили. По Втората Светска војна, БКП на чело со Георги Димитров е
подготвена да ја отстапи Пиринска Македонија за да се спои со Вардарска. Затоа и
до 1949 е дозволено македонски учители да бидат испраќани таму за да ги учат
децата на македонски јазик и историја.

Но, заради судирот на Тито со Советскиот Сојуз и остатокот од Источниот блок,
овој процес е прекинат.

Според последниот попис на насленито во Република Македонија во 2002 година,
бројот на Македонци во државата е 1 297 981 (64,18%). Бројот на Македонци во
пописната година 1994 во државата е 1 378 687 - причина за намалувањето е
емиграцијата во прекуокеанските земји.

Според податоците од пописот во 2002 година, бројот на граѓани чиј мајчин јазик
е македонскиот изнесува 1 401 897 (69,31%) души .

Во соседните земји, односно во Пиринска Македонија, Егејска Македонија, Мала
Преспа, Голо Брдо (географски територии на Македонија), Гора (македонска етничка
територија поделена меѓу Албанија и Косово) и во Србија живеат околу 500 000
души кои го говорат македонскиот јазик. Македонската емиграција во Бугарија е
најголема македонска емиграција во светот, со огромен интелектуален потенцијал и
големо културно наследство. Официјалната теза на Република Македонија е дека
овие луѓе се Македонци по потекло, иако дел од нив не успеал да оформи, или пак
го загубил националното чувство поради репресиите и пропагандите во минатото,
како и заради денешната асимилаторска политика од страна на државите во коишто
живеат, а и поради неможноста да го изучуваат и да се образуваат на мајчиниот
македонски јазик. Огромниот дел од нив го говорат мајчиниот дијалект и ги
негуваат македонските културни традиции и родови врски.

Официјалната македонска статистика за бројот на Македонци во странство е
несигурна, но се претпоставува дека се движи меѓу 300 000 и 500 000 души,
најмногу населени во САД, Австралија, Канада, Германија, Швајцарија, а во помал
број и во Италија, Австрија, па дури и во Бразил, Аргентина и Јужноафриканската
Република. Во западноевропските и прекуокеанските земји, Македонците слободно и
достојно ги негуваат своите македонски традиции и се организирани во македонски
клубови и друштва, имаат свои културно-уметнички друштва, цркви, радио и
телевизиски програми, а во австралискиот град Сиднеј постои и гиманзиска
паралелка на македонски јазик[се бара извор].

Официјално бројот на Македонците во Република Македонија, соседството и во
светот е околу 2 милиона. Постојат и некои мислења дека бројот изнесува 3 до 4
милиони, но тие не се докажани со официјални статистики.

Како неофицијални но, масовно употребувани македонски национални симболи се
користат шеснаесет-зрачното сонце од Кутлеш, коешто било симбол на античка
Македонија и државно знаме на Република Македонија по независноста од 1991 до
1995, и жолтиот лав на црвена подлога, кој бил симбол на средновековна
Македонија и официјално знаме на Илинденското востание. И двата симбола се
користат на културни манифестации, спортски натпревари, митинзи, а се забелжува
и нивна масовна употреба од страна на емиграцијата.

Едно од двата неофицијални симбола на Македонците - шеснаесет зрачното
златно-жолто сонце од Кутлеш на црвена основа, беше и официјално државно знаме
на Р. Македонија во периодот од 1992 до 1995 година.

Македонците ги уживаат придобивките од борбата на нивните претци и слободно ја
градат својата современа култура. Во својата најголема придобивка - слободната
Република Македонија, Македонците се образуваат, надградуваат и се борат за
подобро општество и животен стандард.

Со развојот на плурализмот, особено по 1992 година, и Македонците кои живеат во
соседните балкански земји работат на афирмирање на нивните културни и социјални
права. Најзначајни организации на Македонците од соседните земји се партијата
„Виножито“ во Грција, „ОМО Илинден - Пирин“ во Бугарија, „Демократска партија на
Македонците од Албанија“ и „Здружението на Македонците во Србија“.

Стратешки цели на Македонците и на република Македонија се стабилна политичка
ситуација, силна економија и полноправно членство во НАТО и Европската Унија.



https://mk.wikipedia.org/wiki/%D0%93%D1%80%D1%86%D0%B8%D1%98%D0%B0

Грција (грчки: Ελλάδα, Елада; историски Ἑλλάς, Елас) — земја во југоисточна
Европа на јужниот крај на Балканскиот Полуостров. Има копнени граници со
Бугарија, Македонија и Албанија на север, и со Турција на исток. Грција граничи
на исток со водите на Егејското Море, на запад Јонското Море и на југ со
Средоземното Море. И двата дела на источниот средоземноморски басен имаат голем
број на острови.

Грција се наоѓа на крстопатот на Европа, Азија и Африка и претставува родното
место на демократијата, европската философија, Олимписките Игри, европската
литература и историографијата, политичките науки, големи научни и математички
принципи, како и европската драма (вклучувајќи ги тука и трагедијата и
комедијата). Според некои, Грција е наследничка на Античка Грција и на
Византија.

По неколкувековен подем на античките градови-држави, странските освојувања на
територијата на Грција не ги спречиле грчкиот јазик да опстане и како дел од тоа
што денес во светот се нарекува византиско наследство. Ова траело сѐ до
потпаѓањето под отоманска власт, кој генерално се смета за период на културна
стагнација. Современата грчка држава е формирана на почетокот на 19 век, по
ослободувањето од Турците.

Грција е развиена држава, членка на Европската Унија од 1981, членка на
Економската и Монетарна Унија на Европската Унија од 2001, НАТО од 1952, ОЕСР од
1961, ЗЕУ од 1995 и ЕВА од 2005. Атина е главниот град; Солун, Патра, Ираклион,
Лариса, Волос, Јанина, Кавала, Родос и Сер се неколку од другите поголеми
градови во државата.

Грција се наоѓала на јужниот дел на Балканскиот полуостров. Таа излегувала на
три мориња: Јонско, Егејско и Средоземно. Нејзиниот брег бил разгранет со многу
полуострови, заливи и острови, од кои најголем е островот Крит. Територијата на
Грција географски е поделена на северна - Епир и Тесалија; средна - Атика и
Беотија и јужна - Пелопонез. Грција била планинска земја, највисокиот врв се
наоѓал на планината Олимп (3000 m). Според тоа, таа била без услови за развој на
земјоделие. Во Грција било развиено сточарството, морепловството и трговијата.
Според грчкиот историчар Тукидит (460-369 п.н.е.), најстари жители на елада биле
Каријците и Лелегитите, кои ја развивале цивилизацијата на островот Крит.
Најзначаен центар на островот Крит бил градот Кносос, а според легендата тука
живеел кралот Минос. Според Минос, и културата развивана на овие простори била
наречена Минојска или Критска, а била развивана од 2600-14 век п.н.е.. Во
почетокот на XX век п.н.е., од север во Грција се населиле Ахајци, кои продреле
во најјужните предели на Грција, го освоиле островот Крит и ја уништиле
критската култура. На Пелопонез бил изграден градот Микена кој станал центарна
новата Микенска цивилизација (1600-13 век п.н.е.). Околу 12 век п.н.е. во
северот на Грција се населиле Јонци, Дорци и Еолци, кои го покориле и
асимилирале домородното население кое имало поразвиена култура, ја прифатиле и
ја развиле уште повеќе. Тие се нарекле Хелени, а земјата Хелада, а подоцна го
добиле името Грци од Римјаните.

За Хомеровото време најмногу информации се исцрпени од еповите „Илијада“ и
„Одисеја“, напишани од слепиот поет Хомер. Во Хомеровото време, Хелените се уште
живееле во родовско уредување, на чело на родот стоел старешина - Базилеј.
Постоело народно собрание - Агора, во кое влегувале сите мажи способни за
војување. Постоел и Совет на старешини - Буле. Но, со развој на производствените
сили, родовите почнале да се распаѓаат на семејства, кои се обединувале во
селски општини - Деми. По своето богаство се истакнувале родовските и воените
старешини прераснувајќи во аристократи, а постоел и народ - Демос, составен од
слободни луѓе и робови.

Во текот на третиот век од нашата ера на Римската империја и се заканувале три
видови на кризи: инвазии, граѓански војни, како и проблеми во економијата на
земјата. Во таква ситуација градот Рим изгубил многу од своето значење како
административен центар.

За да може подобро да се брани Римската империја од напади, кои вообичаено
доаѓале од исток, Константин Велики во 330 г. го преместува главниот град на
империјата од Рим во градот Византиум кој бил стратешки позициониран на
бреговите на Босфор каде се вкрстувале патиштата кој воделе од исток на запад.
Константин, исто така, извршил голем број реформи кои довеле до стабилизација на
империјата во периодот кој следел. Тој го стабилизирал ковањето на пари
(зладниот солидус кој бил воведен во оптек станал стабилна и ценета валута), но
исто така иницирал и промени во структурата на армијата. Во текот на владеењето
на Константин Велики империјата ја зацврснала својата воена моќ. Освен тоа
периодот на владеење на овој император претставува период на просперитет на
Римското царство.

Состојбата во која се наоѓала Римската империја во 396 г. може да се опише како
резултат на работата на Константин Велики. Принципот на династичко наследство на
тронот на империјата поминал толку лесно што по смртта на императорот Теодосиј
I, многу лесно империјата била препуштена на владеење на неговите синови Аркадиј
(на Исток) и Хонориј (на Запад). Теодосиј е последниот император кој владее со
целата Римска империја. За да се повратат изгубените позиции во Италија,
императорот Зенон преговара со Источните Готи (од Мизија) на Теодорик кого го
испраќа во Италија да владее таму како ’’magister militum per Italiam’’ (главен
командант за Италија). По падот на Одоакар, Теодорик, кој младоста своја ја
поминал во Константинопол, управува со Италија, односно со Кралството на
Источните Готи, независно од Константинопол. Сепак, императорот во Зенон во
Константинопол смета дека тој има некаква номинална надмоќ над западните земји.

Грција е парламентарна република. Шефот на државата е Претседателот на
Републиката кој се избира од Парламентот на петгодишен мандат. Сегашниот Устав
бил зацртан и усвоен од Петтиот Ревизионерен Парламент на Хелените и влегол во
служба во 1975 по падот на воената хунта од 1967–1974. Оттогаш бил ревидиран два
пати, во 1986 и 2001. Уставот, кој се состои од 120 членови, предвидува поделба
на власта на извршна власт, легислатива и судска власт, и овозможува специфична
загарантираност (дополнително определена во 2001) на граѓанските права.

Според Уставот, извршната власт ја врши Претседателот на Републиката и Владата.
Со Уставниот амандман од 1986 должностите на претседателот биле скратени во
значајна мерка, и тие се сега воглавно церемонијални. Позицијата на премиер,
Шефот на владата на Грција, припаѓа на моменталниот лидер на политичката партија
на која што ќе ѝ биде изгласана доверба од парламентот. Претседателот на
републиката формално го назначува премиерот, и по негова препорака, ги назначува
и ослободува од должност другите членови на кабинетот. Премиерот го има
најголемиот дел од политичката моќ, и амандманот од 1986 дополнително ја
зајакнува негоата позиција во однос на претседателот на републиката.

Законодавната власт ја врши 300-член изборен еднодомен Парламент. Статутите кои
ги усвојува Парламентот треба да бидат одобрени и од Претседателот на
Републиката. Парламентарните избори се одржуваат секои четири години, но
Претседателот на Републиката е обврзан да го распушти Парламентот порано по
предлог на Кабинетот, во поглед на справување со национално прашање од
извонредна важност. Претседателот е исто така обврзан да го распушти Парламентот
порано, доколку опозицијата поднесе предлог за гласање за доверба на Владата и
биде изгласана недоверба на Владата.

Судската власт е независна од извршната и законодавната и ги опфаќа трите
Врховни Суда: Касацискиот Суд, Државниот Совет и Ревизиониот Суд. Правниот
систем исто така се состои од граѓански судови, кои ги решаваат граѓанските
спорови, и административни судови кои ги решаваат споровите помеѓу граѓаните и
грчките административни власти.

По повторното воспоставување на демократијата, во грчкиот двопартиски систем
воглавно доминираат либералноконзервативната партија Нова Демократија (НД) и
социјалдемократското Панхеленско Социјалистичко Движење (ПАСОК). Други важни
партии се Комунистичката Партија на Грција (ККЕ), Коалицијата на радикалната
левица (СИРИЗА) и Народниот Православен Собир (ЛАОС). Моменталниот премиер е
Костас Караманлис, претседател на партијата Нова Демократија и внук на покојниот
Констандинос Караманлис, кој го добил вториот мандат на 16 септември 2007,
освојувајќи минимално мнозинство во парламентот со само 152 од вкупните 300
седишта.

Административно, Грција се состои од тринаесет периферии кои понатаму се делат
на вкупно педесет и една префектура. Исто така, постои една автономна област,
Атон (грчки: 'Άγιον Όρος', „Света Планина“), која се граничи со периферијата
Централна Македонија.

Грција се состои од планинско, полуостровско копно кое излегува на море на
јужниот дел на Балканот, пелопонескиот полуостров (одделен од копното со каналот
на Коринтскиот Теснец), и бројни острови (1400, од кои 227 се населени),
вклучувајќи ги Крит, Евбеја, Лезбос, Хиос, Додеканезите и Кикладите, островски
групи во Егејското Море, како и островите во Јонското Море. Грција ја има
десеттата најдолга брегова линија во светот со должина од 14.880 km; нејзините
копнени граници се долги 1.160 km.

Четири петтини од територијата на Грција се планини или ридови, што ја прави
државата една од најридестите во Европа. Олимп, фокална точка на грчката култура
низ историјата кулминира на врвот Митикас (2917 m), највисок во државата.
Некогаш се сметал за трон на боговите, а денес е многу популарен кај
планинарите. Западна Грција има голем број на езера и мочуришта, а доминантен е
планинскиот венец Пинд. Пинд достигнува максимална височина од 2673 метри на
врвот Смолика и претставува продолжение на Динарските Планини. Кањонот
Викос-Аоос е уште една спектакуларна формација и привлечна точка за љубителите
на екстремните спортистови.

Венецот продолжува низ централен Пелопонез, поминува низ островите Китира и
Андикитира и стигнува сè до југозападниот Егеј, на островот Крит каде што и
завршува. Островите на Егејот се врвови на подводни планини кои некогаш
претставувале продолжение на копното. Пинд е окарактеризиран со високи и стрмни
врвови, често пресекувани од бројни кањони и разни други карстни форми.
Најпозната таква форма е формацијата Метеора која се состои од високи стрмни
карпи и претставува незаборавно искуство за стотиците илјади туристи кои ја
посетуваат областа секоја година.

Североисточна Грција има уште еден висок планински венец, Родопскиот венец, кој
се протега низ периферијата Источна Македонија и Тракија; оваа област е покриена
со густи антички шуми. Познатата шума Дадиа е во префектурата Eврос, во
далечниот североисток на земјата.

Пространите низини се наоѓаат примарно во префектурите Тесалија, Централна
Македонија и Тракија. Тие претставуваат клучни економски региони бидејќи тие се
едни од ретките региони со обработлива земја во државата. Ретки морски делфини и
желки живеат во морињата околу континентална Грција, додека нејзините густи шуми
се населени со кафеави мечки, риссови, елени и диви кози.

Од 1980-тите патиштата и железниците на Грција значително се модернизирани.
Позначајни проекти се автопатот Егнатиа кој ја поврзува северозападна Грција
(Игуменица) со северна и североисточна Грција. Мостот Рио-Андирио (најдолгиот
висечки мост во Европа, долг 2250 m) го поврзува западен Пелопонез од Рио (7 km
од Патра) со Андирио на централното грчко копно. Планирано е продолжување на
магистралниот пат Патра-Атина кон Пиргос во западен Пелопонез до 2014.
Најголемиот дел од автопатските врски помеѓу Атина и Солун исто така се
надоградени.

Метрополитанската зона на главниот град Атина има релативно нов меѓународен
аеродром (отворен во 2001), нов приватен приградски автопат Атики Одос (отворен
во 2001), и проширен метро систем (од 2000).

Повеќето од грчките острови и многу поважни градови во Грција се поврзани
воздушно, најчесто преку двете главни авиокомпании на Грција, Aegean и Olympic.
Поморските врски се значително подобрени со модерни брзи возила, вкучувајќи
катамарани и водолети. Железничките врски не се толку важни колку во другите
европски држави, но и железници биле значително проширени со нови приградски
врски околу Атина, модерна intercity врска помеѓу Атина и Солун, и надоградување
до двојни колосеци во многу делови на мрежата од 2500 km. Меѓународните
железнички линии ги поврзуваат грчките градови со остатокот од Европа, Балканот
и Турција.

Православното христијанство е религија на 95% до 98% на грчкото население. Од
нив, околу 700.000 до 1 000 000 се членови на старата православна црква.

Бројот на римокатолиците во Грција е околу 50.000. Овие верници ги има низ
целата територија на земјата, но главно живеат во Киклади и Јонските Острови.
Присуството на католиците во грчките острови се должи на доминација на Венеција
на овие простори во средниот век. Римската католичка заедница е зголемена во
последниве години како резултат на имиграцијата и денес брои околу 200.000.
Вкупниот број на гркокатолиците во земјата е околу 5.000 и тие најчесто живеат
во Атина.

Бројот на Протестантите, вклучувајќи ги и членовите на Грчката Евангелистичка
црква и Слободната Евангелистичка црква, е околу 30.000. . Бројот на членовите
на Саборот на Бога и другите Пентекостни нзависни цркви е околу 12.000 членови.

Муслиманите во Грција се претежно од турско потекло иако има и заедница на грчки
муслимани. Бројот на следбениците на исламот се проценува на 97.604 луѓе или
0,95% од вкупното население, според пописот во 1991 година. Бројот на
имигрантските муслимани се проценува од 200.000 до 300.000.

Грчкиот јазик е индо-европски јазик кој се зборува воглавно во денешна Грција.
Грчкиот јазик се зборува од повеќе од 12 милиони луѓе од кои највеќе се
концентрирани во Грција, но исто така и во Кипар, понатаму во Албанија и другите
балкански земји, Египет, Италија, Романија, Турција, Украина, како и во многу
други земји каде што постои грчка дијаспора. Грчкиот е официјален јазик во
Грција, каде што го зборува околу 99,5% од населението.

Грчкиот јазик има документирана историја стара околу 3.000 години, подолго од
било кој индо-европски јазик. Постојат податоци дека грчкиот јазик бил зборуван
во Микена уште од 15 и 14тиот век п.н.е. што го прави еден од најстарите јазици
- од него постари се само Ведскиот Санскрит и јазиците на Анадолија.
Старогрчкиот јазик во своите различни форми е јазикот на класичната грчка
цивилизација и на првобитното европско христијанство, и претставувал прв или
втор јазик во повеќе делови на Римската Империја.



https://mk.wikipedia.org/wiki/%D0%92%D0%B8%D0%BA%D0%B8%D0%BF%D0%B5%D0%B4%D0%B8%D1%98%D0%B0

Википедија (од анг. Wikipedia) — семрежна енциклопедија со слободна содржина
отворена за читање и менување. Таа има изданија на преку различни јазици
спонзорирани од страна на непрофитната Фондација Викимедија. Информациите
поврзани со традиционални енциклопедиски теми стојат напоредно со теми од
алманаси, газети и актуелни настани. Целта на Википедија е да создаде „свет во
којшто секој поединец има слободен пристап до сумата на севкупното човечко
знаење.“ Википедија е едно од најпопуларните референтни места на Мрежата,
примајќи околу 50 милиони погодоци на ден.

Името е кованица од хавајскиот збор „вики“ (wiki), што значи „брзо“, а бил
присвоен да опише еден вид на соработен програм и зборот „енциклопедија“.



https://mk.wikipedia.org/wiki/%D0%A8%D0%B8%D0%B7%D0%BE%D1%84%D1%80%D0%B5%D0%BD%D0%B8%D1%98%D0%B0

Шизофренија е ментално растројство, кое се карактеризира со дизинтеграција на
мисловните процеси и на емотивната реакција. Таа најчесто се манифестира како
аудитивни халуцинации, параноични или бизарни илузии или неповрзан говор и
мислење, придружени со значителна социјална и професионална нарушеност.
Вообичаено, првите симптоми се јавуваат во почетокот на младоста, кои траат низ
целиот живот од 0.3–0.7%. Дијагнозата се поставува врз основа на набљудување на
однесувањето и искуството на пациентот.

Генетиката, опкружувањето во детството, биологијата на нервниот систем,
психолошките и социјалните процеси се важни фактори за појава на шизофренија;
некои лекови можат да предизвикаат појава на симптоми или да ги влошат истите.
Најновите истражувања се фокусираат на улогата на биологијата на нервниот
систем, иако, досега не е пронајдена ниту една причина од органско потекло.
Бројните можни комбинации на симптоми предизвикале дебати за тоа дали
дијагнозата претставува едно растројство или повеќе дискретни симптоми. Иако
терминот води потекло од грчките корени skhizein (σχίζειν, "поделба") and phrēn,
phren- (φρήν, φρεν-; "разум"), шизофренија не значи “разделување на умот” и не е
исто што и растројство (поделба на личност) – исто така, познато како “подвоена
личност”.

Лекувањето се базира на антипсихотични лекови, кои примарно, го потиснува
допаминот, а понекогаш и сератонинот. Психотерапијата и стручната и социјална
рехабилитација се, исто така, важни во лекувањето. Во посериозните случаи – каде
што постои ризик за поединецот и за другите – може да има потреба од присилна
хоспитализација, иако престоите во болниците се пократки и поретки отколку што
биле порано.

Едно лице, болно од шизофренија, може да има халуцинации (најчесто слушање на
гласови), илузии (најчесто, од бизарна природа)и неповрзано размислување и
говор. Аудитивните халуцинации често можат да бидат проследени со чувство на
зуење во главата. Последното може да биде од неповрзаност на мислите, до нејасно
поврзување на реченици, што, во потешките случаи е познато како „салата“.
Болниот од шизофренија е често неразбирлив што зборува, а и не ги разбира самите
луѓе кога му зборуваат. Често доживува симптоми слични на „жаме ви“ (обратното
од дежа ви), т.е. не приметува работи што се случуваат околу него и не ја
приметува, или не ја проценува точно ситуацијата во која моментно се наоѓа, "не
ја приметува" во смисол дека не е целосно свесен за ситуацијата во која се наоѓа
или работите кои му се случуваат. Често е брз (т.е. многузборлив) и невнимателен
во зборувањето, слично и при Туретов синдром. Понекогаш имитира негативни
однесувања што ги забележува кај другите луѓе, итн. Некои од првите знаци на
шизофренија е кога болниот чувствува дека е омразен на другите, дека некој му
мисли лошо, дека некој кова завера против него и сака да му наштети, дека некој
му го контролира умот со електромагнетни бранови, на пример. Потоа може да
развијат параноидни идеи, идеи за величина, и да се претставува дека е некој кој
не е, итн. Понекогаш смета дека и неговите најблиски сакаат да му наштетат, при
што се појавуваат и форми на агитација и агресија, итн. Социјалното повлекување,
запуштеното облекување, неодржувањето на хигиена и губењето на мотивација и
чувството за расудување, се чести во шизофренијата. Често, постојат
забележителни емоцијални пречки, на пример, недостаток на одговорност.
Нарушувањата во социјалното сознавање, како што се симптомите на параноја, се
поврзани со шизофренијата; најчесто се јавува социјална изолација. Во еден редок
подвид на шизофренија, лицето може да буде молчаливо, да останува неподвижно во
бизарни пози или да се вознемирува без причина - знаци на кататонија.



https://mk.wikipedia.org/wiki/%D0%A2%D1%83%D1%80%D1%86%D0%B8%D1%98%D0%B0

Турција (турски: Türkiye) или официјално Република Турција ( Türkiye
Cumhuriyeti (помош·инфо)) е независна држава во Евроазија која се протега
полуостровот Мала Азија и на дел од Балканскиот Полуостров во Југоисточна
Европа. Турција е една од шесте независни турски држави во светот. Турција
граничи со осум држави и излегува на четири мориња. На северозапад граничи со
Бугарија, на запад со Грција, на североисток со Грузија, на исток со Ерменија,
Азербејџан и Иран и со Ирак и Сирија на југ. На север од државата се наоѓа
Црното Море, на запад е Егејското Море, на северозапад е Мраморното Море, додека
на југ е Средоземното Море. Мраморното Море, заедно со протоците Босфор и
Дарданели ја сочинуваат природната граница меѓу европското и азиското турско
копно.

Турците започнале да се доселуваат на денешната територија на Турција во 11 век.
Овој процес на доселување бил забрзан со победата на Селџуците над Византиската
Империја. Мала Азија одреден период била управувана од различни бегови и мали
управни области, сè до доаѓањето на Монголците. Од 13 век, Отоманците ја
обединиле Анадолија и ја создале моќната Отоманска Империја, која се протегала
во Југоисточна Европа, Југозападна Азија и Северна Африка. По Првата светска
војна, кога Отоманската Империја се распаднала, нејзината територија била
окупирана од Сојузничките сили. Младата турска генерација предводена од Кемал
Ататурк организирале успешен отпор против Силите и во 1923 година ја основале
модерната Турска Република со Кемал Ататурк како прв претседател.

Поради турската местоположба како крстопат меѓу Азија и Европа, Турција има
голема геостратешна важност. Доминантна религија во Турција е Исламот, со мали
христијански и јудејски заедници. Официјален јазик во Тирција е турскиот јазик,
кој е најдоминантен јазик во државата, но околу 18% од населението зборува и
курдски и фдазаки.

Турција е демократска, секуларна, унитарна уставна република, со големо античко
културно наследство. Турција е член на голем број меѓународни организации што ја
прави западноориентирана држава. Турција е член на НАТО и земја кандидат за
прием во ЕУ и се смета за регионална сила.

Името Турција, или на турски јазик Türkiye, може да се подели на два збора: Türk
'што значи силен на старотурски јазик и суфиксот iye што потекнува од арапскиот
суфикс -iyya што е еквивалентно со македонскиот суфикс -ија. Првите записи на
името Türk или Türük датираат од 8 век во Централна Азија.

Турција е трансконтинентална азиско-европска држава. Азискиот дел на Турција со
површина од 755,688 км2 (околу 97%) е одделена од европска турција со протоците
Босфор, Дарданели и Мраморно Море. Европскиот дел на Турција е околу 23,764 (или
3 %) од вкупната површина на Турција и ја зафаќа територијата на Тракија.
Територијата на Турција во должина е долга околу 1.600 километри а широка 800
километри. Во светски рамки, Турција е 37 земја според територија. На север,
Турција излегува на Црно Море, на запад ислегува на Егејско Море и Мраморно Море
а додека на југ излегува на Средоземно Море. На исток се граничи со Грузија,
Ерменија и Иран. Европскиот дел на Турција излегува на три мориња: североисток
на Црно Море, исток на Мраморно Море и југ на Егејско Море. На север се граничи
со Бугарија а на запад со Грција. Цела Турција е планинска земја со поголем број
на езера и со континентална, океанска и средоземна клима. Најголеми реки се
Тигар и Еуфрат а додека најголемо езеро е Ван Езеро. Највисок врв во Турција е
Арарат со 5.165 метри.

Полуостровот Мала Азија е еден од најстарите населени делови во светот со
одлична географска положба. Најраните населени места како Чаталхејук, Чајону,
Невали Џори, Хаџилар, Гобекли Тепе и Мерсин се сметаат за едни од најрано
населените места во светот. Населувањето на Троја започнало во неолитскиот
период и продолжил во железната доба. Староседелците на Анадолија зборувале на
анадолски јазици и биле дел од индоевропските јазици. Една од поголемите империи
во таа област била Хетската Имеперија, од 18 век п.н.е. до 13 век п.н.е.
Кралството постоело се до доаѓањето на Кимеранците во 7 век п.н.е. Најмоќни
држави биле Лидија, Карија и Ликија. Лидијците и Ликијците зборувале
индоевропски јазици. Почнувајќи од 1200 п.н.е. западното крајбрежје на Анадолија
почнало да се населува од дојденци од соседните земји, најмногу еолци. Понатака,
целата територија била освоена од персиската империја и подоцна од Македонската
Империја на чело со македонскиот крал Александар Македонски. Во средината на 1
век п.н.е. Целата територија потпаднала под Римска контрола за да подоцна биде
дел од Источното Римско Царство или Византија.

Селџуците биле дел од к'н'к огуз турците што во 9 век се прошириле и одделиле од
муслиманскиот свет во Централна Азија и се прошириле кон Касписко Езеро и
Аралско Езеро. Во 10 век, селџуците почнале да се населуваат кон Анадолија и со
тоа Анадолија постанува татковина на турците- селџуци. Во 1071 година се одвива
битката кај Малазгирт со победа на селџуците. Со самата победа, султанатот се
проширува на цела Анадолија, а подоцна до Блискиот Исток, Северна Африка и
Југоисточна Европа. Во 1243, селџучката војска била поразена од монголската
империја и селџучките сили видно ослабнале. Во таа ситуација, се појавува
турскиот гувернер Осман I основајќи ја моќната и силна Османлиска Империја.
Османлиската Империја се протегала на голема територија од Саудиска Арабија до
Унгарија и Централна Азија до Сирија. Војската била моќна и немилосрдна а
управувањето раководено од султан. Османлиската имеприја траела се до 1914
година, кога се симнува султанот од власт и државата се преуредува во Република
на чело со таткото на турската нација- Кемал Ататурк.

Окупацијата на Истанбул и Измир од Алијансата за време на Првата Светска Војна
беше добра основа за формирање на Турското Национално Движење (ТНД) . Под
водство на Мустафа Кемал Паша, турската војна за независност била базирана на
принципите на договорот од Севрес. До 18 септември, војските на Алијансата ја
напуштиле територијата на Турција, и се реформира Турската Република. На 1
ноември, ново основаниот парламент формално го напушти султанатот после 623
години владеење. Со договорот од Лозана од 1923 Турција се призна меѓународно,
поточно Република Турција постана наследник на Отоманската Империја и
републиката беше официјално прогласена на 29 октомври 1923 со новиот главен град
Анкара. Мустафа Кемал беше избран за прв претседател а со тоа и воведе радикални
промени во турското општество со формирањето на секуларната република за разлика
од отоманскиот начин на владеење . Поради големиот удел на Мустафа Кемал Паша,
турската држава го прогласи како Ататурк или на турски јазик Atatürk што значи
татко на нацијата. Така Мустафа Кемал Паша стана познат како Кемал Ататурк.

За време на Втората Светска Војна Турција беше дел од Алијансата и се приклучи
кон нив на 23 февруари 1945 година и во 1945 стана член на ООН . Понатака, во
1952 Турција стана рамноправен член на НАТО. Во јули 1974, Турција приморана да
интервенира на Кипар, ги испрати своите трупи на островот испровоцирана од
страна на нејзиниот западен сосед. По девет години, островот се подели и се
формира нова турска република наречена Турска Република Северен Кипар. Денес
Турската Република Северен Кипар е призната само од Турција, но државата е
сосема функционална со свои органи и без туѓи влијанија.

Турција е парламентарна претставителна демократија. Откако се формирала како
република во 1923 година, Турција развила долга традиција на секуларност.
Уставот е највисок правен акт во државата и тој ги наведува основните правила на
владеење на државата и нејзините органи. На чело на државата е претседателот и
има церемонијална улога. Претседателот се избира на секои пет години со директни
избори. Последниот турски претседател Абдула Ѓул беше избран на 28 август
2007г.Турски Претседател од 28 август 2014г е Реџеп Тајип Ердоган и поранешниот
Премиер на Р.Турција .Извршната власт е водена од премиерот на Турција и Советот
на Министри што ја сочинуваат владата на Турција. Законодавната власт ја водат
Големото Национално Собрание на Турција. Судската власт во Турција е во рацете
на Уставниот Суд а понатака и во Советот на државата и Високиот Суд. Премиерот
се бира од парламентот на Турција преку гласање на доверба. Најчесто премиерот е
водач на владеачката партија. Тековен премиер е Бинали Јилдирим, од
конзервативната Партија на правдата и развојот.

Турската армиска снага се состои од стандардната армиска единица, турската
морнарица и турската воздухопловна единица. Жандармеријата и крајбрежната
заштита оперираат како дел од турското Министерство за внатрешни работи, иако
според улогата и задачите спаѓаат во армијата и морнарицата.

Турската армија е втора најголема армија во НАТО, после армијата на САД со околу
1.043.550 униформирани војници кои служат во пет оддела. Секој способен
хетеросексуален маж со турско државјанство е приморан да служи војска, а додека
хомосексуалците можат да служат војска ако сакаат.

Главниот град на Турција е Анкара. Територијата на Турција е поделена на 81
покраина за административни цели. Покраините се организирани во седум региони,
но сепак тие не претставуваат административни структури. Секоја покраина е
поделена во окрузи (вкупно 923). Обично, имињата на покраините го носат името на
главниот град на самата шплраома , или уште наречени и централни окрузи.
Исклучок од овие прават Хатај (главен град е Анкара), Коџаели (Главенм град е
Измит) и Сакарја (главен град е Адапазар). Покраини со најмногубројно население
се Истанбул (+15 милиони), Анкара (+4,7 милиони), Измир (+3,7 милиони), Бурса
(+2,8 милиони), Адана (+2,4 милиони) и Конија (+2,3 милиони).

Територијата на Турција, покрај тоа што е поделена на покраини, е поделена и на
вкупно седум региони како што е прикажано на картата. Така во Турција има:

Туризамот во Турција воглавно се базира на различна понуда на археолошки и
историски локалитети, но исто така и понудите на приморскиот туризам на
бреговите на Егејското Море и на Средоземното Море. Исто така, во последните
години Турција станува атрактивна дестинација за спа туризам и за медицински
туризам. Турција е 9 најпосетувана земја во светот и седма во Европа .

Истанбул е еден од најзначајните туристички места во Турција. Има илјадници
хотели и останати туристички капацитети во градот со одлична понуда за туристи и
случајни патници. Својата богата понуда во погела мера е достигната со огромната
историја што Истанбул ја има и поради големото значење на самиот град низ
вековите. Тука се сместени Сината џамија, Аја Софија, Палатата Топкап, Цистерн
базиликата и Пера Палас. Исто така, во скоро време Истанбул стана еден од
најголемите шопинг центри во Европа. Четвртото најсвето место на муслиманите е
исто така сместено во Истанбул и градот е исполнет со музеи и културни настани.
Во Истанбул е Минитурк, најмалиот парк во Истанбул. Познати туристички
локалитети на бреговите на Турција се: Анталија, Бодрум, Измир, Кушадаси,
Мармарис, Фетије, Дикили и голем број помали гратчиња што се доста посетени од
голем број на домашни и странски туристи.

Турција има население од околу 70.5 милиони луѓе со природен прираст од околу
1.04 %. Просечната густина на населението во Турција е околу 92 жители на
километар квадратен. Покраината Истанбул има најголема густина на население со
околу 2.420 жители на километар квадратен. Околу 70.5 % од населението живее во
градовите и половина од турското население е под 28 години. Луѓето способни за
работа во Турција се околу 66.5% од вкупната бројка на население а додека стари
лица се околу 7,1% од населението . Според извори и податоци објавени од
турската влада, просечниот животен век на еден маж изнесува 68.9 години а додека
животниот век на една жена е околу 73,8 години . Образованието е бесплатни и
задолжително од 6 до 15 години и писменоста е околу 95.3 % за мажи и 79.6 % за
жени .

Мнозинство население во Турција се Турците. Останати етнички заедници што живеат
во Турција се: Курди, Киркасци, Зази, Роми, Арапи, Ерменци и Евреи. Најголемата
малцинска етничка група се Курдите и живеат во јужна Турција. Најмала етничка
група се Сиријците и се сметаат за најголема христијанска група во Турција .

Турскиот јазик е официјален јазик на територијата на Република Турција и еден од
двата официјални јазици во Кипар. Исто така, турскиот јазик е признат како
регионален јазик во Косово, поточно во Призрен и во неколку општини во
Македонија. Иако во останатите држави во регионов нема регулиран статус,
турскиот јазик доста е распространет. Огромно турско население живее во Грција и
Бугарија, потоа турско население има во Албанија, Романија, Србија и Босна и
Херцеговина. Во Европа, најмногу турско население има во Германија, потоа во
Австрија, Швајцарија, Белгија, Франција, Италија, Холандија и Обединетото
Кралство. Турскиот истанбулски дијалект е превземен како база на литературниот
турски јазик. Јазикот има доста дијалекти но во Турција се тежнее да се користи
литературниот јазик преку образованието и медиумите.

Исламот е најголема религија во Турција каде 99% од турското население се
муслимани, Од нив 75% припаѓаат на сунитите а додека останатите се шиити. Покрај
нив, има и бектеши, религиска група по потекло од самата Турција но присутна и
во останатите балкански држави. Исламот навлегол во регионот во 6 век. Пред
доаѓањето на исламот, регионот бил под влијание на христијанството и
еврејството. Така, денес во Турција има доста живописни џамии, цркви и синагоги.
Останатиот процент на населението се христијани, евреи и језидизми . Турција има
секуларен устав, и нема официјална религија . Турскиот секуларен систем е сличен
со францускиот систем. Исто така, уставот гарантира слобода на вероисповед и
верските заедници не можат да се мешаат во законодавната, извршната и судската
власт. Во Турција е забрането носење шамии и слични религиски обележја на јавни
места .



https://mk.wikipedia.org/wiki/%D0%A0%D1%83%D1%81%D0%B8%D1%98%D0%B0

Русија (руски: Россия), службено: Руска Федерација (Российская Федерация) —
земја која се простира на огромни пространства од источна Европа и северна
Азија. Со површина од 17.075.400 км2, Русија е најголемата земја во светот
(околу 11,5% од вкупната светска површина), покривајќи скоро двапати поголема
територија од Канада, Кина или Соединетите Американски Држави. По бројот на
население (144,526,378 жители) Русија е седма во светот, по Кина, Индија, САД,
Индонезија, Бразил и Пакистан.

Порано доминантна република во Сојуз на Советските Социјалистички Републики
(СССР), Русија сега е независна земја и влијателен член на Заедницата на
независни држави (ЗНД) од распадот на СССР во декември 1991 година. За време на
советскиотпериод, Русија официјално се виката Руската Федеративна Социјалистичка
Република (РФСР). Русија се смета за надледник на Советскиот Сојуз како во
економски, така и во дипломатски рамки.

Поголемиот дел од површината, популацијата и индустриското производство на
Советскиот Сојуз, еден од двете велесили, се наоѓаат во Русија. После распадот
на Советскиот Сојуз, глобалната улога на Русија во светот во голем дел исчезна.
Во октомври 2005 година, федералната агенција за статистика објави дека руската
популација се намалила за повеќе од 500.000 луѓе таа година, со што целосната
бројка изнесувала 143 милиони иако Русија е втора држава по светот по бројот на
имигранти во светот.

Најголемата површина, население и индустриско производство на некогашниот СССР,
некогашната светска велесила, отпаѓа на Русија. Поради тоа, и по распадот на
Советскиот Сојуз, Русија игра значајна улога на светската сцена. Оваа улога,
иако значајна, е далеку од улогата на некогашниот СССР. Денес Руската Федерација
е земја која прави големи чекори во сите области од општественото живеење. Се
забележуваат големи стапки на раст во сите државни сфери од која највлијателна е
економската сфера каде за 4 години е забележан раст од околу 25%. Руската
Федерација денес е блиску до точката на економска активност од 1989 година.

Русија се граничи со Норвешка, Финска, Естонија,Латвија, Литванија, Полска (со
последните две преку Калининградска област), Белорусија, Украина, Грузија,
Азербејџан, Казахстан, Кина, Монголија и Северна Кореја. Русија се доближува до
САД, кај Беринговиот Премин. Северна и источна граница ѝ се Атлантски, Северен
Леден, и Тихи Океан. Русија истотака има излез на Црно, Балтичко и Касписко
Езеро.

За време на праисториската епоха, огромните степи во јужна Русија биле населени
номадски племиња. Во класичната антика, народите на Понтиските степи биле
познати како Скити. Градот Гелон бил опишан од страна на Херодот како еден од
најголемите во тоа време во Европа. Помеѓу 3 век п.н.е. и 6 век п.н.е., на овие
простори опстојувало Боспорското царство, управувано главно од грчките колонии.
Царството се растурило по инвазијата на Номадите . Туркскиот народ хазари
владееле на територијата помеѓу Касписко море и Црно Море до 8 век.

Предците на Русите биле Словенските племиња, чија прататковина (според некои
научници) се смета дека се Припјатските блата.Раните источни словени постепено
се населиле во Западна Русија две насоки: првите се населиле од Киев кон
денешниот град Суздал и Муром а другите од Полоцк кон Новгород и Ростов. Од 7
век па натаму, источните словени конструирале дел од населението во денешна
Западна Русија

Скандинавските Викинзи, познати и како Варјази во Северна Европа создале една од
најцивилизираните општества во тоа време. Во средината на 9 век, тие започнале
да се упатуваат од Балтичко до Црно и Касписко Море. Според Првиот руски
летопис, Варјагот (Викинг) Рурик бил избран за првиот владетел (Голем кнез) на
Новгород во околу 860 година, пред неговите наследници да се преселат на југ кон
Киев,каде претходно веќе доминирале Хазарите.

Така во текот на 9 век била создадена првата источнословенска држава која се
викала Киевска Русија, која се наоѓала по должината на река Днепар. До крајот на
10 век, нордиското малцинство се соединило со словенското, . Киевска Русија
одиграла голема улога за воведувањето на христијанското православие на овие
простори, издвојувајќи ја византиската од словенската култура. Христијанството
официјално било воведено во 988 година, односно по официјалното крштевање на
Кнез Владимир. Периодот на владеење на Владимир I Велики (980-1015.) и Јарослав
I Мудриот (1019-1054) го претставува периодот на Златното владеење на Киевска
Русија.

Киевска Русија како држава се распаднала во 1240 година, главно поради
меѓусебната војна помеѓу членовите на кралското семејство околу тронот.
Киевската доминација слабеела во корист на Владимирско-Суздалското Кнежевство на
североисток, Новогордска Република на север, и Галициско-Волнско Кнежевство во
југозапад. Оваа територија конечно била заземена од страна на Монголците по
нивната инвазија во Русија, каде на овие простори била формирана т.н. Златна
Орда.

Даниел Московски, најмладиот син на Александар Невски, го основал Московското
Кнежевство , по кое ги протрал Татарите оде земјата. Кнежевството дополнително
ги затегнало своите позиции кога градот станал центар на Руската Православна
Црква. До средината на 14 век, моќта на Монголците била во опаѓање, а Русите ја
согледувале можноста од протерување на истите. Во 1380 година, во Куликово,
Монголците биле поразени. Во текот на 15 век, големите кнезови на Москва се
обиделе целата популација на кнежевството да го стават под своја контрола.
Најуспешен кнез од овој процес е Иван III кој ги удрил темелите на новата руска
национална држава. Големото Војводство Москва во рамките на неговото владеење
било зголемено три пати повеќе за разлика од неговиот претходник. Одбивајќи
понатамошна соработка со Татарите, Иван III во својата кампања целосно ја
поразил Златната Орда. Иван и неговите наследници се обиделе да ги заштитат
јужните граници од нападите против Кримските Татари и другите орди.

Развојот на царскиот автократски апсолутизам својот врв го достигнал за време на
владеењето на Иван IV (1547-1584), познат и како Иван Грозни. Тој е првиот
владетел што се прогласил за цар на цела Русија, во 1547 година. Тој ја зајакнел
позицијата на монархот до највисоко ниво. Исто така, во негово време биле
направени едни од најголемите реформи на Русија. Иван Грозни успеал да ги зазеде
Казанското ханство, Астраханското ханство и Сибирското ханство. Овие освојувања
ја прекинала постојаната до тогаш миграција на азиските народи до Европа преку
Волга и Урал.

По смртта на Иван Грозни, негов наследник станал синот му Фјодор I. Во текот на
неговото владеење следувал период на граѓански војни и „странска“ интервенција
позната како „Време на проблемите“ (1606–1613).. Крајно студените лета
(1601-1603), довеле до голем глад во периодот од 1601 до 1603 година и
зголемување на социјалната неорганизираност. Владеењето на Борис Годунов, било
проследено со големи бунтови и востанија, и покрај тоа што тој извршил големи
реформи во Русија. Борис Годунов на престолот го наследил неговиот син Фјодор II
којшто владеел само неколку месеци, бидејќи и тој бил убиен од противниците на
својот татко. Претходно, од 1610 година до 1612, војниците на Полско-литванскат
унија ја окупирале Москва. Тие не успеале да ја заземат, но сепак Москва била во
голем дел опожарена Во 1612 година, народот од Нижни Новогород и други градови
предводени од Дмитриј Позхарски и Кузма Минин успеале да ги протерат полските
влијанија од градот Москва.

Во февруари 1613 година, Полјаците пбиле протерани од Москва, а Национално
собрание, кое било составено од претставници од педесет градови, па дури и некои
села, го избрале Михаил Романов за нов цар на Русија.

Руската империја е наследник на т.н. Руско или Московско царство, владеена од
наследниците на Иван IV како цареви. Иако империјата била официјално прогласена
во 1721 година од страна на цар Петар I, таа навистина се родила кога Петар
станал цар во 1682. Петар I извршил реформи и во војската, според западните
стандрди, земјоделството и индустријата. . Црквата, исто така претрпела промени.
Патријархот на руската црква бил заменет со синод, кој бил под директна контрола
на царот. Во 1699, Петар го напуштил традиционалниот руски календар, во кој
годината започнувала на 1 септември и го прифатил јулијанскиот календар, каде
годината започнува на 1 јануари. Од доаѓањето на власт, па сѐ до неговата смрт,
Петар без прекин водел војни, од кои зависела целата негова политика. Тој
војувал против Османлиското царство во 1695, 1696 и 1711. Во 1696, Петар го
освоил пристанишниот град Азов и на Русија ѝ осигурил излез на Црното Море, за
подоцна во 1711 да се изгуби во мировни преговори со Османлиското царство. Тој
војувал и против Персија, со што освоил и територии на западниот и јужниот брег
на Каспиското Езеро. Тие територии, Русија ги загубила многу бргу по неговата
смрт. Меѓутоа најважна од сите војни кои ги водел, била онаа против Шведска,
која траела 21 година (1700-1721).

Речиси педесет години биле потребни да поминат пред да се појави на рускиот
престол амбициозен и безмилосен владетел. Екатерина II била германска принцеза
која се оженила на рускиот наследник на престолот. Кога се открило дека тој бил
неспособен, таа издала дозвола за негово убиство. Тогаш било најавено дека тој
починал од "аполексија. Екатерина II имала голем успех во Руско-турските војни
во периодот од 1768-1774 година . По договорот од 1774 година, Русија добила
право да ги заштитува интересите на христијаните во Османлиската империја, а
Кримското ханство добило независност од султанот. До нејзината смрт во 1796
година, Екатерина својата земја ја претворила во една од најсилните и
најголемите во Европа и светот. Територијалните проширувања продолжиле во
времето на нејзините наследници Александар I, кој ја зазел Финска од ослабнатата
Шведска во 1809 година и Бесарабија од Османлиската империја во 1812 година.

Наполеон Бонапарт направил голема грешка, кога, по конфликтот со цар Александар
I појдел во освојување на Царска Русија во 1812 година. Оваа кампања на воени
походи на крајот била катастрофална за Наполеон, најмногу бидекќи руската армија
постојано го избегнувала директниот удар на Наполеон и тактиката. Поради страшно
студената руска зима, илјадници француски војници умреле од студ во снегот.
Спроведувајќи герилски начин на војнување, Русите ги натерале Французите да се
повлечат, а по најавеното повлекување, руските војски отишле до таму што ги
гонеле низ цела централна и западна Европа, додека не престигнат во Париз.

Иако Руската империја одиграла водечка политичка улога во текот на 19 век, која
и овозможила голема победа над Наполеон Бонапарта, задржувањето на феудалните
односи во земјата го оневозможил економскиот напредок. Додека економскиот развој
во Западна Европа бил во подем во времето на т.н. Индустриска револуција, Русија
се повеќе заостанувала зад Европа кое допринесело за создавање на се поголеми
проблеми во нејзиното општество. Иако Русија била голема сила, нејзината влада
на различни полиња била доста неефикасна. Народот бил сиромашен а економијата
неразвиена. По победата на Александар над Наполеон, царот имал план за
спроведување на одреден број на реформи. Иако царот се обидел да ги воведе па и
да ги спроведе, сепак најглавните не биле ниту допрени. Со релативно либерални
убедувања бил Николај I (1825—1855), ко во почетокот на своето владеење бил
соочен со избувнување на востание. Позадината на овој бунт лежела во
Наполеонските војни, кога голем број на руски офицери и војници скоро ја
обиколиле Европа по време на руските походи и нивниот контакт со либерализмот во
Западна Европа им дал можност да побарат промени во Русија. Како резултат на тоа
избувнало т.н. Декемвриско востание во 1825 година. На чело на востанието
застанале мал дел од либералните роднини, офицери и војници кои сакале братот на
Николај да биде монарх, а Николај да се тргне од тронот. Меѓутоа, востанието
било многу бргу задушено, поради кое Николај морал да отстапи од програмата која
била започната дури од времето на Петар Велики, а со тоа да ја заштити
максималната автократија. Рускиот император исто така морал да расчисти со
востанијата и бунтовите кои се случувале во новоосвоените територии како Полска
односно Ноемвриското востание во 1830 година и Јануарското востание од 1830
година.

Царот Николај починал, оставајќи зад себе голем број на нерешени прашања. Кога
Александар II дошол на власт во 1855 година, спроведил голем број на реформи.
Една од најголемата реформа во руската историја во текот на 19 век била
еманципацијата. Во 1876 година, во Османлиската империја избувнало востание на
Bалканскиот полуостров. Руското население и власт застанале на страната над
словенското население, па Русија повторно влегла во поредната Руско-турската
војна. Влегувањето во војната дополнително ги изладило односите на Русија со
Австро-Унгарија, која исто така имала територијални претензии на Bалканскиот
полуостров. По завршувањето на војната, Русија ги проширила своите територии во
Централна Азија, поточно во регионот околу Касписко езеро.

За разлика од својот татко, новиот император Александар III 1881. - 1894 година)
се карактеризирал со голема националистичка политика.. Најмоќниот советник на
царот бил Константин Петрович Победоносцев. Еден од најголемите противници на
демократијата, уставот и парламентарниот систем.Под негово влијание, голем дел
од револуционерите биле прогонети од земјата а била спроведувана политика на
русификација..

Наследник на Александар станал неговиот син Николај II, последниот руски цар.
Воениот неуспех во Руско-јапонската војна од 1904-1905 година, бил голем удар за
царскиот режим во Русија. Царот Николај и неговиот народ во Првата светска војна
влегле со голем ентузијазам, како заштитници на своите српски браќа. Во август
1914 година, руските војски навлегла во Германија за да и даде подршка на
Франција. Во средината на 1915 година, војанта се проширила. Резервите на храна
и гориво се намалувале, бројот на жртвите растел како и инфлацијата. Избувнале
големи штрајкови помешу недоволно платените работници во фабриките. Од друга
страна пак, земјоделците барале реформи. Во 1916 година бил убиен Грегориј
Распучин, кој имал голема улога во политичкиот живот. На 3 март 1917 година
избиувнал штрајк во една фабрика во Петроград. Сите работници престанале со
работа и излегле на улични протести. Кога царот го распуштил законодавното тело
и наредил штрајкувачите да се вратат на своите работни места, започнала
Февруарската револуција. Оргнизацијата Дума одбила да биде распуштена,
штрајкувачите продолжиле со своите напори а војската застанала на страната на
народот. За само неколку денови, организацијата прогласила привремена влада на
чие чело застанал кнезот Лавов. На следниот ден, царот абдицирал. Во меѓувреме,
социјалистите во Петроград формирале работнички совет.

Ленин се вратил во Русија од егзилот од Швајцарија со помош на Германија која се
надевала Русија да се повлече од војната. Илјадници селани, работници и војници
го дочекале Ленин на железничката станица. По големите маневри, советите во
ноември 1917 година го протерале Керенски и неговата влада во егзил, по која
започнала Октомвриската револуција.

Војската на контрареволуционерите, која во најголем дел била нарекувана Бела
армија, започнала да прави план како да го ликвидира болшевичкото движење. Во
исто време, сојузниците на Русија ги испратиле своите трупи за да ги подржат
антикомунистичките сили. Црвената армија и Чека (тајна полиција) спровела терор
чија цел била да ги ликвидира непријателите на револуцијата. Тие немале подршка
од сите друштвени елементи во земјата, па морале да ја употребат својата еден
вид владина сила за време на граѓанската војна. До 1920 година, целата војска
била евакуирана, и во Белорусија, Украина и на Кавказ биле поставени
комунистички влади, но по цена истите да го одржуваат моделот на автократија на
власта.

Историјата на Русија во периодот од 1922 до 1991 година, всушност е историјата
на Сојузот на Советските Социјалистички републики или историја на Советскиот
сојуз. Уставот кој бил усвоен во 1924 година го дал почетокот на федералниот
систем на власта кој се засновал на советот кој бил поставен низ селата,
фабриките, градовите во поголемите делови на земјата. На врвот на оваа советска
пирамида во секоја република стоел сојузен конгрес на советите. Иако изгледало
дека конгресот ја спроведува својата суверена власт, сепак ова тело директно
било управувано од страна на Комунистичката партија, која повторно го
контролирала Политбирото на Централниот комитет КПСС од Москва, престолнината на
Советскиот сојуз, која како престолнина била уште во времето на Царска Русија,
до доаѓањето на Петар Велики на царскиот престол. Периодот од консолидацијата на
револуцијата од 1917 до 1921 година е познат како Воен комунизам. Земјата,
индустријата, банките, железниците, бротскиот сообраќај и.т.н. виле потполно
национализирани, а економијата ограничена. Режимот тотално ја напуштил царската
политика на дискриминација. Режимот во голема мера придонел за унапредување на
медицинските услуги. Биле спроведени голем број на кампањи против колерата,
тифусот и маларијата. Бројот на докторите се зголемил, животниот век се зголемил
а од друга страна пак се намалила смртта на новородените деца. Владата исто така
го промовирала атеизмот и материјализмот, кои ги удриле темелите на
марксистичката теорија.

Седумнаесет денови по почетокот на германската инвазија на Полска од 1939
година, кога германската војска била на само 150 километри од советската
граница, советската војска го окупирала источниот дел на Полска кој бил главно
населен со Украинци и Белоруси. По пропаднатиот договор околу размена на
територии, Советскиот сојуз започнал војна со Финска, позната како Зимска војна
(1939 - 1940).на 22 јуни 1941 година, Германија го прекршила договорот и
навлегла на територијата на Советскиот сојуз. До крајот на ноември истата
година, Германија ја зазела Украина, а по ова ја започнала опсадата на
Ленинград, по кој планот бил германската војска да се упати кон престолнината
Москва. Во битката кај Москва, германските сили биле одбиени од советските, по
кое Германците се реорганизирале и главно се насочиле кон југоисточниот дел од
земјата. Победите во Сталинградската битка и Курската битка го покажале идниот
резултат од Втората светска војна. По овие порази, Германија не била повеќе во
состојба да води офанзивна војна, па иницијативата преминала во рацете на
Советите. До крајот на 1943 година, Црвената армија ги разбила германските сили
кај Ленинград, повратила голем дел од Украина и Западна Русија и навлегла во
Белорусија . До крајот на 1944 година, фронтот од Русија бил поместен во Источна
Европа. Со огромна војска, советската армија се упатила кон територијата на
Источна Европа, зазимајќи го Берлин во мај 1945 година Нацистичка Германија била
целосно поразена.

По издвојувањето на победата, избил конфликт помеѓу Советскиот сојуз и САД,
позната како Студена војна која се проширила на меѓународна сцена. Студената
војна бил период на конфликти, тензија и натпревар помеѓу САД и СССР и нивните
сојузници од времето по Втората светска војна до раните 1990-ти. Во текот на
овој период, ривалитетот помеѓу двете супер-сили се одвивал на повеќе полиња:
воени сојузи, идеологија, психологија, шпиунажа, технолошка надмоќ, освојување
на вселената, огромни трошоци за одбрана, огромни конвенционални и нуклеарни
воени потенцијали, и многу посредни војни. Главна преокупација на Сталин била
своето влијание да го прошири до самата Германија, од каде подоцна започнувала
т.н. Железна завеса. Во текот на април 1949 година, САД го основал
Северно-атланскиот сојуз познат под името НАТО, пакт во меѓусебна заштита според
кој било каков напад на некоја од членките на тој сојуз би значело напад врз
сите останати. Во 1955 година, Советскиот сојуз основал еквивалентен сојуз на
НАТО, познат под името Варшавски пакт . Поделбата на Европа на Западна и
Советска или Источна придобила глобален карактер, особено кога САД создал
нуклеарен монопол за тестирање на советската бомба Џо-1 и доаѓањето на власт на
Комунистичката партија во Кина.

Во борбата за власт која следувала по смртта на Сталин во 1953 година, неговите
најблиски соработници ја изгубиле битката. Никита Хрушчов ја зацвтстил својата
власт по говорот на дваесетиот конгрес на Комунистичлката партија на Русија во
1956 година, на кој конгрес ги изложил безбројните ѕверства кои биле направени
во времето на неговиот претходник, Сталин . Веднаш по конгресот, Хрушчов
започнал да воведува големи реформи. Сталиновата ориентација кон тешката
индустрија ја пренасочил кон производство на добра за широка потрошувачка и
станбените објекти. Новите реформи довеле до подобрување на животниот стандард
на населението, и покрај тоа што се јавувале се поголеми проблеми во
економијата. Реформи имало и во правниот систем, и покрај тоа што целиот систем
бил под контрола на Комунистичката партија, сепак интелектуалците се стекнале со
поголема слобода за разлика од претходниот период.

Во 1989 година Советите се повлекле од Авганистан. Во декември 1989 Горбачов и
Џорџ Буш постариот на самитот на Малта објавиле крај на Студената војна.

До тогаш веќе и сојузниците на СССР слабееле - комунистичките режими во Источна
Европа биле на заминување, а новите демократски власти биле повеќе
заинтересирани за сојузништво со Западот отколку со СССР. И во самиот СССР,
најпрво комунистичката власт била принудена да го напушти монополот на власта по
73 години во 1990. СССР официјално се распаднал на 25 декември 1991 година.
Конечниот чин било со предавање на власта на Советскиот сојуз и преземање на
власта во Русија од страна на Борис Елцин. Русија официјално започнала да постои
на 26 декември 1991 година.

Иако Елцин дошол на власт, неговата популарост помеѓу руското население никогаш
не се повратила по потпишувањето на економските реформи по принципот на
шок-терапија, кој бил предложен од страна на Егор Гајдар. Реформите го уништиле
животниот стандард на голем дел од населението, посебно на онаа група која
претходно уживала некои благодети. Така, Русија во следните години влегла во
период на голема економска криза, период кој претходно веќе поминал во САД или
Западна Европа во времето на Големата депресија. Во тој период земјата била
опфатена од страна на различни олигарси и криминални групи. По препорака на
западните влади, и пред се на Светската банка и Меѓународниот монетарен фонд,
Русија започнала процес на брза приватизација чија цел била денацинализација на
советските институции. Од средината на деценијата, трговијата, услугите и малата
индустрија принадлеела во приватни раце. Повеќето големи претпријатија биле
закупени од страна на нивните стари менаџери.

До средината на 1990-тите години, во земјата бил воспоставен повеќепартиски
систем. Сепак, најголемиот проблем во политиката на земјата претставувала
незаедничкото дејствување на претседателот и премиерот на земјата и нивните
различни гледишта. Од друга страна во политичкиот живот постоеле и анархистите,
кои еден вид биле наследници на комунистите.

Русија се граничи со Норвешка, Финска, Естонија,Латвија, Литванија, Полска (со
последните две преку Калининградска област), Белорусија, Украина, Грузија,
Азербејџан, Казахстан, Кина, Монголија и Северна Кореја. Русија се доближува до
САД, кај Беринговиот Премин. Северна и источна граница ѝ се Атлантски, Северен
Леден, и Тихи Океан. Русија истотака има излез на Црно, Балтичко и Касписко
Езеро.

На територијата на Русија се наоѓаат најразлични природни зони, од пустинските
брегови на Касписко Море до поларните ледови на Нова Земја и Новосибирските
Острови. Широко застапени се степите, тајгите и тундрите. Релефот на Русија е
различен. Околу 70% од територијата на Русија е опфатен со рамнини. Најголема е
Источноевропската Низина. На нејзината источната страна се наоѓа планината Урал
со највисок врв Народнаја (1895 метри). На исток од Урал се наоѓа
Западносибирската рамнина, Средносибирското блато и Јакутската рамнина.

Планинските области се наоѓаат на источниот и јужниот дел од државата, северните
делови од Голем Кавказ каде се наоѓа и најголемата точка во Русија, врвот Елбрус
висок 5642 метри, Јужносибирските планини вклучувајќи го Алтај со највисокиот
врв Белуха од 4506 метри, Западен и Источен Саја.

Најголемите реки во Русија се Северна Двина, Печора, Енисеј, Лена, Индигирка,
Амур, Анадир, Дон, Кубан, Нева и други. Основните езера во Русија се Касписко
Море, Бајкал, Ладошко езеро.

Врнежи- до 2000 мм во Алтај и Северен Кавказ, до 1000 мм во Далечниот исток, 700
мм во европските рамнини.

Според Уставот на Русија, земјата е федерација и полупретседателска република,
каде претседателот е шеф на државата а премиерот е на чело на владата. Руската
Федерација е фундаментално структурирана како мултипартиска претставничка
демократија, со федералната влада составена од три гранки, законодавна, извршна
и судска власт.

Државното уредување на Русија се состои од Устав, кој бил изгласен на 12
декември 1993 година.

Шеф на државата е претседателот на Руската Федерација, кој се избира на секои
шест години на директни избори. Според уставот, тој ги има следните осластувања:
тој е врховен командант на вооружените сили на земјата, го именува и го
разрешува Претседателот на Владата на земјата во согласност со Државната Дума,
на предлог на претседателот на владата именува или разрешува од должност на
вицепремиерот на земјата и федералните министри, го назначува секретарот на
Советот за безбедност, предлага кандидати за гувернер на Централната банка, во
случај на војна или воена опасност има право да донесе закон за цела
територијална држава или на дел од неа, но мора ова да биде во соработка со
општината. Моментален претседател на земјата е Владимир Путин.

Извршната власт во земјата е Владата на Руската Федерација, која според
хиерархијата стои под Претседателот. На чело на Владата се наоѓа Премиер кој се
избира од страна на претседателот на земјата. Системот од федерални органи се
состои од федерални министерства, федерални служби и федерални агенции.

Вооружените сили на Руската Федерација биле формирани по отцепувањето на Русија
од СССР и формално му распаѓање на крајот на 1991. Русите ја наследиле речиси
цела опрема на поранешната Црвена армија. Руското Министерство за одбрана е
формирано со декрет на Борис Елцин на 7 јануари 1992, и сите сили на
територијата на РСФСР поминале под негов надзор.

Таа е наследник на вооружените сили на Советскиот Сојуз. Од 1991 до крајот на
90-те години руската армија се соочила со голем недостиг на нова опрема и
финансирање. Од околу 6.000.000 воен персонал во 1990 година, денеска руската
армија е намалена на нешто повеќе од 1.100.000 луѓе во 2009, вклучувајќи околу
2.000 авиони (на пример Миг-29, Су-27, Миг-31), 955 бомбардери, околу 23.000
тенкови, во близина 22.000 далекобојни артилериски системи, околу 50 подморници,
околу 100 надводни воени бродови. Руската Федерација има најголем арсенал на
нуклеарно оружје во вредност од блиску 12.000 нуклеарни глави. Стратешките
ракетни сили се опремени со вкупно 446 интерконтинентални ракети од типот 4.
Р-36МУТТХ има дострел над 15.000 километри. Предвидените воени трошоци за 2010
година биле 35 милијарди долари, седми по големина во светот.

Русија е земја во која постојат околу 160 етнички групи кои зборуваат на околу
100 јазици. Според пописот од 2002 година, 142.6 милиони луѓе зборуваат руски,
5,3 милиони зборуваат татарски и околу 1.8 милиони украински.Рускиот јазик е
едниствениот официјален државен јазик на земјата, но Уставот дава на
поединешните етнички групи во републиките да го користат својот мајчин јазик
како ко-официјален веднаш до рускиот.И покрај неговата голема разширеност,
рускиот јазик е во голема мера хомоген во цела Русија. Тој е најраспространетиот
географски јазик на просторот на Евроазија и најзборуваниот словенски
јазик.Рускиот јазик припаѓа на групата индо-европски јазици и е еден од оние
јазици кои во истата група кои се задржиле во употреба до ден денес. Други
јазици од истата група се белорускиот, украинскиот и веројатно русинскиот јазик
кои споделуваат заеднички лингвистички карактеристики. Старорускиот јазик бил
зборуван во периодот од 10 век до 14 век, и од него произлегуваат горенаведените
источнословенски јазици.Како податок над една четвртина од светската научна
литература е објавена на руски јазик. Околу 70% од универзалните науки се
објавени на англиски и руски. Денеска, јазикот е еден од шестте официјални
јазици на ООН.

Стариот руски фолклор се заснова на корени од паганските верувања на старите
Словени, кој пак денеска најчесто е застапен во руските бајки. Руските епоси
заземаат важен дел од словенската митологија. Најважните и најстарите епови од
времето на Киевска Русија всушност се створени во денешниот северозападен руски
федерален округ. Голем број на бајки и еписи биле прилагодени и претставени во
анимациони филмови од страна на многу познати режисери како Александар Птушко
(Илья Муромец, Садко) и Александар Роу (Морозко, Василиса Прекрасная и др.).
Некои руски поети, вклучувајќи ги Леонид Филатов и Петр Јершов, направиле голем
број на познати поетски интерпретации на класичните руски бајки. Меѓу овие се
вклучува и Александар Сергеевич Пушкин кој исто така создал потполни оригинални
бајски песни кои до ден денес се задржиле во голема популарност.

Предците на голем дел од денешните Руси го примиле христијанство во 10 век.
Околу 100 милиони граѓани се сметаат себеси за православни христијани, кое во
процент е околу 70% од вкупниот борј на население во земјата. Сепак црквата
тврди дека тој број е околу 80 милиони . Исто така, според една анкета која била
спроведена од страна на рускиот Центар за истражување на јавното мислење, 63% од
испитаниците сметаат себеси за православни верници, 16% од испитаниците за
муслимани и помалку од 1% за протестанти, будисти, евреи и слично. Други 12%
рекле дека веруваат во Бог, а 16% изјавиле дека се неверници.

Денеска, се проценува дека Русија е дом на околу 23.000.000 луѓе од муслиманска
вероисповед, од кој само 1.500.000 живеат во Москва.Според Православната црква
пак, бројот на муслиманските верници е околу 20.000.000, додека пак според
официјалниот попис, нивниот број е околу 15.000.000. Во Русија исто така има
населено околу 4.000.000 муслимани кои биле раселени во за времето на Советскиот
сојуз. Најголемиот дел од муслиманското население во Идел-Урал, како и во
Северен Кавказ, Москва, Санкт Петербург и Западен Сибир .

Будизмот е традиционален за три региони на Руската Федерација: Бурјатија, Тува и
Калмикија. Некои жители на сибирски региони и Далечниот Исток, Јакутија,
Чукотски, итн, се припадници на помали религиозни организации.

Федералните окрузи се единици на административна поделба за целите на
федералната влада. Тие не се составни единици на Руската Федерација. Составните
единици на федерацијата се нарекуваат федерални субјекти.

Федералните окрузи ги создал Владимир Путин во мај 2000 како дел од пошироката
програма за зајакнување на федералната власт. Во програма спаѓаат и следниве
реформи: индиректен избор на Советот на Федерацијата, иследување во
републиканските устави и регионалните повелби и право на претседателот да ги
распушта праламентите на субјектите доколку тие не ги почитуваат федералните
закони.

Полномошните претставници и нивниот пресонал установуваат во која мера
субјектите отстапуваат од федералните закони и норми. Тие исто така го
надгледуваат и процесот на исправка од близу, на начин на кои владата во Москва
не може тоа да го изведе. Затоа тие играат клучна улога во централизацијата на
власта и онезоможување на локалните манипулации чести за времето на Борис Елцин.
Постоењето на федералните окрузи е значајно за ограничување на донесувањето на
закони и практики кај субјектите кои му противречат на федералниот закон, како
на пример, скратување на граѓанските права, авторитативни практики на
управниците на субјектите (или кај републиките, нивните претседатели),
манипулација со полицијата и контрола врз правосудството, строга контрола врз
печатот и манипулирање со избори.

Полномошните претставници надгледуваат систем на ротација на федералните
работници низ регионите за да се спречи нивната зависност од локалните лидери.
Федералните окрузи прецизно соодветствуваат на воените региони на Внатрешната
војска, и во голема мера соодветствуваат на регионите на министерството за
одбрана. Ова им овозможува на полномошните претставници директен пристап кон
командната структура на воениот и безбедносниот апарат. Ова дава јасна порака на
субјектите дека тиа мораат да соработуваат со федералната влада.

Русите имааат големи карактеристични традиции во народната музика. Типични
етнички руски инструменти се гусла, жалејка и балалајка. Народната музика имала
огромно влијание врз класичните руски композитори, и во денешно време таа е еден
од изворите на инспирација за голем број на популарни народни групи, од кои
најпознати се „Мелница“. Најпознати народни танци се: казачок, хоровод,
камаринска и др.

Корените на руската архитектура започнале во времето на старите Словени. По
христијанизацијата на Киевска Русија, руската архитектура во следните неколку
векови била под влијание на византиската архитектура, сè до падот на
Константинопол во 1453 година. Освен традиционалните тврдини кои ги поседувале
градовите (Види: Кремљ), главни архитектурни објекти во раната историја на
руската архитектура биле православните храмови со големите куполи кои често пати
биле или позлатувани или варосени. Аристотел Фиораванти и други италијански
архитекти ја донеле ренесансата и нејзините трендови во Русија. Во текот на 16
век се развил т.н. шатор тип на цркви. Најпозната црква од таков тип е црквата
Свети Василиј во Москва. Кромидестата купола се развила во текот на 17 век. Кон
средината на 17 век во земјата се развил т.н. Наришкински барок. Реформите на
Петар Велики довеле до промена на целото руско општество и доближување до
западноевропската култура и архитектонски стилови.

Во текот на 18 век настапил архитектонскиот стил рококо кое придонел до
создавање на голем број на познати дела проследени од страна на Бартоломео
Растрели и неговите наследници. Во текот на владеењето на Катерина Велика и
нејзиниот внук Александар I, градбите во градот Санкт Петерсбург биле
трансформирани во неокласицистичка архитектура. Во втората половина на 19 век
започнала руската преродба потикнета од готската архитектура од Западна Европа.

Во текот на 20 век, најпознати архитектонски стилови во Русија биле сецесијата
(Фјодор Шехтел), конструктивизам (Алексеј Шчусев и Константин Мелников), и
Сталинистичката архитектура (Борис Јофан). По смртта на Сталин, Никита Хрушчов
целосно го осудил веќе поранешниот архитектонски стил. Кон крајот на советската
ера, доминантен архитектонски стил во Русија бил функционализмот. Ова помогнало
да се реши станбениот проблем кое довело пак до изградба на голем број на згради
со низок архитектурен квалитет. По распаѓањето на СССР, голем број на
христијански храмови кои биле срушени повторно биле обновени.

Почетоците на класичната музика во Русија биле кон 19 век. Како нејзин основач
се смета Михаил Иванович Глинка заедно со неговите следбеници, кои го прифатиле
рускиот национален идентитет и додале голем број на верски и народни елементи во
нивните композиции. Во оваа прва фаза на класични музичари спаѓа и Антон
Рубинштајн кој ја основал конзерваторијата во Санкт Петерсбург. Можеби еден од
најпознатите и најуспешните композитори од тоа време е Петар Илич Чајковски, кој
со своите креации ја одбележа ерата на доцниот романтизам како еден од
најсестраните и најплодните. Делата на Сергеј Василевич Рахманинов го
претставуваат доцниот Руски романтизам во класичната музика. Бил инспириран од
Петар Илич Чајковски, Корсаков и другите познати руски композитори. Тој е еден
од последните музички уметници од европската класична музика.

Светски реномирани композитори од 20 век се Александар Скрабин, Игор Стравински,
Сергеј Прокофјев, Дмитриј Шостакович и други. Во текот на советската ера,
класичната музика во голема мера била регулирана и создавана според
социјалистичкиот режим кој бил налаган. Меѓу најпознатите од овој период се
Давид Оистрах, Мстислав Ростропович, Владимир Хоровиц, Свјатослав Рихтер, Фјодор
Шалапин, Галина Вишневска, Ана Нетребко и Дмитриј Хворстовски.

руската литература се смета за една од највлијателните и најразвиените во
светот, која придонела и дала едни од најпознатите светски книжевни дела.
Руската книжевна историја започнува во текот на 10 век. Во текот на 18 век за
развој на истата најмногу придонеле Михаил Василевич Ломоносов и Денис Фонвизин.
Но можеби најголемиот расцвет, руската литература доживеала во текот на 19 век,
во кој век биле создадени најголемите руски литературни дела. Овој век е познат
како Златен век на руската литература. Тој започнал со Александар Сергеевич
Пушкин, кој се смета за основач на модерната руска литература и често пати овој
поет се опишува или се нарекува како “Рускиот Шекспир“.Златниот век на
литературата продолжил во текот на 19 век со делата на Михаил Јурјевич и Алексеј
Некрасов, Александар Островски, Антон Павлович Чехов, Николај Васиљевич Гогољ,
Иван Тургенев, Лав Николаевич Толстој, Фјодор Михајлович Достоевски, Иван
Александрович Гончаров, Алексеј Феофилактович Писемски, Николај Семјонович
Лешков и други. Толстој и Достоевски од гледна точка на книжевни критичари биле
определени како најголемите писатели на векот.

Кон крајот на 19 век, руската литература започнала да се променува. Кратките
прози и поезии станале доминантни жанрови во руската литература во следните
неколку децении. Овој период од историјата на руската литература е познат и како
Сребрен врк на руската поезија. За разлика од претходниот период каде реализмот
бил главна карактеристика, во периодот од 1893 до 1913 госина, руската
книжевност паднала под силно влијание на симболиката. Најпознати писатели од тој
период се Валериј Брусов, Андреј Бели, Вјачеслав Иванов, Александар Блок,
Николај Гумилев, Дмитриј Мерезковски, Фјодор Сологуб, Ана Ахматова, Осип
Мандељштам, Марина Цветаева, Леонид Андрејев, Иван Буњини и Максим Горки.

По руската револуција од 1917 година, рускиот културен живот во голем степен се
променил или пак бил претворен во хаос. Некои истакнати и познати писатели од
тој период, како Иван Буњини и Владимир Набоков ја напуштиле земјата, додека пак
новата генерација на млади талентирани писатели се приклучиле кон различни
организации со цел создавање на една нова културна книжевност проследена со
новиот режим во склопот на Советскиот Сојуз. Во текот на 1920-тите, писателите
уживале широка толеранција. Во 1930-тите, објавувањето на новите литературни
дела било затегнато со оглед на доаѓањето на власт на Јосиф Сталин и неговата
социјалистичка политика и режим. Голем број на писатели биле затварани и
прогонувани во тој период. По неговата смрт, ограничувањата биле отфрлени за да
во 1970-тите и 1980-тите истите бидат игнорирани. Од најпознатите водечки
писатели од оваа ера, најмногу се издвојуваат: Евгениј Земјатин, Исак Бабел,
Владимир Мајаковски, Илф и Петров, Јуриј Олеша, Михаил Булгаков, Борис
Пастернак, Михаил Шолохов, Александар Солженицин, Андреј Вознесенски и други.

Русија исто така има голема традиција и во погед на анимацијата која започнала
по крајот на руската империја. Поголемиот дел од руските анимирани филмови биле
создадени во текот на советската ера, кога Coјузмултфилм бил најголемиот
производител на анимација. Како најпознати аниматори од тоа време во Русија се:
Иван Иванов Вано, Фјодор Китрук и Александар Татарски. Најпознати анимирани
филмови од тоа време се Чебурашка, Ну, погоди! и други.

Русија била меѓу првите земји во светот кои го вовеле радиото и телевизијата. Во
текот на советската ера во Русија имало само неколку канали кои биле прикажувани
преку овие два медиума. Но изминативе две децении се отвориле голем број на
државни и приватни медиуми. Глас руски (руски: Голос России) е едно од
најстарите радија во земјата. Најпознати телевизии се: Првиот канал (руски:
Первый канал) кој опфаќа 98% од целата руска територија, Русија 1 (руски: Россия
1), ТВ Центар (руски: ТВ Центр) и.т.н.

По распаѓањето на СССР, во Русија, главно под влијание на западноевропската
култура и музика, започнал да се развива еден нов жанр на музика кој претходно
бил сосема непознат и недостапен на музичката естрада. Можеби најпопуларната
музика во моментот во Русија е поп музиката заедно со Рокенрол|рокенролот и хеви
металот. Санкт Петербург (поранешен Ленинград), Екатеринбург (поранешен
Свердловска) и Омск биле трите главни центри на рок музиката. Најпопуларни руски
групи се: Машина времени, ДДТ, Аквариум, Алиса, Кино, Арија, Граѓанска одбрана,
Сплин и други. Како една од најпопуларните групи кои имаат меѓународно признание
е музичката група Тату во Западна Европа и Витас.

Русите се едни од најуспешните спортисти во светот, кои секогаш се наоѓале на
самиот врв од вечната листа на ВТА организирана од Олимписките игри. Доколку се
признаат медалите кои СССР ги освоил, и се префрлат на нејзината наследничка
Русија, таа на вечната ранг листа е на второ место по бројот на златни медали на
Летните олимписки игри и прва на Зимските олимписки игри. За време на советската
ера, националниот олимписки тим настапил 18 пати и бил најуспешен тим во
историјата на спортот. Од Летните олимписки игри во 1952 година, земјата
постојано била рангирана на првите три места според бројот на освоени медали.
Гимнастика, атлетика, кревање тегови, борење, бокс, мечување, стрелање, шах,
уметничко лизгање се спортовите во кои СССР и Русија имаат освоено најмногу
медали. По распаѓањето на Советскиот Сојуз, руските спортисти продолжиле со
својата доминација во овие спортови. Земјата била организатор на Летните
олимписки игри во 1980, кои се одржале во престолнината Москва, а освен тоа во
2014 година ќе бидат организатори на Зимските олимписки игри во 2014 година, кои
ќе се одржат во Сочи.

Советскиот Сојуз најмногу како спорт доминирал со гимнастиката. Како најпознати
спортисти од тоа време се издвојуваат Лариса Латинина која моментално сѐ уште го
држи рекордот според бројот на освоени олимписки медали. Доминацијата во
гимнастиката продолжила и по распадот на Советскиот Сојуз. Најголеми спортистки
од оваа категорија денеска се издвојуваат Алина Кабајева, Ирина Чашчина и
Евгенија Канаева. Русија е најдобра и во синронизирано пивање, каде скоро сите
медали повеќе од една деценија и припаѓаат токму нејзе. Уметничкото лизгање исто
така е многу популарен спорт во Русија. Во 1960-тите, Советскиот Сојуз бил
доминантен во таа категорија.

Како Советскиот Сојуз, така и денешна Русија е позната по кошарката, освојувајќи
различни олимписки турнири, европски и светски првенства. Неколку руски
кошаркари настапуваат во најсилната кошаркарска лига на светот, НБА. Како
најпознат руски кошаркар во денешницата е Андреј Кириленко кој настапува за Јута
Џез. Во 2007 година, Русија победила на Европското првенство во кошарка.
Најпознат кошаркарски клуб е КК ЦСКА Москва која во 2006 и 2008 година го
освоила купот на Евролига и УЛЕБ купот.

Иако спортот хокеј на мраз во земјата бил воведен во советската ера, сепак
репрезентацијата многу бргу станала една од најсилните во светот, освојувајќи
злото на речиси сите олимпијади и светски првенства. Најпознати руски играчи се
Валери Кармалов, Сергеј Макаров, Вјечеслав Фетисов, и Владислав Третиак, и
истите се избрани во Тимот на векот според IIHF Како и кај другите спортови,
така и хокејот на мраз по распаѓањето на Советскиот сојуз дошол до голем пад.
Златен медал руските спортисти немале освоено дури 15 години. Во тоа време,
голем дел од руските играчи својата кариера ја направиле во НХЛ лигата. Во
последните неколку години Русија повторно се наоѓа на врвот како една од
најголемите сили во тој спорт, главно поради освојувањето на златни медали во
2008 и 2009 година. Во 2008 година била основана КХЛ лига, како најсериозен
конкурент на НХЛ лигата.

За време на советската ера, Русија исто така била конкурентна и во фудбалот како
спорт. И покрај тоа што располагала со фантастични играчи, СССР никогаш всушност
не успеала да завладее како најголема светска сила во тој спорт на меѓународната
сцена. На ЕВРО 1960, СССР го освоила златниот медал, а во 1988 била финалист.
Заедно со хокеј на мраз и кошарката, фудбалот е еден од најпопуларните спортови
во земјата. Во последните години, рускиот фудбал се движи во нагорна линија.
Најпознати клубови од Русија се ЦСКА Москва, ФК Зенит, ФК Локомотив и.т.н.
Можеби најпознатиот руски фудбалер во моментот е Андреј Аршавин кој настапува за
англискиот премиерлигаш Арсенал.

Во Руската федерација, денес има осум државни празници. Нова Година е првиот
празник според календарот. Новогодишните празници заедно со големиот
христијански празник Божик се одбележува традиционално како и во останатиот свет
во Западна Европа преку поставување новогодишна елка и поклонување на подароци.
Православниот Божик се прославува на 7 јануари според јулијанскиот календар.
Освен Божик, христијански празници се и Велигден и Света Недела, кои се
празнуваат во денот недела.

Други државни празници се: Денот на одбрана на татковината (23 февруари),
Меѓународниот ден на жената (8 март), Меѓународен ден на трудот (1 мај), Ден на
победата над фашизмот (9 мај); Државен празник на Русија (12 јуни), Ден на
народно единство (4 ноември).

Туризмот во Русија бележи раст по крајот на советската ера. Денеска, земјата
располага со едни од најголемите туристички дестинации на светот. Русија има 23
објекти кои се вклучени во списокот на светско и културно наследство на УНЕСКО,
ккао и многу кои чекаат да бидат вклучени.

Најголеми и најпопуларни туристички дестинации во Русија се градовите Москва и
Санкт Петерсбург, како поранешни престолнини на големи империи и големи
клултурни центри во светот. Најпознати атракции во туризмот се Третјаковската
галерија и Ермитаж, црквите Свети Василиј, Исус Христос Спасителот и Свети Исак,
Црвениот плоштад, Палас плоштад и многу други.



https://mk.wikipedia.org/wiki/%D0%9C%D0%B8%D1%80%D0%BA%D0%B0_%D0%92%D0%B5%D0%BB%D0%B8%D0%BD%D0%BE%D0%B2%D1%81%D0%BA%D0%B0

Мирка Велиновска (Скопје, 23 април 1952) — македонски новинар и политички
аналитичар.

Велиновска е родена во Скопје на 23 април 1952 година. Завршила Филозофски
факултет - историја на уметноста, студирала ориенталистика во Белград и класичен
англиски јазик на Кембричкиот универзитет. Од 1980 година во Културната
редакција на МРТВ, а од наредната година во Внатрешно-политичката рубрика на
„Вечер“. Во периодот 1990/98 година се афирмирала како коментатор во неделникот
„Пулс“. Еден од основачите на неделникот „Старт“ во 1999 година и на неделниот
магазин „Зум“. Таа е независен новинар во водечкиот политички неделник „Фокус“,
сега во „Нова Македонија“. Соработувала со Дојче Веле, „Срч фор граунд“ и
Институтот за војна и мир во Лондон.



https://mk.wikipedia.org/wiki/%D0%A8%D0%BF%D0%B0%D0%BD%D0%B8%D1%98%D0%B0

Кралство Шпанија или само Шпанија (шпански и галициски: Reino de España или
España; каталонски: Regne d'Espanya; баскиски: Espainiako Erresuma) — земја во
југозападна Европа. Го дели Пиринејскиот Полуостров со Португалија, Гибралтар и
Андора. На североисток, по Пиринејскиот планински масив, се граничи со Франција
и Андора. Шпанија ги вклучува Балеарските Острови во Средоземно Море, Канарските
Острови во Атлантски Океан, градовите Сеута и Мелилја на север од Африка и
неколку помали ненаселени острови на средоземноморската страна на Гибралтар,
како Хафиринските Острови, „карпите“ (на шпански: peñones) на Велез и Алхукемас,
и малиот остров Перехил.

Главен град на Шпанија е Мадрид. Површина на земјата е 505 992 км² а број на
население според проценките во 2011 година изнесува 47 190 493 жители.

Шпанија е парламентарна монархија. Парламентот кој ја има законодавната власт во
државата, се избира на секои 4 години преку непосредни парламентарни избори.
Извршната власт ја има владата, на чело со премиерот кој е назначен од кралот по
претходна консултација со најважните политички сили кои се застапени во
парламентот.

Праисторијата на денешна Шпанија започнува со отривањето на најраниот запис за
постоење на човелики мајмун во Европа во пештера која се наоѓа на планината
Атапуерка. Фосилите кои биле пронајдени таму датираат отприлика пред околу 1,2
милиони години. Современиот кроманонски човек на овие простори започнале да се
населуваат пред околу 35.000 години. Во пештерата Алтамира постоела една од
првите населби на овие простори пред околу 15.000 години. Според археолошките
проучувања, на овие простори постоела развиена култура во источниот дел на
Пиринејскиот Полуостров во времето на доцниот Неолит и Бронзената ера.

Фенекијците, старите Грци и Картагените го населиле овој простор, колонизирајќи
во околу 1100 п.н.е.. Фенекијските трговци го основале денешниот град Кадиз. Во
текот на 9 век п.н.е. Античките Грци го колонизирале и основале градот Емпуриес
по должината на Средоземно море, преоставајќи го јужниот дел на Фенекија. Од
Стара Грција најверојатно произлегло и името Иберија, според реката Ибар. Во 6
век п.н.е. на полуостровот пристигнале Картагинците кои воделе војни со најпрвин
со Грција а подоцна и со Римската империја. Најважен град којшто го основиле бил
денешниот Картагина.

Праисторискиот период на тогашна Иберија завршил со започнувањето на Пунските
војни, период кога територијата влегла во доменот на т.н. пишана историја.

Иберија е назив кој бил користен од страна на Стара Грција за денешниот
Пиринејски Полуостров (наречен и „Ибериски Полуостров“). Овој термин бил
користен и од страна на Херодот. Проучувањето на Пиринејскиот Полуостров како
географска целина се одвивало доста бавно. Еден од факторите бил поради
разделеченоста од античкиот свет. Старите Грци и Фенекијците во однос на оваа
територија ја користиле најмногу од економски интерес, според кое се смета дека
сепак овие народи ја познавале многу добро Иберија, како по нејзиното крајбрежје
така и во нејзината внатрешност.

За овој период од историјата на Иберија се знае дека во текот на 1 век, кралот
Мавретанијан Јуба II имал огромна библиотека која содржала текстови и книги од
Фенекија, и дека еврејскиот географ Марино од Тир поседувал материјали од таму
кои му помогнале да ја состави картата на тогашниот познат свет. Но, ниту Грците
ниту Римјаните не обраќале големо внимание на овие документи, така што голем дел
од нив се исчезнати.

Во античко време, терминот Иберија немал географска, туку етничка основа.
Познато е дека Ибериските племиња во 6 век п.н.е. живееле во околината на
Монпелие, и дека во 5 век п.н.е., Есхил напишал „Рона тече покрај Иберија“.

Хиспанија е име кое Римјаните го користиле за наименување на Пиринејскиот
Полуостров. Римското освојување на полуостровот траело вкупно два века.
Освојувањето на полуостровот било исполнето со крвави битки. По освојувањето на
Хиспанија од страна на Римската империја, процесот на романизација на тамошните
народи се одвивало без поголеми проблеми. Рим продонел од една страна многу за
развивањето на полуостровот. Процесот на романизација започнал уште со победата
на Римјаните над Картагина во Втората Пунска војна. Еден од најзначајните
моменти на процесот на романизација на Хиспанија се случил во времето на
императорот Веспазијан, кој доделил граѓанско право на хиспанските градови во 74
година, овозможувајќи им да добијат статус на римска општина. Тој статус им
овозможил на Трајан и неговиот наследник Адријан, кои биле родени во Хиспанија,
да станат римски императори.

Со доаѓањето на римјаните на Пиринејскиот Полуостров, тие главно се населувале
или во постоечките градови или основале нови. Едни од најпознатите градови кои
биле создадени во тоа време се: Таракон (лат. Tarraco), денешна Тарагона,
Италика (лат. Italica), град во покраината Севилја, Емерита Августа (лат.
Emerita Augusta), денешна Мерида.

Свевите, 406 година, тие во сојуз со Вандалите и Аланите ја преминале реката
Рајна и ја зазеле Галиција. Во 466 година го примаат Аријанството, а од 560
година се католици. Кралството Галиција било основано во 410 година од страна на
германското племе Шваби, кои стекнале независност од Западната Римска империја
на територијата на римските провинции Галиција и Северна Лузитанија. Во 585
година, кралството на Швабите било претпено односно присоединето кон кралството
на Визиготите. Визиготското кралство пак опстојувало до 701 година, а неговите
територии влегле во составот на Кралство Астурија.

Во меѓу време од страна на Византија на овие простори била формирана
провинцијата Спанија во периодот од 552 година до 624 година. Провинцијата ги
опфаќала териториите на јужниот дел од Пиринејскиот Полуостров и Балеарските
Острови. Територијата била освоена од страна на Јустинијан I.

Визиготска Хиспанија е назив за територијата на Пиринејскиот Полуостров во
времето кога бил владеен од страна на Визиготите. Овој период го опфаќа времето
од битката кај Вујеа во 507 година до битката кај Гвадалета во 711 година. До
507 година, Визиготското Кралство, со центар Тулуз, ги контролирал Аквитанија,
Нарбонска Галија и голем дел од Хиспанија. По поразот на Визиготите од страна на
Франките во 507 година, и смртта на визиготскиот крал, Визиготите неговиот
наследник Амаларих го одвеле во Хиспанија. Нивниот центар најпрво се наоѓал во
Барселона, а потоа во Толедо.

Од 511 година до 526 година, Визиготите биле во сојуз со Остроготите, на чие
чело се наоѓал Теодорих Велики. Во текот на 6 век дошло до војна околу тронот
помеѓу Визиготите и источноримскиот цар Јустинијан I со неговиот претендент
Атанагилда. Во војната, Византија победила, а Византијците немале намера да се
повлечат и го зазеле југоисточниот дел од полуостровот каде се задржиле до 754
година. Овде тие ја создале и провинцијата Спанија.

Подоцна, на овие простори се појавил нов непријател, муслиманите кои во 711
година го зазеле скоро целиот полуостров, уништувајќи го целосно Кралството на
Визиготите.

Ел Андалуз е арапското име за деловите од Пиринејскиот Полуостров кои биле под
власта на муслиманите односно под Маврите во периодот од 711 година до 1492
година. Од 711 година, територијата на денешна Шпанија и Португалија била
завладеана од страна на народ кој оставил големо културно значење на овие
простори. Сепак, владеењето на Маврите се одликувало со голема толеранција кон
местното население. По создавање на Кралство Кастилја и Кралство Арагон,
започнал процесот на постепено прогонување на муслиманскиот свет од
полуостровот, и повторно завладување на овие простори од страна на
христијанското население. Овој процес исто така е познат ѝ како Реконквиста.
Арапите во текот на 13 век и 14 век започнале да се повлекуваат кон Гранада.
Целосното исцрпување од островот завршило во 1492 година, по кое била создадена
нова европска велесила, ...Шпанија.

Реконквиста претставува период на протерување на арапските Маври од Пиринејскиот
Полуостров од страна на христијанското население во Шпанија и Португалија.
Периодот на Реконквистата траел вкупно 774 години.

Во времето кога Маврите навлегле на полуостровот, малобројното визиготско
население се повлекло кон планинските предели на Астурија и Кантабрија, каде
подоцна го основале Кралството Астурија. Карло Велики основал т.н. Шпанска марка
која претставувала погранична зона и нејзината цел била да го сопре напредувњето
на Арапите кон внатрешноста на Европа.

Битката кај Ковандога, која се одиграла во 720 година го означила почетокот на
Реконквистата. По битката, Дон Пелајо бил прогласен за крал на Визиготите. По
неговата смрт во 737 година, неговиот наследник Алфонсо I повторно покренал
подход кон Маврите, напредувајќи кон Риоха и реката Дуеро.

Во текот на 10 век, христијанските кралства само ја шириле својата територија на
сметка на Маврите. Астурските кралеви Ордоњо I и Алфонсо III Астурски ја
потврдувале својата позиција покрај граицата со Арапите. Во 913 година било
создадено Кралство Леон, време кога кралевите на Астурија ја преместиле
престолнината од Овиедо во Леон. Кастилија благодарение на Фернан Гонзалез кој
ја искористил смртта на Рамир II, успеала да ги утврди своите граници и да стане
независна. Кастилија настанала на самата граница на Кралство Астурија.
Територеијата била населена од Баскијци. До 13 век, Леон и Кастилија на повеќе
пати биле соединувани и повторно разделувани. Конечно, во 1230 година дошло до
последно обединување на Кастилија и Леон, кога Фернандо III од Кастилија го
наследил Кралството Кастилија во 1217 година, а во 1230 година го наследува Леон
од својот татко Алфонсо IX.

Што се однесува до муслиманскиот свет, сè додека тие останале единствени помеѓу
себе, христијаните не можеле ништо да направат туку само да ја чуваат својата
територија. Во 1034 година дошло до распаѓање на Кордопскиот халифат, кој бил
поделен на повеќе од дваесет мали држави. По опва, христијаните добиле можност
за побрзо напредување кон јужниот дел на полуостровот. Таифите бргу заклучиле
дека нивните противници се премногу силни, па затоа стапиле во сојуз со
Алморавидите, народ кој владеел со Северна Африка. Со нивна помош, муслиманите
ги принудиле на Алфонсо VI да се повлече кон север во градот Ларида и Валенсија.
Меѓутоа, многу бргу муслиманскиот сојуз се распаднал, па ова било повод за нов
поход кон јужниот дел на полуостровот. Во 1125 година, берберското племе
Алмохади ја зазела Северна Африка, а Алморавидите биле прогонети. Така,
муслиманското население од Пиринејскиот Полуостров ги повикале на помош новите
владетели на Северна Африка. Во 1146 година стигнале на полуостровот и ги
освоиле сите територии кои претходно ги освоил Алфонсо VII. Во наредните години,
и двете години се спремале за одлучувачката битка која се случила на 16 јули
1212 година, позната како битка кај Лас Навас де Толуз. Во битката, муслиманите
претрпиле тежок пораз. По оваа голема победа, христијанските земји започнале да
војуваат меѓусебно. Процесот на Реконквиста продолжил по 1230 година. Фердинанд
III, крал на Леон и Кастилија во 1236 година ја зазел Кордоба, а во 1248 и
Севилја. Џејми I Арагонски ги освоил Мајорка, Менорка и Валенсија. Последен
паднал градот Гранада во 1492 година, под раководство на Католичките кралеви.

Католичките кралеви (шпански: Reyes Católicos) е титула која во историјата се
користи за кралицата Изабела I Кастилјска и Фернандо II Арагонски. Оваа титула
била дадена од страна на Папа Александар VI (во историјата е познат како Родриго
Борџија). Тие се венчале во 1469 година во Валјадолид.

Католичките кралеви го користиле своето познато мото: Tanto monta, monta tanto,
Isabel como Fernando (македонски: „Колку вреди едното, толку вреди и другото,
Изабела како Фердинанд“). Соединувајќи ги “круните“ на најголемите кралства во
тоа време на Пиринејскиот Полуостров, Кралство Кастилија и Кралство Арагон. Со
ова, тие всушност ги поставиле темелите на новото Кралство Шпанија, кое конечно
било формирано во времето на нивниот внук Карло V. Со времето, оваа титула на
еден начин му била оправдана ако се има предвид протерувањето на Маврите од
Пиринејскиот Полуостров за време на Реконквистата.

Откривањето на Америка во 1492 година се совпаѓа со годината на крајот на
Реконквистата. Преку колонизацијата на Новиот свет, Шпанија станала една од
најголемите светски велесили во тоа време.

Шпанското колонијално царство (шпански: Imperio Español) или Шпанско царство
било едно од најголемите царства во светската историја како и едно од првите
светски колонијални царства. Тоа во 15 век вклучувало територии и колонии во
Европа, Америка, Африка, Азија и Океанија. Шпанија во 1492 се појавила како
единствена монархија во Европа по завршувањето на Реконквиста на Пиринејскиот
Полуостров. Кристофер Колумбо бил командант на првите истражувања на Атлантскиот
Океан, коишто довеле придонесено за откривањето на новиот свет и колонизација на
Америка.

За време на ерата на истражувањето односно Големите географски откритија,
Шпанија преку Карипските острови и новопронајдените територии придонела за
уништување на империјата на Ацтеките и империјата на Инките, империи кои дотогаш
опстојувале во Северна Америка и Латинска Америка. Подоцна новата империја се
протегала од денешна Канада во Северна Америка до Огнена Земја во Јужна Америка.
Шпанската експедиција на светско ниво започнува со Фернандо Магелан во 1519
година, а завршува со Хуан Себастијан Елкано во 1522 година, постигајќи го она
што некогаш Колумбо го замислувал, откривање на патот кон Азија, преку Далечниот
исток, каде започнало и колонизирањето на државите Гуам, Филипини и околните
острови. Во времето на т.н. Златен век на шпанската книжевност, империјата се
состоела од териториите на Холандија, Луксембург, Белгија, поголем дел од
Италија, делови од Германија, делови од Франција, територии во Африка, Азија и
Океанија, како и големи области во Америка.

Во потрага по нов пат за Индија, на 3 август 1492 година италијанскиот
морепловец Кристофер Колумбо, во име на шпанскиот кралски двор, со бродовите
Санта Марија, Ниња и Пинта тргнал на долгоочекуваното пронаоѓање на морскиот пат
за Индија. Тој најпрвин ги открил Канарските Острови од каде што на 6 септември
тргнал на пет неделно патување по Атлантскиот Океан. Тој на копно стасал на 12
октомври 1492 кога морнарот Родриго де Тријана го здогледал копното.

Првите шпански колонисти, кои Колумбо ги довел со себе на своето второ патување,
се населувале крај Карибите. Шпанците кои сакале да преземат експедиција во
Новиот свет, морале да добијат дозвола од Круната и да му платат на монархот
една петтина од секое богатство собрано во новите колонии, а притоа
колонизаторите сами ги финансирале своите експедиции. Првите шпански колонисти
во Америка биле заинтересирани само за експлоатација на златото и среброто, и
успевале во тоа. Шпанската тврдина изградена во 1565 година во Сент Аугустин на
Флорида, станала првата постојана европска населба во денешните Соединети
Држави.

Шпанците биле првите Европјани кои стигнале до Апалачките Планини, до реката
Мисисипи, Големиот Кањон[2] и до прериите западно од Мисисипи. Во 1540 година,
Де Сото презел истражувачка експедиција, а Франциско Васкез де Коронадо повел
2.000 Шпанци и Индијанци од Мексико низ денешната граница меѓу Аризона и Мексико
и стигнал до централен Канзас.

Покрај Сент Аугустин, Шпанците ги основале и градовите Санта Фе, Албукерк, Сан
Антонио, Тусон, Сан Диего, Лос Анџелес и Сан Франциско.

Терминот Хабсбуршка Шпанија се однесува на периодот од историјата на Шпанија во
текот на 16 век и 17 век (1506-1700), кога Шпанија била прогласена од страна
односно водена од страна на Хабсбуршката династија. Под нејзино владеење,
односно во времето на Карло V и Филип II, Шпанија била една од најголемите
светски сили која контролирала делови од територијата на Америка до Филипините
во Азија, Франција, Бенелукс, Германија, поголемиот дел од денешна Италија во
Европа, во периодот од 1580-1640 ја вклучувала и Португалија. Поради оваа
причина, овој период на шпанската историја, исто така, бил познат како "ера на
експанзија". Во времето на последниот Хабсбургшки крал, во втората половина на
17 век, Шпанија постепено навлегувала во политички и културен пад.

Хабсбуршкото владеење на Шпанија завршило по смртта на последниот хабсбуршки
крал на Шпанија, Карлос II, кое резултирало за започнување на Војната за
шпанското наследство.

Војната за шпанското наследство се водела во периодот од 1701 до 1714 помеѓу
повеќето големи европски сили околу обединувањето на кралствата Шпанија и
Франција под круната на Бурбонската династија. Од едната страна биле Франција и
Шпанија предводени од Луј XIV кој сакал да ја приклучи Шпанија кон Франција, а
од другата биле Светото Римско Царство, Британија, Холандија, Савоја, Прусија и
Португалија, кои сметале дека сојузот на Франција и Шпанија ќе доведе до целосна
доминација на Бурбоните во Европа. Војната завршила со мировните договори од
Утрехт (1713) и Раштат (1714). Како резултат, Филип V останал крал на Шпанија,
но бил исклучен од Бурбонската наследна лоза, така што бил спречен и трајно
оневозможен личниот сојуз помеѓу двете кралства.

Филип V бил првиот Бурбонски владетел на Шпанија од 1700 година. Оваа гранка од
Бурбонската династија владее со Шпанија до денес. Нејзин претставник е кралот
Филип VI. Во текот на просветителството во Шпанија биле воведени големи реформи
од страна на властите во Шпанија во сите области на животот. Просветителството
во Шпанија започнало истоивремено со започнувањето на војната за шпанското
наследство, а завршило по крајот на Наполеонските војни.

Првата Шпанска Република бил политички режим кој функционирал во Шпанија со
воведување на парлементарно управување во периодот од 11 февруари 1873 и 29
декември 1874 година, кога генералниот Мартинес Кампос дал проглас со кој го
означил почетокот на Бурбонската реставрација односно обнова на Шпанија.
Републиката била прогласена по абдикцијата на кралот на Шпанија Амадеј I на 10
февруари 1873 година. Така, следниот ден, на 11 февруари Шпанија била прогласена
за република со парламентарно мнозинство составено од радикали, демократи и
републиканци. Првиот обид на републиканците во историјата на Шпанија им
претставувало едно кратко искуство, кое се карактеризирало со длабока политичка
и социјална нестабилност и насилство. Републиката била управувана од страна на
четири одделни претседатели- Естанислао Фигуерас, Франсиско Пи, Николас Салмерон
и Емилио Кастелар. По само единаесет месеци бил направен државен удар при кое на
власт дошол Франциско Серано.

Кралот Алфонсо XIII од Шпанија, во обид постепено да го врати претходниот систем
и да го врати својот углед, го повикал Генералот Дамасо Беренгер да формира
влада. Ова не било подржано од страна на другите политички сили во Шпанија, кои
пак повикале на создавање на Втора Шпанска република. Дамасо Беренгер поднел
оставка, а владата ја формирал Адмирал Азнар. Тој ги свикал изборите на 13 април
1931 година со цел да ги задоволи барањата на демократите и републиканците.

Втората Шпанска република била основана на 14 април 1931 година по поразот на
Алфонсо XIII од Шпанија на локалните избори и неговата абдикација. По прогонот
на кралот била формирана привремена влада на чело со Нисето Алкала Самора и
истата се задржила до 9 декември 1931 година кога бил избран новиот Устав. Со
Шпанија во тој период раководил републиканско-социјалистичката партија на Мануел
Асанар.

Прв претседател (1931-1936) на оваа република станал Нисето Алкала Самора. Но,
републиката била вовлечена во голема криза кога генералот Франсиско Франко
извршил воен преврат со кое го означил почетокот на Шпанската граѓанска војна.
Шпанската граѓанска војна (17 јули 1936 – 1 април 1939) е војна помеѓу шпанската
републиканска влада и нејзините левичарски поддржувачи, од една страна, и
бунтовниците, војската и десно-ориентираните елементи, на чело со Франсиско
Франко од друга. Во војната се вмешаа и странски сили. Иако во принцип беше
усвоена политика на немешање, СССР ја поддржуваше владата (иако помошта на СССР
беше во голема мера двосмислена), а Франко беше поддржан од Италија на Мусолини
и од Хитлерова Германија. На страната на владата се бореа и доброволци од многу
земји, кои главно беа дел од Интернационалните бригади. Меѓу попознатите фигури
што се бореа на страната на Републиката беа: Џорџ Орвел, Ернест Хемингвеј, Андре
Малро и други.

Франциско Франко станал диктатор на Шпанија, по победата на републиканската
влада во Шпанската граѓанска војна. Франко официјално застанал на чело на
државата на 1 април 1939 година, а со Шпанија владеел сè до неговата смрт на 20
ноември 1975 година. Одмаздата на Франко започнала веднаш по завршувањето на
војната, при што биле извршени безброј злосторства врз членовите на
републиканците. Голем дел од Републиканците биле уапсени, убивани и покрај тоа
што некои од нив биле само симпатизери на тој режим. Како резултат на тоа,
илјадници граѓани на Шпанија морале да бараат егзил, претежно во Франција и
Мексико. Оние кои што побегнале од државата обично се вклучувале во борбата
против национализмот и нацизмот. Еден таков пример е митрополитот Луис Компанис
кој побегнал во соседна Франција. Во 1940 година, тој бил уапсен од страна на
Вишиевска Франција на чие чело се наоѓал Филип Петен и истиот бил екстрадиран во
Шпанија.

Иако Франко во Шпанија под неговото владеење донесел некои орнаменти на
фашизмот, неговото владеење не се смета фашистичко; Главната разлика се гледа во
то што фашизмот општеството го гледа со односно го трансформира со револуциија а
неговото владеење не се соучувало со таа идеологија

По крајот на Втората светска војна, Франко и неговата Шпанија биле вовлеени во
политичка изолација од страна на САД, Велика Британија и.т.н. Во 1946 година
било употребено ембарго за Шпанија и француската граница кон Шпанија била
затворена. Економијата на Шпанија била пред колапс.

По зголемените тензии помеѓу САД и СССР во 1950-тите, ги принудила на САД да
бараат нови сојузници во Европа. Франко бил прогласен за голем противник на
комунизмот и се сметало дека тоа Шпанија би ја направил можен сојузник на САД за
време на Студената војна. Така, изолацијата на државата траела до 1953 година
кога Шпанија и САД потпишале договор во Мадрид според кој Шпанија добила
економска помош во замена за американските воени бази. Истата година, во 1955
година, Шпанија потпишала конкордат со Ватикан. Шпанија била примена во ООН во
1955 година и Светската банка во 1958 година.

Франко починал на 20 ноември 1975 година на возраст од 82 години, на истиот
датум на којшто починал и Хозе Антонио Примо де Ривера, основач на Фаланга.

Вкупната површина на земјата изнесува 504 030 km², и според тоа се наоѓа на 51
место по големина во светот. Земјата го дели Пиринејскиот Полуостров со
Португалија, Гибралтар и Андора. На североисток, по Пиринејскиот планински
масив, се граничи со Франција и Андора. Шпанија ги вклучува Балеарските Острови
во Средоземно Море, Канарските Острови во Атлантски Океан, градовите Сеута и
Мелилја на север од Африка и неколку помали ненаселени острови на
средоземноморската страна на Гибралтар, како Хафиринските Острови, „карпите“ (на
шпански: peñones) на Велез и Алхукемас, и малиот остров Перехил.

Шпанија е парламентарна монархија, на чие чело стои монарх (во моментот Филип
VI). Законодавната власт се состои од две палати, сенат или Горниот дом и
Конгрес на парламентарците кои се избираат на секои четири години. Извршната
власт е раководена од страна на премиер. Исто така, локалните органи на власта
(17 ентитети) имаат свои парламенти и влади, со широки овластувања.

Политички, Шпанија е поделена на седумнаесет автономни заедници: на север -
Галиција, Астурија, Кантабрија, Баскија, Риоха и Навара; на исток - Арагон,
Kaталонија, Валенсија, Балеарски Острови; во централниот дел - Кастилја и Леон,
Мадрид, Кастилја-Ла Манча и Екстремадура; на југ - Андалузија, Мурсија, Канарски
Острови. Покрај тоа, постојат два автономни градови на африканскиот брег, Сеута
и Мелилја. Сегашните автономни области се формирани во 1983 година. По
територија, најголемиот регион е Кастилја и Леон, а најмалиот - Балеарските
Острови. Со најмногу население е Андалузија, а најмалку е Риоха.

Административно, земјата е поделена на 50 покраини. Седум автономни региони се
состојат од по една покраина - Астурија, Кантабрија, Навара, Риоха, Мадрид,
Мурсија и Балеарските Острови.

Најниската административна единица во Шпанија е општината (municipio), како
нивниот број е 8.111. Историски, одредени региони се поделени на окрузи наречени
„комарки“ (comarcas), кои претставуваат нешто како окрузи. Автономните области
имаат широка законодавна и извршна независност, со парламентарна и регионална
власт.

Според Светската Банка, економијата на Шпанија е девета по големина во светот и
пета во Европа. За 2007 година, БВП на човек од населението бил 33,700 $,со кое
земјата ги надминала и некои држави кои се дел од Г-7, како Италија на пример, а
како показател се наоѓа по Јапонија и Франција чиј БВП изнесува 33,800 $. Растот
на шпанската економија за 2007 година бил 3.7 %, според кој показател е најголем
успех помеѓу членовите на Г-7 и другите европски држави.

Владата на Хозе Марија Аснар успешно го вовела еврото како национална валута во
почетокот на 1999 година и успешно се справила со невработеноста, која во
моментот е 7,6% и е меѓу најниските во Европа (во 90-те години невработеноста
достигнала 20%). големата слаба страна на економијата е сравнитело високата
инфлација ,, но и покрај тоа шпанската економија се очекува да расте побрзо од
просекот во ЕУ, благодарение на индустријата и зголемената трговија со Латинска
Америка и Азија.

Економијата на Шпанија успеала да избегне нулта раст за разлика од повеќето
други големи европски земји. Помеѓу 2000 и 2005 Шпанија создала половина нови
работни места во целата Европска Унија. Таа продолжува да е една од најголемите
динамични економии во ЕУ и привлекува многу странски инвестиции. Според некои
истражувања се очекува земјата да ја надмине Германија по БДП на човек од
неселнието во 2011.

Современа Шпанија е високо развиена индустриско-аграрна земја. По обем на
индустриско производство, земјата е на петто место во Европа и на осмо место во
светот. Најразвиени индустриски гранки се инженерството, автомобилството,
бродоградбата, авиони, електротехниката, хемиската, текстилната индустрија.
Земјата е богата со корисни ресурси. Шпанија е голем производител на вино (трето
место во Европа), ориз (највисока експлоатација во светот), бадем, тутун,
маслинки (на прво место во светот по производство на високо квалитетно маслиново
масло). Најголемите автомобилски производители фабрики се наоѓаат во Марторел
(блиску до Барселона), Виго, Зарагоза, Валенсија, Мадрид, Памплона, Барселона,
Валјадолид. Авиони се произведуваат во Севилја (две фабрики), Гетафе (близу до
Мадрид) и Кадиз, а хеликоптери - во новата фабрика во Албасете. Најголемите
центри на локомотиви се наоѓаат во Лас Матас (до Мадрид), Сан Андреј Комтал (до
Барселона), Беасаин и Ирун (на баскиски), Зарагоза, Валенсија и други. Таму се
произведуваат едни од најбрзите возови во светот.

Важен удел во економијата на земјата има меѓународниот туризам. Годишно Шпанија
се посетува од околу 60 милиони туристи (95% од нив се од западноевропските
земји). Земјата има најголема во Европа материјално-техничка база за сервисирање
на бројните посетители. Голем дел од населението е ангажирано во областа на
туристичката услуга, а приходите од туризмот се проценуаат на 40 милијарди евра.

Римокатоличкото христијанство е најголема религија во Шпанија. Според една
студија од јули 2009 година спроведена од страна на шпанскиот Центар за
социолошки истражувања, околу 76% од Шпанците се приврзаници на католизмот, 2%
на друга вера, и околу 20% не се идентификуваат со религијата. Повеќето Шпанци
не учествуваат редовно во религиозни литургии. Оваа студија покажува дека
Шпанците не се сепак религиозна нација, бидејќи 58% од вкупниот број на
население многу ретко или никогаш не одат во црквата, 17% одат во црква неколку
пати годишно, 9% барем еднаш во еден месец и 15% секоја недела или повеќе пати
неделно.

Шпанија е држава која во текот на својата историја водела големи борби на
религиозно ниво, главно против исламот и јудаизмот, а во помала мера со
протестантството. Поголемиот дел од Пиринејскиот полуостров бил христијанизиран
во времето кога истиот бил дел од Римската империја. По слабеењето на Рим,
германските племиња извршиле инвазија врз поголемиот дел од териториите на
поранешната империја. Во 410 години Шпанија била заземена од страна на
Визиготите кои го наметнале Аријанството. Во 711 година полуостровот бил
нападнат од страна на Маврите од Северна Африка, каде формирале држава наречена
Ел Андалуз и како таква (со мали промени) се задржала во следните 8 векови.
Така, исламот станал најголема религија на овиепростори, бројот на муслимани се
зголемил во најголема мера а додека поголемиот дел од населението останало
христријанско. Во тој период, многу цркви биле претворени во џамии.
Христијанството успеало да се задржи само во Сантјаго де Компостела.
Средновековна Шпанија била местото на речиси постојаното војување меѓу
муслиманите и христијаните. Така се задржало се до заврѓувањето на Реконквистата
во 1492 година. Веднаш по ова, била објавена шпанската инквизиција од страна на
Изабела I Кастилјска и Фернандо II Арагонски за заштита на верата против разни
еретици и кривоверци со цел тие да ја прифатат католичката вера. Во оваа група
попосле спаднале и Евреите по што биле присилени (во 1492) да се преселат од
пиринејскиот полуостров.

Шпанија го спровела католицизмот во Новиот свет и на Филипините. Шпанскиот крал
инсистирл на независност од папата. Инквизицијата конечно била укината во 1830
година. Католицизмот станал државна религија во 1851, кога за шпанската влада
потпиша конкорд со Ватикан. Овој пакт бил укинат во 1931 година со
прогласувањето на Втората Шпанска република. Во текот на граѓанската војна,
околу 7.000 свештеници биле убиени.

Шпанија се јавува како тема и инспирација во бројни дела од уметноста и
популарната култура, како:



https://mk.wikipedia.org/wiki/%D0%A3%D0%BA%D1%80%D0%B0%D0%B8%D0%BD%D0%B0

Украина (украински: Україна) — држава во Источна Европа. Се граничи со Русија на
североисток, со Белорусија на север, со Полска, Словачка и Унгарија на запад и
со Романија и Молдавија на југозапад. На југ излегува на Црно и на Азовско Море.
Главен град е Киев.

Украина прогласи независност од СССР на 24 август 1991 година, а нејзината
независност е финализирана на 25 декември истата година. Службен јазик во
државата е украинскиот, а доминантна религија е православието.

Се верува (најповеќе под влијание на руската и полската историографија) дека
името Украина доаѓа од старословенскиот поим украина што значи „гранична област“
или „крајина“. Поимот може често да се сретне во Источнословенските хроники од
1187 година. Поимот украини (множина) се користел и за Големото московско
кнежество како и за Големото литванско кнежество. Во XVI и XVII век, овој поим
се користел за земјите кои граничеле со номадскиот свет (Кримско ханство).

Многу современи украински историчари поимот „у-краина" го преведуваат како
"во-земја", "татковина" или "наша-земја". Овој превод е во согласност со
оригиналното значење на на предлогот „у-“ во украинскиот јазик и именката
„країна“ - „краина“. При што треба да се разликува значењето на „гранична земја“
(украина vs. окраина) кое неконзистентно се презема од бројни научни извори,
често од неукраинско потекло, додека преводот како "гранична земја" добро се
усогласува со традиционалното значење во рускиот јазик на „у-“ и „краина“.

Со 603.700 км² Украина е 44. најголема земја во светот и прва најголема држава
на европскиот континент, сметајќи ги само земјите кои се протегаат целосно во
Европа.

Пејзажот на Украина е составен од плодни низини и платоа. Во Украина има големи
реки како на пример Днепар, Северски Донец, Днестар и јужен Бух. На југот на
земјата делтата на Дунав ја создава границата помеѓу Украина и Романија.
Единствените планини во земјата се Карпатите кои се наоѓаат на запад и највисок
врв е Хора Ховерла со 2.061 m.

Украина е република со мешан полупретседателски и полупарламентарен систем со
посебна законодавна, извршна и судска власт. Претседателот се избира за мандат
од пет години на претседателски избори и е на чело на државата.

Законодавната власт на Украина е во рацете на еднодомното собрание кој има 450
пратенички места и се нарекува Врховна рада. Собранието е одговорно за создавање
на закони и како дел од тоа е и кабинетот на министри со премиерот на чело на
истиот.

Највисока институција од судската власт во Украина е Уставниот суд, кој има моќ
да поништи одредени закони ако не се во согласност со украинскиот Устав.

Украина е поделена на 24 области. Киев има специјален статус. Областите и
републиката се поделени на преку 400 региони со просечна големина на регионите
од 1.200 км² и со просечно население од 52.000 жители.

Украинците сочинуваат 77,8% од вкупно население во Украина. Најбројни национални
малцинства се Русите (17,3%) по кои следат Русините (0,9%). Важно е да се
напомене дека украинската власт не ги признава Русините како посебен народ, туку
како украински етнос, а нивниот русински јазик го смета за украински дијалект.
Од останатите малцинства најбројни се Романците и Молдавците (0,8%), Белорусите
(0,6%) и Бугарите (0,4%).

Сè до отцепувањето на Крим од Украина, Кримските Татари сочинувале 0,5% од
населението. Тој број е значително намален поради тоа што највеќето од нив
живеат на тој полуостров.

Службен јазик во Украина е украинскиот јазик, но од голема важност на економски
и културен план е познавањето на рускиот јазик. Украински јазик зборува околу
55% од населението, додека руски јазик 45%.

Околу 50,44% од населението на Украина се приврзаници на Украинската православна
црква, околу 8% се католици, 7% приврзаници на Автокефалната украинска црква, 2%
на Римокатоличката црква, околу 2% протестанти, 0,63% Евреи, 0,5% муслимани и
т.н.

Во текот на својата рана историја, Украина била населена со пагански племиња кои
ја практикувале својата религија. Кон крајот на првиот милениум во земјата бил
воведен византискиот ритуал. Се претпоставува дека апостол Андреј бил оној кој
прв дошол на овие простории да ја проповеда новата религија. Јудаизмот на
просторите на денешна Украина бил присутен пред повеќе од 2000 години, кога
еврејските трговци патувале заедно до грчките колонии. Од XIII век еврејското
присуство во Украина значително се зголемило. Подоцна во Украина бил основан и
Хасидизмот. Муслиманската религија во Украина се појавила во времето на Златната
орда и Отоманската империја. Кримските Татари го прифатиле исламот во времето на
Златната Орда, а подоцна станале вазали на Отоманската империја. Во времето кога
била била создадена Украинска ССР и земјата била во составот на СССР,
атеистичкиот режим придонел за прогонување на голем број на христијански
свештеници. Голем број на цркви биле или рушени или затварени.



https://mk.wikipedia.org/wiki/%D0%90%D0%B2%D1%81%D1%82%D1%80%D0%B0%D0%BB%D0%B8%D1%98%D0%B0

Државна заедница Австралија (англиски: Commonwealth of Australia) или само
Австралија (Australia) — држава која се простира на австралискиот континент и на
неколку околни острови. Најблиските соседни држави се Нов Зеланд и Индонезија.
Главен град е Канбера.

Во Австралија има шест сојузни држави; Нов Јужен Велс, Викторија, Јужна
Австралија, Западна Австралија, Квинсленд и Тасманија и две територии;
Австралиската престолнинска територија (АПТ) и Северната Територија.

Најголемите градови во Австралија се Сиднеј со над 4.300.000 жители, Мелбурн со
над 3.800.000 жители, Бризбејн со над 1.800.000 жители и Перт со 1.500.000
жители.

Австралиските домородци го населуваат копното веќе 42.000 години. По спорните
посети на рибарите од север и еропските истражувачи и трговци во 17 век, Велика
Британија ја запоседнала источната половина на островот во текот на 1770 г.,
каде државата праќала луѓе по казна во колонијата наречена Нов Јужен Велс, која
е формирана на 26 јануари 1788 г. Како растел бројот на населението и како биле
октриени нови територии во текот на 19 век биле формирани уште пет големи
автономни британски прекоморски територии. На 1 јануари 1901 г., шест колонии ја
формирале федерацијата по име Државна Заедница Австралија. Како федерација,
Австралија воспоставила стабилен либералдемократски политички систем,
останувајќи членка на Кралските земји на Комонвелт.

Името „Австралија“ доаѓа од латинскиот назив Australis, што значи југ. Легендата
за „непознатата земја од југот“ (terra australis incognita) датира уште од
времето на Римската империја. Во 1521, Шпанците биле меѓу првите кои заполовиле
во пацифичките острови. Првата употреба на зборот Австралија во англискиот јазик
било во 1625 г. во делото на Мастер Хаклит - „Белешка за Австралија, земјата
посветена на светиот дух“. Името Australische го користеле холандски
официјалисти во Батавија од 1638 г., во значење за новоотркиеното копно на
југот. Името Австралија користено е и во 1693 г. во предовот на книгата
„Авантурите на Жак Седер во текот на истражуањата и патувањата во јужната
земја“, од францускиот автор Габриел де Фониј, кој пишувал под псевдонимот Жак
Садер.

Александар Далримпел го користел истиот термин во делото „Историски собир на
патувањата и откритијата во јужниот Пацифик“ од 1771 г., во значење за цецлата
јужнопацифичка област.

Џорџ Со и Џејмс Смит во 1793 г. ја објавиле книгата „Зоологија и ботаника на
Нова Холандија“ во која пишувале за огромниот остров, или подобро кажано -
континент Австралија, Австралазија или Нова Холнадија.

Името „Австралија“ се раширило под влијание на книгата на Метју Фландес,
„Патувањето во јужната земја (Австралија)“, првиот човек за кој се знае дека го
препловил континентот. Со оваа книга Метју Фландерс на тој збор дал општо
значење.

Гувернерот на Нов Јужен Велс, Лаклан Маквари, подоцна го користел тој збор во
официјалните извештаи кои ги праќал во Англија, за да во 1817 г. предложи тој
збор да биде усвоен како официјално име на континентот. Британската морнарница
во 1824 г. официјално овој континент го нарекла Австралија.

Човековото присуство на територијата на Австралија е забележано уште од пред
42.000 и 48.000 години. Овие први доселеници можеби биле претците на денешното
староседелско население- Абориџини. Овие луѓе биле ловци, со сложена орална и
духовна култура.

Првата европска посета на Австралија била од холандскиот истражувач Вилем Јансон
кој пристигнал во 1606. За време на 17 век западниот и северниот брег бил
претставен на карта од Холанѓаните и бил наречен „Нова Холандија“. Покасно во
1770 Џејмс Кук пристигнал на источниот брег на Австралија и го нарекол регионот
„Нов Јужен Велс“.

Британската кралска колонија на Нов Јужен Велс била основана со формирање на
населбите во пристаништето Џексон, на 26 јануари 1788 г. Овој датум подоцна
станал и Национален ден на Австралија. Ван Миенова Земја, или сегашна Тасманија,
населена била во 1803 г., а во 1825 г. станала посебна колонија. Обединето
Кралство во 1829 г. формално воспоставило контролна над западниот дел на
Австралија. Од деловите на Нов Јужен Велс биле формирани и одвоени колонии:
Јужна Австралија во 1836 г., Викторија во 1851 г. и Квинсленд во 1859 г. Северна
Територија е формирана во 1911 г., со издвојување од провинцијата Јужна
Австралија. Јужна Австралија е воспоставена како слободна провинција и како
таква никогаш не била казнувачка колонија. Викторија и Западна Австралија исто
така биле основани како слободни, но подоцна прифаќале и осуденици. Доведување
осуденици во колонијата Нов Јужен Велс било прекинато во 1848 г., по притисокот
на тамошните доселеници.

Пристигнувањето на Кук било вовед за основање на британска колонија во
Австралија. На 26 јануари 1825 година била основана Британската кралска колонија
на Нов Јужен Велс кој денес се слави како национален ден во Австралија.
Тасманија започнала да се населува од европски народи во 1803, но станала
посебна колонија во 1825 година.

Австралиските доморди, чиј број во времето на доаѓањето на Европјаните е
проценет на 350.000, се смалувал во текот на наредните 150 години, најмногу
поради новите болести, присилното раселување и културната дезинтеграција.
Одвојувањето на децата од семејствата, кои некои историчари и австралиски
староседелци го сметаат за геноцид, најверојатно допринел за тоа смалување.
Таквите интерпретации на абориџинската историја другите историчари го
критикуваат, сметајќи ги за претерани или исконструирани поради политички и
идеолошки причини. Оваа дебата во Австралија е позната под името Историски војни
(анг. History Wars). По референдумот од 1967 г., федералната влада била
областена да спроведе политика и донесе закони поштувајќи ги Абориџините и
нивната традиција. Старата сопственсот на земјиштето било признаено дури во 1992
г., кога во случајот Мабо против Квинсленд (бр.2) отфрлено толкување на
Австралија како „празна земја“ (лат. terra nullius) во време на доаѓањето на
Европејците.

Златната грозница во Австралија започнала во средината на 19 век, а побуната на
рударите против порезот на дозвола за копање од 1854 г. била прв ран израз на
граѓанска непослушност и австралијската демократија. Измеѓу 1855 г. и 1890 г.,
во секоја од 6-те колонии воспоставиле локални влади кои раководеле со
најголемиот дел на внатрешните работи, оставајќи притоа дел од Британското
Царство. Колонијалната канцеларија во Лондон задржала дел од овластувањата по
некои прашања, како што се надворешните работи, одбраната и меѓународната
пловидба. По десетгодишните подготовки, колониите на 1 јануари 1901 г. создале
федерација, која е наречена Државна Заедница Австралија и организирана е како
владение на Британското царство. Австралиската престолинска територија била
формирана во 1911 г., од делот на територијата на Нов Јужен Велс, како би бил
обезбеден просотр за предложување на главен град на федерацијата Канбера
(Мелбурн бил престолнина од 1901 до 1927). Северна Територија била изопштена од
контролата на владата на Јужна Австралија и во 1911 г. предадена на управата на
Комонвелтот.

Австралија доброволно учествувала во Првата светска војна. Многу Австралијци го
сметаат за пораз на Воените сили на Австралија и Нов Зеланд на на Галапољ како
настан во кој е родена австралиската нација.

Со Вестминтерскиот статут од 1931 г., кој во Австралија е прифатен во 1942 г.,
формално се прекинати сите уставни врски меѓу Австралија и Обединето Кралство.
Шокот предизвикан со поразот на Велика Британија во Азија во текот на 1942 г. и
заканите од јапонска инвазија, влијаеле во Австралија да им се сврти на САД како
нов сојузник и заштитник. Од 1951 г., Австралија и формално станала воен
сојузник на САД под покровителство на АНЗУС договорот. По Втората светска воја,
Австралија ја потикнувала масовната емиграција од Европа, од седумдесетите и
укинувањето на Белата политина на Австралија, оспорена е имиграцијата од Азија и
другите неевропски делови од светот. Како последица на тоа, австралиската
демографија, култура и општата слика драматично се смениле. Последните уставни
врски помеѓу Австралија и Велика Британија биле прекинати во 1986 г., со
усвојувањето на Австралискиот акт во 1986 г., со што британската улога во
австралиската власт е завршена. Во 1999 г., Австралијанците на референдум ос 50%
мнозинство го отврлиле предлото на Австралија таа да стане република, со
претседател кој би го избрал парламентот. Од изборите на Витлам Гоф за премиер
во 1972 г., Австралија е насочена на иднината во рамките на азиско-пацифичкиот
регион.

Австралија има вкупна површина од 7.617.930 километри квадратни. Австралија е
опколена со мориња и океани, па така на исток се наоѓаат Коралното Море и
Тасмановото Море, на север се Арафурското Море и Тиморското Море, на југ и на
запад е Индискиот Океан. Австралискиот брег е долг 34.218 km (не рачунајќи
прекуморски острови).

Најголемиот дел од австралиското копно е пустина или полу-пустински предел и со
тоа Австралија е наречена како најрамен континент во светот со најстара и
најнеплодна почва. Само јужниот и југоисточниот дел од Австралија се плодни и
погодни за живот. Густината на населението на Австралија е 2.8 жители на
километар квадратен и тоа ја прави една од најненаселените држави во светот.
Северниот дел од Австралија е тропски со многу прашуми, шумски предели и
пустини. Климата во Австралија е тропска и има влијание од ооколните океани и
мориња.

Големиот корален гребен, најголем од тој вид во светот се наоѓа во близина ан
североисточниот брег и се простира на површина од над 2.000 km². Планината
Аугустус, која се смета за најголем монолит на светот се наоѓа во Западна
Австралија. Со 2,228 метри надморска височина, Кошчушко е најголемата планина на
австралиското копно, иако врвот Мосон е на оддалеченост од Австралиската
територија Херд и Макдоналд висок 2,527 метри.

Австралија може да се подели на три големи природни регии: Источна висорамнина,
Средишна низина и Западно плато.

Во источната висорамнина се наоѓаат највисоките планини на Австралија. Во
споредба со другите високи планини во светот тие планини се сразмерно ниски.
Највисокиот планински врв на подрачјето и цела Австралија е Кошчушко, висок 2228
метри. Подножјето ги допира песочните плажи и карпестите спили по дожината на
брегот на Тихиот Океан. во подрачјето на подножјето паѓаат и најмногу врнежи во
Австралија. тоа е основна причина зошто југоисточниот дел на подрачјето од
Бризбејн до Мелбурн, е најгусто населен дел на Австралија. На нешто повисока
надморска височина се наоѓаат висорамнините. Некои восорамнини имаат и плодно
тло и се користат за земјоделство, додека другите се под шумска површина.

Средишната низина е најужниот простор во Австралија. Во овој крај провладуваат
рамнини. Поголемиот дел од низината е доста сув и топол за посејување. Поради
тоа потребно е наводнување на земјоделските површини. Во западниот дел на
подрачјето се простираат и песочните пустини. Во некои делови во близина на
северниот или јужниот брег, толото е прекриено со груба треба или грмушки. Тие
простори се користат за напасување на стока. На југот на Средишната низина, каде
има и повеќе падини, земјоделците сејат пченица. Во подрачјето нема поголеми
градови, така да два најголеми се Маунт Иса и Брокен Хил кои имаат едвај по
околу 30.000 жители. Тоа всушност се два рударски градови.

Западното плато завзема 2/3 од Австралија. Регијата е нешто повисока од
Средишната низина, но во поголемиот дел всушност е рамнина. Средишниот дел на
Западната рамнина е полупустина и пустина. Кон југ и североистокот од пустината
постапно преминува во простор со трева и грмушки. Поголемиот дел од таквата
земја се користи за напасување на добитокот. Ниските планини исто така се
пасишта. Најмногу дождови има на крајниот север и југоисток, пто овозможува
развој на земјоделството.

Иако најголемиот дел од Австралија е составен од пустина и полусушни области,
таа опфаќа широк спектар на природни површини, од планински врвови до тропски
дождовни шуми, а исто така се вбројува и во една од земјите со најголем
биодевиризитет. Поради староста, но и како последица од тоа самата земја има
ниска плодност на земјиштето, изразито некарактеристичен распоред на вода и
долготрајна географска изолација, австралискиот жив свет е разновиден и
единствен. Околу 85% цветни растенија, 84% цицачи, над 45% птици и 89% риби од
умерениот копнен појас припаѓаат на ендемските видови. Човечката активност
загрозува многу австралиски екорегиони и видови кои го населуваат континентот.
Федералниот Акт за заштита на животната средина и конзервацијата на
биодивиризитетот од 1999 г. е правна рамка за заштита на загрозените видови. Во
рамките на националниот Акционен план за биодевиризитет, формирани се бројни
заштитени зони како би се сочувале и заштитиле загрозените видови. Во рамките на
националниот акционен план и биодевирезитет, формирани се бројни заштитни зони
за да се сочуваат и заштита единствените екосистеми; 64 мочурливи подрачја
запишани се на листата на Рамсарската коневнција, додека 16 локации се под
заштита на Светските градини. Австралија во 2005 г. била рангирана како 13-та
земја на светото според индексот на оджливиот развој на околината.

Поголемиот дел од австралиските дрвни растенија се зимзелени, но многу, како
еукалиптусот и акацијата, се прилагодиле на долготрајни суши и чести пожари. Во
добро познатитеавстралиски животини спаѓаат: едноотворни (клунарот и клунестиот
еж); торбари (кенгури, коали, вомбати) и птиците ему и кокабура. Динго е
пренесен во Австралија околу 3000 години п.н.е., преку трговците од Австралија.
Многу растителни и животински видови изумреле по доаѓањето на луѓето,
вклучувајќи ја и австралиската мегафауна, останатите исчезнале со доаѓањето на
Европјаните, а меѓу нив и тасмански тигар.

Хидрографијата на Австралија е сиромашна. Поради пропустливото земјиште и
недоволно количество врнежи, реките во Австралија се малубројни. Најпознати се
Мари и Дарлинг во југоисточна, а Флиндерс во северна Австралија. Сите други реки
се со куси и повремени текови. Се влеваат во морињата и во околу 700 солени
езера што се наоѓаат низ цела Австралија.

Австралија е уставна монархија со парламентарен систем на власт. Кралица
Елизабета II е австралискиот монарх, а нејзината улога се разликува од
позицијата која ја има во останатите кралски земји на Комонвелтот. На сојузно
ниво кралицата претставува генерален гувенер на Австралија, додека гувернерите
од понизок ранг се наоѓаат на чело на државната членка. Иако уставот дава широки
овластувања на генералниот гувернер, тој ги користи само со препорака од
премиерот. Најпознат случај на употреба на овие овластувања без согласност од
пермиерот било распуштање на Витламовата влада во текот на уставната криза од
1975 г.

Три најголеми политички партии се: Лабуристичката, Либералната и Националната.
Неколку помали партии вклучувајќи ги и зелените и австралиските демократи имаат
свои претставници во парламентот, како и неколку независни кандидати.

Австралија се состои од шест држави, три територии на матично копно и седум мали
прекоморски територии. Државите се: Нов Јужен Велс, Квинсленд, Јужна Австралија,
Тасманија, Викторија и Западна Австралија. Две значајни континентални територии
се Северната Територија и Австралиската престолнинска територија. По многу
прашања териториите функционираат како држави. Единствена разлика е правилото
дека федералниот парламент може да поништува закони на територијалните
парламенти. Наспроти тоа, актите на федерацијата можат да се суспендираат од
страна на државите само во случаи кои се дефинирани со Член 51 од уставот на
Австралија, додека сите останати законодамни овластувања, вклучувајќи и области
од здравството, образованието, полицијата, правосудството, сообраќајот, јавниот
транспорт и локалната самоуправа, исклучиво се во надлежност на државниот
парламент.

Секоја државата и територија има свои законодавни органи (еднодомни во случајот
со Северната Територија, Австралиската престолнинска територија и Квинсленд,
односно дводомни во сите останати држави). Долниот дом е познат под независен
Законодавен парламент (Парламентарен дом во Јужна Австралија и Тасманија), а
горниот како Законодавен совет. Шефовите на владата во секоја државата и
територија се нарекуваат премиери, односно главни министри. Државниот гувернер
претставува кралица во секоја држава, администратор во Северната Територија, а
главен гувернер (федерален) шретседава со Австралиската Престолнинска
Територија.

Во составот на Австралија се и неколку помали територии; федералната влада
контролира одвоена област во Нов Јужен Велс - Територијата Џеривисбеј, како
морнарничка база и пристаниште за главен град. Покрај ова, Австралија контролира
и неколку други населени територии надвор од австралискиот континент: Корални
Острови, островот Херд и Макдоналд, и Австралиската антарктичка територија.

Во текот на последната деценија, австралиската надворешна политика се темели на
потесната врска со Соединети Американски Држави, низ АНЗУС пактот, но и
соработката со државите од азиско-пацифичкиот регион, преку договорот АСЕАH и
форумот на пацигичките острови. Австралија во 2005 г. станала членка на
Источноазискиот самит, за да потоа го потпише договорот за пријателство и
соработка. Австралија е членка на Комонвелтот, чии лидери се собираат на посебни
собити на шефови на земјите од Комонвелтот. Земјата активно се труди за
либерализација во светската трговија. Го предводела формирањето на Каирнс
групите и АПЕК, членка е на Организацијата за економска соработка и развој и
Светската трговска организација. Австралија иницирала неколку важни билатерални
договори за слободна трговија, меѓу кои е најновата Австралиско-американска
спогодба за слободна трговија. Една е од земјите основачи на Обединетите нации,
а учествува и во меѓународната програма за помош, која делува во повеќе од 60
земји. Во буџетот за 2005-2006 г., предвидено е 2,5 милијарди австралиски долари
за програми за помош на земјата во развој, што во односот на австралиските БДП е
помалку отколку што земјата требало да одови по стратегијата на Обединетите
нации за Милениумските развојни цели.

Австралиските одбрандбени сили се состојат од Австралиската морнарица,
Австралиските копнени бојски и Кралските австралиски воздушни сили, а тоа се над
51.000 припадници во редовите, односно 21.000 во резервниот состав. Сите војни
сектори се ангажирани во регионални и светски мировни мисии на Обединетите нации
(последните во Источен Тимор, на Соломонските острови и во Судан), во санирањето
на последиците од катастрогата како и во вооружените конфликти, вклучувајќи
инвазија на Ирак од 2003 година. Владата го поставила шефот на одбранбените сили
, бирајќи го од редовите на еден од три сектора: актуелен шеф на одбранбените
сили е шеф на воздухопловните сили маршалот Ангус Хјустон. Во буџетот за
2006,/2007 г. во областа на одбраната се предвидени 22 милиони долари.

Официјална валута на Австралија е австралискиот долар. Оваа валута се користи на
Божиќен Остров, Кокосови Острови, Норфолшки Остров, Кирибати, Науру и Тувалу.

БНП на Австралија по глава на жител е за нијанса поголем од Обединетото
Кралство, Германија и Франција. Според индексот на човеков развој во 2007
Австралија била рангирана на третото место и шеста според квалитетот на живеење.
Според истражувањето за најдобри градови за живеење, австралиските градови
високо котираат на листите, па така Мелбурн бил на 2 место во 2008 година, Перт
на 4 место, Аделејд на 7 место и Сиднеј на 9 место. Економскиот развој на
Австралија во последните 15 години изнесува околу 3.6%.

Австралија има население од околу 21.8 милиони жители и скоро сите се потомци на
колонијални доселеници, најчесто емигранти од Европа и Азија. Доселениците
сочинуваат 90% од вкупното население. Најголем дел од доселениците биле од
Велика Британија или Ирска. Според пописот од 2006 година, населението се
изјаснило како: австралијци (37.13%), англичани (31.65%), Ирци (9.08%), Шкоти
(7.56%), Италијанци (4.29%), Германци (4.09%), и Кинези (3.37%).

Староседелското население на Австралија, Абориџините, сочинуваат околу 2.2% од
вкупното население, или 410.003 жители. Абориџините се соочуваат со висок степен
на невработеност, ниско ниво на образование и со повеќе трошоци одошто
останатото население.

Англискиот јазик е национален јазик во Австралија, со свој специфичен дијалект
наречен австралиски англиски кој е сличен со британскиот англиски дијалект.
Англискиот го зборуваат околу 80% од населението, потоа следува кинески јазик и
италијански јазик.

Австралија нема официјална религија. Според пописот во 2006 година, 64% од
населението се изјасниле како христијани, 19% без религија и 12 % немале
одговор. Најголема растечка религија во Австралија е будизмот.

Поголемиот дел од Австралијците се потомци на европските доселеници од 18 век и
19 век, посебно Британци и Ирци. Од крајот на Првата светска војна, австралскаа
популација се зголемила за четири пати, поттикнувана од амбициозни програми за
имиграција. По Втората светска воја, па се до 2000 г., дури 5,9 милиони луѓе
мигрирале во земјата, што значи дека двајца од сите седум Австралијанци се
родени во странство. Имигрантите во главном биле обучени, но имиграционата квота
опфаќа и категории за членови на семејства и избеглици. Во 2001 г., пет
најголеми групи кои даваат 23,1% од Австралијците родени во странство,
потекнуваат од Обединето Кралство, Нов Зеланд, Италија, Виетнам и Кина. Набргу
по укинувањето на Белата австралиска политика во 1973 г., владата организирала и
поттикнувала вројни иницијативи, како би промовирала расна хармонија заснована
на политиката мултикултурализмот. Во Австралија во 2005 г. емигрирале вкупно
123,424 жители. Од нив, 17,736 биле од Африка (5,654 од Судан, 4,594 од Јужна
Африка итн.), 54,804 од Азија (4,239 од Филипини, 3,036 од Сингапур, 2,936 од
Малазија, 1,936 од Ирак итн), 1,506 од Јужна Америка и 1,813 од Јужна Европа
(371 од Србија и Црна Гора, 310 од Македонија, 115 од Албанија итн.).

Австралиските староседелци, Абориџините и Жителите од Островот на Тoресовиот
мореуз, според пописот од 2001 г. било 410.003 (2,2% од вкупната популација),
што е значајно зголемување во однос на 1976, кога нивната бројка изнесувала
115,953. Нивото на невработеноста кај австралиските домородци е над
австралискиот просек, почесто се предмет на апсења, полошо се образувани и со
помалку животно искуство во одност на останатото население.ref name="ABS" />.

Како и другите високоразвиени земји, и Австралија се соочува со изразени промени
во старосната структура на населението, кои го зголемувале бројот на одење во
пензија, смалувајќи го обемот на работно активното население. Големиот број на
Австралијанци (759,649 во периодот 2002-2003 г.) живее надвор од државата во
која се родени.

Официјалниот јазик е англискиот, со кој се зборува и пишува во обликот кој е
познат како австралиски англиски. Според пописот од 2001 г., англискиот како
единствен јазик во куќата користи околу 80% на населението. Следејќи го
најучествуваниот јазик е кинескиот (2,1%), италијанскиот (1,9%) и грчки јазик
(1,4%).

Австралија нема државна религија. На пописот од 2006 г., 68% од Австралијанците
се сметаат за христијани: 26% се изјасниле како католици, а 19% како англичани.
Австралијанците кои не се изјаснуваат како христијани, ги има околу 5%. Околу
19% од испитаниците не подржуваат ниту една религија (што опфаќа атеизам,
хуманизам, агностицизам и рационализам), додека 12% од испитаниците одбиле да се
изјаснат или да дадат адекватни одговори. Како и другите западни земји,
активното учество на граѓаните во црквените активности е на значајно пониско
ниво; црквата еднаш неделно ја посетуваат околу 1,5 милиони Австралијанци, т.е.
околу 7,5% од популацијата.

Школското образование е обавезително од 6-15 години (16 во Јужна Австралија и
Тасманија, односно 17 во Западна Австралија), што влијаело на тоа стапката на
неписменост да биде помала од 1%. Австралијскат влада има подржано развивање на
38 универзитети и, иако во меѓувреме се отворени неколку приатни, поголемиот дел
се финансираат со средства од буџетот. Постои и државен систем на колеџ за
стручна обука, познат како институти ТАФЕ, а многу синдикати организираат обука
на нови работници. Околу 58% од Австралијаните меѓу 25 и 64 години имаат стручно
или високо образование, а со 49% факултетски образовано население, Австралија е
на прво место меѓу земјите членки на Организацијата за економска соработка и
развој. Односот на домашните и странските студенти на австралиските факултети
најголем е во ОЕЦД.

Од 1788 г. па се до средината на 20 век, англо-келтската културна традиција била
основа на австралиската култура и се развивала под големо влијание на
специфичното опкружување и културата на староседелците. Во текот на последните
50 години, австралиската култура се развивала под силно влијание на
американската поп култура (телевизија и филм пред се), масовни емиграции од
земјите на неанглиско говорно подрачје и азиските соседи. Богатата и оргинална
австралиска умнетност - книжевност, филм, опера, музика, сликарство, театар,
танци и занаeти е позната и признаена ширум светот.

Австралија има долга историја на ликовни уметности, кои ја зачнале австралиските
домородци, цртајќи по пештерските ѕидови или на кожа. Од доаѓањето на
Европејците кон крајот на 18 век, најголем мотив за австралиското сликарство е
австралискиот пејсаж, виден во Артур Стретон, Артур Бојда и Алберт Наматџире,
помеѓу другите. Традицијата на староседелците воглавном е преносена усно и во
тесна врска со обичаите и преданијата за ткн. правреме (Dreamtime). Музиката на
австралиските Абориџини, нивниот танц и сликарство, видно влијаат на современата
ликовна и сценка уметност. Австралија има жива традиција во музиката, балетот и
тетарската уметност, многу театарски групи се финансирани од федералниот буџет,
преку Австралискиот Совет. Секој главен град има симнфониски оркестар, додека
Австралиската опера станала позната со позната на дивата Џоан Сатерленд;
австралиската музика опфаќа класична, џез и многу популарни жанрови.

И австралиската книжевност е инспирирана од опкружувањето, дел од писателите
како Бенџоа Петерсон и Хенриј Лоусон донесуваат впечатливо доживување на
австралиската дивина. Обележјата на колонијална Австралија, отелотворени во
раната книжевност, се разлагаат се до периодот на Модерна Австралија,
нагласувајќи ги идеите на еднаквост, поврзаност меѓу луѓето. Патрик Вајт е
единствен Австралијанец кој во 1973 г. добил Нобелова награда за книжевност,
многумина го сметаат за еден од најзначајните писатели на англиски јазик во 20
век. Австралискиот англиски е основна варијанта на англискиот јазик, неговата
граматика и изговор воглавно се засновани на британскиот англиски, но е обогатен
со бројни локални лексички правила и грази, од кои некои влегле и во
стандардниот англиски јазик.

Австралискиот фудбал настанал во Викторија во доцните педесетти години од 19
век, а се играл како аматерски спорт, така и на професионално ниво. Се работи за
спорт кој привлекува најголемо внимание во публиката на Австралија, натпреварите
се доста псоетени, а чланството во клубовите е масовно.

Австралија има два јавни сервиси (Еј Ви Си и повеќејазинчен Ес Би Ес), три
комерцијални телевизиски мрежи, неколку претплатнички Тв Сервиси, и бројни
јавни, непрофитабилни телевизиски и радио-станици. Австралиската филмска
индустрија доживеала критички и комерцијални успеси. Се поголеми градови имаат
дневни весници, а на ниво на целата земја излегуваат два дневни листа, Острелиан
(англ. The Australian) и Острелиан фајнешел ривју (англ. The Australian
Financial Review). Според податоците на Репортери без граници, Австралија во
2006 година била на 35 место на листата земји по слободни медии, после Нов
Зеланд (19) и Велика Британија (27), но пред САД. Вака ниска позиција е
последица на ограниченост во поглед на можностите на приватното влашниство над
медиите во Австралија, имено, поголемиот дел од австралиските штампани медии се
под контрола на Њуз корпорејшн, односно Ферфакс медија.

Спортот е важен дел од австралиската култура. Специфичната клима допушта бројни
надворешни дејности. 23,5% од Австралијците постари од 15 години редовно
учествуваат во организирани спортски активности. На меѓународно ниво, Австралија
има слини тимови во крикет, хокеј, нетбол(игра слична на кошарка), рагби, а
добри резултати остваруваат и во велосипедизмот, веслањето и пливањето. Други
популарни национални спортови се австралискиот фудбал, трки со коњи, фудбал и
автомобилизам. Австралија учествувала на сите Летни оломписки игри опд новото
време, како и на сите Комонвелтски игри. Во 1956 г. Австралија била домаќин на
Комонвелтските игри во 1938, 1962 и 2006 г. Во останатите значајни меѓународни
спортски настани кои редовно се организираат во Австралија се и Отвореното
превенство на Австралија, први од четирите гренд слем тениски турнири, годишни
меѓународни турнири во крикет и Големата награда на Австралија во формула еден.
Во Австралија е обичајно владата или компаниите стипендираат успешни спортисти.
Телевизиските преноси на спортските натпревари се многу популарни, во
најгледаните телевизиски програми спаѓаат Летните олимписки игри и финалните
домашни или меѓународни фудбалски натпревари (австралиски, односно европски
фудбал).

Австралија има развиено, мешовито стопанство од западен тип, со нешто повисок
бруто домашен производ во однос на Велика Британија, Германија и Франција,
набљудувано низ купувачката моќ. Земјата се наоѓа на трето место на листата
Индекси на оптествен развој на Обединетите нации за 2006 г., додека во однос на
општиот квалитет на животот во 2005 г. го заземала 6-то место на листата на
магазинот Економист. Отсуството на извозно ориентирани преработувачки индустрии
најчесто се означува како клучна слабост на австралиското стопанство.

Меѓутоа се поразвиениот туризам и растечкиот извоз на роба ширум потрошувачката
ја прават сета критика помалку важна. Австралија сепак е четврта земја на светот
по висина на домашниот дефицит, изразено во апсолутни цифри (во релативни, тоа
изнесува 7% од БДП). Некои економисти сметаат дека ова е проблематично, посебно
поради тоа што се подудара со висината на трговската размена и ниските каматни
стапки ки ги смалуваат трошоците на отплата на надворешниот долг.ref>-{Colebach,
T.}- -{We're on a long and slippery slide to disaster}-, 2. март 2005,-{ The
Age}-</ref>

Хоуковата влада започнала процес на економски реформи со воведување на пливачки
курс на австралискиот долар и делимичната дерегулација на финансискиот
систем.ref>-{Macfarlane, I. J. (1998).}- -{Australian Monetary Policy in the
Last Quarter of the Twentieth Century. Reserve Bank of Australia Bulletin,
October}-</ref> Хауардовата влада го продолжила процесот на микроекономските
реформи, вклучувајќи и делимична дерегулација на трудовиот пазар и приватизација
на државните фирми, пред се во областа на телекомуникацијата. Посредните порески
системи во суштина се реформирани во јули 2000 г., со воведување порез на добра
и услуга од 10%, што е незначајно смалено цврстото ослонување на австралискиот
порески систем на порез од пригоди на поединци и фирми.

Во јануари 2007 г., невработеноста во Австралија била 4,6%, со 10,033,480
вработени луѓе. Во текот на последната деценија, инфлацијата воглавно се движела
меѓу 2-3%, а минималните каматни стапки меѓу 5-6%. Секоторот на услиги,
вклучувајќи го и туризмот, образованието и фанансиские услуги, дава 69% од бруто
домашниот производ. Земјоделството и природните суровини даваат 3-5% од БДП, но
значајно допринесуваат во вкупната надворешна трговска способност на земјата.
Австралија најмногу извезува во Јапонија, Кина, САД, Јужна Кореја и Нов Зеланд.



https://mk.wikipedia.org/wiki/%D0%9A%D1%83%D1%80%D0%B1%D0%B0%D0%BD_%D0%91%D0%B0%D1%98%D1%80%D0%B0%D0%BC

Курбан Бајрам — голем исламски празник кој трае 7 дена (10-13 зулхиџет, односно
дванаесеттиот месец според арапскиот календар) и се вика таканаречениот празник
на жртвата затоа што тогаш се принесува жртва - курбан, обично овни и им се
делат на сиромасите.

На првиот ден од празникот се изведува молитвата за Бајрам - Бајрам намаз, со
која верниците бараат милост од Алах. Карактеристично за овој празник е
принесувањето жртва - курбан која има симболика на приближување кон Бога.
Обичајот го изведуваат сите кои имаат можност за тоа. Оние кои принеле жртва,
потоа раздаваат од месото на сиромашните, соседите и роднините. На овој ден се
крунисува аџилакот на аџиите кои отишле да се поклонат на Светата Ќаба во Мека.

Курбан Бајрам секогаш паѓа во ист ден според исламскиот календар, но според
грегоријанскиот календар датумот е различен од година во година бидејќи
исламскиот каледнар е месечев календар а грегоријанскиот каледнар е сончев
календар. Месечевиот календар е приблиќно 11 дена пократок од сончевиот
календар. Секоја година, Курбан Бајрам (како и другите исламски празници) се
празнува на една од две различни грегоријански дати во различни делови од
светот.

Следниов список претставува список на официјални датуми кога се прославува
Курбан Бајрам во Саудиска Арабија според прогласите на Врховниот совет. Датумите
во иднина се пресметани според Umm al-Qura календарот на Саудиска Арабија.



https://mk.wikipedia.org/wiki/%D0%9F%D0%B0%D1%80%D0%B8%D0%B7

Париз (француски: Paris) е главен град на Франција, а воедно претставува и
административен, политички, стопански, културен и образовно-научен центар на таа
земја. Градот лежи на бреговите на реката Сена во северниот дел на Франција, во
регионот Ил де Франс т.е. парискиот регион.

Големината на градското подрачје е ограничено уште во 1860 година и поради тоа
Париз е со константен број на население од околу 2.200.000 жители. Меѓутоа во
поширокото градско урбано опкружување, живеат над 12 милиони жители и со тоа
овој регион е еден од најнаселените региони во Европа, по регионите околу Москва
и Лондон.

Париз веќе неколку столетија наназад има значење за економијата, културата,
политиката, образованието, уметноста и науката во светот. Во најново време Париз
е и седиште на високата мода, модните брендови, како и луксузот и естетиката на
живеењето.

Според податоците од 2005 година, Париз од градовите во Европа е со најразвинена
економија и највисок БДП. Париз и парискиот регион со 534 милијарди € (2007)
учествува со четвртина од вкупниот БДП на Франција. Во Париз се сместени и
работат 37 од 500-те најголеми компании во светот според списокот Fortune Global
500.

Во Париз се сместени и многу меѓународни организации како УНЕСКО, Организацијата
за економска соработка и развој (OECD), Меѓународната комора за трговија (ICC),
како и неформалниот Париски клуб, додека пак во еден период тука било сместено и
седиштето на НАТО.

Со годишна бројка од над 45 милиони туристи Париз е најпосетуваниот град во
светот, како резултат на многубројните културни, историски и уметнички
знаменитости, како и поради парковите и други атракции во градот. Поради тој
факт Париз се нарекува и град на светлината или најромантичниот град во светот.

Денешното име на Париз потекнува од старите жители што живееле на тој простор
-Пинтерското племе и Ризкото племе. Градот бил наречен Лангезим (или поточно
Langе Ziorum)во текот на првите шест века под окупација на Римската Империја.
Името на градот го менува Јулијан Отпадникот (1703-1759) во сегашното име Париз.
Некои научници сметаат дека името на племето Пинтерското племе потекнува од
келтско-галаски збор пинтер - „pinteresio“, што во превод значи „богата земја“
или “богатства“.Затоа можеме да кажеме дека Франција е позната по градот Париз.
од До раниот 20-ти век, Париз бил познат и по името Панам (на француски: Paname)
во францускиот жаргон (File:ltspkr.pngMoi j'suis d'Paname, т.е "Јас сум од
Панам"),јас сум панам.

Градот Париз е лоциран на реката Сена. На реката се наоѓаат и два острова во
самиот центар на градот, еден помал островот Сен-Луј и другиот поголем островот
Ил-де-ла-Сите, кој воедно претставува и атракција за туристите, бидејќи на него
се наоѓа познатата Богородична црква, (Нотр-Дам) и мостот Понт-Неф (Новиот
мост), кој денес впрочем е најстариот мост на реката Сена, изграден уште во 1607
година. Најниската точка на градот е на 35 метри надморска височина, додека
највисоката е 130 метри надморска височина (ридот Монмартр).

Надвор од Париз постојат два големи парка и тоа, Булоњската шума и Винсенската
шума. Тие зафаќаат површина од 86,92 km2. Во 1929 година двете шуми официјално
биле споени со градот.

Париз има океанска клима и е под влијание на атланската струја и тоа доведува да
нема некои големи температурни разлики во текот на годината.

Париз има релативно топли лета со просечна највисока температура од 25 °C
(77 °F) и просечна најниска температура од 15 °C (59 °F). Зимите се студени,
меѓутоа без поголеми минусни температури, со просечни температури од 3 °C
(37 °F) до - 8 °C (46 °F). Пролетните и есенските денови се претежно со блага
температура и со умерени студени ноќи. Врнежите се чести во текот на целата
година и често може да дојде до ненадејни врнежи во текот на денот. Годишниот
просек на врнежи е 642 mm/m2. Снегот е релативно ретка појава во Париз.

Најраните археолошки откритија кои содржат траги за постоење на населби во
денешниот регион на Париз датираат уште од 4200 година п.н.е., додека податоците
за племето Паризи, кои биле познати морепловци и трговци, се од 250 п.н.е..

Римјаните го зазеле Париз околу 52 п.н.е. и го прошириле градот на левата страна
на реката Сена и на островот Ил де ла Сите. Гало-римскиот град бил наречен
Лутеција. Во наредните векови Париз константно се ширел и прераснал во град со
убави градби како палати, бањи, театри, форуми, амфитеатри и друго. Распадот на
Западното Римското Царство и заземањето од страна на Германите довело до
стагнација на градот. Градот го добива своето сегашно име Париз по падот на
Западното Римско Царство. Франечкиот крал Клодвик I го прогласува Париз за
главен град во 508 година.

Чумата се појавува во Париз во 1348 година, од којашто настрадале многу луѓе. Во
1466, пак од чума и од глад умреле 40.000. Во тој период Париз имал околу
400.000 жители.

Париз ја губи титулата на главен град за време на Стогодишната војна меѓу
Франција и Англија. Приматот му го враќа кралот Карло VII Победникот во 1437
година. Подоцна центарот на државата се префрла во долината на Замоците на
Лоара. Во 1528, кралот Франсоа I го пренесува центарот на моќ од Лоара повторно
во Париз. За време на Француската религиозна војна (1562-1598) во градот се
наоѓало седиштето на Католичката партија на Франција. За време на владеењето на
Карло IX, додека се подготвувала венчалната церемонија на наследникот на тронот
Анри IV, започнала Вартоломејската ноќ (ноќта меѓу 23 и 24 август 1572) и набргу
масакарот врз протестантите се проширил низ целата земја. Во тој масакар биле
убиени 50.000 протестантски верници. Во 1682, кралот Луј XIV го префрлил своето
седиште од Париз во дворецот во Версај.

Околу сто година подоцна, во Париз се случила и познатата Француска револуција
со напад на затворот Бастилја на 14 јули 1789 година, а во 1792 кралската
монархија била гилотирана. На 31 март Париз паднал под владение на Русите, за
првпат по 400 години градот бил освоен. Војските на Козаците и Калмиците
влегуваат во градот.

Парижаните револтирани од монархијата кренале Јулска револуција во 1830. Кралот
Шарл X бил принуден да абдицира од престолот. Со Февруарската револуција во 1848
година завршила монархијата на Луј-Филип I и се пристапило кон создавање на
Втората Француска Република.

Париз доживува масовна реконструкција за време на владеењето на Наполеон III
Бонапарт. Со планот на архитектот барон Осман се изградиле нови улици, широки
булевари и авении, се подобрила комуникациската врска со внатрешноста на
земјата, се обновиле фасадите на зградите, се изградила водоводна и
канализациона мрежа. Со тоа кралот се надевал дека ќе ги смири народните маси и
ќе обезбеди нивна поддршка.

Во периодот од 1870 и 1871 година, градот се наоѓа под опсада, со која завршила
и Франко-пруската војна. Со падот на кралот Наполеон III Бонапарт се формирала
Париската комуна, при што народот ја презел власта, протерувајќи ја владата
надвор од градот. Во борбите меѓу комуните и царската гарда загинале повеќе од
22.000 парижани.

Париз бил домаќин на Универзалната изложба одржана по повод на стогодишнината од
Француската револуција. За таа изложба била изградена и прочуената Ајфелова
кула, главен архитект на кулата бил Густав Ајфел по кого градбата го добила
името. За време на изложбата во 1900 година било отворено и париското метро.

За време на Првата светска војна, Париз бил во близина на фронтот меѓу Франција
и Англија од една страна, и Германија од друга. Со победата во Првата битка на
Марна било спречено навлегувањето на германската војска кон Париз. Во повоениот
период Париз станува главен центар на уметниците. Тука твореле: Стравински,
Пикасо, Хемингвеј и многу други познати уметници од целиот свет.

На 14 јуни 1940 година, Париз паѓа во рацете на германските окупациски сили и
останува сè до август 1944 кога бил ослободен, два месеца по инвазијата во
Нормандија.

По војната, Париз започнува да се развива со забрзано темпо. Париските
предградија започнале да се шират и се изградил најголемиот деловен кварт во
Европа, Ла Дефенс (La Défense) со високи облакодери и модерни зданија.

Сè до 1970-тите повеќе предградија не биле индустријализирани, посебно северните
и источните, и со доселувањето на емигрантите се зголемил бројот на невработени
лица. Но со развојот на индустријата и високата технологија, во париската област
се создал и напредок на оваа поле, па така денес Париз има најголем БДП, поголем
од сите други градови во Европа.

Со цел да се намалат социјалните тензии во приградските зони и да се
ревитализира економијата на Париз, се планираат неколку мерки од владата на
Франција. Планот на претседателот на Франција, Никола Саркози е формирање на
интегрирана метропола наречена Grand Paris со развој на предградијата каде
живеат многу луѓе и отворање на работни места, како и инвестирање во
софистицирана висока индустрија, и развој на научната дејност.

Во план за изградба се и неколку висококатници (над 300 m), кои биле одобрени во
2006 да се градат во деловниот кварт La Défense.

Во Париз има големи оперски куќи, тука пред сè треба да се спомене Опера Гарние
изградена во 19 век, исто така и модерната Опера Бастилја. Во 19 век постоеле и
други оперски куќи како Опера на комиката, и театарот Лирик, којшто денес е
познат како Градски Театар.

Театрите традиционално заземаат значајно место во културата на Париз, а тоа и
денес е случај. Некои од главните театри во градот се Бобино, театрите Магадор и
Гете-Монпарнез. Многумина од француските музички легенди својата слава ја
стекнале во париските концертни сали, како Едит Пјаф, Морис Шевалије, Шарл
Азнавур и многу други.

Париското кулинарство има голема традиција. Во градот има безброј ресторани и
кафулиња, каде што туристите можат да уживаат во Француската кујна и нејзините
специјалитети. Во градот се застапени и многу други кујни од светот.

Хотелите се уште една причина за ширењето на туризмот во Париз. Во градот има
многу луксузни хотели, но може да се најдат и просечни апартмани. Најлуксузен и
најпознат е хотелот Риц (Hôtel Ritz), кој се наоѓа на плоштадот Вендом (Place
Vendôme), а е отворен во 1898 година. Познат хотел е и хотелот Де Крилон (Hôtel
de Crillon) сместен на плоштадот Конкордија (Place de la Concorde), отворен во
1909 година.

Во Париз има многу јавни паркови и градини. Меѓу познатите е Луксембуршка
Градина, која се наоѓа во близина на Луксембуршката Палата. Во градот има и
шума-паркови, како што се Булоњската Шума, Винсенската Шума и др.

Според пописот од 1999, во Париз живеат 2.125.000, што е помалку од историски
најголемиот број од 2,9 милиони во 1921 година. Париската урбана зона зафаќа
површина од 2.723 km² и е 26 пати поголема од самиот град. Париз и регионот
околу градот се една од најголемите мултикултурни области во Европа. Според
пописот од 1999 година, 19,4% од целокупното население во Париз е родено надвор
од Франција. Најголем број од нефранцуското население го сочинуваат доселеници
од Кина и Африка.

Париз е главен град на Франција и седиште на владата на Франција. Претседателот
на Франција е сместен во Елисејската палата која се наоѓа во осмиот округ,
додека седиштето на премиерот се наоѓа во Хотел Матињон (Hôtel Matignon) во
седмиот округ. Министерствата се лоцирани на неколку локации од градот. Сенатот
е сместен во Луксембуршката Палата, во шестиот округ, а долниот дом на
парламентот во Палатата Бурбон. Најголемите француски судови се наоѓаат во
Париз. Касацискиот суд кој е највисок суд во земјата се наоѓа во Палатата на
Правдата на Ил де ла Сите.

Со БДП од 2007 во износ од 533,6 милијарди евра, регионот на Париз е со најголем
БДП во Европа. Кога регионот би бил држава, би била 17-та најголема економија во
светот, приближно голема колку холандската економија. Парискиот регион е главен
француски економски центар. Париз нема специјализирана индустрија како некои
други големи градови, туку повеќе индустриски гранки (финансии, ИТ сервис,
технологија, висока мода и друго).

Според податоците од пописот, извршен во 1999 година, околу 5.100.000 луѓе се
вработени во парискиот регион. Од нив, 16,5% работат во бизнис секторот, 13,0%
во комерцијалниот сектор, 12,3% во производство, 10% во јавна администрација и
одбрана, 8,7% во здравство, 8,2% во транспорт и комуникации, 6,6% во образование
и 24,7% во други економски сектори. Од производствените сектори најголем е
електронскиот со 17,9% од вкупната работна сила. Туризмот е значајна гранка и во
неа се вработени околу 3,6% од работниците од парискиот регион.

На почеток на 9 век, императорот Карло Велики наредил во црквите да се даваат
часови по читање, пишување и други образовни и научни вештини. Париз уште тогаш
бил значаен црковен центар во Франција и постепено прераснувал во схоластички
центар. Во раниот 13 век, во црковното училиште во Нотр Дам настава одржувале
многу познати учители, но многу од нив под влијание на црквата предавале
контроверзни учења.

Во Париз има многу основни и средни училишта, престижни образовни центри како
Lycée Louis-le-Grand, Lycée Henri-IV и други. Во академската 2004-2005 година во
градот со својата околина имало 17 јавни универзитети со 359.749 студенти. Тоа е
најголема концентрација на студенти во Европа.

Катедралата Нотр Дам била првиот високо-образовен центар пред формирањето на
Парискиот Универзитет. Сорбона е најпознатиот универзитет во Париз, кој е
основан од страна на Роберт де Сорбон, кој бил теолог и схоластичар, а живеел и
творел во средниот век.

Најпопуларен спортски клуб во Париз е фудбалскиот клуб Пари Сен Жермен, кој е
еден од најпознатите во Франција и игра на стадионот Парк на Принцовите. Познат
кошаркарски клуб е Париз Баскет Рејсинг. Градот има и рагби тим Стад Франс Пари
(Stade Français), кој е меѓу најпознатите во Европа.

Во предградието Сен-Дени се наоѓа најголемиот стадион во Франција Стад де Франс
со капацитет од 80.000 гледачи и 5 ѕвезди на УЕФА. Тука се одигра финалето на
светското првенство во фудбал во 1998. На овој стадион значајни натпревари
играат француската фудбалска и француската рагби репрезентација.

Градот Париз бил домаќин на две Олимпијади, во 1900 и 1924, а во него се
одиграле натпревари и од две светски првенства во фудбал, во 1938 и 1998 година.
Париз е познат и по велосипедската трка Тур де Франс, која се вози низ цела
Франција, а последната етапа од трката завршува на Елисејските Полиња.

Париското метро е назначајниот транспортен систем, со 300 станици, поврзани со
214 km мрежа и со 16 линии низ целиот град. Во Париз има 4 трамвајски линии, а
во план е отворање на уште шест. Во Париз популарен е и велосипедскиот превоз со
изнајмување на велосипед, познат како Велиб (Vélib'), со над 20.000 велосипеди
дистрибуирани на 1450 јавни паркинг места. Во 2008 година е воведен и фери
систем Вогу (Voguéo) на реките Сена и Марна.

Париз е поврзан со другите Француски и Европски градови со железница, со супер
брзите TGV возови, како и со обични возови.

Париз има два големи аеродрома: Орли и Шарл де Гол (еден од најголемите
аеродроми во светот, по број на слетувања и по број на примени патници). Во
близина на градот се наоѓаат и два помали аеродрома.

Париз има и развиена мрежа од автопатишта, кои го поврзуваат градот со големите
градови во Франција и Европа, како Лион, Лил, Стразбур, Нант и европските како
Брисел, Франкфурт и др.

Поради својата убавина, Париз често се јавува како тема во бројни дела од
областа на уметноста и популарната култура, како:



https://mk.wikipedia.org/wiki/%D0%9A%D0%B0%D0%BD%D0%B0%D0%B4%D0%B0

Канада (анг. и фр. Canada) — федеративна држава во Северна Америка составена од
10 покраини и 3 територии. Канада е парламентарна демократија и уставна
монархија на Кралицата Елизабета II во рамките на Комонвелтот. По површина, таа
е втора земја во светот.

Главен град е Отава (45.41° СГШ 75.66° ЗГД), а најголем е Торонто (43.6° СГШ
79.35° ЗГД) со 5.113.149 жители во областа на градот.. Името Канада доаѓа од
зборот каната на индијанците Ирокези околу реката Сент Лоренс кој означувал село
или населба. Жак Картие во 1535. год. почнал да го користи тој збор за да ја
означи целата територија на Ирокезите. Подоцна, во време на британските колонии
од 1841., името Канада се однесувало на две покраини: Горна Канада - околу
Големите Езера и Долна Канада околу реката Сент Лоренс. Со Уставниот Акт од
1867, името Канада било прифатено како име на целата држава.

Според многу показатели, како што се Степенот на човеков развој на ОН[1],
Индексот на глобализација[2], Квалитетот на живот [3], Одржливоста на животната
средина[4], Економските слободи[5] и др., Канада е меѓу најдобрите земји во
светот. Во Канада живеат голем број македонски иселеници и нивни потомци.

Разни групи на ескимски и индијански народи ја населувале Северна Америка уште
од предисторијата. Иако не постојат писмени докази, разни форми на камена
уметност, петроглифи и антички артефакти даваат информации за илјадници години
историја. Археолошките наоди потврдуваат човечки живеалишта во Јукон уште од
пред 26.500 години, а во јужно Онтарио од пред 9.500 години.

Првите Европски доселеници се Викинзите, кои околу 1000-та година се населуваат
на брегот на Атлантикот, во областа денес позната како Ланс о Медоу (фр. L'Anse
aux Meadows), но нема писмени докази. Следната посета од Европјаните е во 1497.,
кога истражувачката експедиција на Џон Кебот од Кралството Англија пловела
покрај Атлантскиот брег на Канада и Жак Картие во 1534. од Франција. По нив,
повремено до истиот брег допловувале рибари и китоловци од Баскија во текот на
целиот 16. век.

Францускиот истражувач Самуел де Шамплејн ги основал првите постојани населби на
Европејците во Порт Ројал (денес Нова Шкотска) 1605. и во Квебек Сити во 1608.
Постепено биле населувани атлантското крајбрежје, устието на реката Сент Лоренс,
областите на Големите езера и заливот Хадсон на крајниот север.

Кралството Англија основало рибарски станици во Њуфаундленд и Лабрадор околу
1610 и ги колонизирале 13-те колонии на југ. Низа од четири војни избила помеѓу
Англија, Франција и домородните Индијанци помеѓу 1689 и 1763. Нова Шкотска
потпаднала под Британска власт со Договорот од Утрехт во 1713, а Договорот од
Париз од 1763 и' ја препуштил Канада на Британија по седумгодишната војна.

Кралската повелба од 1763 на Кралот Џорџ III од Велика Британија ја издвоила
покраината Квебек надвор од Нова Франција и го придодала островот Кап Бретон на
Нова Шкотска. Исто така ги ограничила јазичните и верските права на француските
граѓани. Во 1769. год. островот Св. Јован (денешен остров Принц Едвард) станал
издвоена колонија. Во Квебек, за да се одбегне конфликт, територијата била
проширена до Големите езера и до долината на Охајо, и бил повторно воведен
Францускиот јазик, католичката вера и француските граѓански закони. Со договорот
од Париз од 1783. била признаена независноста на САД и им биле отстапени
териториите јужно од Големите езера и реката Сент Лоренс. Многу Британски
лојалисти, по ова, пребегнале од САД во Канада.

После низа уставни конференции, Уставниот акт од 1867., наречен Британски
Северноамерикански Акт, ја основал Канадската конфедерација, создавајќи еден
доминион под името Канада на 1. јули 1867. со четири покраини: Онтарио, Квебек,
Нова Шкотска и Њу Бранзвик. Во 1870. год. од Рупертовата Земја и Северозападните
земји, биле основани Северозападните Територии и покраината Манитоба. Во 1871
била придодадена покраината Британска Колумбија, а во 1873 и островот Принц
Едвард.

Канада автоматски влегла во Првата Светска Војна во 1914. со влегувањето во
војна на Британија. Канада испраќала војници на западниот фронт, кои одиграле
важна улога во текот на војната.

Во 1919. Канада се придружила самостојно (независно од Британија) на Лигата на
Народите; во Вестминстерскиот статут 1931 - Акт на Парламентот на Велика
Британија - ја потврдил независноста на Канада.

Канада и' објавила војна на фашистичка Германија три дена по објавата на
В.Британија во декември 1939. Канадските војски играле значајни улоги во борбите
во Атлантикот, во инвазијата на Италија, Десантот на Бретања (Ди-деј), битката
за Нормандија, ослободувањето на Холандија и други операции. Во тој период,
економијата цутела како резултат на воените набавки за Канада, Британија, Кина и
Советскиот Сојуз. Втората Светска Војна Канада ја завршила со една од
најголемите армии во светот.

Во 1949. Њуфаундленд и Лабрадор се придружиле на Канадската Конфедерација како
10-та покраина. Повоениот просперитет резултирал со зголемен наталитет
(бејби-бум) и зголемена имиграција од разурнатите европски земји.

Движењата за поголем социјален и економски просперитет коишто започнале уште од
1960-тите, резултирале со влегување на франкофонските националисти во
парламентот во 1976. год. Референдумот за независност на Квебек од 1980-та бил
отфрлен со големо мнозинство, а вториот референдум од 1995. бил отфрлен со тесна
разлика од 50,6% : 49,4%.

Канада зафаќа поголем дел од Северна Америка, и се граничи со САД на југ и со
Американската држава Алјаска на северозапад. Се протега од Атлантскиот океан до
Пацификот на запад, на север е Арктичкиот океан. По вкупна површина (вклучувајќи
ги и реките и езерата), Канада е втора во светот, по Русија. По земни површини е
четврта, по Русија, Кина и САД.

Од 1925. год. Канада ги присоединила и деловите од Арктикот помеѓу 60° и 141°
западна ширина, но ова не е општо признаено. Најсеверната населба во Канада и во
светот е станицата на Канадските вооружени сили на северниот крај од островот
Елсмир на 82,5° северна ширина, само 817км јужно од Северниот Пол. Канада ја има
најдолгата крајбрежна линија на светот: околу 243 000км.

Канада е една од најбогатите земји со природни ресурси: земен гас, езера, реки и
разни минерали.

Во источниот дел, реката Сент Лоренс се проширува во заливот Сент Лоренс,
најголем влив во светот, кој го содржи островот Њуфаундленд. Јужно од заливот,
приморските покраини се протегаат по должината на Апалачките Планини. Нова
Шкотска и Њу Брасвик се разделени со заливот Фанди, кој ги има најголемите
варијации на прилив и одлив во светот. Онтарио и Хадсон Беј доминираат со
централна Канада, а западно се шират рамничарските канадски прерии, сè до
Карпестите Планини кои ги делат од Британска Колумбија. Највисока планина во
земјата е Логан (5.959 м)

Во западна Канада, реката Мекензи тече на север до Арктичкиот океан. Реката
Јужна Нахани ги создава водопадите Вирџинија во Северозападните територии, кои
се двојно повисоки од Нијагарините водопади во Онтарио.

Во северниот дел на Канада, вегетацијата од столетни четинарски шуми опаѓа се'
до ниска тундра кон север. Северното канадско копно е обиколено со огромен
архипелаг, кој ги содржи некои од најголемите острови на светот.

Просечните зимски и летни максимални температури во Канада варираат зависно од
локацијата. Зимите се сурови во многу региони, особено во внатрешноста и
прериските покраини (Манитоба, Саскачеван и Алберта), кајшто дневните темератури
се просечно -15 °C, но може да се спуштат и под -40 °C.

На источното и западното крајбрежје, просечните максимални летни температури се
20-25 °C, додека во континенталниот дел се од 25-30 °C, со ретки екстремни
температури на некои места до 40 °C.

Според пописот од 2006., во Канада има 31.612.897 жители, што е зголемување од
5,4% од 2001. Растот на населението е од имиграцијата и, во помала мерка, од
природен прираст. Околу 3/4 од населението живее во појасот од 150км од
границата со САД, веројатно поради климатските прилики. Исто така, огромното
мнозинство од населението живее на појасот Квебек сити - Виндзор, кој ги опфаќа
Монтреал, Отава и Торонто, потоа во појасот Едмонтон-Калгари во Алберта и во
Ванкувер, Британска Колумбија.

Според пописот од 2001., Канада има 34 етнички групи со по најмалку 100.000
припадници, и 83% од населението се сметаат за белци.

Најголемата етничка група се Англичаните (20,2%), потоа Французите (15,8%),
Шкотите (14%), Ирците (12,9%), Германците (9,3%), Италијанците (4,3%), Кинезите
(3,7%), Украинците (3,6%) и индијанците (3,4%). 40% се идентификувале како
етнички Канаѓани. Во 2001. 49% од населението во Ванкувер и 42,8% од населението
во Торонто припаѓале на „видливите малцинства“ (индуси, кинези, црнци, арапи,
индијанци и сл.). Во 2005. Статистичкиот завод на Канада проектирал дека луѓето
со неевропско потекло ќе бидат мнозинство во овие два града до 2012. Истражување
објавено во 2007. открива дека скоро 1 од 5 канаѓани е роден во странство,
односно имигрант. Скоро 60% од новите имигранти доаѓаат од Азија.

Канада има највисока имиграција по глава на жител во светот, која е резултат на
економската политика на државата. Секоја година се доселуваат 220.000-260.000
лица. Во 2001., 250.640 луѓе се доселиле во Канада, или 0,834% од вкупното
население. Новодојденците главно се населуваат во големите градови: Торонто,
Ванкувер и Монтреал.

Верскиот плурализам е исто така важен дел од канадската политичка култура.
Според пописот од 2001., 77,1% се христијани, од кои католици 43,6%, а потоа
следат протестантите. Околу 16,5% немаат верска припадност, околу 1,9% се
муслимани, јудаисти се околу 1,1%.

Канадските покраини и територии се одговорни за образованието. Сите системи се
слични. Писменоста кај возрасните надминува 99%. Високото образование е исто
така грижа на покраинските власти, кои обезбедуваат и финансирање; федералната
власт обезбедува само дополнителни дотации за истражувања, студентски кредити и
стипендии. Во 2002., 43% од Канаѓаните помеѓу 25 и 64 години имале вишо или
високо образование, а кај оние од 25-34 години стапката била 51%.

Густината на населението е меѓу најниските во светот: само 3,5 жители на
квадратен километар

Англискиот е мајчин јазик на 59,7% а францускиот на 23,2% од населението. 98,5%
од канаѓаните зборуваат англиски или француски. Иако 85% од франкофоните живеат
во Квебек, постојат значајни франкофонски популации во Онтарио, Алберта,
Манитоба и во атлантските покраини.

Неколку индијански јазици исто така имаат официјален статус во Северозападните
територии. Инуктитут е мнозински јазик во Нунавут и еден од трите официјални
јазици во територијата.

Неофицијалните јазици се исто така важни во Канада, бидејќи 5 202 245 граѓани се
изјасниле дека некој од нив им е прв јазик Некои позначајни неофицијални јазици
се кинескиот (853 745 корисници), италијанскиот (469 485), германскиот (438
080), и пенџапскиот (271 220).

Канада е уставна монархија со кралицата Елизабета II, кралицата на Канада, како
шеф на државата. Кралицата на Канада е истовремено и кралица на останатите 15
земји од Комонвелтот, што ја става Канада во единство со тие држави преку
личниот сојуз на кралицата.

Уставот на Канада се состои од пишан текст и непишани традиции и конвенции.
Уставниот акт од 1867 го воспоставил управувањето врз основа на парламентот,
слично на она во Велика Британија, и ја поделил власта помеѓу федералната и
покраинските влади. Уставниот Акт од 1982 ја додал Повелбата за правата и
слободите, која ги гарантира основните права и слободи за Канаѓаните кои
генерално не можат да бидат премавнати со закони од било кое ниво на власт во
Канада.

Парламентот е дводомен: избрани претставници во долниот дом и назначени
претставници во Сенатот. Секој член на долниот дом е избран од мнозинството во
неговата изборна единица (мнозински изборен систем). Изборите ги свикува
Гувернерот, по совет на Премиерот. Максималниот рок за изборите е 5 години.
Членовите на Сенатот ги избира Премиерот, а ги назначува Гувернерот, и
остануваат во Сенатот до 75-годишна возраст.

Конфедерацијата на Канада се состои од 10 покраини и 3 територии. Покраините се
одговорни за социјалните програми (како нпр. здравствена заштита, образование,
социјална помош и сл., и заедно имаат поголем приход од федералната власт, што е
речиси единствен пример во светот. Од своја страна, федералната власт може да
иницира национални политики во покраините.

Сите покраини имаат еднодомно законодавно собрание, раководени се од премиер,
слично како и на федерално ниво. Секоја покраина има и заменик-гувернер, кој ја
претставува кралицата Елизабета II. Заменик-гувернерот се избира на предлог на
Премиерот на Канада, во договор со покраинските власти.

Канада е една од најбогатите држави, со висок доход по глава на жител, членка на
ОЕЦД и Г-8. Канада е мешовит пазар, пониско рангиран од САД, но повисоко од
повеќето западноевропски земји.

Од раните 1990-ти, канадската економија брзо расте со ниска стапка на
невработеност и големи државни суфицити на федерално ниво. Денес Канада наликува
на САД во пазарно-ориентираниот систем, продуктивност и бизнис. Од октомври
2007, канадската стапка на невработеност е 5,9%, што е најниско ниво во
последните 33 години. Покраинските стапки варираат од 3,6% во Алберта, до 14,6%
во Њуфаундленд и Лабрадор.

Во 20.век, растот на производството, рударството и услужните дејности ја
трансформирале земјата од селска економија во главно индустриска и градска. Како
и во други развиени економии, канадската економија е доминирана од услужните
дејности, кои вработуваат 3/4 од канаѓаните. Сепак, Канада е специфична меѓу
развиените земји бидејќи има развиен примарен сектор со експлоатација на дрво,
нафта и земен гас како едни од најважните индустрии. Покрај тоа, Канада
произведува и извезува големи количества на електрична енергија од
хидропотенцијалот во Квебек, Британска Колумбија, Њуфаундленд, Онтарио и
Манитоба.

Канада е еден од најголемите производители на земјоделски производи, со прериите
како најважен производител на жито, просо и други зрнести култури.

Канада е најголем производител на цинк, уран, злато, никел, алуминиум и олово во
светот. Речиси сите градови во северниот дел на земјата, кајшто не постои
земјоделство, се занимаваат со рударство или со шумарство.

Канада е високо зависна од меѓународната трговија, особено од трговијата со САД.
Договорот за слободна трговија со САД и Мексико овозможил драматичен раст на
трговијата и економската интеграција со САД. Од 2001., Канада успешно ги
избегнува економските кризи и одржува највисоки просечни економски перформанси
во Г-8. Од средината на 1990-тите федералните власти одржуваат стабилни буџетски
суфицити и редовно ги отплаќаат националните долгови.

Канадската култура во минатото била под влијание од Британците, Французите и
домородните народи и традиции. Покрај тоа, таа е под силно влијание на САД.
Американските медиуми и забава се популарни, ако не и доминантни во
англофонската Канада, обратно, многу канадски забавувачи и културни производи се
популарни во САД.

Создавањето и заштитата на посебната канадска култура е поддржано од програмите
на федералната влада, законите и институциите како што е Канадската радио
корпорација, Националниот одбор за филм на Канада и Канадската комисија за радио
и телевизија.

Канада е географски огромна и етнички разновидна земја. Постојат културни
варијации и разлики од една до друга провинција и од еден до друг регион. Многу
канаѓани го респектираат мултикултурализмоти ја гледаат канадската култура како
инхерентно мултикултурна..

Канадскиот официјален национален спорт е хокејот на мраз и лакрос. Покрај тоа,
канадските екипи учествуваат во фудбалската, кошаркарската и бејзбол лигата на
САД.

Првиот поголем бран доселеници од Македонија во Канада пристигнал по
Илинденското Востание во 1903. Потоа, и во 1947-49., за време на граѓанската
војна во Грција и протерувањето на Македонците, во Канада пребегнале огромен
број иселеници.

Се проценува дека денес во Канада има околу 150.000 жители со потекло од
Македонија.

Македонците се организирани во црковни општини, од кои најголема е Свети Климент
Охридски во Торонто.



https://mk.wikipedia.org/wiki/%D0%90%D0%BD%D1%82%D0%B8%D1%87%D0%BA%D0%B0_%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%98%D0%B0

Античка Македонија или само Македонија се наоѓала во централниот дел на
Балканскиот Полуостров, на север од најсеверната хеленска (старогрчка) област,
односно Тесалија. Античките автори ја опишуваат како планинска земја, со голем
број реки, богати полиња, шуми и езера и со рудни богатства.

Етничката, географската и јазичната граница на југ се протегала по северните
падини на Олимп и брегот на реката Пенеј. Западната граница започнувала од Пинд
и продолжувала по Шарпланинскиот масив (Јабланица, Кораб, Дешат и планината
Скард - денес Шар Планина). Шар Планина била тромеѓето помеѓу Македонија,
Илирија и Дарданија . Северната граница, од тука, се спуштала по падините на
планината Јакупица, минувала низ современите градови Скопје и Велес , по
линијата на Сопот и Новачани, како и по долината на реката Пчиња и излегувала на
Осоговските планини се до Рила Планина. Источната граница одела по источните
стрмнини на Пирин Планина се до устието на реката Нестос во Егејското Море.
Античките автори приморска Македонија ја нарекувале - Долна Македонија, а
планинскиот внатрешен дел - Горна Македонија . Античките автори секогаш пишувале
и говореле само за Долна и Горна Македонија .

Според Плиниј и Страбон, најстарото географско име на Македонија е Ематија.
Ематија на хеленски јазик значи песоклива земја. Хелените за приморска
Македонија покрај името Ематија го користеле и поимот Тракија, со кои било
именувано македонското крајбрежје. Поимот Тракија за македонското крајбрежје има
географско, а не етничко значење . Постепено името Ематија било потиснато од
името Македонија. Освен името Македонија во изворите се среќааваат и облиците
Makedonida, Makedonitida, а како етноними се користат, машката форма Makedon и
женските облици Makedonissa и Mаkete , како и множината Makedones.

Од владеењето на првата македонска династија Аргеади во VIII в. пр.н.е.
започнува ширењето на државната територија, која ги обединува сите етноси
(палеобалкански популации со индоевропско потекло) што живееле на територијата
на Античка Македонија: Бриги, Пајонци, Пелагонци, Линкести, Енгелани, Дасарети,
Орести, Еордаи, Елимеи, Ботиајци, Пиеријци, Алмопи, Мигдонци, Крестонци,
Бисалти, Еордејци, Едони и др.

Првата кралска престолнина била Ајга (Вергина), втората престолнина е Пела, која
со големите градежни зафати во времето на Филип II Македонски станува метропола
на Балканот. Македонската држава постигнува најголем политички, воен и економски
подем во времето на Филип II Македонски, а екуменско значење (споредсвојата
големина и моќ) во времето на Александар III Македонски.

По неговата смрт сè до римските освојувања (334–168 г. пр. н.е.) Македонија ја
владеат дијадосите и епигоните: Антипатар, Касандар, Филип IV, Александар V(т.
н. Антипатриди), Деметриј I Опсадникот, Пир, Лизимах, Птолемај; по 277 г.
пр.н.е. следи последната македонска династија Антигониди: Антигон I Гонат,
Деметриј II, Антигон Досон, Филип V Македонски и Персеј.

Според Плиниј и Страбон, најстарото географско име на Македонија е Ематија.
Географот Птолемај запишал дека првата македонска престолнина Ајга се наоѓала во
Ематија. Со името Ематија се означувала цела приморска, односно Долна
Македонија. Солин запишал една легенда според која Amathos или Emathos било име
на македонски крал, а според друга легенда, Amathos бил син на Македон. Првото
име на Македонија - Ематија било дадено од хеленските морепловци кога првпат
пристигнале во приморска Македонија, Ематија на хеленски јазик значи песоклива
земја. Меѓутоа, Хелените за приморска Македонија покрај името Ематија го
користеле и поимот Тракија, со кои било именувано македонското крајбрежје.
Именувањето на македонското крајбрежје како Тракија допринело во науката да се
создаде т.н пантракиска теорија според која племињата во источниот дел на
Македонија и воопшто сите Антички Македонци имаат тракиско потекло. Меѓутоа,
терминот Тракија за македонското крајбрежје има географско, а не етничко значење
.

Постепено името Ематија било потиснато од името Македонија. Освен името
Македонија во изворите се среќааваат и облиците Makedonida, Makedonitida, а како
етноними се користат, машката форма Makedon и женските облици Makedonissa и
Mаkete , како и множината Makedones.

За значњето на името Македонија има две толкувања. Според едното, името
Македонија доаѓа од хеленското makednos, термин кои само еднаш е употребен кај
Хомер. Според другото толкување, името Македонија е старобалканско име, во кое
може да се препознае бригискиот збор за земја . Според некои научници, името
Макеоднци било хеленски превод на нивното изворно име - Кауконци . Имињата
Makedonia и Makedon се хеленска копија, односно калк на домородното име .

Античка Македонија се наоѓала во централниот дел на Балканскиот Полуостров, на
север од најсеверната хеленска (старогрчка) област, односно Тесалија. Во делото
Патепис, напишано од Псевдо-Скимнос, се истакнува: Над Темпе се наоѓа земјата на
Македонците, штп лежи од другата страна на Олимп . Етничката, географската и
јазичната граница на југ се протегала по северните падини на Олимп и брегот на
реката Пенеј. На југозапад границата продолжувала до планината Пинд, тука се
наоѓало тромеѓето помеѓу Македонија, Епир и Тесалија .

Западната граница започнувала од Пинд и продолжувала по Шарпланинскиот масив
(Јабланица, Кораб, Дешат и планината Скард - денес Шар Планина). Шар Планина
била тромеѓето помеѓу Македонија, Илирија и Дарданија . Северната граница, од
тука, се спуштала по падините на планината Јакупица, минувала низ современите
градови Скопје и Велес, по линијата на Сопот и Новачани, како и по долината на
реката Пчиња и излегувала на Осоговските планини се до Рила Планина. Северната
граница на Македонија, подоцна била граница помеѓу римските провинции Македонија
и Горна Мезија, меѓутоа оваа граница била и граница меѓу две култри: источна
(хеленска) и западна (латинска).

Источната граница одела по источните стрмнини на Пирин Планина се до устието на
реката Нестос во Егејското Море.

Започнувајќи со Херодот, античките автори приморска Македонија ја нарекувале -
Долна Македонија, а планинскиот внатрешен дел - Горна Македонија . Античките
автори секогаш пишувале и говореле само за Долна и Горна Македонија , а никогаш
за западна и источна Македонија или источна Панонија , како што прават некои
современи автори. Во историската литература има примери кога некои од
македонските области наместо да се вбројат онаму каде што се наоѓале во
антиката, се класифицираат според поделбата на источна и западна Македонија, што
е научно и историски неточно . Некои историчари областа Парорбелија ја
вбројуваат во источна Македонија иако Страбон истакнал дека оваа област се
наоѓала во Македонија, односно на македонска страна. Затоа областите во т.н
источни делови на Македонија треба да се распоредат во Горна или Долна
Македонија , во зависност од местоположбата .

Долна Македонија се состоела од следните области: Пиерија, Ботиаја, Алмопија,
Амфакситида, Мигдонија, Антемунт, Ботика, Крусида, Бисалтија, Крестонија,
Пиерида, Едонија (Едонида), а во политичка смисла и Еордеја .

На Халкидик се наоѓале областите Крусида, Ботика и Антемунт. Крусида го опфаќала
крајбрежјето јужно од Термајскиот залив до кракот Палена. Ботика се наоѓала на
средишниот дел на Халкидик. Поважни градови во Ботика биле: Калиндоја, Спартол,
Плеума и др. Областа Антемунт се наоѓала источно од Тесалоника. Оваа област
според Тукидик во рамките на Македонија била вклучена во VI век п.н. Целиот
Халкидик во рамките на македонската држава влегува во времето на Филип II
Македонски и станал неразделен дел од Македонија се до крајот на антиката.

Во Горна Македонија, која била именувана и како Слободна Македонија , влегувале
следните области: Тимфаја, Параваја, Дасаретија, Орестида, Линкестида,
Пелагонија, Дериоп, Пајонија, Парорбелија, Синтика и Одомантика .

Во античко време, имињата на старите народи или племиња биле објаснувани со
имиња на легендарни прадедовици и прамајки. Честопати овие легенди биле
создавани post festum, со цел да се даде оправдание или легитимитет на некои
актуелни економски или политички случувања. Меѓу старите Македонци се создала
повеќе легенди за митскиот предок Македон. Македонскиот историчар Марсија
запишал една легенда, која е зачувана од Хесихиј. Според оваа легенда Македон
бил син на Ѕевс и Тија. Според схолиите (верзии) за легедата, Македон бил син
Дион и Ајтија, Диос и Ајтија или Диос и Ајтрија. Според друга легенда, Македон
Ликаонов бил крал на Ематија, а земјата го добила името според него. Во една
друга легенда, еден од педесетте синови на аркадскиот син Ликаон се викал
Македнон, а не Македон.

Во однос на тезата за хеленското потекло на Античките Македонци, врз основа на
наративните извори, се искажани повеќе критики. Павсанија напишал дека битката
кај Хајронеја била пропаст за Хелените. Диодор истакнува дека по смрта на
Александар III Македонски во Азија не бил кренат ниту еден бунта, а се побуникле
само Хелените кои без нивна волја биле населени во северното подножје на
Хиндукуш и оние во континентална Хелада. Оваа војна е позната како Ламиска
војна, а била позната и како Хеленска војна бидејќи Хелените се кренале против
туѓинска власт. Полибиј пишува дека Агелај од Наупакт го советувал Филип V
Македонски да запре со уништувањето на Хелените и да не ги прави лесен плен за
оние што напаѓаат. Павсанија истакнува дека кралевите од македонската кралска
куќа во Египет:

Плутарх тврди дека Хелените до крај ја чуствувале власта на Македонците како
нешто туѓо и надворешно . Хеодот кога пишува за македонските кралеви секогаш ги
означува со етниконот Македонец. Плутарх запишал дека освен Клеопатра, другите
македонски кралеви во Египет не се потрудиле да го научат египетскиот јазик.

Некои научници сакаат да го намал значаењето на фактот дека Македонците во сите
хеленски извори се означуваат како барбари. Оваа означување на Македонците како
луѓе кои не го разбирале хеленскиот јазик, некои научници го толкуваат како
резултат од политичкиот судир помеѓу Атина и Македонија, меѓутоа ова толкување
не води сметка за изворите кои потекнуваат еден век пред судирот помеѓу
Македонија и Атина. Изворите кои потекнуваат од V век п.н, Македонците и нивните
кралеви ги нарекуваат барбари и најголеми непријатели на Хелените. Клемент од
Александрија во едно писмо до жителите на Лариса, македонскиот крал Архелај го
нарекува барбарин.

Во источниот дел на Македонија живееле група на пајонски племиња. За етничката
припадност на Пајонците, историчарите и лингвистите имаат различни ставови. Г.
Дројзден, К. Белох, Л. Мееркер и Р. Катичиќ (повоздржано) оцениле дека Пајонците
се хеленско племе. Оваа теза ја подржуваат грчките историчари и истражувачи,
меѓу нив се Ј. Сворнос, А. Даскалакис, Ј. Калерис (аматер) и други. Еден дел од
историчарите сметаат дека тие се тракиски народ, оваа теза ја подржува Д. Дечев
и поголем број на бугарски историчари. Според едно теза, Пајонците имале илирско
потекло. ова тврдење го подржуваат П. Кречмер, Х. Крае, Ј. Русу и повеќе
албански историчари. Според некои научници, Пајонците се предхеленски
индоевропски народ, а други сметаат дека Пајонците имаат бригиски корени. Фанула
Папазоглу и Наде Проева ја застапуват идејата дека Пајонците се сродни со
Бригите .

Во наративните извори, Пајонците секогаш се набројуваат оделно од Илирите и
Тракијците. Страбон еднаш Пајонците ги нарекува Тракијци, меѓутоа кога Страбон
пишува за Тракија, името на оваа област го користи во географска, а не во
етничка смисла . За хеленските автори, тракисјки народ биле и Гетите.

Пајонската ономастика покажува дека пајонските имиња се разликуваат од
тракиските имиња . Тракиските имиња се сложени: Хептаакент, Мукакент, Кетрипор и
слично. Пајонските имиња се едночлени и еднокоренски: Дида, Котис, Манта, Мома,
Посис, Сита и др. Овие пајонски имиња ретко се сретнуваат во етничка Тракија .
На територијата на Пајонија се среќаават поголем број на епихорски имиња,
пронајдени на антропоморфни типови на стели, кои имаат паралели во бригиската
ономастика. Такви имиња се: Бејтис, Котис, Манта, Местил и др. Западно од реката
Места, односно на територијата на Пајонија и пајонските племиња, не се среќаваат
топоними со типично тракиски завршетоци како што се: para, bria i diza.

Пајонските племиња и Линкестите најдолго време се спротиставувале на централната
власт на Аргеадската династија. Помеѓу Пајонците и Аргедаите се воделе долги
борби во текот на кои бил разурнат градот Амидон, а дел од Пајонците заедно со
локалната пајонска династија емигрирале на север од Демир Капија.

Пајонската група на племиња била составен дел од Бригите и не влегувале во
рамките не хеленските племиња. Кај Хомер, Пајонците се бореле на страната на
Тројанците, против Ахајците. Пајонците учествувале во процесот на формирање
(етногенезата) на Античките Македонци , процес кој завршил во доцната
праисторија. Ј. Шашељ истакнува дека Пајонците тогаш се стопиле со останатите
македонски племиња. А. Бенац истакнува дека процесот на претопување на Пајонците
со останатите Македонци бил можен поради тоа што Пајонците биле сродни со нив .

Според Енциклопедија Британика Пеонците биле народ од мешано, тракиско-илирско
потекло, и иако подоцна биле освоени од Македонците тие го задржале својот
етнички идентитет до околу 400 година од н. е. кога нивната земја поминала од
римска под византиска власт.

За етничката припадност на Пелагонците постојат различни погледи. Според една
теза тие имале илирско потекло, според друга теза тие биле тракиско племе. А.
Даскалакис и други грчки историчари истакнуваат дека тие биле хеленско племе. Ј.
Русу истакнува дека Пелагонците биле македонско племе. Според една теза, која ја
застапува полскиот научник В. Пајанковски, а е подржана од некои македонски
научници, Пелагонците биле составен дел пајонската група на племиња и имале
бригиско потекло .

Пајонско-пелагонскиот агломерат се разликувал од илирскиот, односно Пајонците и
Пелагонците имале различно етничко потекло и различна материјална култура од
илисрките племиња . Пајонско-пелагонскиот агломерат се разликувал и од оној во
скопско-кумановската област, која имала трибалски (Трибали) карактер. Страбон
дава податок дека Пајонците на север се граничеле со Дарданците, меѓутоа не се
пронајдени такви археолшки докази. Најверојатно, Пајонците во одреден период
имале доминација над Трибалите и тогаш се граничеле со Дарданците.

Во западниот дел на Античка Македонија живееле Енгеланите, односно Дасаретите.
За нивното потекло се искажани разлини мислења. Ф. Папазоглу и сите албански
научници истакнуваат дека тие имале илирско потекло. Според грчкиот научник М.
Хаѕопулос тие биле хеленско племе. Вејс-Вудворд и Наде Проева истакнуваат дека
тие биле македонско племе, полскиот научник В. Пајанковски истакнал дека тие
биле Бриги. Името на Енгеланите во хеленските извори било прилагодено на
хеленскиот (страогрчки) јазик и таму се запишани како Енхелејци. Во сите стари
пишани извори Енгелените се спомнуваат оделно од Илирите. Херодот запишал дека
Кадмо стасал кај Енхелејците од Теба, а Аполодор истакнува дека тие војувале
против илирските племиња.

Ономастичките податоци од натписите најдени во овој дел (педесетина имиња што се
најдени на натписи во охридско-струшкиот регион), укажуваат дека само четири
имиња се илирски . Во кичевскиот крај и Полог, од вкупно дваесетина имиња само
две се илирски . Кичевската котлина и Полог до неодамна погрешно се ставаа во
провинцијата Горна Мизија , спротивно од податокот на географот Птолемај дека
овој дел влегувал во провинцијата Македонија. Плиниј истакнува дека Дасартеија
се протегеала на север од епир се до дивите барбари Дарданците . Полошката и
кичевската котлина влегувале во македонската област Дасаретија.

Кон крајот на 20 век, била откриена некроплоа во Синдос (Текелиево) кај Солун.
Оваа некропола има капитално значење во дефинирањето на материјалната култура на
античките Македонци и определувањето на нивната територија. Во ова некропола
биле откриени белези на погребен култ кои не е хеленски и не е илирски.
Гробовите и севкупиниот материјал од Синдо, кои се наоѓаат во срцето на Античка
Македонија и се датирани од VI век п.н , имаат непосредни и единствени
слипчности со богатите кнежевски гробници од VI и V век п.н, откриени во
некрополата во селото Требеништа, односно Горенци, Охридско . Во некрополата во
Требениште се пронајдени златен накит, бронзени кратери, среберени садови,
нараквици, сандали и златни погребни маски. Некрополата во Требениште се наоѓала
на територијата на Енгеланите. Материјалната култура откриена во Требенишште е
речиси идентична со материјалната култура откриена во некрополата во Синдос .

Археолошките наоди од постаро време им овозможуваат на научниците да повлечат
јасна граница помеѓу македонските племиња (во кои влегуват и Енгелати) и
илирските племиња. Материјалната киултура во долината на реката Девол
(територија на енгеланите, односно Дасаретите) се разликувала од културата во
долината на реката Шкумбина , изворно подрачје на Илирите. Племињата кои живеел
околу Охридското езеро, вклучително и енгеланите, имале македонска етничка
припадност и не биле Илири . Енгеласките и Дасартеските имиња се слични со
имињата на Бригите. Енгеланите и Дасараетите биле бригиско племе, а по
завршувањето на етногенезата на Античките Македонсци станале македонско племе .

На територијата на Македонија, Бригите се спомнуваат повеќе пати. Најчесто се
спомнуваат во прастаро време, меѓутоа во изворите во историско време се
спомнуваат и бригиски енклави. Херодот истакнува дека Бригите го нападнале
логорот на персиецот Мардониј во Македонија, а подоцна Хердот истакнува дека
Бригите биле покорени од Персисците, поради што морале да учествуваат во походoт
на Ксеркс против Хелените . Според страбон, Бригите живееле кај реката Еригон, а
Апијан ги спомнува во заднината на хеленската колонија Епидамнос. Хесихиј
споменува град Бригијада. Стефан од Биѕантиј запишал дека Бригите биле
македонско племе во сосетство на Илирите. Бригите биле стари жители на
Македонија, а Хердот го соопштил и името на единствениот познат бригиски крак -
Мида.

Според Плиниј и Страбон, пред и по Тројанската војна Бригите делумно се ислелиод
Макеоднија и се населиле во Мала Азија. Според некои научници, во XVII и XVI век
п.н. Бригите се поделиле на две групи: анадолски - Големи Фриги или Мајонци
(според А. Кемпински) и евроспки - Мали Фриги (пајноска група) .

Во бригиската група на племиња влегуваат: Пајонци, Пелагонци, Енгелани
(Дасарети) и едонскомигдонската група . едонскомигдонската група на племиња биле
подгрупа на Пајонците и се состоела од едонци, Крестонци и Ситонци. Според
традицијата, братот на Мигдон се викал Едон, а Грастос бил негопв син. Тирсе,
според кого е наречен градот Тирса, му бил внук. етниконот Тирсенци кај Херодот
се однесубва на нив. Тирсенците и Кретонците кај атос, Тукидид ги нарекува
Пелазги, односно барбари. Како Пелазги, Тукидид ги набројува и Бисалтите и
Едонците.

Бригите биле главна компонента во етногенезата на Античките Македоннци. Ова може
да се заклучи врз археолошките извори и бригиските епихорски имиња кои се
посведочени во Пела, Бероја и Тесалоника, во срцето на Античка Македонија. Меѓу
македонскиот и фригискиот јазик постоела сродност . Македонците и Бригите имале
и обичај да даваат боженски имиња на смртни луѓе .

Во голем број на антички извори е посочено дека македонскиот јазик значително се
разликувал од хеленскиот. Меѓутоа, досега не е најдена ниту една единствена
реченица на македонскиот јазик, целиот зборовен материјал со кои располагаат
научниците се состои од т.н македонски глоси, односно македонски зборови кои
биле запишани во делата на античките и византиските лексикографи. Најголем број
на макеоднски глоси биле запишани од страна на македонецот Америја кој живеел во
III век од нашата ера. Бројот на македонските глоси се проценува на околу 100 -
200.

Врз основа на овој извор, како и други, некои научници истакнуваат дека
Македонците и македонските племиња биле староседелци, кои зборувале на јзик
неразбирлив за Хелените. Тукидид во своето дело за Пелопонеската војна кога
пишува за настаните на Халкидик истакнува дека Грестонците, Едонците и Бисалтите
ги нарекува барбари, односно народ со неразбирлив јазик .

Од подоцнежниот период потсојат поеќе податоци ко укажуваат дека македонскиот
јазик се разликувал од хеленскиот. Во текот на судењето на Филота (330 год.
п.н), кога бил запрашан на кој јазик ќе се обрати, на македонски или на хеленски
јазик, тој решил да говори на хеленски за да го разберат и оние ко не биле
Македонци. Во 328 год. п.н на гозбата во Мараканда дошло до кавга помеѓу Клејтос
и Александар III Македонски, според изворите македонскиот крал својата стража ја
повикал на македонски јазик . Плутарх истакнува дека војсководецот Евмен, кои
имал хеленко потекло, од војниците бил поздравуван на макеоднски јазик. Кога
евмен требало да испрати пратеник кај Македонецот Неоптолем во 321 год. п.н,
задачата му ја доверил на некојси Ксенија, чиј мајчин јазик бил македонскиот.
Куртиј Руф истакнува дека Македонците имале потреба од преведувач за да го
разберат хеленскиот јазик

Дополнително светло во проучувањето на античкиот македонски јазик фрлаат
ономастичките податоци. Во постарите тези преовалдувале видувања дека на
Балканскиот Полуостров на север од Хелените живееле само Илири и Тракијци, отука
сите имиња кои неможеле да се вбројат во хеленската ономастика биле означувани
како илисрски или тракиски. Поновите истражувања, особено она на Фанула
Папазоглу, покажале дека еден дел од овие имиња кои порано биле класифицирани
како тракиски или илирски, во зависност од тоа дали биле посведочени во
западниот или источниот дел на Македонија, денес се дефинираат ккао бригиски.
Овие имиња освен во Македонија се среќаваат уште само во Мала Азија, односно
Фригија. Сличноста на македонските и бригиските имиња, укажуваат дека Бригите,
кои во изворите се посочени како македонско племе, биле една од компоненетите во
етногезата на Античките Македонци. Помеѓу макеодонските глоси и зборовите од
старофрисгискиот јазик постои сродност. Бригите и Макеоднците имале обичај да
даваат боженски имиња на смртници, а тоа не е посведочено и не е обичај меѓу
Хелените и Римјаните. Оваој обичај најрано се сретнува во Мала Азија и
Македонија.

Полибија истакнува дека двајцата пратеници на македонскиот крал Персеј биле
испратени кај илирскиот крал Гентиј со предлог за сојуз и пријателство, тие биле
придружувани од еден Илир кој требало да посредува со неговото знаење на
илирскиот јазик . Некои научници овој подoток го користат како доказ за
разликата помеѓу илирскиот и македонскиотѕ јазик. Ако Македонците биле Илири
немало да им треба преведувач, односно човек кој го познава илирскиот јазик.

Еден дел од научниците го прифаќаат фактот дека античките Македонци имале свој
пантеон, меѓутоа тврдат дека тој постоле само во раниот период и дека со текот
на времето античките Македонци ги прифатиле олимписките богови. Исто така се
изнесува и тезата дека македонскиот пантеон во текот на IV и III век п.н целосно
се хеленизирал. Научниците кои ја застапуваат оваа теза ги користат наративните
извори ко се напишани на хеленски јазик и главно од хеленски автори, меѓутоа
треба да се истакна дека за хеленските автори карактеристично е хеленското
толкување (interpretatio graeca) на поимите , односно имињата на нехелеснките
богови, вклучително и на македонските богови.

Македонските божества може да се препознаат меѓу македонските глоси и според
епитетите на натписите, при што се затскриени зад нивното хеленско име.
Македонскиот карактер на божеството честопати се открива и од географските
епитети. При изучувањето на на религијата на античките Македонци, некои од
научниците посебно внимание посветуваат на ликовните претстави од Македонија.
Оние научници кои ги изучувале ликовните претстави на боговите во Македонија,
истакнуваат дека тие не се изработени според хеленски канони и таква ликовна
претстава ја земаат за доказ дека не е можно поистоветување на македонските со
хеленските божества . Како пример го посочуваат вотивната плоча од Стоби на која
е претставен богот Диалис, односно Дионис, заедно со полубожествата - дајмони на
локалното племе Антани .

Хеленските автори наместо да ги запишат изворните имиња, тие ги поврзувале со
ним соодветни или приближно соосветни елементи од хеленската култура. Оваа
навика на хеленексите автори во науката се нарекува хеленско толкување на
податоците, односно interpretatio Graeca. Некои научници истакнуваат дека токму
поради хеленско толкување, македонските богови и други појави од македонската
историја се облечени во хеленско руво. Како потврда за таквото нивно тврдење го
земаат епиграмот од една бронзена статуа посветена во чест на Демостен, каде што
пишува македонски Арес:

Некои научници истакнуваат дека поради interpretatio Graeca, нема ниту едно
оргинално име на македонските божества во античките извори. Меѓутоа,
макеоднските божества можат да се препознаат меѓу макеоднските глоси или според
епитетите на натписите. Македонските научници и историчари при изучувањето на
македонските божества ги користтат нивните хеленски имиња ставени во наводници,
затоа што во најдобар случај станува збор за означување со имиња на приблиѓно
соодветни божества од хеленскиот пантеон.

Култот кон Сонцето бил најважен и најраширен култ кај Македонците. Овој култ во
хеленското толкување одогаварал на култот на Хелиј, а не на Аполон. Најстариот
податок за овој култ кај Македонците се сретнува кај Херодот . Максим од Тир
запишал дека кај пајонските племиња бил раширен култот кон Сонцето. Тој
истакнува:

Сончевата розета ја има и кај пајонските племиња на нивните монети од VI век
п.н. Розетата е прикажана и на саркофагот на Филип II Македонски. Шематизирани
прикази н арозета се среќаваат на македонските штитови, честопати придружувани
со ѕвезди или полумесечина. Розетата се сретнува и на надгробните споменици од
римско време, најчесто по средното течение на реката Вардар, во некогашната
Пајонија.

Кај Македонците бил практикуван култ кон водата, слично како и кај Бригите
(Фригите). Реките биле почитувани како божества и им се принесувале жртви. На
обичните луѓе им се давале имиња на обожени реки. На натписите во Македонија се
посведочени имиња дадени според македонски реки - Стримон, Нестос, Местос, а се
посведочени и имиња од фригиските Марсија и Халис. Во Македонија реката секогаш
се претставувала антропоморфно на маонетите, за разлика од монетите во Хелада,
каде речните божества секогаш биле прикажани како бикови. На монетите од Амфипол
од римско време, Стримон е прикажаан како е испружен врз камења или неговата
глава е со венец. На монетите од Хераклеја Синтиска (позната како Хераклеја
Стримонска) и македонската колонија Павталија, приказот е ист. На бронезните
монети од Стоби, ковани во времето на римскиот император Трајан, се прикажани
олулегнати персонификации на две реки, Аксиј и Еригон.

Херодот запишал една легенда од која се гледа дека култот на Водата бил маногу
стар во Македонија и бил поврзан со првата македонска кралска куќа. Според
легендата, Кога Пердика, Аероп и Гаван ја минале реката, таа надошла толку многу
што потерата која била испретена по нив не можела да ја мине реката. Македонците
и пренесувале жртва на реката како на спасителка

Особена карактеристика за погребниот македонски култ се златните погребни макси.
Вакви погребни предмети се најдени во Требениште, Охрид, Синдос и други места во
Македонија. Начинот на изработка и карактерот на златните маски не се
каратктерситика за Хелада. На една маска од Требениште е прикажана пчела. Според
верувањата од предхеленскиот приод, пчелата била душата на починатиот. За култот
на мртвите се граделе т.н хероони (храмови). Во Пидна е пронајден хероонот што
го изградил Филип за погребниот кул на својот татко Аминта III. Македонскиот
крал Александар II изградил гроб за својот татко, но и храм за неговиот култ .
За починатите биле изработувани и статуи кои биле посветени на некое божество.

Од воените обичаи на Македонците, два не се посведочени кај Хелените. Првиот
укажува дека Македонците не ја одбележувале победата со поставување на трофеј на
бојното поле . Вториот обичај е лустрација, односно прочистување на војската со
минување меѓу две половини на жртвувано куче . Некои научници истакнуваат дека
овој обред во почетокот се извршувал пред секое тргнување на војската во битка,
а подоцна само еднаш годишно, пред почетокот на сезоната. Според научниците,
овој обред бил магиски ритуал на прочистување пред битка, како заштита од
несреќа. Ритуалното прочистување на војската е посведочено само кај Македонците
и Хетите .

Хесихиј двапати има запишано за еден македонски танц. Еднаш тој е запишан како
karpea, a друг пат како kapria или karpia. Суштината на овој танц е позната. Во
ритам на свиралка со миметичка игра се прикажувало крадење на волови. Некои
научници, оваа игра ја поврзуваат со монетите на Ореските на кои се прикажани
волови. Танцот е посведочен и кај соседите на Ореските, односно Магнети, што е
македонско влијание. Антај го запишал името на еден македонски воен танц кои се
играл со мечови. Танцот бил наречен телесија.

Во изворите се зачуавни имњата на дванаесте месеци од македонскиот календар.
Македонскиот и селевкидскиот календар се користеле во Мала Азија се до крајот на
антиката, а во некои делови на Месопотамија се до XI век од нашата ера. Во
Египет се користел комбиниран македонско-египетски календар. Во македонскиот
календар некоиод месеците се именувани по божества, а на некои имињата им се
изведени од името на религиозенпразник во чест на некое божество.

Во изворите се запишани имињата на неколку македонски празници со религиозна
практика. Перити се славел во четвртиот македонски месец, но не се знае за кое
божество. Хесихиј пишува за еден празник по името Ксандики, кога се спроведувало
чистење на македонската коњица.

Со остатоци од античкиот период се среќаваме уште со предмети кои датираат од 6
век пред н.е. Такви се на пример пронајдените рељефи во камен од Солун. Тоа се
Момче од Солун и Девојче од Солун. Исто така од Кожани од 4 век пред н.е.
среќаваме рељеф на македонско семејство во типична македонска облека

Остатоци има и од елементите кои ја сочинуваат државноста на Македонците. Така
на пример е монета на Александар 1 Филхелен (498-454 година п.н.е.). Тој својот
епитет "Филхелен" во тоа време го имале само странците во грчките држави, што е
најдобра потврда дека Македонците не биле од хеленско потекло.

Од матерјалната култура на античките Македонци посебно се значајни археолошките
наоѓалишта во Требениште (Охридско), веќе споменатите остатоци од Синдос (кај
Солун) и кралските гробници од Кутлеш (Вергина.

При големиот зафат - систематски ареолошки ископувања, конзервација и
реставрација на Самуиловата тврдина во Охрид, покрај северниот бедем откриени се
поголем број гробови и гробници со различни гробни конструкции кои припаѓале на
жителите на античкиот Лихнид - денешен Охрид. Хронолошкиот распон на овие
погребувања е од V век пр. н.е. до V век после нашата ера. Најголемиот број
гробови припаѓаат на хелинистичкиот период (III - II век пр. н.е.) и се богати
со разновиден археолошки материјал (украсени керамички садови, железни,
бронзени, сребрени и златни предмети), чиишто карактеристики покажуваат дека
исклучително припаѓале на најстариот древномакедонски етнос.

Исто така на 30 септември 2002 год., откриена е и гробница со седумдесеттина
гробни прилози од разновиден материјал (керамика, ќилибар, стаклена паста,
железо, бронза, сребро и злато), а меѓу нив најзначајни и најексклузивни се два:
златната посмртна маска и златната ракавица со златен прстен. Ова е епохално
откритие за македонската, балканската и европската археологија бидејќи фрла
дополнителна научна светлина во разјаснувањето на надалеку прочуената некропола
"Требеништа" која се наоѓа кај с. Горенци во близината на Охрид и каде што во
првата половина на 20 век, во 1918 година и 1934 година се откриени, исто така,
надалеку прочуените четири златни маски (денес две во Белград и две во Софија).
Временската припадност на оваа гробница и на сите наоди во неа е 5 век пр. н.е.,
и е најстаро погребување во рамките на лихнидската некропола.

Од гробовите на требенишката некропола потекнуваат 825 предмети, од кои 258 се
чуваат во Археолошкиот музеј во Софија, 187 во Народниот музеј во Белград и 380
во Заводот за заштита на спомениците на културата и Народен музеј во Охрид.
Предметите кои посебно се издвојуваат потекнуваат од гробовите на А и В групата,
т.н. кнежевски гробови. Такви се златните погребни маски, златни сандали,
нараквици, златен и сребрен накит, масивните бронзени кратери, сребрени пехари и
ритони, бронзени шлемови и др.

Куриозитет претставуваат златните маски, кои се определуваат како култни
предмети, односно се поврзуваат со одредени верувања и ритуали во врска со
погребувањето, а се откриени во гробовите I, V, VIII и IX, од требенишката
некропола. Веројатно дека тие се дело на локални мајстори, а како такви
зборуваат за верувањата и ритуалите кај популациите кои ги населувале тие
области. На територијата на Р. Македонија откриена е уште една маска во Охрид и
еден фрагментиран примерок во Петилеп-Беранци. Погребни маски се откриени и во
архајската некропола кај Синдос, близу Солун и еден слабо сочуван примерок, од
колекцијата Стататос, која се чува во Археолошкиот музеј во Атина, а кој
потекнува од халкидичко-долноповардарскиот простор.

Заедничка карактеристика на маските е втиснатата орнаментиката (меандар и
спирала), што според некои научници е карактеристично за грчката уметност од VI
век п.н.е., а според други за македонско-илирската уметност. Меѓутоа, во тоа
време погребни маски не се познати во грчкиот погребен ритуал. Сличностите на
овие погребни маски со микенските маски - портрети се формални, бидејќи Микена и
Требениште ги разделуваат илјада години. Меѓутоа маските од Микена го евоцираат
египетскиот обичај на обложуање на телото на покојникот со злато, па веројатно и
маските од Требениште припаѓаат на иста инспирација. На маската откриена во
гробот I, е претставена пчела. Пчелата се поврзува со јонскиот култ на божицата
Мелиса (Артемида), која има критско, претхеленско појавување. Во Египет таа
претставува еден од првите кралски симболи и во погребниот обреден систем ја
претставува душата на дивинизираниот покојник, т.е. ја симболизира неговата моќ.
Посредството на Крит во пренесувањето на овој обичај посочувано е од повеќе
научници, а легендата за Кадмо и Хармонија можеби сведочи за доаѓањето на
критски и кипарски колонисти во областа на Македонија. На Крит е потврдено
постоењето на обичајот на хероизирање на покојникот. На саркофагот од Хагија
Тријада е прикажана сцена со претстава на мумифициран покојник со маска, а
откриена е и маска во Мулијана на Крит, како и сребрени сандали од Библос.

Златни "сандали" се откриени во гробовите II, VI, VII, VIII, X и XII. Тие се
изработени од златен или позлатен сребрен лим во форма на стапало. Кај повеќето
од овие сандали орнаментот е вегетабилен, односно се состои од палмети и розети,
а единствено кај "сандалите" од гробот VIII е претставена Горгона и две свинги
хералдично поставени. На двете сандали со некаков печат е втисната иста
декорација, по три пати на секој примерок. Веројатно улогата на овие сандали е
сепукрална, т.е. тие се наменети на покојникот, кому треба да му помогнат и да
го штитат на патот до "оној свет". Како такви сандалите имаат
хтонско-апотропејско значење. Најстар помен на вакво верување има кај Египќаните
во т.н. Книга на мртвите, според која до "оној свет" може да се дојде по два
пата, едниот е по вода, а другиот е сувоземен пат, за кој на покојникот му се
потребни чевли.

Сребрените пехари меѓусебно се слични, а единствено малку се разликуваат во
орнаментиката. Аналогни се со пехарите од Стара Загора во Тракија. Најголем број
од научниците се согласуваат дека станува збор за малоазиски импорт, а датирани
се во втора половина на V век пр.н.е.

Античките Македонци живееле во јужната област на денешна Македонија уште од
архаичното време. Првата македонска држава се јавува во VIII или раниот VII век
п.н.е. под водството на династијата Аргеади, кога Македонците мигрирале таму од
позападните краишта. Првиот крал за кој има пишани извори е Пердика I. Според
легендата раскажана од Херодот, Пердика заедно со своите браќа, Аероп и Гаван,
работеле кај некој крал од Горна Македонија. Секој ден за ручек жената на кралот
месела леб. Лебот кој бил наменет за Пердика секогаш бил најголем. Кралот мислел
дека Пердика има нешто со неговата жена. Кога требало да им плати за тоа што го
сработиле тој ги повикал во својата одаја. Во неа имало само еден прозорец низ
кој влегувала сончевата светлина. Кралот им дал една торба и им рекол да соберат
од светлината колку што сакаат. Тогаш Пердика го извадил својот меч и со мечот
направил еден круг на земјата каде што паѓал зракот. Од таа земја ставил во
торбата и му кажал на кралот дека тој ќе направи свое кралство големо колку
сонцето.

Во времето на кралот Александар I, македонската територија почнала да се шири во
земјите населени со македонските племиња: Еордеја, Ботиаја, Пиерија, Мигдонија и
Алмопија. Близу денешниот град Воден, Пердика I (или поверојатно неговиот син
Аргеј I) ја изградил првата престолнина Ајга (Кутлеш). По краток период на
персиска власт под водство на кралот Дариј I, државата ја вратила својата
независност под водство на кралот Александар I (495–450 п.н.е. п.н.е.). Пред IV
век п.н.е. кралството покривало територија по големина еднаква на денешната
област Македонија во Грција.

Аминта III (околу 393–370 п.н.е.) за прв пат ја централизирал власта во
Македонија, иако контрастот помеѓу сточарскиот рамничарски регион и изолираната
задгрбнина бил голем. Овие се врзувале за кралот со семејни врски. Родовските
заедници во задгрбнината ги контролирале приодите низ кои поминувале илирските
војски во напад на Македонија северно и северозападно. Аминта имал три сина;
првите два, Александар II и Пердика III владееле само кратко. Премладиот син на
Пердика III бил заменет со третиот син на Аминта, Филип II Македонски кој се
прогласил за крал и подоцна ја завладеал и Грција.

За време на кралот Филип II, (359–336 п.н.е.) Македонија се проширила на
територијата на Пајонците, Тракијците и Илирите.

Македонија станала политички активна со нејзините односи со јужно-централните
грчки полиси, но исто така задржала и некои архаични културни и општествени
елементи како централизација на градот околу кралската палата (прво во Ајга, а
потоа и во Пела) повеќе слична на микенската култура, отколку на хеленските
полиси, како и други архаични обичаи, како повеќето жени на Филип како додаток
на постоечкиот брак со епирската кралицата Олимпија, мајка на Александар
Македонски.

Друг архаичен елемент била истрајноста на системот на наследна монархија која
значела голема, а понекогаш и апсолутна власт, иако понекогаш кралот бил
проверуван и модериран од страна на аристократијата. Затоа меѓусемејните борби
за власт не биле реткост. Ова претставувало голем контраст со хеленските полиси
јужно каде владеела демократија; де факто -монархијата на тираните, во која
наследноста била повеќе амбиција отколку фактички остварлива; и ограничената,
највеќе војна и свештеничка моќ на спартанската дијархија. Истото ова важи за
феудалните институции како крепосништвото, кое веројатно опстојале во Македонија
многу години низ историјата. Ваквите институции биле укинати во грчките полиси
во времето на Солон.

Синот на Филип, Александар Македонски (336–323 п.н.е.) за релативно краток
период успеал да ја наметне македонската власт не само врз Грција, туку и врз
Персиското царство, вклучувајќи го и Египет, блискиот, средниот исток и Индија.
Александар ги прифатил политичките системи на освоените земји. Иако царството се
распаднало кратко по неговата смрт, неговите освојувања оставиле траен печат во
регионите. И покрај распадот на царството во помали кралства раководени од
генералите на Александар, Mакедонија останала многу атрактивна територија. За
кратко време била владеена од страна на Деметриј I Опсадникот (294–288 п.н.е.),
но потоа започнала граѓанска војна. Антипатар и неговиот син Касандар ја зазеле
власта, но ја изгубиле по смррта на Касандар во 297 п.н.е..

Синот на Деметриј I Опсадникот, Антигон II (277–239 п.н.е.) успешно го вратил
мирот и просперитетот и успешно ја одбранил Македонија од галациската инвазија,
но изгубил контрола врз многу грчки полиси. Тој сепак воспоставил стабилна
монархија и благодарение на него, новата династија Антигониди. Неговиот
наследник Антигон II (239–221 п.н.е.) ги искористил овие предности и ја проширил
власта на Македонија ширум регионот.

Под водство на кралот Филип V (221–179 п.н.е.) и неговиот син Персеј (179–168
п.н.е.) Македонија се соочила со експанзионизмот на Римската република. За време
на II век п.н.е. и I век п.н.е. Македонија била во неколку војни со Рим. Ова
резултирало со пораз на Македонија, отстранувањето на Антигонидите и распадот на
македонското кралство. Андриск успеал накратко да ја врати монархијата во 149
п.н.е., но бил поразен следната година и Македонија потпаднала под директна
римска власт како Римска провинција Македонија.

Тезите дека Македонија била кралство од конституционален тип и автократско
кралство во науката имаат најмногу приврзаници. Треба да се истакне дека во
текот на историјата на античка Македонија постојат три периоди во кои имало
неколку вида на монархија: а) периодот на Аргеадите б) периодот на Александар
III Македонски и б) периодот на Антигонидите. Секој од овој период има свои
особини и карактеристики.

Во периодт на Аргеадите, според Аријан кралот не управувал со сила туку според
законите.. Односно за време на владеењето на династијата Аргеади, Македонија
била кралство од конституционален тип, а кралот ја немал сета власт во своите
раце, тој требало да ги почитува законите на државата и да владее согласно нив.

Македонскиот престол го наследувал првородениот син на кралот, Македонските
кралеци од династијата на Аргеадите немале право да именуваат свој наследник,
меѓутоа можеле да ја покажат својата наклонетост. Македонските првенци го
предлагале наследникот, а тој требало да биде прифатен од македонското собрание.
Доколу македонското кралство се наоѓало во голема опасност, странска инвазија
или слично, за крал не бил поставуван малолетник со старател, туку кралската
власт му се давала на член од најтесното семсјтво на Аргеадите, односно чичко
или брат. На овој начин на власт дошол Филип II Македонски, по смрта на неговиот
брат Пердика III.

Псевдо-Калистен запишал: Македонците нека го изберат кралот... Кралот нека ја
зачува државата на Аргеадите... Македонците со кралот нека ги извршуваат
обредите вообичаени за Аргеадите . Овој извор потврдува дека македонското
собрание го избирал кралот.

Се до крајот на античката македонска држава, кралот имал свои обележја
(инсигнии). Кралевите носеле бела лента чии краеви заврзани на тилот паѓале на
вратот. Ваква лента може да се види на октодрахмата на Александар I и Филип II
Македонски. Оваа лента понекогаш се носела врзана околу македонската капа
кавсија. Плутар запишал дека македонската капа била дел од облеката на
наследниците на Александар . Македонските кралеви исто така носеле метална
дијадема и порфирна облека.

Македонските жени од кралското семејство имале значајна улога во дипломатските,
државните и воените работи. Македонската кралица ја вршела својата должност
простасија. Оваа должност ја извршувала Олимпија во отуство на Александар III
Македонски, а кога таа заминала за Епир, во Македонија била заменета од
Клеопатра. Македонските кралици биле задолжрни да ги слушаат и барањата на
граѓаните. На македонските кралици им се укажувале почести кои биле слични на
кралските, им се изработувале статуи, се именувале градови по нивните имиња, им
се укажуавле свадбени и погребни почести. Во поглед на улогата и местото на
жената во македонското општетво постои голема разлика со хеленското општетсво.
Кај Хелените, жената била вечен малолетник и неможела да учествува во
политичкиот живот.

Македонското собрание во изворите се сретнува под различни имиња: Македонци,
мноштво, народ, воруженици, војници и соборници. Во мирно време, македонското
собрание се состоело од народот, а во војна, собранието било составено од
војници. Членови на собранието можеле да бидат само оние што имале право да
носта оружје, Диодор челеновите на македонското собрание ги нерекува
граѓани-војници . Собранието било свикувано од кралот или од неговиот
претставник. Една од најважните функции на собранието е да го прогласи кралот,
меѓутоа собранието имало и судска функција. Македонското собрание судело за дела
за кои следело смрта казна.

Кралот бил заштитник и администратор на македонската ризница и кралските приходи
кои му припаѓале на македонскиот народ: даноците од освоените народи исто така
оделе за македонскиот народ, а не за кралот. Дури ако кралот не бил одговорен за
дадени финансии, тој се чувствувал морално одговорен да интервенира: на пример
Аријан кажува дека при бунтот на војската на Александар кај Опис во 324 п.н.е.,
Александар морал да ги прикаже сметките од неговото наследство при смртта на
неговиот татко за да покаже дека нема направено никаква финансиска злоупотреба.

Најчестиот извор на приход било давањето под наем: Аминта III (или можеби Филип
II) ги удвоил пригодите на пристаништата со помош на Калистрат, кој избегал во
Македонија и донел 20 до 40 теленти за една година. За да се постигне ова
правата на собирањето на пристанишни давачки биле доделувани на оној што ќе
наддадел највеќе на лицитација. Ливиј кажува дека рудниците и шумите исто така
се давале под наем.

Со исклучок на поседите на кралот, земјата во Македонија била бесплатна: сите
македонци биле слободни граѓани и никој не плаќал давачки никому за користење на
туѓа земја. Дури и даноците во кризни ситуации кои биле нормални насекаде не
постоеле во Македонија. На пример економските кризи на Александар Македонски во
334 п.н.е. и Персеј во 168 п.н.е. не резултирале со воведување на данок, туку
кризите се решавале по пат на заеми или покачување на наемнини.

Кралот исто така повремено ги ослободувал некои луѓе од било какви давачки како
на пример во случајот на семејствата на загинатите борци во битката кај Граник
во мај 334 год кои биле ослободени од плаќање наемнина за користење на кралски
имот, како и други стопански давачки.

Аргеадската династија била династија на кралеви основоположници на Македонското
Кралство. Започнувајќи од митолошкиот крал Каран па до славниот Филип II
Македонски кој успеал да го зајакне Македонското Кралство и да ги обедини
македонските племиња, и славниот Александар Македонски кој ја формирал
Македонската Империја.

По неочекуваната смрт на Александар Македонски, започнува периодот на војните на
дијадосите кои доведуваат до распад на Македонската Империја и формирање на
империи наследнички кои биле владеени од династии формирани од генералите во
војската на Александар Македонски.

Антипатридската династија не опстоила долго време. Во 294 п.н.е. таа била
симната од власт од страна на династијата на Антигонидите, чии членови се
покажале како поефективни владетели. Членови на Антипатридската династија:

Антигонидската династија била династија на македонски кралеви кои воделе потекло
од Антигон I Едноокиот, генерал во војската на Александар Македонски.
Династијата е наследничка на Антипатридската династија, која владеела со Мала
Азија и северна Сирија.

По поразот на војската на Персеј во Битката кај Пидна во 168 п.н.е., Македонија
била поделена на четири републики од страна на Римјаните. Во 150 п.н.е. човек по
име Андриск тврдел дека е син на Персеј и го барал тронот на Македонија како
крал Филип VI. Ова била причината за Четвртата македонско-римска војна во која
Андриск бил поразен од страна на Римјаните и Македонија била припоена кон Рим
(148 п.н.е.).



https://mk.wikipedia.org/wiki/%D0%91%D0%B5%D0%BB%D0%B3%D0%B8%D1%98%D0%B0

Кралство Белгија (на холандски: Koninkrijk België, на француски: Royaume de
Belgique, на германски: Königreich Belgien) е земја во западна Европа, која
граничи со Холандија, Германија, Луксембург, Франција и Северно Море.

Белгија е културен крстопат меѓу германска и романска Европа. Во Белгија се
зборуваат холандски (меѓу Фламанците), главно на север; француски, главно меѓу
Валонците, главно на југ, но и во центарот на земјата (во и околу главниот град
Брисел); и германски, меѓу мал број жители на исток. Оваа културна и јазична
разновидност се забележува и во комплицираните белгиски институции, како и во
политичката историја на земјата. Бројот на жители во Белгија изнесува
10.309.725.

Од географски аспект, Белгија претставува еден вид крстопат на Европа и во
последните 2000 години била сведок на постојаното населување на најразлични
народи на нејзината територија. Во Белгија фигурирале Келтите, римјаните и
германи. Подоцна, територијата на денешна Белгија била под директно влијание на
Франција, Холандија, Шпанија и Австрија.

Првите познати народи кои ја населиле Белгија биле белгите. Белгите се келтски
племиња кое дошле од Северна Галија, а во 54 п.н.е. биле подчинети од страна на
Гај Јулиј Цезар. По распаѓањето на Римската имприја во 5 век, германите ја
населиле римската провинција Галија.Франките овде го формирале своето царство.
Царот Кловис I го примил христијанството. Во времето на Карло Велики,
територијата на денешна Белгија повторно се наошала во неговото царство. Во 800
година, тој бил прогласен за цар на Светата Римска империја признаен и од самиот
папа.

Покасно, овој регион бил вклучен во териториите на Холандија и Шпанија, додека
протестантските покраини добиле независност. Следувало владеењето на Австрија и
неколку години под француско владеење во времето на Наполеон Бонапарт. По
отстранувањето на Наполеон од власт во 1815 година, Белгија повторно била
соединета со северните области на Холандија. Во 1830 година избувнала Белгиската
револуција, преку која се создала независна Белгија.

Леополд I за крал бил избран со помош на Велика Британија. Главна карактеристика
на Белгија била нејзината неутралност, која била нарушена во 1914 година, кога
била нападната од Германија. Така, таа била приморена да се вклучи во Првата
светска војна. Во 1940 Белгија повторно била нападната од Нацистичка Германија,
а по крајот на војната нејзината неутралност била изоставена.

Белгија е членка на НАТО пактот и една од основачите на Европската Економска
Заедница. Во 1992 година се приклучила кон ЕУ. Од 1830 година таа е независна
држава.

Белгија е држава која се наоѓа во Западна Европа и која се граничи на запад со
Северното море, на север со Холандија, на исток со Германија, на југоисток со
Луксембург и на југ со Франција со вкупна должина на границата од 1482
километри. Плоштината на Белгија изнесува 30,510 km², и според неа се наоѓа на
136 место во светот.

Белгија има морска клима. Просечна температура во Белгија е околу 11,2 °C.
Можеме да разликуваме три климатски типови. Просечната температурска разлика
меѓу најтоплиот месец и најлданиот месец (лето 16,9 °C ; зима 3 °C). Во
централна Белгија владее морска клима. Поголемото растојание на морето е
причината за поголемите разлики меѓѕ летните и зимските температури (лето
14,7 °C ; зима 2,5 °C). Околината северно од реката Maas и реката Samber владее
така наречена копнена клима. Јули и август се од прилика најтоплите месеци, а
јануари и февруари се најладните месеци во целата година. Зимите во високите
Ardennen се остри и долги. Просечната количина на дожд во целата година е околу
852 mm. Просечниот број на денови во кој паѓа дожд е меѓу 75 и 90 денови.
Максималната дебелина на снегот е околу 6 cm на крајбрежјето, а околу 30 cm на
некој повисоки места на Ардените, додека просечниот број на сончеви денови во
целата година изнесува околу 1392 денови.

Белгија има 10,309,725 жители (2009), а густината на населението изнесува 338
жител на км². Брисел со околу 1,080,790 жители е најголемиот град во земјата.

Во Белгија се зборува холандски (меѓу Фламанците), главно на север; француски,
главно меѓу Валонците, главно на југ, но и во центарот на земјата (во и околу
главниот град Брисел); и германски, меѓу мал број жители на исток.

По шпанското освојување од 1592, до повторното воспоставување на верската
слобода во 1781 година од страна на Јозеф II од Австрија, Римокатоличката црква
била прогласена за единствената легитимна религиозна организација која била
дозволена на територијата на денешна Белгија. Сепак, мал број на протестантски
групи успеале да опстојат и истите главно се задржиле во Хорбек, Доул, Турнај,
Еупен и Ходимонт .

Религијата била една од разликите кои се појавиле помеѓу католичкиот југ и
протестантскиот север предводен од страна на Обединетото Кралство на Холандија.
Во крајна сметка, унијата се распаднала во 1830 година по создавањето на новата
белгиска држава. По 1830 година, Римокатоличката црква продолжила да има голема
улога во политичкиот живот на Белгија. Како пример за тоа се т.н. “училишни
војни“ („guerres scolaires“ на француски) помеѓу либерали и католици во
периодите од 1879 до 1884 и од 1954 до 1958.

Друг важен настан што се случил е од 1990, кога религиозниот крал Бодуен I , го
одбил барањето на белгискиот парламент за легализација на абортусот

Денеска, во Белгија католицизмот е најголема религија и истата опфаќа околу 80%
од вкупниот број на население. Други религии во земјата се исламот,
протестантството и јудаизмот.



https://mk.wikipedia.org/wiki/%D0%A1%D1%80%D0%B1%D0%B8%D1%98%D0%B0

Србија (српски: Србија или Srbija) — држава на Балканскиот полуостров и во
Средна Европа, опфаќајќи го јужниот дел од Панонската Низина и централниот
Балкан и лежејќи меѓу истоимениот масив и Карпатите на исток, Динарските Планини
на запад, и долината на Морава - важен геостратешки патен правец кој оди према
југ кон Солун и источно кон Мала Азија. Релативно кон нејзината историја,
култура и релативно мала територија, Србија е различна во нејзиниот
транзиционален карактер. Државата нема излез на море и се граничи со Унгарија на
север, на исток со Романија и Бугарија, на југ со Република Македонија, на
југозапад со Црна Гора, и на запад со Босна и Херцеговина, и Хрватска. Истотака
се граничи со Албанија преку спорниот регион Косово. Главниот град на Србија,
Белград, е еден од најстарите европски градови, и еден од најголемите во
источно-централна Европа.

По нивното доселување на Балканот, Србите воспоставија неколку држави во
Средниот Век. Српското Кралство доби признавање од Рим и Константинопол во 1217;
државниот статус беше зголемен до Српска Империја, во 1346 г. До средината на
16. век, целата територија на модерна Србија беше под Отоманската империја,
понекогаш прекинувана од страна на Хабсбурците. Во раниот 19. век, српската
револуција воспостави народна држава како прв регион кој имаше уставна
монархија, каде пополека ја прошири својата територија и го пионираше
пресекувањето на феудализмот во Европа. По катастрофалните случувања во Првата
Светска Војна, и здружувањето на Хабсбуршката Војводина и Срем со Србија,
државата ја формираше Југославија со другите Јужни Словени, којашто постоеше во
неколку различни формации до 2006. Во фебруари 2008, парламентот на УНМИК овото
администрирано Косово прогласи независност од Србија, кое доби мешани одговори
од страна на меѓународните влади.

Србија е составена, според ООН, од две покраини и Централна Србија. Покраините
на Србија се Косово и Војводина со главен град Белград. Поголемиот дел на Србија
и Војводина се Срби, додека во Косово над 90% се Албанци. Официјален јазик во
државата е српски и најголема религија е православието.

Корените на Српската Држава датираат од првата половина на 9 век. Кралството
Србија е основано во 11 век, а во 13 век тоа еволуира во Српска Империја.

Територијата на денешна Србија во составот на Османлиската империја била во
периодот од 15 век до 20 век. Во составот на империјата најпрвин биле вклучени
југоисточните делови на Србија, околу градот Ниш. Веќе во 1459 година целото
српско деспотство, а во периодот од 1526 до 1552 година и цела Војводина.
Османлиската империја издвојувала големи победи во Маричката битка во 1371
година и Косовската битка во 1389 година.

Кон крајот на 17 век, Австриското царство ги поразиле османлиите. Во времето
кога српската територија станала повторно упориште на австриската власт,
српските војници активно се вклучиле во австриската армија. Тогаш, Османслиската
империја ги изгубила сите територии во подунавско, Северна Србија и Северна
Босна, делови од Далмација, Мала Влашка и Пелопонез. Од 1718 година,
Хабзбуршката династија го добила и Белград во својот состав.

По 1918 година, Србија е основачка членка на Југославија во нејзините различни
форми (Кралство Југославија, Социјалистичка Федеративна Република Југославија и
Сојузна Република Југославија). Од 2003 таа била составен дел од државната
заедница Србија и Црна Гора сè до распадот на истата на 3 мај 2006.

Србија се наоѓа на крстопатот од централна, јужна и источна Европа, помеѓу
Балканскиот полуостров и Панонската низина. Голем потенцијал во Србија има
речниот транспорт. Иако не излегува на море, во Србија има околу 2000 колометри
пловни реки и канали од кои најголем е Дунав-Сава-Тиса со кој се поврзува со
Западна Европа, Јужна Европа и Источна Европа. Регионални речн и пристаништа се
Белград, Нови Сад и Смедерево.

Северната третина од земјата се наоѓа во Централна Европа, додека источниот дел
од Србија зазема дел од Влашката низина. Остатокот од земјата е прекриен со
планински венци. Најголем врв во Србија е Ѓеравица.

На 4 февруари 2003 година Сојузна Република Југославија одлучила да се ослабе
соработката на заедницата што проследило со создавање на новата држава Србија и
Црна Гора, додека пак оваа заедница довела до осамостијување на двете републики
во јуни 2006 година.

Моментален претседател на Србија е Борис Тадиќ кој бил повторно избран на
претседателските избори на 4 февруари 2008 година со освоени 50.5% од гласовите.

Парламентарните избори во Србија се одржале на 21 мај 2008 година кога победила
коалицијата „За европска Србија“ со договор со останати помали партии и се
сосставила владата на чело со Мирко Цветковиќ.

Србија е поделена на 24 окрузи плус Град Белград. Регионите понатака се поделени
на општини. Во рамките на Србија опстојуваат две покраини, од кои едната има
неодреден меѓународен статус. Војводина е едната покраина и има 7 окрузи и 46
општини, додека другата е Косово која прогласила своја независност од Србија, но
нема целосно меѓународно признание. Прогласувањето на косовската независност се
случила на 17 февруари 2008 година, но официјален Белград не ја признава.
90-тина држави во светот го признале Косово до 2009 година.

Остатокот од територијата на Србија се нарекува Централна Србија. Централна
Србија не е административна единица и нема регионална влада.

Србите се најголема група во државата, со значително малцинство како што се:
Унгарци, Бошњаци, Роми, Хрвати, Чеси, Македонци, Словаци, Романци,Бугари и
Германци. Пред Втората светска војна германското население во Србија било
поголемо и имало над 500.000 Германци.

Во Војводина живеат повеќе од 26 етнички групи меѓу кои,Унгарци, Словаци,
Хрвати, Црногорци, Романци, Македонци (во југоисточниот дел на Војводина), Роми
и други. Војводина има население од 2.031.922 жители.medju koi se razbira se
srbite kako nacionalno svojstvo na drzavata.

Во Косово живеат претежно Срби, Албанци и мал број Босанци, Турци, Роми,
Македонци (Горанци) и други. Вкупното население на Косово е 2.126.708 жители.

Со векови во Србија билa присутнa големata религиja, православие на кои подоцна
се додал и исламот. Така, во Војводина 5% од населението се католици или
протестанти, додека Белград и Централна Србија се православни над 99%. Косово
има над 50% муслимани. Најголема православна црква во Србија е Српска
православна црква.

Поголеми градови во Србија се: главниот град Белград (2.000.000 жители), Нови
Сад, Ниш, Крагуевац и Приштина. Покрај овие, во приложение е листа на градови во
Србија:

Во Србија живеaт и 25.847 Македонци, кои во покраината Војводина се признати
како национално малцинство. Македонците во Србија најмногу се населени во
Војводина (Качарево, Јабука, Зрењанин, Панчево) и главниот град Белград каде по
последниот попис од 2002 година се попишани 8.372 Македонци [1]. Македонците во
Србија се организирани во своја македонска национална заедница на чело со Гојко
Илиевски.

Со БНП по глава на жител од 10.792 долари годишно Србија се смета за економија
со среден развој. Странските директни инвестиции во земјата во 2006 година
инесувале 5,85 милијарди долари, додека во 2007 година изнесувале 4,2 милијарди
долари. Развојот на БНП се зголемил за 6,3% во 2005, 5,8% во 2006 и 7,5% во 2007
година.

На почетокот на транзицијата економијата на Србија била во застанување поради
економските санкции од ООН и поради политиката која ја водела тогашното
раководство на земјата. Во октомври 2000 година, власта на Србија ја реформирала
економијата на земјата и се осврнала кон трговија со ЕУ.

Според „Енциклопедија на светската историја“ Србија е опишана како
најзападноевропизиран народ од православните народи. социјално и културно.

Србија се јавува како тема во уметноста и во популарната култура. Во тој поглед
можат да се наведат бројни примери на книжевни и музички дела посветени на
Србија, како:



https://mk.wikipedia.org/wiki/%D0%93%D0%BE%D1%81%D1%82%D0%B8%D0%B2%D0%B0%D1%80

Гостивар — град во западна Македонија во јужниот дел на Полошката Ккотлина.
Гостивар е средиште на истоимената општина која зафаќа површина од околу
650 км2. Градот претставува административна, политичка, деловна и културна
средина за околу осумдесетина илјади жители, од кои во самото градско јадро
живеат речиси 36.000 жители.

Градот претставува типична мултикултурна средина, во која живеат скоро сите
националности во Македонија (Македонци, Албанци, Турци, Роми и други).

За потеклото на името на градот Гостивар постојат повеќе претпоставки и народни
преданија и легенди. Меѓутоа како најверодостојно може да се прифати тврдењето
дека името Гостивар е од македонско, односно словенско јазично потекло. Како
доказ за словенското потекло на името Гостивар може да се земе и фактот што во
Чешка во рамките на главниот град Прага (области Прага 10 и Прага 15) се наоѓа
населба и цел реон кој се нарекува Хостиварж (на чешки: Hostivař, изговор:
(Г)хостивар(ж)) кој во минатото бил посебно населено место, а во германски
записи од 12 век се сретнува под името Gostiwar[1]. Имајќи предвид дека во
чешкиот јазик мекото х е замена за гласот г (пр. Praha - Прагa) името на оваа
голема населба во југоисточниот дел на Прага е всушност Гостивар, а знаењето на
зборовите е речиси исто (именката гости на чешки e: hostе) може слободно да се
заклучи дека името Гостивар кое се сретнува и во Македонија и во Чешка е од
словенско потекло.

Во средниот век градот бил многу посетуван од гости од сите краишта, а во
летните денови по традиција, секоја година се одржувал голем трговски собир
(панаѓур). Ваквата традиција продолжила и за време на Турската империја. Поради
големата посетеност на населбата од луѓе од други краишта, гости, турците меѓу
себе, на турски, често викале „гостивар“ (гости има). Тогаш во градот имало и
многу гостилници, па се претпоставува дека „гостољубивиот град“ односно „градот
на гости“ станал -Гостивар. Инаку етимолошкото значење на топонимот во науката
сѐ уште не е утврдено. За време на турското владеење населбата почнала да се
развива во значајно седиште на Горни Полог, наречен уште и Горна Нахија.
Населението од околните рамничарски и ридско-планински села почнало да се
преселува во централната населба, со што таа почнала и да расте. Во 1659 година,
богатиот Мехмед-паша изградил џамија среде населбата, а околу неа подигнал и
училиште и бања, а подоцна и карван-сарај и дуќани. И богатиот Агу Беќир-бег во
Гостивар изградил џамија и училиште, што се наоѓале на местото на денешната
Саат-кула.

Според Марко Цепенков, Гостивар бил метув на манастирите од Сува Гора (планина
источно од градот) каде што се гоштевале многу свештеници, патници и намерници.
Поради тоа богато гоштевање метувот го добило името Гостивар. Има и легенда која
вели дека доаѓа од турско време каде што Гостивар значи "место каде секогаш
доаѓаат гости". Според Турците, градот бил наречен така поради тоа што на турски
зборот ВАР значи „има“, така што на тоа место секогаш имало гости. Исто така
збор ВАР или Вари во сите словенски јазици означува извор или место од каде што
извира голема количина на вода - вриење, а исто така означуа и бања. Како
поткрепа на ова ќе го додадеме како пример градот Карлови Вари во Чешка што е во
превод Бањите на Карло има и други примери во словенските земји за наставката
ВАР како што се Вуковар, Карлобар во Хрватска. Што во превод од старословенски
би било „Бања за Гости“. Некои научници како рускиот професор Афанаси Селишчев
сметаат дека словенското име на градот било Костово.

Врз основа на записите на Абдулаќим Догани , Гостивар го добива името од
девојката дојдена од Бар која што за место на живеење го има одбрано овој град.
На локален јазик девојка е гоца и тоа од Бар (Тиват во Црна Гора) , затоа
произлегува името Гостивар од момата од Тиват. Веројатноста и вистинитоста на
ова тврдење е многу мала, и е пред се во контекст на големоалбанскиот
нациоализам, односно да се потврди тезата за автохтоност на Албанците во
Гостивар и другите населени места во Македонија, а и самата анегдота има многу
мала логичка смисла.

Градот лежи во котлината Полог (Горен Полог) на надморска височина од 510 метри.
Во близина на Гостивар во селото Вруток (5 км југозападно од Гостивар) се наоѓа
изворот на најголемата македонска река Вардар која тече и низ самиот град кој го
дели на два дела ,а истотака во негова близина се наоѓа најголемиот македонски
национален парк и cкијачки центар Маврово. Гостивар е на 67 километри
одалеченост од Скопје, а од Тетово е 27 километри. Гостивар е град кој со голема
брзина се гради и станува еден од поубавите градови во Македонија.

Според најновите податоци добиени преку археолошките ископувања на неолиските
наоѓалишта Тумба кај с.Долно Палчиште (1987/88.) и Под село тумба кај с.Стенче
(2000.), најстарите траги на живот во Полошката Котлина (тетовскиот и
гостварскиот крај) датирааат од пред 8000 години или поточно од 6100-тата година
ст.е. Од овие наоѓалишта потекнуваат голем број ископани фаргменти, но и целосно
сочувани парчиња на грнчарија, но и жртвеници и статуетки посветени на женскиот
култ. На подрачјето на Тетовско, пронајдени се и многу значајни претстави на
карпестата уметност како уметнички композиции поврзани со обредните ритуали..

Овој крај низ целиот неолит бил населен со носителите на културната група
Анзабегово-Вршник, која била застапена и во скопскиот регион и Источна
Македонија. Во раниот неолит, сепак, овој крај бил под силно влијание и на
неолитскта култура Велушина-Породин од Пелагонија јужно оттука, што се гледа и
преку формата на најстариот сочуван жртвеник типот ‘Големата-Мајка’ (lat. Magna
Mater) пронајдена на овие простори, а откриен близу Стенче. Доцниот неолит се
карактеризира со влијание на Винчанската култура од север.

Кон крајот на 4. милениум ст.е., започнуваат првите продори на новите
доселеници, степски народи од централна Азија- Индоевропејците, кои уништувајќи
и асимилирајќи ја старата неолитска култура создаваат нов енеолитски културен
комплекс на Балканот, наречен Салкуца-Бубањ-Криводол. Траги од ова ново
население најдени се и во Полог (во Палчиште, Желино итн.). Оваа состојба се
стабилизира во средното бронзено време кога се појавуваат првите зачетоци на
балканските прото-етничките, а подоцна и пра-етничките заедници. Во овој период
започнува и силен продор на материјалните обележја од југ од развиената Микенска
култура, што се гледа и преку еден параден луkсузен бронзен меч пронајден во
Тетово, увезен токму од тие микенски центри. Иако и наредните епохи ќе бида во
знак на масовни миграции, сепак Железното Време се карактеризира со
стабилизација, што довело до развој на трговијата. Од овој период датираат и
керамичките големи питоси за житарици, пронајдени близу с.Ларце.

Во овој период, според записите на Страбон кои се однесуваат на ковницата во
Дамастион, а особено според зачуваните ономастички траги од подоцнежните
времиња, се гледа дека Полог бил населен од Бригите (Briges, Brigoi). Бригите
биле составен дел на подоцнежните етнички заедници на Пајонците, античките
Македонци, Дасаретите, Едоните и Мигдонците. Дури и Пајонците, иако биле стара
бронзеновременска популација, на овој дел од Балканот, имале неоспорни врски со
Бригите. Пајонската и античко-македонската лингвистика и ономастика покажуваат
голем број глоси и имиња со бригиски корен, што упатува на фактот дека Бригите
биле substratum или база во пајонското и античко-македонското етничко формирање.

Во 1932 год. блиску местото наречено Балезова Чешма, е пронајдена статуа од
бронза од периодот на Агријаните, 4 век п.н.е., и претставува вреден археолошки
пронајдок, најден во Тетовската околија. Статуата е со димензии 9 cm, долга и 4
cm широка, и се наоѓа во Музејот на Македонија во Скопје. Влијанијата на грчките
занаетчиски центри врз овој дел на Балканот, всушност ќе доведат до дополнителна
промена на културата и начинот на живот на овдешните популации. Токму тие
промени го најавуваат новиот, архајски период и преминот од епохата на
праисторијата во епохата на историјата и антиката. На археолошки план овие
трансформации се видливи преку новите материјални (нови типови керамика, накит и
други занаетчиски производи), и духовни (нов начин на погребување: кремирање
наместо инхумација, прифаќање на култовите на грчките божества) и други
обележја, кои отпрвин биле прифаќани како престиж од најелитните општествени
слоеви, а потоа и од останатото население, што најдобро се гледа од т.н.
кнежевски гробници, од кои најпозната е онаа од Тетово, во која е пронајдена и
познатата статуетка на Менада.

Во минатото постоеле различни теории за тоа кое античко племе го населувало овој
крај. Сепак според најновите сознанија, целиот простор на Јужна Србија, Источно
Косово и Северна Македонија, вклучително и Полог, во овој период, а се до 3 век
п.н.е. бил населен од најсеверното античко-македонско (пајонско) племе Агријани
(Agrianes). Ова се гледа по континуитетот во археолошките хоризонти, развиениот
керамички импорт од грчкиот југ, богатите кнежевски гробници и сл. Ова племе
имало свои кралеви од кои најпознат е Лангар (Langaros) кои во 335 п.н.е. му
помогнал на македонскиот крал Александар III, при неговиот поход против
Трибалите на север. Агријаните него го следеле и при неговиот поход низ Азија
кога се покажале како едни од најбезмилосните борци во многу клучни битки, по
што станале особено познати во античкиот свет.

Поради економскaта и трговска развиеност и одредени градови ковале свои
автономни монети. Таков бил случајот со градот Пелагија (Pelagia) кој низ целиот
4 век п.н.е. кова свои сребрени монети во ковницата во Дамастион. Градот
Пелагија се смета дека се наоѓал близу денешно Тетово, и е всушност, во
урбанистичка смисла негов антички предок, од чиј назив подоцна е изведено и
денешното словенско име на целата котлина Полог (Пелагија-Полог, како во случај
и со Скупи-Скопје, Астибо-Штип, Тесалоника-Солун итн).

Кон крајот на 4 век п.н.е. ослабента агријанска држава потпаднала под власт на
кралот Авдолеон од Пајонија, а веќе до средината на 3 век п.н.е., сите нивни
територии биле заземени од Дарданците од север (на југ сосе Северна Македонија и
Полог), што се гледа и преку дисконтинуитет во археолошките хоризонти од тој
период. Овие погранични краеви низ целиот нареден период ќе биде користен како
логистичка позадина, од каде Дарданија организирала јаки пљачкосувачки походи на
југ кон богатото кралство Македонија, дури и откако тие територии ќе потпаднат
во склоп на Римската Империја во 168 п.н.е.

Дури во 29. ст.е. и Полог, задно со останатите делови на Дарданија, па на север
сè до Дунав, ќе подапнат под римска управа, по што ќе започне ера на
стабилизација, мирен живот, трговија и напредок. Од 2-3 век н.е. датираат
неколку камени плочи- стели, на кои епитафот е напишан со грчко писмо што говори
дека овој регион бил во склоп на грчката јазична сфера, за разлика од Косово и
скопкскиот регион кои биле дел од латинската јазична сфера. Ова значи дека во
Раноцарскиот период (1-3 век н.е.) Полог бил дел од римската провинција
Македонија, а во доцната атника (3-6 век н.е.), по реформите на Диоклевцијан дел
од провинцијата Македонија Втора (Macedonia Secunda). Пронајдените стели содржат
и богат ономастички материјал и лични имиња кои се доминатно автохтони и од кои
се гледа дека романизацијата на овиепериферни краеви, надвор од главните
патишта, не зела голем замав.

Поучена од големите варварски продори (Келти, Остроготи, Хуни) кои сè почесто се
случувале од 3. век, а траеле и низ наредните векови, римските императори
почнале во доцниот 4. век да градат укрепени градови и тврдини на доминантни
ридови. Од тој период датираат и бројните каструми (castrum), кастели
(castellum) и збегови (refugium) за населението во тетовскиот крај од кои
најзначајни се оние близу денешните села Рогле, Орашје, Лешок, Стенче,
Јегуновце, Градец и локалитетот Исар-Бањиче крај Тетово.

Иако христијанството во Македонија доаѓа со Св.Апостол Павле во 50-тите години
од 1. век н.е., сепак дури по легализацијата на Константин вo 313. н.е. тоа
можело помасовно да продре до обичните луѓе, и да се отпочне со градење на
ранохристијански цркви- базилики. До денес во Полог се регистрирани траги од 16
ранохристијански базилики, од кои 12 во Тетовско и 4 во Гостиварско, пришто
најдобро проучени се базиликата од Стенче од 5. век н.е. која е единствена во
Македонија со 3 крстилници (баптистериуми), и онаа во Туденце која датира од
втората пол. 6. век. и е најстарата триконхална (трикорабна) црква воопшто во
Република Македонија, а е ретка и во цела Јужна Европа.

Сепак, по силните аварско-словенски продори во доцниот 6. век н.е. сите тврдини
се напуштени но не во целост и срушени. Поголемиот дел од нив, два-три века
подоцна, кога повторно е воведена стабилна државна организација, повторно ќе
бидат обновени со истата намена, но овојпат тие ќе бидат населени од
доминантното словенско население поставувајќи ги темелите за новите
средновековни гратчиња.

Кога Словените дошле во полошката област, рамничарските населби биле напуштени.
Еден дел од староседелците се повлеклке во некои од пооддалечените, мали
планински сточарски населби. Главно, словенското население ги населило
најважните места во рамницата, на која и дале ново, словенско име, нарекувајќи
ја „подлог“ (Полог), веројатно со значење „под гора“, „под планина“. Во Х век
Византијците повторно воспоставиле контрола врз целото полошко подрачје, ги
укрепиле најважните разурнати тврдини и во нив воспоставиле постојано војничко
присуство. Потоа, неколку децении полошката област била во состав на Самуиловото
царство, по чија пропаст повторно потпаднала под Византија. Во 1282-83 година,
полошкиот крај потпаѓа под власт на Србите, на чело со кралот Милутин. Инаку,
Гостивар како населено место прв пат е споменат во една повелба на Милутин од
1313 година, под името Банска (Бањица), и тоа како село во јужниот дел на
Полошката котлина со околу 200 жители. Во повелбата се споменува и гостиварскиот
средновековен манастир. За време на владеењето на Милутин, во Полошката Котлина
било колонизирано српско население. Но, затекнатите Византијци си ги задржале
своите права и поседи. Гостивар како селска населба се споменува и за време на
Душановото царство, под името Белика, според средновековното име на реката
Вардар.

Во 1850 година геологот и балканологот Ами Бег во описот на Тетово меѓу другото
во еден дел вели дека во Полог се наоѓа „големото село“ Гостивар , додека како
град Гостивар по прв пат се спомнува во двата записи од 19 век . Според нив оваа
населба на Полог ја има оформено својата чаршија (плоштад) додека вторникот бил
пазарен ден. Во 1874 год. градот имал 400 куќи , околу 2000 жители , додека на
крајот на истиот век 3500 жители.

Главниот процут Гостивар го доживува кон крајот на 19 век за времето на Турското
владеење кога станува центар на каза. Тогаш Гостивар почнува да го добива својот
лик на градче. Со доселувањето на различни мајстори и занаетчии од Велес,
Крушево, Кичево и Дебар се формира гостиварската чаршија и вторник се назначува
за пазарен ден, што е традиција до ден денеска. За време на Илинденското
Востание од Гостивар и околината ќе учествуваат повеќемина македонски патриоти
кои ќе отидат да се борат директно во Крушево и околината.

За време на Втората светска војна, македонското население во Гостивар ќе доживее
невиден терор од страна на албанските фашистички окупатори - балистите
предводени од Џемо и Мефаил. Токму на крајот на војната во близина на Гостивар
ќе биде убиен балистичкиот водач Џемо по што ќе следи општонародно славје на
Македонците во Гостивар. Народен херој од Гостиварско е Чеде Филипоски-Даме чиј
споменик се наоѓа на гостиварскиот плоштад (спроти стоковната куќа), а во текот
на Втората светска војна во Гостивар и околината војувале повеќе македонски
партизански одреди и единици, кои воделе тешки борби со балистичките единици кои
отпрвин биле подржувани од италијанскиот, а подоцна и од германскиот окупатор.

Гостивар во поновата македонска историја ќе остане запаметен и по настаните на 9
јули 1997 година кога македонската полиција спроведе акција за отстранување на
знамето на туѓа држава (Албанија) кое беше истакнато пред општинската зграда. Во
настаните ќе загинат 4 цивили. За време на воениот конфликт во Република
Македонија во 2001 година Гостивар и околината ќе бидат поштедени од вооружени
борби и судири но голем број на Македонци од Гостивар ќе бидат дел од
македонските безбедносни сили во операциите во Тетово и на Тетовското кале. Во
поново време меѓуетничките односи се бранувани по убиството на Бесник Шехапи и
Имран Мехмеди кое на 28 февруари 2012 во самоодбрана го изврши полицаецот Јаким
Трифуноски и честите иницијативи на албанските политичари за именување улица и
поставување споменик на балистичкиот водач и злосторник од Втората светска војна
- Мефаил.

Во текот на 50-ите години на XIX век, францускиот геолог и балканолог Ами Буе,
пишувајќи за Тетово, покрај другото соопштува дека во еден дел од Полошката
Котлина се наоѓало „големото село“ Гостивар. Инаку, како гратче, Гостивар прв
пат се спомеува во два записа од XIX век. Според нив, оваа полошка населба веќе
имала оформена чаршија, а вторник бил пазарен ден. Во втората половина на XIX
век, поточно во 1874 година, градот имал околу 400 куќи со околу 2.000 жители, а
на крајот на истиот век околу 3.500 жители. Рускиот професор и научник Андреј М.
Селишчев „гратчето под Шар“ го споменува и со името Костово.

Според статистичките податоци со кои располагал бугарскиот етнолог, географ и
патеписец Васил К’нчов, на крајот на XIX век Гостивар имал 3.735 жители од кои
3.100 Турци, 310 Македонци, 200 Роми, 100 Албанци и 25 Власи. По балканските и
Првата светска војна, не е забележан зголемен број на населението, главно поради
иселувањето на муслиманското население во Турција. Во периодот меѓу двете
светски војни градот бележи стопанска стагнација, а и целиот Горен Полог бил
неразвиено подрачје, без индустриски објекти и инфраструктура. Исклучок била
железничката пруга кон Скопје, а подоцна и кон Кичево, која подоцна одиграла
важна улога во економското заживување.

Пописот од 1991 година не бил целосно одржан во градот Гостивар, бидејќи дел од
неговото население одбило да учествува, односно го бојкотирало неговото
одржување, поради што за таа пописна година, во градот нема целосни
податоци.[заб 1]

Според пописот од 2002 година, градот Гостивар има 35.847 жители, додека
новосоздадената Општина Гостивар со новата организација броела 80.280 жители
(старата Општина Гостивар до 2004 година броела 49.545 жители).

Според пописот на населението од 2002 година, во градот имало 35.847 жители и
спаѓал во групата на средни градови. Етнички гледано, населението е составено
од:

* Извор: Државен завод за статистика на Република Македонија (1948-2002), според
податоци од официјалните пописи во соодветните години

Во градот постојат повеќе знаменити објекти (пред сѐ од турскиот период на
владеење) како неколку џамии и препознатливата гостиварска саат-кула во
центарот. Исто така на самиот плоштад доминира со својата импозантна големина
црквата Света Богородица. Во градот постоела турска бања-амам која била срушена,
а на потоа на тоа место се наоѓала филијалата на Стопанска банка сѐ до нејзиното
рушење.

Најзначајното место за културните збиднувања во Гостивар е Домот на културата
АСНОМ.

Во овој културен дом во текот на годината се одржуваат најзначајните културно
уметнички настани. Се прави годишна програма која се доставува до Министерството
за култура. Позначајни настани се Ликовната колонија, која се одржува во
Маврово, но главната изложба е во Гостивар. Шоу програма, рецитали, песни и игри
кои се изведуваат на три јазици односно на македонски, албански и турски.

Во врска со добрите стопански и сообраќајни прилики, па и со постојаното
зголемување на населението, од втората половина на 20 век во градот Гостивар
започнуваат да се отвараат занаетчиски и трговски дуќани. Воведен е и пазарен
ден (Вторник). Со овие новонастанати прилики во тоа време започнува
просперитетот на Гостивар. Велешките и Тетовските трговци, Крушевските и
Кичевските занаетчии се меѓу првите во создавањето на Гостиварската чаршија. Во
тоа време во Гостивар голема експанзија бележеле разни занаети, кои пред се
служеле повеќе за задоволување на селските потреби. Порано во Гостивар имало
многу терзии, опинчари, самарџии, сарачи, казанџии и т.н. Во денешно време, овие
занаети се пред прагот на потполно исчезнување, или се сведени на бледи спомени
меѓу населението.

Денес во Гостивар се развиени трговијата, индустријата и стопанството. Познати
индустриски капацитети се комбинатот „Силика“, Стакларницата, текстилната
индустрија Готекс, кланицата „Горни Полог“, мелничарскиот комбинат Жито Шар,
фабриката за доломит „Вардар Доломит“ која е приватизирана пред неколку години и
успешно ги пласира своите производи и на странските пазари. Последните години во
огромен пораст е трговската дејност. Низ градот има повеќе маркети на гигантот
„ГЕТРО“ кој има продавници и маркети и во Хрватска, а во самиот центар на градот
до саат-кулата е изграден современ модерен трговски центар „Де Јуре“ на повеќе
катови со структурална фасада.

Според старата поделба, општина Гостивар имаше 26,54% Македонци и 59,01%
Албанци, но со новата поделба, со припојување на селските општини Вруток, Долна
Бањица, Србиново и Чегране бројот на Македонците е намален на 19,77%, а
Албанците се 66,37%. Голем дел од македонската заедница во градот смета дека на
овој начин се фаворизира албанската политичка доминација во Гостивар.

Поврзано со ова е и трендот на рехабилитација на некои албански личности од
Втората Светска војна кои припаѓале на организацијата Бали Комбетар. Според
Албанците, се работи за херои, но Македонците сметаат дека со ова всушност се
врши легитимизација на фашистичката окупација на Македонија. Имено, истите
личности, според Македонците и нивните сеќавања и според македонската и
светската историографија, имаат извршено голем број убиства, кражби, протерувања
и злодела врз неалбанското население.

Сепак, во градот не е забележана позначајна миграција на Македонци во другите
краишта на земјата.



https://mk.wikipedia.org/wiki/%D0%92%D0%B5%D0%BB%D0%B5%D1%81

Велес — град во Македонија и центар на истоимената општина. Градот се наоѓа во
средишниот дел на Македонија, поточно на бреговите на реката Вардар. Велес е
шести град по број на жители во Македонија со вкупно население од 43.716 жители.
На северозапад од Велес се наоѓа главниот град на Македонија, Скопје, на
североисток се наоѓа градот Свети Николе, на исток се наоѓа градот Штип, на
југозапад се наоѓа Прилеп и на југоисток се наоѓаат Кавадарци и Неготино. Велес
има мошне поволна географска положба бидејќи е крстопат на меѓународни патни и
железнички правци и еден од поглавните транзитни центри во Македонија.

Велес низ историјата се нарекувал со различни имиња, од кои три се најмногу
користени. Од самото основање на градот, Велес се нарекувал со името Билазора.
Подоцна градот се преименувал со името Ќупурли, кое подоцна било заменето со
денешниот назив. За време на СР Македонија, но и во првите години од
самостојноста на државата, Велес се нарекувал со името Титов Велес, во чест на
маршалот Јосип Броз - Тито. Велес како населба постоел уште од 168 година п.н.е.
и се наоѓал нешто поисточно од денешаната локација. Бидејќи градот има стратешка
позиција, тој бил често мета на различни странски инвазии и окупации и бил дел
од различни балкански кралства и држави, почнувајќи од Пајонија па завршувајќи
со СФРЈ.

Во текот на историјата градот често го менувал името, па така бил познат како
Вила Зора, Ќупурли, Титов Велес и Велес. Денешното име го добил во VII век со
доаѓањето на Словените на Балканот, од словенското В ЛЕС што значи „в шума“, име
кое било дадено поради густите шуми што го опкружувале градот. Но некои слависти
сметаат поради голите тревнати ридишта и реката Вардар местото го населувале
сточари чиј словенски бог на стадата бил Велес.

Наоѓалиштата на фосилни остатоци во околината на Велес во селото Мамутчево, како
и оние во глиништето во фабриката „Киро Ќучук” во самиот град, само ја
потврдуваат теоријата дека овој простор отсекогаш бил населен со жив свет.
Еволуинирањето и појавата на човекот се следат преку бројните траги низ времето
од старата камена епоха - палеолитот па сè до денес. Единствените истражувања од
времето на палеолит во Македонија се вршени во непосредна близина на Велес, во
месноста наречена Пешти, која се наоѓа 110 метри над десниот брег на реката
Бабуна во пештерата Макаровец. Според научниците пештерата датира од 70.000 до
10.000 години п.н.е., а пронајдената фосилна фауна укажува дека на просторот
живееле на цицачи од ова време како што се пештерска мечка, пештерска хиена,
пештерски лав, козорог, волци и лисици. Пронајдените артефакти од камен
упатуваат на доцен палеолит.

Во бронзеното време, кога се карактеристични почетоците на формирање етнички
заедници, реонот на Повардарието го населувале Пајонците, Бригите и античките
Македонци. За Велес и околината се претпоставува дека живеело пајонско население
во текот на целиот I милениум п.н.е. и дека од IV до III век п.н.е. формирало
кралство. Траги од вакви населби се присутни на локалитетот Теќе, кое се наоѓа
на 2 километри оддалеченост од Башино Село, во близина на вливот на Отовичка
Река во езерото Младост.

Локалитетите од железното време придонесуваат за формирање на сликата на животот
во првите векови од I милениум п.н.е. Такви се лоцирани во селото Долно Оризари
на локалитетот Свилара каде се пронајдени некропола, могилите во с. Иванковци на
локалитетот Инчерлак како и остатоците пронајдени во месноста Тумба во с.
Караслари. Организираниот живот на Пајонците овозможил подоцна на оваа
територија да се развијат по организирани форми на општествено живеење.

За време на раниот антички период, територијата на Велес влегувала во составот
на пајонската држава, која се претпоставува ја сочинувале голем број градски
населби. Хелинистичкиот слој јужно од градот кај локалитетот Кале при влезот во
Велешката клисура покрива плато од 3,5 хектари површина оградена со бедем, на
кој бил лоциран најголемиот пајонски град Вила Зора (Била Зора). Вила Зора се
наоѓала на самиот влез од Дарданија во Македонија (Пајонија) така што Филип V
освојувајќи ја во 217 година пред н.е., ја одбранил својата држава од упадот на
Дарданците. Вила Зора бил значаен воен центар сè до последните години на
македонското владеење. За последен пат се споменува во 168 година пред н.е.
Континуитетот на името Вила Зора и Велес тешко може да се одреди, зошто Велес се
спомнува дури во 1018 година. Се претпоставува дека во оваа временска празнина
моќта на Вила Зора во римското владеење опаднала или пак нејзината локација
треба да се бара на друго место. Во пошироката околина на Велес има повеќе траги
кои укажуваат на античкиот град Аргос поврзан со територијата на Македонија.

Античкиот град Стоби бил пајонски, македонски и римски град. Првиот документиран
спомен за Стоби потекнува од 197 год. п.н.е., кога на тоа место македонскиот
крал Филип V ја поразил дарданската војска. Во изворите каде што римскиот
историчар Тит Ливиј го споменува овој податок, Стоби носи епитет на „стар град”.
Урбаниот дел на Стоби се наоѓа опкружен со бедеми на вливот на Еригон во Аксиос,
денес познати под името Црна река и Вардар. Градот зафаќал мошне важна трговска
и воена позиција. Променливите борби на македонците со северните соседи биле
судбоносни за Стоби. Стоби со околината дефинитивно потпаднал под македонска
власт во 217 год. п.н.е. за време на владеењето на Филип V.

Кога во 168 год. п.н.е. Римјаните го поразиле македонскиот крал Персеј кај
Пидна, македонското кралство се распаднало. Македонија била поделена на четири
независни административни области под римска контрола, а Стоби станува центар на
трговијата со сол на третата област. Во 148 год. п.н.е. Македонија станува
римска покраина. Судејќи според спорадичните наоди, Стоби во пред-римско време
било мало гратче со површина од 2,5 хектари. Дури од времето на преминот од
старата во новата ера во градот настануваат значајни промени. Новиот град бил
испланиран и зачнат, на терен што бил осум пати поголем од дотогашната населба
кој бил населен најверојатно со голем број нови жители. Привлечени од Римјаните
и нивната стопанска и политичка моќ, во Стоби се населувале истовремено и жители
од околината и деселеници од хеленистичкиот свет. Интензивното проширување на
градот може да се поврзе со подигнувањето на неговиот статус на ранг на
муниципиум што Стоби го имал уште од 69 година. Прераснувањето на Стоби во град
со самоуправувачки статус го посведочуваат епигравските споменици и ковањето на
локалните монети со натпис „Муниципиум Стобенсиум” кои го опфаќаат времето од
Веспазијан 69 год. до Елагабал 222 год. н.е.

Местоположбата на Велес како главна раскрсница балканските патишта Виа Игнација
и Виа Милитарис и многуте други локални комуникациски врски, била интересна за
словенското население кое во VI век навлегло на Балканскиот Полуостров. Походите
најпрво биле пајонски, а дури потоа кога грото од староседелците (романизирано
население од македонско, пајонско и римско потекло) се повлекло кон приморјето и
во планинските предели, а Словените почнале да ги населуваат. Границата помеѓу
античкиот и средновековниот перио на тлото на велешкиот регион може да се
определи конкретно во 70-тите и почетокот на 80-тите години на VI век. Тогаш се
создадени првите склавинии на територијата на Македонија. Тие ги зафаќале
низинските плодни области покрај Вардар, Тополка и Бабуна при што ги разурнувале
градовите и крепостите. Тогаш се изменил и етничкиот состав на населението, како
и топонимијата на регионот. Тие станале доминантана етничка група и по својот
говор ги именувале местата. Главниот градски центар, тврдината на вливот на
реката Тополка во Вардар која била позната како Вила Зора, го добил името Велес.

Велес припаѓал на склавинијата Верзитија која се протегала на територијата
помеѓу Велес, Охрид, Битола и Кичево и била населена со Брсјаци. Иако ја
признавала византиската номинална власт, Верзитија се наоѓала надвор од сферата
на непосредната управна власт на царството. Она што не и успеало на Византија,
му успеало на бугарскиот кнез Борис кој во средината на IX век ја освоил
Верзитија. Тогаш, велешкиот регион морал да ја признае бугарската врховна власт.
Со неа се вратил и подемот на христијанството, кое иако не сосем уништено, било
во стагнација со доаѓањето на Словените. Воспоставувањето на бугарска власт
придонело до интензиривање на процесот на феудализација. Ваквата состојба довела
до заострена социјална борба и до појава на широко, антицрковно, антифеудално
ослободително движење чии корени се токму на пошироката велешка територија -
Богомилското движење. Неговите приврзаници подоцна биле нарекувани Бабуни
(според реката Бабуна), а името го добило по основачот попот Богомил. По својата
суштина, Богомилството е дуалистичко учење за вечната борба меѓу доброто и
злото, светлината и темнината, олицетворени во Господ и Сатаната. Тие ги
отфрлале црковните обреди и култови, крстот како симбол, празниците и иконите.
Учењето на Богомилите е израз на незадоволство на населението од световната и
духовната власт.

Со освојувањето на Скопје од страна на Византија, во 1004 година, велешката
област станала гранична територија на македонската држава и добила улога на
заштитник на нејзините цетрални делови. Царот Самоил се обидувал да го запре
византиското навлегување на македонска територија, но во битката на Беласица во
1014 година доживеал катастрофален пораз. Со освојувањето на Прилеп и Штип,
Велес останал отсечен од Македонија. Успевал да опстои само до 1018 година кога
за прв пат од доаѓањето на Словените бил принуден да потпадне под директна
византиска власт т.е. да стане дел на византиското царство.
Воено-административно, Велес во Византиското владеење припаѓал на темата
Бугарија, но начинот на живот, даноците и религиската припадност останалене
непроменети. Велес сѐ уште бил дел на Битолската епархија во составот на
Охридската патријаршија на која подоцна ѝ бил одземен рангот и црковниот статус.

Веднаш по потпаѓањето под турска власт во 1395 година, Велес потпаднал под
управата на Румелискиот беглербеглак. До 60-тите години на XIV век областа го
носела името велешки вилает, а потоа и Велешка нахија како најниска управно
територијална единица. На чело на вилаетот се наоѓал субашијата кој живеел во
Велес и заповедал со спахиите кои по правило живееле во селата. Паралелно со ова
Велес станал центар на велешката каза или кадилак со што прераснал во многу
значајна управно-судска единица.

Турскиот патеписец Евлија Челебија го опишал Велес од тоа време. Главен објект
тогаш бол мостот на Вардар кого го објаснил како нов, дрвен мост со четири
отвори, додека неговиот современик Хаџи-Калфа го опишува како камен мост. Сепак
и двајцата биле во право, бидејќи едниот зборува за мостот кај стариот дел од
Велес, а другиот за мостот на местото каде Вардар се преминувал со сплав.

Строго централизираното државно уредување на Отоманската Империја ја спречувало
прекумерната експлоатација на рајата, но пишаните закони не можеле да ја спречат
злоупотребата на позициите на феудалците и великодостојниците. Најупотребувана
форма на експлоатација на населението било наметнувањето бројни даноци. Мал бил
бројот на привелигирани граѓани кои имале специјални задолженија како соколари
(фаќање и одгледување соколи), оризари, коњари итн. Сето ова предизвикувало
незадоволство и отпор кај народот кој во почетокот на XVII век почнал да се
организира во вооружени групи, со што се појавило ајдутството. Во велешката
околина имало идеални услови за негов развој поради густите шуми и бројните
патишта преку кои ги вршеле нападите. Појавата на ајдутските дружини
предизвикала додатни репресии врз народот, а тоа пак уште поголема причина за
бунтови и востанија.

Во средината на XIX век Велес бил поделен на 12 маала, а Велешката каза ја
сочинувале околу 100 села. Тешката феудална анархија и се поголемиот занаетчиски
развој од XVIII век ги дополниле терзискиот, кираџискиот, бавчаванџискиот,
калајџискиот, брашнарскиот, лебарскиот, аџискиот, воденичарскиот, папуџискиот,
абаџискиот, бојаџискиот, самарџискиот, дулгерскиот, сарачкиот, ситничарскиот и
останати занаети.

Реформите во турскиот државно-правен, политички, економски, верско-просветен и
војнички систем од 1839 година популарно наречени „Гилхански хатишериф” или „Акт
на справедливост и благодејанија”, поволно се одразиле врз граѓанството на
Велес. Според овој акт се воведувала еднаквост меѓу муслиманското и
христијанското население, се зголемувале гаранциите и неприкосновеноста на
личноста, честа и имотот, еднаквоста пред судот и законот. Тоа овозможувало
отворање на училишта на македонски јазик, изградба и реконструкција на цркви и
манастири и слободна трговија и производство.

Во 1831 и повторно во 1840 година, Велес го зафатил заразната болест колера
(чума), во 1833 година го зафатиле незапамтени студови, во 1835 година замрзнала
реката Вардар, а во 1847 година му се случиле големи поплави. И покрај сè,
првата половина на XIX век е најзначајна за подемот на Велес. Во ова време
отпочнува обновување и изградба на многу цркви и манастири во Велес и велешко.

Со нападот на балканските сојузници во 1912 година конечно е ставен крај на
турското владеење во Македонија, а Велес се нашол под српска власт. Вештачки
повлечените граници низ природната целина на Македонија го нарушило вековното
единство на територијата. Тоа придонело до нагло опаѓање на занаетчиството,
стопанството, трговијата и транспортот до солунското пристаниште. Употребата на
македонскиот јазик и македонскиот фолклор биле забранети, а наставата во
народните училишта парализирана.

Со почетокот на Првата светска војна, во 1914 година Велес и околината биле цел
на регрутација, мобилизација и реквизиција на населението. По окупацијата на
Бугарија, една година подоцна, економската положба на населението уште повеќе се
влошила. Со потпишувањето на примирјето во 1918 година вардарскиот дел на
Македонија ѝ бил доделен на Србија.

Војната што се водела на територијата на велешко нанела многу штети на
инфраструктурата, верските објекти и уметничките вредности. Населението било во
социјален колапс. Најдоследните приврзаници за национално и социјално
ослободување и обединување на Македонија ја продолжиле својата борба преку
организацијата ВМРО.

Велешката околија, согласно Видовденскиот устав од 1921 година му припаѓа на
скопскиот округ. Намалувањето на бројот на жители во текот на цели 20 години (до
1941 година) ја отсликува тешката економска состојба. Миграционите движења,
војните, епидемиите, малата индустриска развиеност придонеле за опаѓање на
бројот на жителите во градот. И селата не биле поштедени од промени, на кои им
престоела аграрна реформа и колонизација.

Паралелно со економскиот, Велес меѓу војните го живеел и својот општествен и
политички живот. Октомвриската револуција и движењето во Европа за ослободување
на малите народи, кај велешката интелигенцијата и прогресивните сили створиле
можност за создавање Социјалистичка работничка партија. Основачкото собрание е
одржано во кафеаната „Солун” на 24 април 1919 година, а за претседател бил
избран учителот Коста Минциќ од Башино Село. Организацијата броела 40-тина
комунисти и социјалисти меѓу кои и Панко Брашнаров.

Една година подоцна, Социјалистичката работничка партија во Велес се проширила
во селата и се зајакнала кадровски. Од нејзините редови произлегле имиња кои
трајно ја обележале велешката историја од овој период. Политичкиот живот го
иницирал синдикалното организирање во индустриските и државните претпријатија за
заштита на правата на работниците. Најмасовен бил железничкиот синдикат кој во
април 1919 година го организирал Штрајкот на железничарите на кој му се
придружило и останатото население во протестите против власта. По примерот на
железничарите, монополските и другите индустриски работници формирале синдилани
организации. Вака организираниот општествено-политички живот овозможил во 1920
година, на општинските избори да победи Комунистичката партија, а Велес станал
„Црвена комуна“. Комунистичката власт успеала да се одржи од август 1920 година
до март 1921 година. Ова значело крај на демократското владеење, но не ги
поколебало револуционерно-социјалистичките елементи кои во ова време на апсења и
прогони ја чинеле суштината на организацијата. Идејата особено била широко
прифатена од младите работници и ученици во гимназијата кои членувале во
младинската комунистичка организација (СКОЈ). Најпрогресивни претставници на
СКОЈ во Велес и негови организатори биле: Тодор Шоптрајанов, Лазе Богданов и
Ганчо Хаџи Панзов. Како резултат на големата пропагандна активност на КП во
Велес било издавањето на илегалниот весник „Искра” и печатењето на летоци за
празнувањето на Празникот на трудот и учество на сите конгреси на партијата. На
конгресот во 1926 година претставник од Велес бил Панко Брашнаров. На засилената
партиска активност и консолидирањето на партијата ВМРО (Обединета) и зајакнатата
национална свест, властите одговориле со бројни политички убиства и апсења. Од
година во година во партиските редови се појавувале нови имиња меѓу кои и името
на Кочо Рацин, кој бил претставник од Македонија на Конгресот на партијата во
Дрезден 1928 година. И додека КП јакнела, ВМРО, поради внатрешни разидувања и
надворешни влијанија го губела своето значење. Во 1925 година во Виена се
одржала основачката конференција на ВМРО (Обединета) во чиј Централен комитет
влегле и Димитар Влахов, Панко Брашнаров и Ризо Ризов. Новата платформа ги
привлекла левоориентираните напредни македонски сили. По притисокот на режимот
од 1928 година активноста на ВМРО (Обединета) постепено опаѓала и нејзиното
членство преминало во КП.

Шестојануарската диктатура (1929 година) ја разнишала партиската активност во
Велес. Честите провали резултирале со бројни апсења и прогони. Дури во 1932
година се оформиле вистински месни комитети со нова генерација приврзаници -
Страхил Гигов, Васил Ѓоргов, Јовче Патлиџанков, Бане Андреев, Боте Чкорков, Орце
Сребров, Тодор Џипунов и др. Велес станал „комунистичка тврдина во Македонија”.
Од 1934 до 1937 година следеле нови провали и нови апсења. После секоја провала,
после секој терор МК на КП јакнел со нови имиња кои уште повеќе ја ширеле
неговата активност. Се јавувале млади жени и девојки кои ја ширеле идејата за
национално осознавање и меѓу женската популација. Годините пред Втората светска
војна се период на широка мрежа на партиски активности низ градот и околината.
Паралелно со партиската, јакнела и синдикалната организираност која се одвивала
преку формирање на културно-уметнички секции, подружници и агитациони групи
преку кои се организирале штрајкови и демонстрации.

Борбата за национална слобода и рамноправност биле изразени и преку движењето
именувано како Македонски народен покрет (МАНАПО) за чие создавање и
популаризација придонеле културно-просветните друштва на македонските студенти
од „Вардар” на Белградскиот и Загребскиот универзитет. Во нив членувале
велешаните: Коста Урумов, Борис Рибаров, Борис Шукарев и др. Политичката
платформа на МАНАПО се темелела на будење на националната свест на македонскиот
народ и афирмација на народниот јазик, борба против српската хегемонизација и
борба против фашизмот.

Германските продирања на територијата на Македонија биле проследени со воздушни
напади. Уште на 6 април 1941 година, Велес 13 пати бил надлетуван од германски
авиони. Страв и паника се населиле во градот од плитар. Којник, Бузаана, Мегдан,
Сармаале, Варналиите, железницата, мостот и центарот ги потресле силни детонации
на 7 април рано наутро. Цели семејства го завршиле својот животен пат во тоа
априлско утро. Другиот ден градот го зазеле окупаторските единици и бил блокиран
целокупниот економски и културен живот.

Бугарската власт мошне успешно и систематски го спроведувала пљачкањето и
теророт врз населението. Реквизицијата и ограбувањето предизвикале недостиг од
стоки за широка потрошувачка и воведување на купонски систем. Овие услови го
зголемувале незадоволството на народот кој единствен излез и помош барал во
делувањето на партијата. Кон членовите на партијата се придружиле членовите од
ВМРО. Бане Андреев-Ронката и Панко Брашнаров формирале местен воен комитет и
создавале услови за почеток на вооружена борба. Комитетот го сочинувале, покрај
нив, и Никола Кирков, Борис Гонев, Благојка Демниева, Коло Бабунски, Јовче
Ќучук, Димко Митрев, Јовче Матев и Страхил Гигов. Набрзо активноста се проширила
и во велешката околија, Азот и Клепа преку Трајче Петкановски, Стоилко
Ивановски-Планински, Боро Мокров, Димче Мирчев, Трајко Капчев, Орце Лазов и
други. Во месните комитети огромна помош и поддршка добивале од народот. Кон
крајот на септрември 1941 година се формирале првите партизански чети за до
пролетта 1942 година се исфрли и велешкиот партизански одред „Димитар Влахов”.

Организираниот отпор на територијата на Велес најголеми размери добил во 1942
година, кога е организиран и штрајкот на учениците од Велешката гимназија во
знак на протест против бугарската асимилаторска политика. Штрајкот е инициран од
Одлуката на директорот на Гимназијата за исклучување на учениците за кои постоел
сомнеж дека се членови на СКОЈ. На 14 март 1942 година учениците демонстративно
ги напуштиле училниците, а ним спонтано им се придружиле и другите ученици.
Утредента штрајкот од гимназискиот двор се префрлил на улиците на Велес. На
учениците им се придружиле родителите и граѓани на Велес.

Како знак на револт за регрутацијата на велешаните во редовите на бугарската
војска, партиското раководство организирало протест на жените. Преку 200 жени
утрото на 11 мај 1942 година пред општинската зграда извикувале пароли против
бугарската власт.

Најсложената и најконспиративна дејност во илегала била печатење на летоци и
билтени. Неколку машини за пишување и преса за умножување биле целата печатарска
техника со која располагала илегалната печатница сместена во куќата на Нада
Бутникошарева и во куќите на Димко Митрев и Јовче Чучук. Во работата на
печатницата биле ангажирани членовите на овие семејства. Кочо Рацин пишувал
статии за весникот „Народен билтен”, а му помагале и Данчо Зографски, Јордан
Тодоровски, Љубомир Босилков, Никола Кирков и други. Во 1942 година со изградба
на скривница во куќата на Митреви се зголемила дејноста на илегалната печатница.
Тогаш се умножувале брошури и летоци, се печателе списанијата „Пролетер” и
„Искра”. Со печатен материјал се снабдувале партиските организации ширум
Македонија. Со упадот во печатницата во декември 1942 година се разоткрила
илегалната дејност на КП.

Одредот „Трајче Петкановски” се појавил во многу специфични услови на 23 април
1944 година во месноста Кадиица составен од борци од велешко и прилепско.
Одредот во почетокот го сочинувале 26 борци за до 1 септември 1944 година
достигне бројка од 500 борци. Во своето 5-месечно делување не дал ниту една
жртва. Од него и од новопристигнати борци на 2 септември 1944 година во с.
Отиштино била формирана Осмата (македонска) велешка бригада. Нејзините дејствија
биле насочени кон целосно ослободување на Македонија од фашистичкиот агресор.
Ноќта меѓу 8 и 9 ноември бригадата пристигнала на територијата на Велес, поточно
во с. Горно Оризари. Во 4 часот наутро на 9 ноември ги запоседнале борбените
позиции за напад и ослободување на Велес. Во попладневните часови градот бил
ослободен.

По ослободувањето, со Законот за преименување на град Велес во Титов Велес,
донесен на 10 октомври 1946 година, градот Велес бил преименуван во Титов Велес.

Во наредниот период од 1946 – 1990 година, со Велес, како и со државата на која
и припаѓал, раководела Комунистичката партија. Еднопартискиот систем во првите
30 години јакнел, за потоа да отпочне неговото постепено слабеење. Во 1990
година, се реализирани првите повеќепартиски парламентарни избори во рамките на
независна Македонија.

Од осамостојувањето на Македонија на 8 септември 1991 година Велес се соочил со
многу кризи. Стопанството, големите капацитети со стари и непродуктивни
технологии не ја издржале конкуренцијата на пазарот. Социјалните стеги, падот на
стандардот, невработеноста се сѐ уште проблем со кој се соочува градот.
Официјално името од Титов Велес било сменето во Велес на 14 септември 1996
година со Законот за територијлната поделба на Република Македонија и одредување
на единиците на локалната самоуправа на Македонија. Покрај економските и
социјалните проблеми, Велес се соочива и со еколошките проблеми, особено со
загадувањето од страна на топилницата која се наоѓа во самиот град. Поради
топилницата, Велес важи за „најзагаден град во Македонија“.

Велес има централна местопололжба во Македонија. Недалеку од Велес во
југозападен правец се наоѓа централната точка на Македонија. Градот Велес
претставува значаен сообраќаен јазол каде се вкрстуваат најважните патни и
железнички сообраќајни правци на меѓународниот сообраќаен коридор кој ја
поврзува Европа со Блискиот Исток и Северна Африка. Градот е сместен во долината
на реката Вардар, на нејзините два брега во малата Велешка Котлина над Велешката
клисура на надморска височина од 206 метри.

Во средината на XVI век во Велес живееле 214 христијански и 35 муслимански
семејства. Социјалната и професионалната структура на населението била обратна
од етничката. На горните општествени скалила било турската, а на дното
македонската градска сиромаштија. Меѓу нив се наоѓал најбројниот слој на
средно-имотни граѓани од двата етноса. Во редината на 19 век, националниот
состав на жителите го сочинувале 2/3 христијани (Македонци и Власи) и 1/3
муслимани (турско исламизирано население). Во околината на Велес живеала и
помала група Роми.

Од поновата историја констатиран е значаен пораст на миграцијата од село во град
до 90-тите години на 20 век, а во последните десетина години има обратна
миграција, особено на постарата популација. Констатиран е и значаен пораст на
миграција на работоспособно население од општината надвор од границите на
Македонија.

Според пописот на населението од 1994 градот имал 44.149 жители, а според
пописот од 2002 година имал 43.716 жители од следните национални припадности:

Заедно со приградската населба Превалец која статистички се води како одделна од
градот Велес, иако урбанистички е дел од градот, Велес има 46.690 жители (од кои
43.197 - 92,52% се Македонци).

Градот Велес има неповолна демографска слика бидејќи бројот на неговото
население константно опаѓа. Општина Велес брои 55.108 жители од кои 46.767
(84,86%) се Македонци.

Според пописот на населението од 2002 година, во градот имало 43.716 жители и
спаѓал во групата на средни градови. Етнички гледано, населението е составено
од:

Низ годините ова било вкупното население и етничка припадност на населението во
градот Велес:[заб 1][заб 2]

* Извор: Државен завод за статистика на Република Македонија (1948-2002), според
податоци од официјалните пописи во соодветните години

Градот имал средна економска развиеност обично со трговијата која се обавувала
со сплавови по Вардар кон Солун и Скопје. Меѓутоа Велес доживеал вистински
економски развиток преку изградбата на Вардарската железничка линија
„Солун-Скопје“ кон крајот на XIX век, а подоцна и со железничката пруга кон
Прилеп и Битола во 30-тите години на XX век.

Уште во минатото Велес бил развиен занаетчиски град со голем број на занаети
како на пример грнчари, калајџии, ковачи, јорганџии, дограмаџии, касапи и многу
други, а своите производи велешките занаетчии отпрвин ги превезувале преку
сплавови (гемии) преку реката Вардар до Солун, а подоцна со изградбата на
пругата замрел овој вид транспорт.

Во Велес почнале да се градат првите фабрики меѓу кои „Маслодајна“ или денешен
„Благој Ѓорев“, Фабриката за грнчарски производи „Вила Зора“ и други. Од
занаетчиски во индустриски град Велес преминува по втората светска војна. Велес
денес е втор град со најголем број индустриски капацитети во Македонија, веднаш
зад Скопје.

Од индустриските капацитети поважни се Топилницата за олово и цинк „МХК Злетово“
, Фабриката за вештачки ѓубрива „Хемиска индустрија Велес“, Фабриката за вагони
и шински возила „Колска“, фабриката за бојлери и апарати за домаќинство „Динамо
- Леов“, металната и металопрепработувачката индустрија „БРАКО“ (некогашно
„Браќа Кошулчеви“), текстилната индустрија Нонча Камишова (денес „Ветекс“,
„Нокатекс“), индустријата за порцелан и керамика (денешна „Керамика Нова“ или
поранешна „Порцеланка“), индустријата за ќерамиди и цигли „Киро Ќучук“,
кожарско-крзнарската индустрија „Димко Митрев“, земјоделскиот комбинат „Лозар“
(денес приватизиран и поделен на неколку фирми), најголемата фабрика за масло во
Македонија „Благој Ѓорев“, мелничко - пекарскиот комбинат „Жито Вардар“ кој
поседува и свињарски и живинарски фарми, фабриката за медицинска опрема и
пластика „Вемед“, свињарската фарма и месна индустрија „Агрија“ и др.

Најголема туристичка атракција во блиската околина на Велес е античкиот град
Стоби. Покрај него, значајни се и локалитетот Бреза и локалитетот Пешти, кој
изобилува со пештери со археолошки остатоци од неолитот, ранохристијански
пештери. Надвор од градот се наоѓа и тврдината Велешко кале.

Во средниот век Велес е лулка на културата на Балканот. Тука е напишан првиот
драмски текст на македонски јазик од преродбеникот и учител Јордан Хаџи
Константинов Џинот, во Велес на театарската сцена прв пат настапила жена, првата
гимназија на Балканот е во Велес, првата библиотека, првото училиште, првиот
музеј, првиот фотограф, и социјалист и.т.н. Познати велешки културни дејци се
Коле Неделковски, роден во село Војница, близу до Велес, потоа бесмртниот поет
Коста Солев - Рацин, кој со својата појава засекогаш го измени лицето на
македонската и светската поезија и кој остави длабк траг на поезијата заветувајќ
и ги своите идни поколенија да се држат до јасно зацртаната патека која тој ја
трасираше. Потоа овде мора да се споменат големите имиња кои ја одржува и
негуваа културата и литературата во Велес како Тихо Најдовски и Македонка
Јанчевска. Од современиците, се издвојува појавата на поетот и писател Игор
Крајчев, кој како млад писател е основополжник на епската фантастика во
македонската книжевност, жанр што досега беше непознат и неискористен во нашата
книжевна ризница.

Познатиот антички – римски театар кој функционирал во древниот град Стоби пред
две илјади години е дел од театарската традиција на овие простори. Традицијата
ја продолжува просветителот и преродбеник Јордан Хаџи-Константинов Џинот чии
напишани драмски текстови во 1845 година му го обезбедија приматот на
основоположник на современиот театарски текст. Во познатиот центар на вековната
театарска традиција, во градот Велес, од 1948 година работи професионален
театар, односно Народниот театар „Јордан Хаџи Константинов – Џинот“. Театарот
денеска е стожер на културниот живот во Велес, со во просек, шест премиери
годишно. Особено внимание кај тетарската публика привлекува постојаната актерска
екипа која досега има освоено награди на бројни домашни и меѓународни фестивали.
Малубројниот, но компактен ансамбл негува различни театарски жанрови и е носител
на активностите за враќање на театарската традиција на сцената во древниот
Стоби. Со цел да се зачува долгата театарска традиција и да се обезбедат услови
за работа на новите генерации актери, режисери и сценски уметници, изготвен е
проект за изградба на комплексен објект- Центар за култура, во кој ќе биде
сместен новиот театар.

Некогаш првата библиотека во Македонија, денес матична библиотека „Гоце
Делчев“-Велес, веќе од 1978 година е сместена во центарот на градот, во простор
поделен на два дела. Во едниот дел се сместен библиотечниот фонд за возрасни и е
поставена импровизирана читална, а во вториот дел се наоѓа одделението за деца.
Матичната библиотека располага со библиотечен фонд од околу 10.000 книги и
публикции. Библиотеката се грижи за набавка, обработка и одржување на
библиотечниот фонд, негово користење и издавање. Покрај бисерите на
македонската, европската и светската литература, таа располага и со мало
роднокрајно одделение во кое се чуваат сите значајни досега објавени дела
посветени на Велес низ историјата. За своите читатели, библиотеката нуди и
дневни весници и списанија. Во моментов матичната библиотека „Гоце Делчев“ има
3.500 редовни читатели, а нејзините услуги ги користат околу 10.000 граѓани од
сите националности и возрасти. Библиотеката располага и со литература на
англиски и француски јазик. Со цел матичната библиотека во Велес да се приближи
до европските стандарди за библиотечно работење во Европа, тековно се работи на
обезбедување на нов простор за вршење на библиотечната дејност, компјутеризација
и создавање на база на податоци за библиотечниот фонд. Во тек е и проект за
отворање на точка за бесплатен пристап до Интернет за граѓаните на Велес, со што
ќе се осовремени информативната дејност на библиотеката. Исто така во плане
изградба на нова зграда на библиотеката.

Објектот со специфична градска архитектура што го краси центарот на Велес, е
седиште на велешката историја и култура. Овој прв повоен музеј во Македонија е
отворен во далечната 1946 година. Сите посетители секој ден од 8-12 и од 16 до
20 часот имаат можност да ги видат вредните експонати изложени во археолошкото,
историското, етнолошкото и одделението за историја на уметноста. Музејот
располага со околу 3000 експонати од кои во постановките се изложени 1000.
Особен интерес привлекува етнолошкото одделение каде се изложени раскошни
градски и селски носии како и ентериери уредени според старата велешка
архитектура. Интерес привлекуваат и останатите поставки, особено археолошкото
одделение кое изобилува со експонати пронајдени на археолошките локалитети во
регионот на Велес. Народниот музеј располага и со три спомен куќи, меморијален
комплекс во село Горно Врановци и спомен костурница. Во рамките на стратегијата
за развој музејот предвидува отворање и на палеонтолошко одделение во кое ќе
бидат конзервирани експонати од времето на палеолитот со кои изобилува регионот
на Велес.

Љубителите на филмската уметност, во Велес имаат можност да ги проследат
најновите филмски хитови, но и евергрините во киното 11 Октомври. Киното
располага со сала со капацитет од 550 седишта. Во летните периоди, кино
проекциите се одвиваат на летна кино тераса адаптирана за овој период од
годината. Филската уметност има долга историја во Велес. Во градот работеле и
денес работат неколку режисери аматери кои претежно реализираат документарни и
кратки филмови. Во Велес се реализирани и 7 проекта од македонската
кинематографија.

Во прилог на развојот на креативноста на децата и младите како и реализацијата
на вонучилишни активности, во Велес работи Центарот за детско творештво „Ѓоре
Органџиев“. Во центарот функционираат повеќе секции меѓу кои играорната група
„Буба Мари“, балетската група „Црни мачиња“, ликовната секција и литературната
секција. Овде децата имаат можност да изучуваат повеќе странски јазици и
компјутерски вештини. Центарот кој располага со атрактивен простор и сала за
јавни настани е организатор на традиционалната манифестација „Детски Рацинови
средби“.

Со цел да се афирмира културата на стрипот и уметноста во Република Македонија
како и да се организираат авторите на стриповите во нивните креативни
активности, во 2003 година, во Велес е отворен Стрип центарот на Македонија.
Библиотеката на стрипови која располага со 6000 наслови на македонски,
француски, англиски и српско хрватски јазик опфаќа повеќе од сто активни
членови. Во центарот се организираат едукативни работилници за почетниците, но и
за еминентните цртачи. Често се организираат и изложби на стрипови. Центарот
издава списанија за стрипови, а периодично издава и книги на стрипови засновани
на народното творештво. Секоја година, во текот на ноември центарот организира
меѓународен салон на стрипови.

Куќата на еден од најголемите поети во периодот помеѓу двете светски војни Коста
Солев – Рацин во 1962 година е целосно реставрирана. Приземјето е изградено од
камен, на катот доминира фасада со бела боја, а покривот е висок и покриен со
керамиди. Двокрилна порта од дрво води во тремот решен како мал простор кој ги
спојува катот, фурната, чардаците и грнчарската работилница. Работилницата има
голема површина, а во нејзинот под има мала скривница. Чардакот на куќата е
споен со фурната. На спротивниот крај чардакот со скали води кон повисок чардак.
Во спомен куќата на Рацин денеска се наоѓаат негови оригинални ракописи и голем
број други спомени за неговиот живот и дело.

Спомен куќата на првиот пропагатор на социјалистичките идеи во Македонија Васил
Главинов, денес е музеј посветен на неговиот живот и дело. Куќата се смета за
еден од најубавите белези на старатa велешка архитектура. На првиот кат од
куќата се наоѓа чардакот кој од левата страна продолжува во гостинска одаја. Од
десната страна на чардакот има две други простории. Гостинската одаја има врата
со правилна форма. Прозорците се со хоризонтални и вертикални пречки, а
завршуваат во баркона форма. На вториот кат се наоѓа чардак со неправилна форма.

Спомен куќата на еден од најзначајните македонски просветители и преродбеници
Јордан Хаџи Константинов - Џинот е изградена на левата страна на реката Вардар,
во велешкиот сокак. Куќата се одликува со специфична стaроградска архитектура во
која доминираат ѕидови од кршен камен, жолта фасада, дрвени столбови и дрвена
ограда со тобозани. Чардакот е динамичен, на три нивоа и во квадратна форма се
надвиснува над високиот камен. Поради специфичната стaроградска архитектура и
историското значење на куќата на еден од најголемите преродбеници,
Министерството за култура и Заводот за заштита на спомениците на културата оваа
куќа ја прогласија за споменик на културата. Општина Велес тековно работи на
реставрација на куќата која ќе биде претворена во спомен музеј посветен на
животот и делото на Јордан Хаџи Константинов-Џинот.

Изградена во првата половина на 18 век, кулата во централното градско подрачје
на Велес служела како осматрачница за отоманските власти. Кон крајот на 18 век,
во пeриодот на преродбата во Велес, кулата била претворена во градски саат.
Оттогаш камбанаријата на саатот е постојан потсетник за времето за граѓаните на
Велес. Со својата специфична архитектура, оваа градба од камен со раскошен врв
денес е неодминлив симбол на Велес, присутен и на грбот и знамето на градот.
Кулата овозможува убав поглед на централното градско подрачје. Ентериерот кој е
израз на древната игра на дрвото и каменот ја прави оваа туристика атракција
уште поинтересна. Градскиот саат кој им одолеал на вековите, веднаш го
привлекува вниманието на љубителите на специфичната урбана архитектура.

Импозантниот споменик изграден во 1979 година веднаш над влезот во Велес, од
неговата десна страна, е вечен дом на стотина велешки борци кои во втората
светска војна загинале за остварување на вековниот сон за слобода на
македонскиот народ. Споменикот, изграден во форма на aфионов цвет е дело на
академскиот вајар Љубомир Денковиќ и архитектoт Саво Суботин од Србија. Во
централниот дел на внатрешноста е поставен симболот на слободата во форма на
расцветано дрво, додека по сите страни од ѕидовите е распослан најголемиот
мозаичен комплекс во Македонија, дело на академскиот сликар Петар Мазев. На
вкупна површина од 220 м², преку една композиција составена од пет слики,
авторот ја насликал историјата на македонскиот народ од Илинденската епопеја
преку социјалните превривања меѓу двете светски војни,периодот на народно
ослободителната војна и сенародното востание, се до победата над фашистичкиот
окупатор, повоената изградба на Македонија и слободата како врвна придобивка.
Мозаикот е направен од природен и вештачки камен од венецијанска паста, во
повеќе бои, преку кои едни од други се одвојуваат симболите и формите.

На левиот брег на реката Вардар, на уредено плато на кејот се издига споменикот
посветен на Гемиџиите. Споменикот е поставен во чест на големиот јубилеј „100
години Илинденско востание - 100 години македонска државност“. Импозантниот
споменик висок 6,5 метри, претставува сплет од 12 зраци што ги симболизираат
дванаесетмината Гемиџии, кои во предвечерјето на Илинденското востание ги
извршија познатите Солунски атентати, во обид да го свртат вниманието на Европа
кон македонското прашање. Споменикот е дело на академскиот скулптор Станко
Павлевски. Крај споменикот е поставена плоча со имињата на гемиџиите на која е
испишана нивната историска порака „Се арчиме за Македонија“.

Во чест на патронот на велешката Гимназија, во 1968 година на Кочо Солев Рацин
во неговиот роден град за прв пат му е поставен споменик. Споменикот е дело на
академскиот вајар Димко Тодоровски кој преку преку надприродната големина на
фигурата на Рацин направил обид за претставување на големината на македонскиот
народ. Изработен е од глина и излиен во бронза. Традиционално пред него секоја
година во Велес започнува меѓународната средбата на поетите посветена на делото
на ненадминливиот поет и револуционер.

И во центарот на Велес, наспроти градскиот саат се издига споменик на
основоположникот на современата македонска поезија Кочо Солев Рацин. Споменикот
поставен во 2002 година е дело на акдемик Томе Серафимовски. Висок е 2,80 метри
и тежок 500 килограми. Фигурата на Рацин е излеана во бронза. Споменикот е
донација на македонскиот бизнисмен Трифун Костовски.

Од 1964 година, Велес е домаќин на поетите од Балканот кои, во родниот град на
основоположникот на современата македонска поезија и литература Кочо Рацин, го
слават битот на поетскиот збор. Покрај презентацијата на поетското творештво во
рамките на манифестацијата „Рацинови Средби“ се одржуваат и научни собири
посветени на животот и творештвото на Рацин. На манифестацијата традицинално се
доделува Рациново призние за најуспешно литературно остварување помеѓу две
манифестации како и почесното Рациново признание кое се доделува за научни
трудови, преводи и други дела посветени на творештвото на Кочо Рацин. Секоја
година манифестацијата се збогатува со разни содржини како настапи на истакнти
музички уметници, изложби, саеми на книги. На нив учествуваат музичари и групи
од Македонија и од соседството.

Со цел да се зачува традицијата на античкиот театар, со изведба на антички
театарски текстови на древната сцена во Стоби, од 1992 година, на иницијатива на
актерите при велешкиот театар, во летните периоди се одржуваат претстави во
античкиот амфитеатар. Од 2001 година оваа традиција прерасна во Меѓународен
фестивал на античка драма, која секоја година привлекува се поголем број на
театарски уметници од светот. Фестивалот е атракција не само за велешани, туку и
за љубителите на театарот од целата држава за што сведочи огромниот број на
посетители кој се движи од 2500 до 3000 по претстава. На фестивалот
традиционално се доделува наградата за најдобра претстава, наградата за режија
како и наградите најдобри актери. Древната сцена во Стоби е особено привлечна за
театарските уметници поради можноста за креација на вистински спектакли во
древниот амбиент на античкиот амфитеатар и оживување на текстовите на Софокле,
Аристофан, Еврипид и други антички автори. Веб место на фестивалот

Долгата традиција на негување на македонскиот фолклор во Велес ги поттикна
културните работници да го основаат Меѓународен фолклорен фестивал „Велес“.
Првото издание на фестивалот се одржа во 2004 година со учество на фолклорни
ансамбли од Македонија, Република Бугарија, Словенија, Србија и Црна Гора.
Фестивлот го привлече интересот на јавноста со богатиот фолклорен колорит на
народите и убавината на народното музичко творештво што фолклорните ансмбли ги
презентираат на повеќе локации во градот. Особено внимание кај посетителите
привлекува дефилето на учесниците на фестивалот низ велешките улици.

Од 1998 година, на иницијатива на домот на културата во Велес, во живописните
предели на село Горно Врановци, традиционално се одржува меѓународната сликарска
колонија „Еко арт“. Оваа меѓународна ликовна мнифестација е поттикната од
желбата на уметниците да помогнат во решавањето на еколошките проблеми на
велешани. Учесниците на колонијата имаат можност во услови на крактеристични
природни амбиенти да создаваат дела со длабока еколошка порака, вградувајќи во
нив елементи од непосредниот урбан и природен амбиент на градот и околината.
Колонијата го привлекува интересот на голем број уметници од Балканот и пошироко
чии дела се изложуваат на постановка посветена на делата создадени на оваа
сликарска колонија.

Ансамблот „Распеани Велешани“ е основан во 1971 година. Пеачката група на
ансамблот денеска брои 30 активни членови, а музичката група-чалгијата,
шестмина. Ансамблот ја негува староградската песна од Велес и велешко, како и од
повеќе региони на Република Македонија. Музичката група на ансамблот свири на
оригинални инструменти меѓу кои преовладуваат кларинет, виолина, дајре, џумбуш и
ут. Ансамблот „Распеани Велешани“ учествувал на повеќе реномирани фестивали во
земјава и на просторите на поранешна Југославија. Тој има освоено повеќе
престижни награди меѓу кои и прва награда grand prix на фестивалот „Илинденски
денови“ одржан во Битола, во 2002 година. „Распеани Велешани“ имаат издадено две
лонг плеј плочи и едно цд со изведба на староградски песни.

Ансамблот Керамичар е основан во 1954 година. Денес тој брои 250 членови,
повеќето ученици и студенти. Ансамблот Керамичар досега одржал повеќе од 3.500
концерти. Има учествувано на голем број фестивали, културни манифестации,
прослави и ревии на музика. Благодарение на квалитетот на неговата програма, тој
е добитник на многу награди, признанија и плакети. За својот настап на
манифестацијата ММФ, во Дижон, Франција, ансамблот ја доби наградата сребрен
гердан. Керамичар има објавено неколку плочи на народни песни и ора. Во рамките
на своите настапи, ансамблот ги презентира нарродните носии кои се одликуваат со
богат колорит. На носиите, доминираат црвената и црната боја кои се исткаени на
бела основа. Македонскиот народ ги зачувал овие носии низ својата историја. Со
голем ентузијазам, младите луѓе учествуваат во активностите на ансамблот и се
грижат за ритмот и народните песни и ора на македонскиот народ.

Културно уметничкото друштво „Коле Неделковски“ кое го носи името на еден од
најеминентните велешки поети и револуционери, постои и работи повеќе од 18
години. Денес ова друштво опфаќа повеќе од 250 активни членови кои работат во
неколку секции. Во рамките на друштвото работи и балетската група „Анабела“ која
негува модерен балет. КУД „Коле Неделковски“ има учествувано на голем број
фестивали во повеќе земји меѓу кои Шпанија, Германија, Турција, Романија,
Словачка, Бугарија како и во Словенија, Србија, Црна Гора, Босна и Херцеговина,
Хрватска и др. Репертоарот на друштвото ги опфаќа ората Комитско, Калајџиско,
ората од источниот регион на Повардарието, егејски ора, Водарки, Бувчанско оро и
голем број други ора и песни.

Од крајот на 18 до почетокот на 20 век, како резултат на развојот на трговијата
и миграцијта на неимарските тајфи, во Велес се развива специфична градска
архитектура.

Изградена е во 1868 година, во месноста Варналиите. Основата на куќата е
правилна и се развива во три нивоа. Куќата е пространа, составена од приземје и
два ката. На неа доминира чардакот и прозорците. Особено е впечатлив е
ентериерот во кој доминираат детали од традиционалното градителство. Со цел да
се долови впечатокот на традиционалната градска архитектура општина Велес ја
реставрираше фасадата на куќата на Паунови.

Изградена е во 1868 година на три нивоа со специфична неправилна форма во
основата. Поплочениот двор на приземјето е отворен простор поврзан со улицата.
Централно место во архитектонското решение зазема чардакот кој ги спојува сите
одаи . На вториот кат доминираат големи прозорци и исфрлена стреа со декоративни
елементи на флора и фауна која завршува во покривот. Обновената фасада на куќата
на Прнарови се одликува со еркерно исфрлени катови.

Лоцирана во центарот на Велес, куќата на семејството Ѓоргови е изградена во 1930
година по примерот на европскиот модел на градска куќа од тој период. Куќата има
јавно приземје, два приватни стамбени катови и мансарда. Веднаш до неа се наоѓа
втората куќа на семејството Ѓоргови, изградена во 1928 година, исто така, по
европски модел на градска куќа со приземје и два ката. Основата на куЌата е
асиметрична , а фасадата симетрична и убаво обликувана, со венец околу
прозорците.

Изградена е во 1927 година во центарот на Велес и се смета за еден од најубавите
објекти во Велес. Оваа куќа се одликува со симетрична фасада, со специфични
декоративни елементи. Во централниот дел доминираат завршните елементи со
декоративна пластика, полна ѕидана ограда и ковано железо. Денеска фасадта на
куќата е обновена. Куќата има јавно приземје во кое се сместени продавници и
приватни стамбени катови со завршеток од таван или мансарда. Малтерисаната
фасада во окер жолти тонови е обновена.

Повеќе од две илјади години имало живот на велешкото Кале, од рано
христијанскиот период па се до средината на 19 век, покажуваат археолошките
истражувања на овој простор. Тој не е така познат како другите слични простори
во земјава, но наспроти нив тука имало богат живот кој е малку истражуван.
Локалитетот се наоѓа над манастирот Св.Димитрија а под него се реките Вардар и
Тополка и според археолозите, најстарите велешани потекнуваат од овде. Првата
населба или стариот град Велес датира од раноримскиот период. Подоцнежните
истражувања говорат дека на овој простор имало жители до 19 век, кога според
пишаните податоци се иселува последниот човек. Се смета дека ова место во
почетокот се нарекувало Волос, по словенскиот бог на шумите, кои ги имало во
изобилие во неговата околина, така и спротивниот рид го добил името поврзано со
дрвјата и огнот Св.Илија - громовник. Каде има и шума, има и стока, па како
остаток на тоа време, половина град и денес го одбележува христијанскиот празник
Св.Никола кој во словенската митологија бил заштитник на стоката. Во калето се
одвивал богат живот, разбирливо бидејќи бил на крстосница и на важно стратешка
локација. Тој може да биде многу посетено туристичко место. Има проект и
елаборат, но досега не се обезбедени средства за негова реализација. Ова се
смета како контра тврдење дека градот Вила Зора се наоѓал во Овчеполието, а не
тука.

Во Велес има 6 основни училишта, 4 средни училишта во кои годишно се образуваат
околу 3.176 ученици, и едно училиште за образование на деца со лесни пречки во
развојот. Потреба од проширување на образовните капацитети постои во насока на
високото образование.

Установи за високо и више образование во Велес, за прв пат се отворени по
Втората светска војна, кога била отворена и вишата хемиска школа. Во денешно
време со политика на дисперзирање на студии на македонските универзитети во
Велес, работат дисперзирани студии на Правниот Факултет „Јустинијан Први“ од
Скопје, како и на факултетот за туризам и техничко-технолошкиот факултет при
универзитетот „Св. Климент Охридски“ од Битола.

Од досегашните познати историски податоци се дознава дека Велес имал свој
епископ за време на Охридскиот архиепископ Хоматијан (1215 - 1234). Сепак до
1661 г. нема сигурни податоци за другите велешки епископи. Постојат повеќе
причини зошто е тоа така: на прво место е влијанието на политичките околности, а
потоа, се разбира и црковните состојби во Охридската архиепископија. Епископите
често биле присилно сменувани, од кои некои биле само по една година. Но од
втората половина на XVII век веќе се познати приличен број имиња на велешки
епископи.

Најстар историски извор за антитурското раздвижување во Велес постои од крајот
на XVI век. Бунтот бил предводен од страна на тогашниот Охридски архиепископ
Варлаам, кој на Архиепископскиот трон дошол по смртта на Атанасиј I, познатиот
организатор за кревање на општобалканско востание за чија реализација барал
помош од европските држави. Архиепископот Варлаам по сè изгледа активно
продолжил по стапките на својот претходник, но сето тоа било со краток век. Во
1598 година, бил фатен и погубен од јаничарите во Велес. Денес градот Велес е
седиште на повардарската епархија при МПЦ.

Градската соборна црква Св.Пантелејмон се наоѓа југозападно од градот, на
неколку стотини метри оддалечена од последните куќи во една длабнатина. Теренот,
на кој е поставена, прилично е стрмен, особено од западната страна, каде што над
црквата високо се издига ридот Вршник, а од источната стрмо се спушта во
Велешката клисура, дури до брегот на Вардар и главниот пат кон југ. Заради тоа
соѕидана е подлога за црквата, а како бедем од источната страна изграден е
потпорен ѕид од деклан камен, како кај одбранбените тврдини. Во дворот на
црквата, при самиот влез, поставена е камбанаријата, а десно од неа во правец на
црквата се изградени неколку зградички, кои служат за разни потреби.
Камбанаријата е подигната во 1904-1905 година, за која цел дотогаш служеле
црковните клепала. Црквата има два влеза: еден од север, а другиот од југ. Што
се однесува до постанокот на црквата Св.Пантелејмон има повеќе верзии. Тие се
базираат, главно, на народното кажување и на извесни предметни сведоштва. На
прво место, како непобитен факт, е тоа дека денешната црква е од поново време, а
старата, која постоела како мала црквичка, можно е во старо време да служела
како манастир на Стар Велес. Во секој случај, нејзиниот денешен изглед датира од
1837-1940 година. Идејата за обновување на црквата се родила од самата потреба.
За време околу 4 години (1837-1840) црквата била оспособена за богослужба. Во
таа година црквата била осветена од велешкиот владика Игнатиј. При осветувањето
на црквата, извршено на 9 август 1840 година, на владиката му помагал месниот
свештеник поп Грујо, кој во исто време заедно со Хаџи Ѓорѓи Дрндар бил
најзаслужниот човек за изградбата на црквата. Дефинитивното довршување на
црквата траело се до 1847 година, а во 1849 година е поставено клепалото.

Црквата Св.Богородица се наоѓа на источната страна од градот во месноста Дервен,
каде што порано живееле извесен број влашки семејства, така што и нивната улица
почнале да ја викаат “Влашко маало”. Надворешниот изглед на црквата не е
впечатлива архитектура, повеќе личи на поголема зграда, отколку на црква, па
според тоа и не припаѓа на некој посебен црковен стил. Најболно прашање за
Власите било тоа што тие немале своја црква. Бидејќи во 1874 година не успеале
на присилен начин да ја присвојат црквата Св. Спас, во 1882 година започнале со
градењето на своја црква- Св. Богородица. Оваа година е втисната и на сребрениот
крст за рачна употреба, а кој подолго време се наоѓа на светиот престол во
олтарот на црквата, како дар од некој член на влашкото семејство Дочеви, кои
имале аптека во Велес. На завршните работи во 1905 година и овде работела
тајфата на прочуениот мајстор Дамјан, синот на Андреја, мајстор градител од
семејството Рензовци-Зографовци во Велес. Најпосле Власите се здобиваат со своја
црква, Св.Богородица, која населението ја нарекло “Влашка црква”. Уште од самиот
почеток богослужението во неа се вршело на грчки јазик со одобрение и благослов
од владиката во Велес. За прв парохијски свештеник бил поставен Димитриј Бога,
член на семејството Бога, од кое потекнува и добротворот Чекрдак. На тоа место
како протојереј, Димитриј останал сè до 1915 година. Инаку, грчката служба во
црквата престанала уште во 1912 година по одењето на Турците од Македонија,
бидејќи новопоставените свештеници не знаеле грчки. За успехот на црквата и
нејзиниот углед најголема заслуга има нејзиниот голем добротвор Михајло Чекрдак.
Потоа треба да се спомнат имињата на питропите, кои секогаш совесно ја вршеле
својата работа и секогаш биле активни соработници на црковните лица.

Во подножјето на ридот Рамина е изградена црквата Св.Спас. Таа е во непосредна
близина на градот, југоисточно, само на стотина метри оддалечена од последните
градски куќи. Како таква, таа има отоврен видокруг кон долината на Вардар од
задната страна и претставува спротивност на црквата Св.Пантелејмон, која се
наоѓа на западната страна преку Вардар. Васил К’нчов вели дека на местото на
Св.Спас некогаш постоела мала црквичка, односно да служела и како манастир. И во
Енциклопедијата на лексикографскиот завод се спомнува дека таа потекнува уште од
XIV век, а била обновена во XIX век. Христо Чочков подолго време се занимавал со
историјата на овој град, и според него црквата Св.Спас потекнува од XVII век
како претходница на спротивната црква Св.Пантелејмон.

Малата црквичка Св. Никола е доградена на околу стотина метри јужно од
манастирот Св. Димитрија, над висната над самиот пат, кој кривулесто се
провлекува кон Градско. Како и другите мали храмови, така и овој, посматран од
надворешната страна ни малку не прилега на црква, туку како на некоја одбрамбена
тврдина, чија големина изнесува околу 20 м². Според мислењето на постарите
Велешани, слични црквички по облик и димензија, постоеле и по други места на
Велешко како и во Стариот Град. Инаку ни за овој храм како и за спомнатите не
постојат историски податоци.Се смета дека и оваа црква му припаѓала на некој
манастир, а веројатно на манастирот Св. Димитрија, во чија близина и се наоѓа.
Инаку, што се однесува до нејзиното потекло, ако овој храм се спореди со другите
од оваа област и нивните фрески по ѕидовите, може да се констатира оти храмот
потекнува веројатно уште од X век, или нешто подоцна. До таков заклучок доаѓаат
уметниците и археолозите, кои црквичката ја идентификуваат со Маркова Меана.

Манастирот Св.„Димитрија“ се наоѓа на околу два километра јужно од градот, на
десната страна од реката Вардар, под реката Тополка, која се влива во Вардар. Во
секој случај постанокот на манастирот датира од постаро време, за коешто ни
сведочат извесни историски податоци, запишани од повеќе патеписци, историчари,
археолозии раскажување на постари луѓе. Но, како и да е, предност за постанокот
на манастирот му се дава на средновековието.Не може да се негира и
претпоставката оти овој храм потекнува од многу постаро време, кога уште постоел
стариот град Вилазора. Само, се разбира, тогашното постоење на манастиорот, не
можело да ги има денешните димензии, од XIV век, кога го обновил властелинот на
цар Душан, Раденко со својата мајка. До таков заклучок се доаѓа преку
арехеолошките и други наоди во V и VI век, кога во близината на Вилазора
постоеле и други храмови, како што е епископската базилика во Стоби, потоа и
базиликата Св. Јован Крстител која потекнува, можеби и од поранешното време.
Интересна појава кај овој манастир претставува и самата камбанарија, која е
поврзана со манастирската црква и изгледа како да е нејзин составен дел од
западната страгана.До средината на овој век, нешто по завршувањето на Втората
Светска Војна, споредните манастирски згради во дворот, служеле како конаци и
магацински простории. Од источната страна по сета должина на манастирскиот двор
север-југ постоеле две згради составени од приземје и кат. Во приземјето се
засолнувала стоката на селските гости, кои доаѓале на манастирската слава Св.
Димитрие, првиот петок по Велигден, и во други поголеми празнични денови.

Оваа црква добро е запазена, така што голем дел од градското население ја
посетува, главно на Цветници, Велики Петок и секоја не дела во времето од
Велигден до Спасовден. Црквата се наоѓа на десната страна од реката Тополка, при
нејзиното устие во Вардар, а на околу 300 метри северо-западно од манастирот Св.
Димитрија. Поставена е на една нерамна карпеста височина, прилично стрма над
брегот од реката. Во однос на „Калето" од Стариот Град, таа се наоѓа на неговиот
северен крај, на кој, изгледа, во свое време му служела како храм, за кој биле
изградени и многу други верски објекти, од кои денес нема ни трага, а само
спомени кај народот дека тие постоеле. И овој из гледа како нов поради
зачуваноста и надворешииот облик, така што по се личи оти, како и двата
спомнати, потекнува од време на византискиот период. И тој, е граден на ист
начин и од таков материјал како и другите такви цркви.

Се наоѓа на северно-источната страна од градот, во месноста Прцорек. Таа по
надворешниот изглед не се разликува од куќите околу неа додека внатрешноста
целосно личи на црковен објект, бидејќи има олтар, иконостас и повеќе икони. За
времето кога е направена нема точни податоци. Според едни извори таа е направена
во 1740 година, а според други 1766. Вториот податок е земен од годината на една
икона во црквата Св. Богородица за која се смета дека е најстара икона во Велес.
Оваа црква служела и како училиште во кое се изучувал македонскиот јазик и писмо
кои во тоа верме биле забранувани и напаѓани од грчката, турската, бугарската
интелегенција која пак имала цел да го претопат македонското население. Се наоѓа
на околу 2 километри јужно од градот , на десната страна од реката Вардар, под
реката Тополка која се влива во Вардар.

Според урбанистичкиот развој градот може да се подели во два дела: стар и нов.
Старото градско јадро на градот Велес се наоѓа на двата брега на реката Вардар.
Овде може да се забележат старата карактеристична архитектура и познатите куќи,
тесните, кривулести и стрмни улички, куќите начичкани по ридовите и двете
најстари и главни велешки цркви. Новиот дел на градот се наоѓа на десната страна
на реката Вардар, северно и западно од старото градско јадро. Во овој дел се
повеќе застапени станбените згради и висококатници, плански изградените семејни
куќи, широките улици, индустриските и образовните установи. Изградбата на новиот
дел започнала кон средината на шеесетите години на XX век, во екот на
индустријализацијата и преселбата село-град. Во најново време градот започнува
да се шири и во рамнината на левиот брег на Вардар помеѓу Башино Село и
населбата Прцорек. Овој предел се нарекува Речани или Шорка и во него раскошни
куќи градат најбогатите велешки семејства.



https://mk.wikipedia.org/wiki/%D0%9D%D0%B0%D0%BF%D0%B0%D0%B4_%D0%BD%D0%B0_%D0%B0%D0%B5%D1%80%D0%BE%D0%B4%D1%80%D0%BE%D0%BC%D0%BE%D1%82_%D0%B2%D0%BE_%D0%98%D1%81%D1%82%D0%B0%D0%BD%D0%B1%D1%83%D0%BB_(2016)

На 28 јуни 2016 година, биле слушнати експлозии и истрели на аеродромот Ататурк
во Истанбул, Турција. Истрелите од огнено оружје биле слушнати на паркингот на
аеродромот, додека експлозиите се случиле во влезот кон терминалот во
меѓународни пристигнувања и се чини дека се предизвикани од страна на
бомбаши-самоубијци. Некои извештаи наведуваат дека експлозиите се случиле во
различни делови на аеродромот. Четири вооружени мажи биле видени како бегаат
после експлозиите.

Исламската Држава била обвинета од страна на премиерот Бинали Јилдирим иако сè
уште никој нема преземено одговорност.



https://mk.wikipedia.org/wiki/%D0%92%D0%BE%D0%B5%D0%BD_%D0%BA%D0%BE%D0%BD%D1%84%D0%BB%D0%B8%D0%BA%D1%82_%D0%B2%D0%BE_%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%98%D0%B0,_2001

Воениот конфликт во Република Македонија од 2001 траeл од јануари до ноември
2001 година. Конфликтот започнал кога албанската паравоена формација
Ослободителна Народна Армија (скратено ОНА), ги нападнала безбедносните сили на
Македонија. Конфликтот продолжил во поголемиот дел од 2001 година, а завршил со
потпишувањето на Охридскиот рамковен договор во август истата година.

Албанците се најголемото етничко малцинство во Република Македонија. Тие главно
се населени во северозападниот дел на Македонија. Најмногубројните албански
заедници се сконцентрирани во областите околу Тетово (околу 70%), Гостивар
(66%), Дебар (58%), Струга (56%), Кичево (31%), Куманово (25%) и Скопје (20%).
Бројноста на албанското население во Република Македонија, започнувајќи од 1948
година, постојано се зголемува[се бара извор]. Според официјални податоци,
Албанците во Македонија во 1953 година биле 10%, во 1971 година 17%, во 1991
година 21%. Како резултат на потребата за поткрепување на сопствените политички
цели некои Албанци тврдат дека во Македонија живеат околу 30% Албанци од
вкупното население, а од друга страна, од истите причини, некои Македонци, исто
така, тврдат дека застапеноста на оваа етничка заедница значително помала и
изнесува под 20% од вкупното население.

На 8 септември 1991 година, во Македонија бил одржан Референдум за независност,
со кој било изгласено осамостојувањето на Република Македонија. Во деновите пред
Референдумот биле упатени повици до сите политички лидери и до граѓаните да одат
да го дадат својот глас. Повикот бил прифатен од сите, освен од партиите на
албанската националност кои повикле на бојкот, тврдејќи дека Албанците се
обесправен народ. Така, граѓаните од албанска националност го бојкотирале
Референдумот и одбиле на демократски начин да се изрази волјата на албанското
малцинство во Македонија. Со добивање на независност од Југославија, Република
Македонија е определена како република со повеќепартиски парламент. Собранието
на Република Македонија, според Уставот на Република Македонија се состои од 120
пратеници. Новиот Устав ги утврдил карактерот и организацијата на државата, при
што Република Македонија била дефинирана како суверена, самостојна, демократска
и социјална држава. Во реализација на политичкиот систем на државата, биле
применувани и принципите на европска демократија, со посебна нагласка на
развојот на граѓанското општество засновано на независно судство, слобода на
здружување, негување и развој на меѓуетничките односи, слобода на вероисповедта
и еднаквост меѓу половите.

Спротивно од сите поранешни југословенски држави, Република Македонија својата
независност ја добила без воен конфликт и крвопролевања. По падот на првата т.н.
експертска влада на Република Македонија, власта била превземена од страна на
Социјалдемократскиот сојуз на Македонија (СДСМ). Во составот на владата од 1992
година влегла и Партијата за демократски просперитет, и во истата се задржила сè
до падот на власта во 1998 година. Во 1994 година бил отворен нелегално првиот
албански универзитет во Република Македонија, кој како државен универзитет
останува непризнаен од властите сè до јануари 2004. Главни проблеми со кој се
соочил СДСМ била приватизацијата, невработеноста и големата корупција. На
парламентарните избори од 1998 година, власта била превземена од страна на
тогашната опозиција предводена од ВМРО-ДПМНЕ.

Во составот на новата влада од 1998 година влегла Демократската партија на
Албанците. Новата власт во Македонија била исправена пред големи проблеми, и
многу бргу започнала да ја губи довербата сред народот. Во ноември 2000 година,
од владеачката коалиција излегла Демократската алтернатива, а нов коалиционен
партнер на ВМРО-ДПМНЕ станала Либералната партија на Македонија. Политичките
скандали и економските порази имале тешко влијание врз власта.

Во текот на Косовската војна во 1999, Македонија ги отвори своите граници на
илјадници косовско-албански бегалци кои бегаа од Косово во Македонија. Според
податоците од УНХЦР, на 17. мај имало 229,300 Косовско бегалци во Македонија.
Бројот на албански бегалци во Македонија тогаш изнесувал повеќе од 11% од
вкупната популација на државата. Според Американскиот комитет за бегалци, околу
360.000 косовско-албански бегалци останале во Македонија после јули 1999, кој се
изедначил на 18% од населението во државата.

Товарот за да се обрне внимание за потребите на 360.000 бегалци влијаело врз
македонската економија. Наместо да се воспостави подобра економија како што било
предвидено за 1999, македонската економија се смали за 10% од БДП за остатокот
од 1999. Трговијата со СРЈ, македонскиот главен трговски партнер, се скрши,
предизвикувајќи Македонија да го изгуби еден од најважните експорт маркети и
витален извор на материјали. Последователно, голем број на фабрики мораа да се
затворат, резултирајќи со сè повисок број на невработеност. Во исто време,
главната транзитна маршрута за македонскиот извоз до цела Европа беше затворена,
зголемувајќи го бројот на цените за увоз.

Македонците беа позагрижени за влијанието на бројот на 360.000 албански бегалци
и какви последици би имал врз македонската демографија. Тие беа уплашени дела
присуството на бегалци би можело да влијае врз демографската слика во државата..
Македонците беа загрижени за можното прелевање на косовскиот конфликт во
Македонија и се плашеа дека тие имаат најмногу да изгубат. Новинарот од Чикаго
Трибјун во март 1999 напишал:

Во исто време, терористите од ОВК почнаа илегално да ја преминуваат границата и
се вселија во албанско населени подрачја и општини во републиката. Македонските
власти запленувале оружје од Косово.

Од друга страна, постојано нараснувале тензиите меѓу етничките Албанци и
македонското население. Албанците тврделе дека се дискриминирани во Република
Македонија, и сакале поголеми културни и образователни права, поголема улога во
управувањето со власта, во вооружените сили и полиција.

Деветтојулските настани се случиле на 9 јули 1997 година во Гостивар и Тетово
како еден од поголемите настани во најновата Македонска историја. По новата
териоторијална поделба од 1996 година, на локалните избори од 1996 година
победиле градолначалниците од ДПА, Руфи Османи и Алајдин Демири. Тие
предизвикале револт во државата со истакнување на државното знаме на Република
Албанија пред општинските згради. Така, од страна на тогашниот премиер Бранко
Црвенковски било решено да се спроведе полициска акција за отстранување на
знамињата.

Полициските рации во Гостивар започнале на 8 јули 1997 со упаѓање во неколку
ноќни барови од страна на македонската полиција. На 9 јули 1997 во Гостивар
етничките албанци излегле на протести веејќи албански и турски знамиња. Сред
толпата се наоѓал и градоначалникот Руфи Османли. Истиот ден започнала и
акцијата за отстранување на знамињата. Кога протестантите се приближиле кон
македонските безбедносни сили, врз нив бил отворен рафален оган. Полицијата
одговорила со контранапад, при што четири етнички албански цивили го загубиле
животот. Кон крајот на денот, македонската полиција влегла во општинското
собрание, симнувајќи го албанското знаме, а двата градоначалници биле уапсени.
Руфи Османли бил осуден на тринаесет години затвор, но по смена на власта во
1998 година, тој бил амнестиран. Алајдин Демири добил казна затвор од две
години, но исто и тој бил амнестиран по 1998 година.

Македонците ова го протолкувале како функционирање на правната држава, а
Албанците случувањата ги искористиле како аргумент пред светската јавност дека
власта ги крши нивните човекови права и дека се обесправени и дискриминирани.
денеска, етничките албанци во Република Македонија на 9 јули го одбележуваат
овој ден.

Во 1999 година избувнале немири во Косово помеѓу етничките Албанци и Срби. Во
исто време, претседателските избори во Македонија само ги изостриле
меѓуетничките тензии помеѓу Албанците и Македонците. Тензиите уште повеќе се
засилиле кога Република Македонија била потопена од 250.000 етнички албанци,
бегалци од војната на Косово. По ова, во Македонија била развиена уште поголема
мрежа на Армијата за ослободување на Косово или УЧК.

На сличен начин се појавила и „нова организација“ во Македонија позната под
името Ослободителна Народна Армија или ОНА. ОНА се јавува како продолжение и
трансформација на целите на ОВК на просторот на Република Македонија, а
нејзините членови биле поранешни припадници на ОВК кои учествувале во борбите на
Косово. Со распуштањето на ОВПМБ, поголем дел од нив преминале на македонската
територија, исто во редовите на ОНА. Според некои податоци, главниот штаб на ОНА
се наоѓал во Призрен, и со него раководеле Емруш Џемаил, Али Ахмети (политички
претставник), Фазли Велиу кој бил одговорен за дијаспората и Гзим Острени кој
бил главен командант и поранешен припадник на Косовскиот заштитен корпус. Главна
поддршка организацијата добивала од Косово, Албанија, Република Македонија,
албанската дијаспора во западноевропските држави и Косовскиот заштитен корпус.
Финансирањето на ОНА се вршело преку т.н. самофинансирање, финансирање од
локалното население, користење на фондовите на поранешната ОВК. Албанската
емиграција во Швајцарија се сметала за центар на финансирање на организацијата.

Припадниците на ОНА биле главно вооружени со лесно пешадиско оружје од
германско, американско, кинеско и југословенско потекло. Исто така располагале
со автоматски и полуавтоматски пушки, рачни минофрлачи, противтенковски и
противпешадиски мини, рачни бомби, противавионски митралези, снајпери, ракети од
типот “стингер“. Основна нејзина карактеристика бил герилскиот начин на
војување.

Тогашниот претседател на Република Македонија, Борис Трајковски, во интервјуто
дадено за CNN, оваа паравоена формација ја нарекува „терористичка организација,
без оглед на тоа како тие самите се нарекувале“. Истото било потврдено и од
Europe Overview, Patterns of Global Terrorism, Јоханес Свобода (европратеник од
Австрија), Џорџ Робертсон (за Дојче Веле), Воислав Коштуница (тогашниот
југословенски претседател).

Со издавањето на првото коминике и преземањето на одговорноста за убиството на
тројца полицајци во село Арачиново, и терористичкиот напад врз полициска станица
“Осломеј“, ОНА ја започнала воената офанзива во Република Македонија.

Првите дејства на етничките албанци во Македонија настапиле кон крајот на 2000
година и почетокот на 2001 година, главно по линијата на границата на Македонија
со тогашната српска провинција (денеска држава) Косово. Во почетокот на војната,
често пати ОНА ги повикувала македонското население во северозападна Македонија
да ги напуштат своите домови. Во почетокот на кризата, македонските власти не
превзеле големи мерки, бидејќи биле уверувани дека ваквите дејствија не биле
насочени против Македонија. Но, по цели скоро два месеци, состојбата излегла од
контрола и македонските власти започнале конечно со подготовка за војна. Но, од
друга страна пак, албанските претставници тврдиле дека Република Македонија била
подготвена за оваа војна

Во јануари 2001 година се јавила Националната Ослободителна Армија и ја
потврдила одговорноста за постојаните напади против македонската полиција.
Лидерите на ОНА, Али Ахмети и неговиот вујко Фазли Велиу, кои потекнуваат од
Западна Македонија изјавиле дека поседуваат илјадници војници кои се спремни да
војуваат против македонската полиција. Но и покрај тоа, тие во тоа време немале
подршка од страна на тогашните најголеми албански политички партии во
Македонија, ПДП и ДПА. Македонските власти изјавиле дека бунтовниците кои се
припадници на ОНА главно потекнуваат од Косово, како главен извор на агресија и
месните етнички Албанци во Македонија.

По неколку напади од страна на ОНА врз македонските сили за безбедност,
Македонците од многу градови во државата излегле на протести во Прилеп, Битола и
Скопје, каде биле запалени многу албански магазини, дуќани и една џамија</ref>

Конфликтот неофицијално во Македонија започнува со нападот на полициска станица
во Теарце на 22 јануари 2001. На 16 февруари 2001 година во пограничното село
Танушевци, новинарска екипа на А1 телевизија била заробена, а по одземањето на
камерата новинарите биле ослободени. По ова започнуваат двонеделни препукувања
меѓу безбедносните сили и терористите. На 14 март бојното поле се префрлило во
Тетово, во месноста Кале биле регистрирани вооружени напади врз безбедносната
полиција. Веќе на 23 март, од страна на властите во Република Македонија била
донесена одлука за голем напад врз позициите на ОНА. Македонската армија им
нанела голем пораз на припадниците на ОНА. Според некои извори, Албанците сепак
не биле спремни и не очекувале таков напад во тоа време од страна на
македонската полиција.

По околу двонеделно стишие, на 28 април, на патот меѓу селата Селце и Вејце во
Тетово, 16 припадници на безбедносните сили на Македонија при патролирање наишле
на заседа, при што загинле осум, а шест војници припадници на безбедносните сили
на Македонија биле повредени. Според извршената обдукција, утврдена по смртта,
било утврдено дека телата на убиените полицајци и војници по смртта биле
дополнително масакрирани. По ова, нниз поголемите градови во Република
Македонија започнал голем револт на месното население. Македонските власти, во
меѓувреме упатиле повик кон ОНА за прекин на огнот кој истиот не бил прифатен.

На 4 мај околу 4.000 албански герилци од Косово упаднале на македонска
територија и освоиле голем дел од северниот дел на Македонија, главно во
околината на Куманово. Со ова, се отворил уште едно бојно поле. Борби се воделе
во селата Слупчане, Ваксинце,Матејче, Липково, Оризаре, Отља итн. Развојот на
војната во тој момент бил на страната на ОНА. По ова следеле двонеделни
позициони борби. На 24 мај, македонските безбедносни сили започнале голема
акција во селата Ваксинце и Слупчане при што било ослободено Ваксинце. Нова
ваква акција започнала на 9 јуни за ослободување на останатите окупирани села
главно во Слупчане, Матејче, Оризаре, Отља итн. Во борбите кои почнувајќи од 2
мај се воделе во Слупчане и Кумановско загинале 105 терористи на ОНА.

Истиот ден, на 9 јуни 2001 година, ОНА го зазела Арачиново, село кое географски
се наоѓа на само неколку километри од Скопје. Преку Арачиново, кое станало едно
од главните седишта на ОНА, албанските бунтовници се заканувале дека ќе го
нападнат и Скопје, пред се парламентот и владата. Главен командант на Арачиново
бил командант Хоџа или Џезаир Шаќири . На 22 јуни, македонските безбедносни сили
ја започнале решителната офанзива за чистење на теренот од албанските
екстремисти во селото. Следниот ден, двата борбени авиони "сухој" 25“ на
македонската воена ескадрила, управувани од пилоти на АРМ, ги извршиле првите
извидувачки дејства над селото. Македонските сили брзо напредувале, нанесувајќи
им големи штети на албанските бунтовници. Според генералот Панде Петровски, кој
командувал со арачиновската операција, АРМ располагала со околу 20.000 војници
со оклопни батаљони и професионални екипажи, 54 тенка, со 120-130 минофрлачи,
хеликоптери за воени дејства и доволно количество муниција за извршување на една
завршна операција и целосно разбивање на ОНА. Битката траела само три дена,
откако албанските бунтовници, истакнувајќи бели знамиња, дале знак дека се
предаваат. Под покровителство на НАТО, било договорено да се евакуираат
припадниците на ОНА, и од Арачиново да се преместат во Липково .

Така, на околу 350 бунтовници им било дозволено да го напуштат селото со своето
оружје, со помош на американските трупи кои служеле во КФОР и силите на НАТО во
Косово, ОБСЕ и Мисијата на Европската Унија. На македонската страна и било
наредено да се повлече. Како знак на ова, истата вечер неколку илјади Македонци
се собрале пред парламентот во Скопје на протести, при кое зградата била
заземена а протестот се претворил во масовни немири.

По Арачиново стапил договор за прекинување на огнот со цел да започнат
преговори. Но во текот на Јули ОНА често го прекршувала договорот со напади врз
полициските пунктови, а најголемиот напад се случил на 23 јули кога ОНА ги
нападнала македонските сили во Радуша и Тетовско. При нападот во Тетовско главна
цел на ОНА била терор врз македонското цивилно население, при што голем број од
Македонците од тетовските села биле протерани.

Масакрот кај Карпалак се случи на 8 август 2001 година во 9:30 часот на
автопатот Скопје - Тетово откако армискиот конвој составен од пет возила и 120
резервисти влезе во заседа кај месноста Карпалак, при што биле убиени 10
припадници на резервниот состав на АРМ, а тројца се повредени во нападот што
терористите на ОНА го извршиле.

Во Карпалак од самиот почеток на воената криза имаше полициски пункт, а без
знаење на Министерството за одбрана истиот беше повлечен на два дена пред да се
случи „Карпалак“. Повлекувањето на полицискиот пункт беше извршена со нечија
наредба, причината за повлекување и кој го наредил од МВР не се познати.

На 10 август 2001, околу 8 часот наутро, кај месноста Љуботенски Бачила на околу
5 km од с.Љуботен, камион на АРМ полн со муниција налетува на две нагазни мини
поставени на патот. Во експлозијата гинат 8 војници од резервниот состав на АРМ.
Веднаш по нападот почнува неколкучасовна престрелка меѓу ОНА и втората чета на
Третиот баталјон, од каде што се и загинатите војници. Во текот на престрелката
е извршен воздушен напад врз формацијата на ОНА со хеликоптери „ми-24“ и тие се
повлекуваат. Истиот ден во селото пристигнуваат полициските единици под команда
на Јохан Тарчуловски, при што наредниот ден пофторно започнуваат големи борби.

Со потпишување на Охридскиот рамковен договор, бунтовниците се согласиле на
примирје во јуни, но и покрај тоа бунтовниците продолжиле со препукувања врз
целите на македонската полиција. Директни подписници на Охридскиот договор се
македонските власти, предводени од претседателот Борис Трајковски и премиерот
Љубчо Георгиевски и лидерот на опозициската СДСМ, Бранко Црвенковски, и
албанската страна предводена од Арбен Џафери и Имер Имери, како и Франсоа
Леотард (претставник на Европската Унија) и Џемс Пердју (Медијатор од САД). Со
овој договор, на албанското население кое живее во Република Македонија му биле
ветени поголеми права, кои вклучуваат: подигање на албанскиот јазик за
официјален јазик во државата, зголемување на бројот на етничките Албанци во
управувањето и администрацијата на државното управување, во полицијата и
армијата, како и донесување на нов план за децентрализација.

Од друга страна, албанските претставници се согласиле да се откажат од секакви
сепаратистички учества и да ги признае сите македонски институции. Во однос на
ова, албанските припадници на ОНА биле разоружени од страна на НАТО пактот. Оваа
операција на разоружување официјално започнала на 22 август и ефективно завршила
на 27 август. Во таа мисија учествувале околу 3.500 војници од НАТО пактот и од
македонската полиција. Оружјето на ОНА било уништено. По завршување на оваа
операција, Али Ахмети на пресконференција во Шипковица изјавил дека ја распушта
Ослободителната Национална Армија.

Но, вооружениот конфликт не застанал, туку продолжил и во наредните месеци. На
12 ноември 2001 година, од страна на вооружени етнички Албанци биле убиени
тројца припадници на македонската полиција.

На 25 декември 2001 година, Алтернативната информациона мрежа, објавила дека
вкупниот број на жртви од страна на македонските безбедносни сили е 72.
Албанската страна никогаш официјално не ги објавила, но се претпоставува дека
нивниот број бил околу 3000 мртви. Според “Бела Книга“, издадена од
Министерството за внатрешни работи на Република Македонија, бројот на загинатите
припадници на полицијата во вооружените дејства бил 15 жртви и 150 повредени, на
старешини и војници на Армијата на Република Македонија 43 жртви и 119
повредени. Според истите извори, бројот на цивили убиени во конфликтот од страна
на ОНА бил 10 жртви и 75 повредени, бројот на физички нападнати и измачувани
граѓани од страна на ОНА бил 20, а бројот на киднапирани и исчезнати лица околу
20. До август 2001 година, бројот на раселените лица од војната бил 170.000, од
кој 74.000 внатрешно раселени. Веќе во 2004 година, нивниот број се намалил на
2600.

Постојат индиции за наводно вмешување на Талибанската организација Ал Каеда во
Македонскиот конфликт. Исто така има индиции дека во ОНА и останатите
терористички организации членувале и Муџахедини од Саудиска Арабија и останатите
земји. Доказ за ова биле пронајдените знамиња, предмети и останати докази во
селата вклучувајќи го и Арачиново, кога Македонската војска ги поразила овие
групации.

Се смета дека воениот конфликт од 2001 година во Република Македонија бил во
голема мера спонзориран со најразлични средства од страна на Ал Каеда. Оваа
мрежа била споинзорирана од странски инвестиции посебно од муслиманите и
Македонија била мета на мрежа за пат на дрогата кој поминувал од Авганистан како
извор на одгледување на опиум и хашиш, сè до слабо контролираната граница со
Иран до Турција и Истанбул преку Босфорот. Од овде, овие средства биле
транспортирани на пазарите во Бугарија, Грција и Македонија, од каде
престигнувала на Косово и Санџак.

Постојат информации дека лидерот на Ал Каеда Осама бин Ладен, престојувал во
северна Албанија, која била обука за Албанските терористи во нивната војна
против Србите во Косово. За ова сведочат и неколку емисии кои биле презентирани
на Македонската Телевизија во текот на 2001 година, за време на вооружениот
конфликт во Македонија.

И покрај тоа што конфликтот во Македонија бил краток, тој не бил миновен за
воените злосторства. Припадниците на ОНА се служиле и со друѓи осетливи дејства,
како на пример убивањето на осумте припадници на безбедносните сили во масакрот
кај Вејце, каде по смртта ги масакрирале нивните трупови. Некои очевидци велат
дека од вкупно осум полицајци, само еден бил убиен од огнено оружје, додека
другите биле малтретирани со најразлични ладни оружја. Други злосторства од
страна на ОНА е и сопирањето на Липковската брана, со кое градот Куманово со
околината останале без вода за пиење, оштетување на столбот од далновод за
напојување со електрична енергија на локалитетот Попова Шапка, каде околината
останала без електрична енергија. Во текот на кризата во Македонија имало и
повеќе случаи на киднапирање на цивилно население. Така, на 18 јули во село
Отушиште биле киднапирани тројца македонци по потекло цивили, и биле брутално
малтретитирани. Исто така, веќе на 7 август, албанската војска грабнале пет
работници на градежната компанија “Маврово“, кои биле физички малтретирани и
сексуално злоупотребени. Како за крај, на сите пет работници со нож на телото им
биле напишани по една буква, која се претпоставува дека се иницијалите на
злосторниците. Исто така, од страна на албанската војска бил разрушен и
манастирот во Лешок.

Во тридневната операција на македонската полиција во село Љуботен, од 10 август
до 12 август 2001 година, биле убиени десет цивили и биле уапсени околу 100
мажи, за кои се сметало дека ги подпомагале бунтовниците. Овие случувања довеле
до обвинение од страна на Меѓународниот Суд за воени злосторства во Хаг кон
тогашниот министер за внатрешни работи, Љубе Бошкоски. На 10 јули, 2008
Бошковски бил прогласен за невин од страна на Хашкиот трибунал за настаните во
скопското село Љуботен во август 2001 и бил ослободен. Единствено Јохан
Тарчуловски бил осуден на десет години затвор. Тој од затворот во Германија бил
пуштен во 2013 година.

По „стабилизирањето“ на државата и воспоставување на ред и мир, во Република
Македонија биле закажани парламентарни избори кои се одржале во 2002 година.
Рејтингот на владејачката ВМРО-ДПМНЕ бил опаднат, а од друга страна оној на СДСМ
доживувал раст. Пред само три месеци од одржувањето на изборите, од страна на
веќе поранешните членови на ОНА била формирана политичка партија, а за нејзин
лидер бил избран Али Ахмети. На изборите победила СДСМ, а кај албанскиот блок,
новата партија освоила дури 70% од вкупното албанско гласачко тело. По изборите
била создадена коалиција меѓу овие две партии.

Во 2004 година, бил одржан Референдум со цел изјаснување околу ново-усвоениот
Закон за нова територијална поделба на Република Македонија. Референдумот главно
бил одржан во корист на етничките Албанци во Македонија. Според истиот, многу
градови и општини, каде Македонците биле мнозинство, со новата територијална
организација тие станале малцинство. Така, во Општина Гостивар која според
старaта поделба имаше 26,54% Македонци, со припојување на нови општини бројот на
Македонците се намалил на 19,77%. Во Општина Тетово според старата поделба имаше
28,17% Македонци со припојување на нови општини бројот на Македонците се намалил
на 23,16%. Во Општина Струга според старата поделба имаше 47,94% Македонци со
припојување на нови општини бројот на Македонците се намалил на 32,09%. Во
Општина Чашка според старата поделба имаше 7,47% етнички Албанци со припојување
на нови општини бројот на Албанците се зголемил на 33,06%.

До ден денеска, и двете страни од конфликтот сметаат дека се оштетени.
Македонското мислење е дека се дало преголемо право на етничкиот Албанец во
Република Македонија. Од друга страна пак, етничките Албанци сметаат дека не се
спроведува и почитува во многу насоки Рамковниот договор од 2001 година.



https://mk.wikipedia.org/wiki/2011

2011 била единаесеттата година од третиот милениум и 21 век и втора од
2010-тите.

Обединетите нации, оваа година ја прогласија за Меѓународна година на шумите,
како и за Меѓународна година на хемијата.

Годината била броена од страна на различни народи, па се среќава во бројни други
календари. Меѓу попознатите се вбројуваат: византискиот, асирскиот, еврејскиот,
римскиот, кинескиот, будистичкиот и исламскиот.

Така, во византискиот календар, којшто времето го мери од создавањето на светот
според Библијата, на 1 септември 5509 п.н.е. според продолжениот јулијански
календар, истата трае во текот на Грешка во изразот: Непрепознаен интерпункциски
знак „{“ и Грешка во изразот: Непрепознаен интерпункциски знак „{“ година.
Според асирскиот календар, во којшто мерењето на времето започнува од 4750
г.п.н.е, кога се проценува дека бил изграден првиот храм во граот Асур, станува
збор за Грешка во изразот: Непрепознаен интерпункциски знак „{“ година.
Понатаму, во еврејскиот календар, којшто започнува на 1 септември 3760 г.п.н.е.
според продолжениот јулијански календар или околу една година пред создавањето
на светот според Евреите, годината се протега во текот на Грешка во изразот:
Непрепознаен интерпункциски знак „{“ и Грешка во изразот: Непрепознаен
интерпункциски знак „{“ еврејска година. Според календарот на Римјаните, којшто
започнува од 753 г.п.н.е., кога браќата Ромул и Рем го основале градот Рим
(познато и како Ab urbe condita), годината е избројана како Грешка во изразот:
Непрепознаен интерпункциски знак „{“.

Во рамките на кинескиот календар, пак, постојат две поделени мислења за
почетокот на броењето на годините: едни сметаат дека тоа е 61. година од
владеењето на легендарниот Жолт цар или 2637 г.п.н.е.; додека други сметаат дека
за почеток треба да се земе годината кога Жолтиот цар станал владетел, т.е. 2697
г.п.н.е. На тој начин, според првото гледиште, 2011. година се протега во Грешка
во изразот: Непрепознаен интерпункциски знак „{“ и Грешка во изразот:
Непрепознаен интерпункциски знак „{“, додека според второто гледиште, годината
трае во текот на Грешка во изразот: Непрепознаен интерпункциски знак „{“ и
Грешка во изразот: Непрепознаен интерпункциски знак „{“ кинеска година.
Будистичкиот календар започнува да го мери времето од 543 п.н.е., година во
којашто се смета дека Буда достигнал состојба на нирвана, и годината ја брои
како Грешка во изразот: Непрепознаен интерпункциски знак „{“. Според исламскиот
календар, во којшто мерењето на времето започнува со 622 година, т.е. годината
на пребегнувањето на пророкот Мухамед од Мека во Медина (позната и како хиџра),
годината се протега во текот на Грешка во изразот: Непрепознаен интерпункциски
знак „{“ и Грешка во изразот: Непрепознаен интерпункциски знак „{“ исламска
година.



https://mk.wikipedia.org/wiki/%D0%A6%D1%80%D0%BD%D0%B0_%D0%93%D0%BE%D1%80%D0%B0

Црна Гора (црногорски и српски: Црна Гора / Crna Gora) — независна држава на
Балканскиот Полуостров. Земјата на југозапад излегува на Јадранското Море,
додека на запад граничи со Хрватска, на северозапад со Босна и Херцеговина, на
североисток со Србија, на исток со Косово и на југозапад граничи со Албанија.
Најголем и главен град на Црна Гора е Подгорица, а Цетиње е назначен за
„престолнина“ на Црна Гора како поранешен кралски главен град.

Историјата на Црна Гора датира уште од IX век со основањето на Дукља, вазална
држава на Византија. За тоа време, Дукља била владеена од династијата
Воисавлевиќи. Во 1042 година, на крајот од дваесетипетгодишното владеење, кралот
Воислав ја добил битката кај Бар против Византија и Дукља станала независна
држава. Својот подем и просперитет, Дукља ги здобила за време на владеењето на
крал Михаило и неговиот син крал Богин. Од XI век државата почнала да се
нарекува Кнежевство Зета, но оваа држава завршила со нејзиното инкорпорирање кон
Рашка и почетокот на династијата Црноевиќи кога Зета почнала да се нарекува и со
денешното име - Црна Гора. Од Отоманската империја, Црна Гора се одделила во
1878 година. Од 1918 година државата била дел од повеќето политички формации на
Југославија, за на 21 мај 2006 година на референдум Црна Гора гласа за
независност, додека на 3 јуни истата година независноста и официјално била
прогласена.

Според Индексот на човеков развој, Црна Гора е класифицирана како развиена
држава. Црна Гора е член на ООН, ОБСЕ, Советот на Европа и различни меѓународни
организации. Црна Гора има поднесено барање за членство во ЕУ. Покрај тоа, Црна
Гора е и кандидат за членство во НАТО.

Името Црна Гора за прв пат се користи во 1296 година во прозивот на српскиот
крал Стефан Урош II во контекст на регионот околу Скадарско Езеро. Ова име
најверојатно потекнува како карактеристика на регионот околу Ловќен кој бил
прекриен со густа шума. Неговото значење се наоѓа во старословенскиот топоним за
големи и густи гори или црни шумски предели.

Горноспоменатиот регион стана познат како "Стара Црна Гора" во XIX век за да се
разликува од новоосвоената територија Брда. Црна Гора се зголеми неколку пати до
XX век како резултат од војните против Турците, кога Црна Гора ја имаше освоено
и Стара Херцеговина и делови од Метохија и јужна Рашка. Државата, територијално,
многу малку се промена од тогаш, ја изгуби Метохија, а ја доби Бока Которска.

Во италијанските документи Црна Гора за прв пат се споменува во 1348 година како
Cerna Gora, а додека во Дубровачката република во 1379 со назив Cernagora.

Името на државата во повеќето западноевропски јазици рефлектира усвојување на
италијанско-венецискиот збор monte negro (на модерен италијански тоа е monte
nero), што значи "црна гора или планина", којшто датира од ерата на венециската
хегемонија во регионот во средниот век. Останатите јазици, посебно блиските, го
користат истото име "Црна Гора".

Првите забележани жители на територијата на Црна Гора биле Илирите. Во 9 година
Римјаните ја освоиле Црна Гора.

Во V век и VI век територијата била населена од словените кои оформиле
полу-независна држава Дукља која била во добри односи со Рашка и Византија.

Дукља станала независна од Византија во 1042 година. Во наредните неколку декади
Дукља ја проширила својата територија до соседната Рашка и Босна и била призната
како кралство. Моќта на Дукља почнала да се намалува во XI век и во 1186 година
таа била освоена од српскиот крал Стефан Немања и преименувана во Зета. По падот
на српската држава во XIV век. Покасно Црна Гора била владеена од неколку
кралски семејства, од кои последни биле Црнојевиќите. Во 1499 година Црна Гора
била дел од Отоманската империја.

Под водство на единствениот црногорски крал Никола I Петровиќ се создало
Кнежевството Црна Гора кое се здобило со независност од Турција. За време на
Покасно Црна Гора била под владеење на Австро-Унгарија, Кралството СХС, СФРЈ, СР
Југославија и Србија и Црна Гора. Својата независност ја стекнала на 3 јуни 2006
година.

Црна Гора се наоѓа на Балканскиот полуостров и се граничи со: Хрватска, Босна и
Херцеговина, Србија (Косово) и Албанија. Главен град на Црна Гора е Подгорица,
додека историска престолнина е Цетиње. Поголеми градови во Црна Гора се: Никшиќ,
Пљевља, Биело Поле, Цетиње, Бар, Будва, Херцег Нови и други.

Поголемиот дел од Црна Гора е планински со високи врвови покрај границите со
Србија и Албанија. Мал рамничарски дел има над Подгорица и покрај приморјето.
Најниска надморска височина е во долината на реката Зета. Еден од позначајните
црногорски врвови е Боботов Кук со висина од 2.522 метри. Највисокиот врв на
Црна Гора е Зла Колата (2534 м н.в.) в Проклетие.

Црна Гора е дефинирана како „граѓанска, демократска, еколошка држава со
социјална правда базирана на владеењето на правото“. Таа е независна и
самостојна република со усвоен устав на 22 октомври 2007 година.

Претседателот на Црна Гора е на чело на државата кој е избран за период од пет
години преку регуларни претседателски избори. Тој ја претставува државата како
дома, така и во странство. Неговото седиште е во Цетиње. Моментален претседател
на Црна Гора е Филип Вујановиќ, заменик-претседател на владеачката Демократска
партија на социјалисти на Црна Гора.

Владата на Црна Гора е извршното тело во државата. На чело на владата е
премиерот на Црна Гора. Моментален премиер на Црна Гора е Игор Лукшиќ и владата
е составена од членови на Коалицијата за европска Црна Гора.

Парламентот на Црна Гора е еднодомна институција која донесува закони, усвојува
договори, го назначува премиерот и министрите. Моментален претседател на
парламентот на Црна Гора е Ранко Кривокапиќ и парламентот има 81 пратеник.

Според пописот од 2011 година, Црна Гора имала население од 620.029 жители и
најбројни етнички групи се Црногорците и Србите. 63.23% биле градско население,
додека 36.77 било рурално население. Во бројки, населението изгледа вака:

Повеќето од жителите на Црна Гора се православни, припадници на Црногорската
православна црква и на СПЦ. Според уставот на Црна Гора, религијата е одвоена од
државата и Црна Гора ја гарантира слободата за верска припадност. Покрај
православната религија, втора по големина е исламската религија. Од вкупното
население според пописот од 2011, 75.77% се Христијани, а 19.11 се Муслимани,
односно :

Поголем дел од црногорското население зборува на српски јазик, поточно на
ијекавскиот дијалект. Со независноста на Црна Гора се развила и идејата за
посебен црногорски јазик кој сè уште не е кодифициран. Сепак, црногорскиот јазик
е прв официјален јазик во Црна Гора, но службени јазици се и: албански јазик,
српски јазик, босански јазик и хрватски јазик. Според пописот од 2011, во Црна
Гора се зборува на:

Економијата на Црна Гора воглавно е базирана на услугите. Според ММФ,
номиналниот БНП на Црна Гора во 2008 бил $4.822 милијарди, додека БНП по глава
на жител бил 11.091 долар. Во 2007 година било пресметано дека 72.4% од БНП на
Црна Гора потпаѓа под секторот на услуги, 17.6% на индустриското производство и
земјоделството со 10%. Од индустријата, Црна Гора произведува алуминиум и челик.
Туризмот е значајна стопанска гранка во државата. Во 2007 околу 1 милион туристи
ја посетиле Црна Гора и заработила 480 милиони евра. Официјална валута во Црна
Гора е еврото.



https://mk.wikipedia.org/wiki/%D0%9F%D0%B5%D0%BD%D0%B8%D1%81_(%D1%87%D0%BE%D0%B2%D0%B5%D0%BA)

Пенис (латински: penis, во превод „опашка“; разг.: кур) — машки полов орган
чијашто функција е спроведување на спермата и урината и нивна ејакулација,
односно екскреција надвор од организмот.

Остварувањето на половиот акт кај мажот е главно под нервна контрола. Преку
импулсите на кои е осетлив глансот (главата на пенисот) се поттикнува ерекција,
а со тоа и можност за полов акт (секс). При тоа, нервните импулси се испраќаат
до централниот нервен систем преку ’рбетниот мозок. Такви, сексуални нервни
импулси, се испраќаат и од деловите близу до пенисот. Спермата е течност што се
состои од сперматозоиди.

Пенисот е составен од три дела ткива: две, т.н. пештерен (кавернозен) сноп
(corpus cavernosum penis) кои се едно до друго на дорзалната страна и едно т.н.
сунѓерест (спнгиозен) сноп (corpus spongiosum penis) кое се наоѓа помеѓу двете
напоменати на вентралната страна.

Зголемениот дел на сунѓерестото тело во вид на чашка е всушност главата на
пенисот (glans penis), врз која се наоѓа кожичката (praeputium), која може да се
повлече. Под главата се наоѓа френулумот (frenulum praeputii penis), каде кожата
се спојува со главата. Округлата површина на основата на пенисот се нарекува
круна (corona glandis penis). Видливата линија по долната страна на пенисот се
нарекува перинејно рафе (raphe perinei).

Мочниот канал (urethra), кој е последен дел од уринарниот тракт, поминува по
сунѓерестиот сноп, а отворот кој е познат како надворешен отвор на мочниот канал
(orificium urethrae externum) се наоѓа на врвот на главата од пенисот. Низ
отворот се исфрла и урината и спермата. Спермата се создава со тестисите, а се
складира во пасеменикот (еpididymis). За време на ејакулацијата, спермата се
води до семеводот (ductus deferens), кој поминува над и позади меурот. Течности
се додаваат од семеникот (vesiculae seminales) и тогаш семеводот преминува во
ејакулативен канал, која се спојува во мочниот канал во простатата. Простатата и
булбоуретралната жлезда дополнително додаваат секрет и спермата потоа се исфрла
преку крајниот отвор на пенисот.

Рафето е видлива линија меѓу страничните делови на пенисот, видливо под пенисот.
Линијата започнува од отворот на врвот на пенисот, оди по долната страна на
пенисот, преку скротумот (тестисна кеса) па до перинеумот (просторот меѓу
скротумот и анусот). Човековиот пенис се разликува од тој на животните (види
пенис) по тоа што нема еректилна коска (baculum). Наместо коската, пенисот на
човекот се ослонува на доток на крв за да се постигне ерекција.

Постојат поголем број испитувања за просечната големина на пенисот, и сите
испитувања дале различни податоци. Сепак, консензусот е дека просечната голема
на еректиран пенис е од 12,9 до 15 cm во должина, каде 95% од мажите се во
рамките на должина од 10,7 до 19,1 cm. Возраста и големината на пенисот во мека
состојба не се точни показатели за големината на пенисот. Истегната состојба на
мекиот пенис грубо одговара со големината на пенисот при ерекција.

Должината на мекиот пенис не одговара со должината на еректираниот пенис. Така,
има случаеви каде пенис во мека состојба е мал, а може да нарасне во поголема
должина при ерекција. Постојат и обратни случаеви, каде релативни долг пенис во
мека состојба може да биде не толку голем во ерективна состојба. Меѓу сите
човеколики мајмуни, човекот има најголем пенис.

Според истражувањата во светот, големината на пенисот во ерективна состојба
варира од од 9,6 до 16 cm. Така, според истражувањето на германското здружение
за сексуално здравје “Профамилија”, просечната должина на пенисот кај
Европејците е 7,3 cm, а во ерекција, должината изнесува 15,4 cm. Просечното
времетраење на ерекцијата е 20-50 минути, а се проценува дека повеќе од 5 000
мажи во светот имаат поголем пенис од 30 cm во ерекција. Најголеми пениси имаат
мажите во Босна и Херцеговина (15,65 cm), а потоа следуваат: Холандија (15,60
cm), Унгарија (14,99 cm), Австрија (14,89 cm), Данска (14,88 cm), Србија (14,87
cm), Македонија е во средината (13,98 cm), а на дното се Романија (12,73 cm),
Италија (12,50 cm) и Грција (12,18 cm). Разликата во големината не е само во
генетиката, туку и до факторите од животната средина, како лековите за плодност,
културата, исхраната и загаденоста.. Најдолгиот пенис забележан е од страна на
д-р Роберт Лату Дикенсон. Пенисот бил долг 34,3 cm.

Исфрлањето на урината од телото кај мажите се одвива преку пенисот. Урината,
која се собира во мочниот меур, се исцедува во мочниот канал преку простатата,
каде потоа се спојува со ејакулативниот канал и продолжува во пенисот. Во
коренот на пенисот се наоѓа надворешниот сфинктерен мускул. Овој е мал сфинктер
составен од мускулно ткиво и кај здравите мажи се контролира по волја. При
релаксирање на сфинктерот се дозволува да протече урината низ мочниот канал во
пенисот.

Физиолошки, уринирањето е координација меѓу централниот нервен систем,
автономниот нервен систем и соматскиот нервен систем. Кај децата, постари лица и
лица со невролошка повреда, уринирањето може да не е по волја. Центрите за
уринирање, при ерекција, го блокираат рефлексот на сфинкерот, за да се изддели
физиолошката функција уринирање и репродуктивната функција. Со тоа, не се
дозволува да пројде спермата во горниот дел од мочниот канал, а да помине низ
пенисот при ејакулација.

Ерекција е зацврстување и зголемување на пенисот, која се случува за време на
сексуална возбуда, но исто така може да се случи и при ситуации кога нема секс.
Главниот физиолошки механизам на ерекцијата е автономната вазодилација на
артериите кои снабдуваат крв до пенисот, при што се дозволува повеќе крв да ги
пополни трите сунѓерести еректилни ткива, и така пенисот се издолжува и
зацврстува. Ерективното ткиво притиска врз вените кои носат крв од пенисот.
Повеќе крв влегува во пенисот, одошто излегува, се додека не се постигне еднаков
волумен на излезена и влезена крв, состојба на константна ерекција. Ерекцијата
го олеснува сексот.

Во следната табела е прикажано честотата на аглите при ерекција. Студијата е
изведена со 1.564 мажи на возраст од 20 до 69 години. Во табелата, нулта степен
е прав пенис нагоре, по стомакот. 90 степени е прав нанапред, додека 180 степени
е прав надоле, во насока на нозете. Најчеста положба е нагоре.

Ејакулацијата е исфрлуцвање на семето (спермата) низ пенисот. Исфрлањето на
спермата е проследена со оргазам. Серија мускулни контракции ја доставуваат
спермата, која содржи машки полови клетки сперматозоиди. Најчесто исфрлањето е
како резултат на сексуално задоволување, како стимулација на пенисот, така и
стимулација на простатата. Ејакулацијата може да се одвие и спонтано за време на
спиење. Неможноста да се ејакулира се вика аејакулација.

Понекогаш луѓето ставаат пирсови на пенисот, или пак го декорираат во друга
форма, како тетоважа. Освен обрежувањето, модификациите на пенисот општо гледано
се самоволни и се изведуваат поради естетика или зголемување на сензитивноста.
Исто така, обновувањето на кожата од главата на пенисот се смета за
модификација, како и импланти и истегнување (зголемување) на пенисот. Меѓу
модификациите, можеби најекстремна е расцепот на отворот на врвот од пенисот.
Како модификација се смета и отстранување на пенисот. Трансродните лица
пенисите, преку операција, ги трансфорираат во вагини (т.н. неовагини). Жените
кои стануваат трансродни мажи подлегнуваат на фалопластика.

Без разлика на опремата со која се извршува обрежувањето, процедурата е иста.
Прво се проценува големината на кожата која треба да биде отстранета. Потоа,
кожата се расекува да за да се открие главата на пенисот. Внатрешната површина
на кожата (preputial epithelium) е одвоена од прицврстениот дел со пенисот. На
крај кожата се исекува.

При обрежувањето кај возрасните потребно е 4 до 6 седмици да се нема
мастурбација или секс за да зарасне раната. Кај различни култури, обрежувањето
го вршат немедицински персонал без стерилна опрема.



https://mk.wikipedia.org/wiki/%D0%9D%D0%B8%D0%B3%D0%B5%D1%80

Нигер (официјално: Република Нигер француски: République du Niger) — независна
држава во Западна Африка. Името на државата потекнува од името на реката Нигер.
Нигер се граничи со Нигерија и Бенин на југ, со Буркина Фасо и Мали на запад, со
Алжир и Либија на север и Чад на исток. Нигер има вкупна површина од 1,267,000
км2 и со тоа државата е една од најголемите во Северна и Западна Африка. 80 % од
територијата на државата е пустина, односно Сахара. Нигер е дом на приближно 15
милиони жители, кои се воглавно населени во јужните и западните предели на
земјата. Најголем град во Нигер е Нијамеј, кој воедно е и главен град на
Републиката. Над 90% од населението се Муслимани, а службен јазик е францускиот.

Нигер се смета за земја во развој, и постојано се рангира како земја со најнизок
Индекс за човеков равој, па така во 2011 била на 186 место од 187 земји. Поголем
дел од непустинскиот дел на земјата подлегнува на периодична суша и
опустошување. Економијата на земјата се базира на земјоделството и извоз на
некои земјоделски култури, како и извор на сурови минерали како што е ураниумот.
Нигер се соочува со голем број проблеми и тоа допринесува за слаб економски
пораст, а најмногу поради немање излез на море, големиот процент на пустина,
слабото образование, сиромаштијата, недостатокот на инфраструктура, слабиот
здравствен систем и уништувањето на средината.

Нигерското општество е испреплетено од различните култури и народи кои живеат во
регионот, како и од поголемиот број историски држави. На територијата на Нигер
имало неколку големи империи во минатото. Од независноста од Франција, Нигерците
живееле под пет различни устави и три периоди доминирани од воени диктаторства.
По воениот удар од 2010 година, Нигер се преобразил во демократска и
повеќепартиска држава. Поголемиот дел од населението живее во рурални средини со
слаб пристап до образовниот процес.

Името на државата потекнува од името на реката Нигер. Официјално државата се
вика „Република Нигер“. За името „Нигер“ денес се верува дека потекнува од
латинскиот збор „niger“ што значи „црно“. Сепак за името нема точно утврдена
етомологија. По реката е именувана и државата Нигерија. Народот од Нигер се вика
Нигерци, а од Нигерија Нигеријци.

Во древно време, територијата на денешен Нигер биле покриени со плодородни
рамнини. На овие простори постоеле древни култури, чие главно занимање им било
земјоделството и сточарството. На овие простори постојат цртежи кои датираат од
пред 12.000 години. Според УНЕСКО, обработката на железо на овие простори
започнале во околу 1500 п.н.е.Најголемата држава која постоела на овие простори
во антиката било Царство Сонгхај. По неговото пропаѓање кон крајот на 16 век,
овде започнале да се формираат сојузи помеѓу локалните племиња. Првиот европски
истражувач на овие земји бил Манго Парк, кој ја истражувал Сахара барајќи го
изворот на река Нигер, кон 1900 година пристигнале француските колонизатори, а
од 1922 година Нигер станал француска колонија, како дел од Француска Западна
Африка. По реформите во земјата, во 1965 година се одржале избори во земјата на
кои победила прогресивната партија. Независноста на земјата била објавена на 3
август 1960 година.

Нигер е држава без излез на море во Северна или Западна Африка. Државата се
наоѓа во пограничниот регион на Сахара и Супсахарска Африка. Вкупната површина
на државата е 1.267.000 километри квадратни, од кои 300 километри квадратни се
вода. Според површината, Нигер е 22 најголема држава во светот, веднаш зад Чад.
За споредба, Нигер е двојно поголема од сојузната американска држава Тексас.
Главен град на државата е Нијамеј и во државата живеат околу 15 милиони жители.

Нигер се граничи со седум држави и има вкупен периметар од 5.697 километри.
Најдолгата нигерска граница е со Нигерија на југ (1.497 км). По таа е границата
со Чад на исток (1.175 км), Алжир на северозапад (956 км) и Мали (821 км).
Покрај со овие, Нигер граничи и со Буркина Фасо на југозапад (628 км), со Бенин
(266 км) и со Либија на североисток (354 км). Најниска точка во државата е
реката Нигер со надморска височина од 200 метри. Највисока точка е планината
Идукал-н-Тагес со 2022 метри надморска височина.Во Нигер доминираат два
географски региона: Сахара на север и плодните супсахарски региони на југ.

Новиот устав на Нигер бил усвоен во јули 1999 година. Со новиот устав, Нигер
повторно станала полупретседателска република. Претседателот на републиката има
мандат од пет години, а премиерот е именуван од претседателот. Како резултат на
зголеменото население на државата, собранието на Нигер било зголемено во 2004
година, па така, Нигер има 113 пратеници избрани за мандат од пет години.
Политичките партии мора да имаат најмалку 5% од гласовите за да се стекнат со
пратенички мандат. Со новиот устав во државата се вовеле и општински (и
регионални) избори, со кои се избираат локалните власти. Во јули 2004 година се
одржале првите успешни локални избори. Ова е дел од децентрализацијата на Нигер.

Нигер има средно развиена надворешна политика и одржува пријатески односи со
Западот и исламскиот свет, но и со неврзани држави. Нигер е член на ООН, а
одржува и пријателски односи со поранешната колонијална сила, Франција, и има
пријателски односи со останатите француски колонии од Западна Африка.

Нигер е исто така членна Африканската Унија и Западноафриканската монетарна
унија, како и во останати регионални заедници. Нигер имал спор со Бенин за
границата, но во 2005 година бил решен во корист на Нигер.

Економијата на Нигер се сконцентрира на одгледување растенија, говеда и трговија
со ураниум. Сушните периоди, опустошувањето, природниот пораст од 2.9% и
намалената побарувачка на ураниум ја оштетиле економијата на државата. Државата
исто така се базира на внатрешните пазари и внатрешната трговија. Во последните
децении Нигер се класифицира на дното на списокот на држави според Индексот на
човековиот развој, БДП и приход по глава на жител. Државата се базира на
финансиска помош од држави и организации. Проспектот на државата во последните
години се гледа во ослободувањето на долгот од странана Светската банка и
Меѓународниот монетарен фонд. Официјална валута на Нигер е западноафриканскиот
ЦФА франк, заедничка валута на некои западноафрикански републики.

Една половина од населението на државата се Хаузи, кои се подоминантни и во
Нигерија, и Зармани/Сонгајци, кои се подоминантни и во Мали. Двата народа,
зардно со Гурманците, се земјоделци кои живеат во обработливиот и плоден јужен
регион на земјата. Остатокот од Нигерците се номадски или полуномадски сточарски
народи, како што се Фуланите, Туарезите, Канурите, Арапите и Тубуанците и сите
овие сочинуваат околу 20% од населението. Со зголемувањето на населението и
обидот за поседување на плодните земјишта, нетрпеливоста меѓу народите се
зголемила во последните години. Според едно нигерско истражување, повеќе од
800.000 луѓе се робови, што е 8% од вкупното население.

Најголема религија во Нигер е Исламот. Исламот во Северна Африка започнал да се
шири во 10 век. Меѓу 80% и 98% од населението се Муслимани. Во државата има мал
број на Анимисти и Христијани. Христијаните се појавиле за време на
колонијалниот период.

Степенот на писменост во Нигер е еден од најмалите во светот. Според податоците
од 2005 година, само 28.7% од населението се писмени Основното образование во
Нигер е задолжително и тоа трае шест години. Степенот на запишување деца во
основното образование е мал, особено за девојчиња Во 1997 просекот на запишани
деца бил 29.3% од вкупниот број, а во 1996 24.5%. Околу 60% од децата кои одат
на училиште се момчиња. Децата често се тераат на физичка работа.

Нигер има висок степен на морталитет и е сличен со околните држави. Сепак,
морталитетот на новороденчиња е висок, односно 248 на 1000 деца. Високиот
морталитет е како резултат на сиромаштијата и немањето услови за лечење на
болести. Според организацијата „Зачувајте ги децата“, Нигер е на првото место
според морталитет на новороденчиња. Исто така Нигер е на 11 место според
морталитетот на новородилките. Сепак државата има висок степен на плодност, 7.52
раѓања по жена за 2012.



https://mk.wikipedia.org/wiki/%D0%90%D0%BD%D0%B3%D0%BB%D0%B8%D1%98%D0%B0

Англија (англ. England) е најголемата земја во рамките на Обединетото Кралство.
Во неа живеат повеќе од 83% од популацијата на Обединетото Кралство, и го зафаќа
поголемиот дел од островот и ја дели земјената граница со Шкотска на север и
Велс на запад.

Англија е именувана по Англос (Стар генитив на англискиот јазик, Енгла, па
оттука староанглиски - Енгла ланд/Engla Land), едно од Германските племиња
верувале дека потекнуваат во Ангелн во северна Германија, кои потоа се доселиле
во Англиjа во 5 и 6 век. Оттука доаѓа и латинското име Англиа/Anglia. На
почетокот Англија билa географски термин но не и држава, сè додека одделните
кралства се обединиле под кралот Васекс во 10 век. На кратко обединета Англија
подпаднала и под Данска власт под кралот Кнут, а потоа се одметнала и прогласила
независност, пред повторно да е освоена од Војводата од Нормандија во 1066.

Седиштето на владата и на кралското семејство се наоѓа во Лондон. За разлика од
Шкотска, Велс или Северна Ирска, Англија нема ни свој парламент ни своја влада.
Нивната улога ја превзеле Парламентот и централната Влада. При тоа е вообичаено
за прашања кои директно ја засегаат Англија, делегатите од другите земји не
гласаат во парламентот.

Англиското знаме, познато и како Крстот на Св. Ѓорѓија, претставува црвен крст
на бела основа.

Тие 39 историски грофови постојат од доцниот среден век. Од половината на 20
век, грофовите имаат улога како административни подрачја, кои неколку пати се
реорганизирани.

Во текот на 20 век, административната поделба е делумно прилагодена на
новонастанатите големи градови. На тој начин се променуваат и границите на
наведените 39 историски грофови. Така на пример во 1965 се создава
административен центар - Голем Лондон.



https://mk.wikipedia.org/wiki/%D0%A3%D0%BF%D1%80%D0%B0%D0%B2%D1%83%D0%B2%D0%B0%D1%9A%D0%B5_%D1%81%D0%BE_%D1%87%D0%BE%D0%B2%D0%B5%D1%87%D0%BA%D0%B8_%D1%80%D0%B5%D1%81%D1%83%D1%80%D1%81%D0%B8

За да ги имаме посакуваните резултати од една најобична активност која вклучува
учество на повеќе личности, потребно е да се случат многу работи меѓу нив за да
сè оди како што треба. Процесите од формирањето на тимот, преку работата на
тимот па до неговото распуштање е главна преокупација на менаџментот на човекови
ресурси. Менаџментот на човекови ресурси си е нормално наука. Секоја наука си
има составни делови без кои не може, па така и оваа семинарска работа опфаќа дел
од компонентите на менаџментот на човекови ресурси. Целта на оваа семинарска е
да се разгледаат деловите и да се добие начелна и основна информативност за
менаџментот на човековите ресурси. Главен извор на овие информации преставува
второто издание на „Современ менаџмент“ од Гарет Џоунс, Џенифер Џорџ и Чарлс
Хил. За денес да се биде успешен лидер најпотребно е да се има развиено
вештината на овој менаџмент. Целите, во најголем процент, не можеме да ги
оствариме сами – потребен нѝ е кадар. Кадарот може да се најде на многу места,
на различни начини и под различни услови. Мудриот лидер/менаџер секогаш ќе
избере кадар појак од него, а оној кој има просечни или под просечни познавања
или ниво на свест би избрал послаб кадар од него. Луѓето се жива материја која
во светот на бизнисот едвај чека да биде обликувана. Ова тврдење секогаш од прва
не се прифаќа т.е. остварува, но тајната е во пристапот. Со правиот пристап
секогаш е точно. Денес сите сакаат да бидат менаџери...дај боже сите да
постанат.

Менаџментот на човекови ресурси ги вклучува сите активности што менаџерите ги
преземаат да ги привлечат и задржат вработените и да се обезбедат дека ја
извршуваат работата на високо ниво и придонесуваат за постигнувањата на
организационите цели. Овие активности го обликуваат менаџмент системот за
човекови ресурси на организацијата, систем кој има пет главни компоненти:
регрутирање и селекција, обука и развој, надградување на работата и повратна
информација, плата и бенефиции и односи меѓу вработените.

Стратешкиот менаџмент на човекови ресурси е процесот со кого менаџерите ги
дизајнираат компонентите на системот за менаџментот на човекови ресурси кои
меѓусебно треба да се конзистентни, со други елементи од организационата
архитектура и со стратегијата и целите на организацијата. Целта на стратешкиот
менаџмент на човекови ресурси е градењето на систем на менаџментот на човекови
ресурси што ја унапредува ефикасноста, квалитетот и иновацијата на
организацијата и потребите на потрошувачите – четири носечки блокови на
конкурентна предност.

Менаџерите применуваат регрутирање и селекција, првата компонента на системот на
менаџментот на човекови ресурси, да привлечат и вработат нови лица кои имаат
способност, вештини и искуство што ќе и помогнат на организацијата да ги
постигне своите цели. На пример, Microsoft Corporation има за цел да остане
главна компанија во светот на компјутерскиот софтвер. Да ја постигне оваа цел,
Бил Гејтс го сфатил значењето на вработување само на најдобрите дизајнери на
софтвер. Кога Microsoft вработува нови дизајнери на софтвер, се интервјуираат и
строго се тестираат стотици високо – квалификувани кандидати со одлични
препораки, a се вработуваат само најдобрите. Ова препазливо внимание на
селекција придонесе за конкурентната предност на Microsoft.

- Прво, наградувањето на работата може да им даде информации на менаџерите да
донесуваат добри одлуки на човекови ресурси – одлуки за тоа како да обучуваат,
мотивираат и наградуваат членови на организацијата. Така, компонентата за
наградување на работата и повратна информација е еден вид контролен систем што
може да се користи за менаџмент според цели.

- Второ, повратната информација од извршената работа добиена од наградувањето на
работата служи за усовршувањето на членовите на организацијата. Кога менаџерите
редовно ја оценуваат работата на своите подредени, тие можат да им дадат вредни
информации на подредените за нивните добри и лоши старни и областите во кои
треба да се концентрираат. Според наградувањето на работата, менаџерите им делат
плата на вработените, дел од четвртата компонента на системот на менаџментот на
човекови ресурси. Наградувајќи членови на организацијата, кои одлично ја вршат
својата работа со зголемување на платата, бонуси и слично, менаџерите ја
зголемуваат веројатноста дека највредните човекови ресурси на организацијата се
мотивирани да продолжат со високото ниво на придонес за организацијата. Покрај
тоа, кога платата е врзана со извршената работа, вработените кои добро ја
извршуваат работата, најверојатно ќе останат во организацијата, а менаџерите ќе
можат да ги пополнат празните работни места со високо талентирани поединци.
Бенефициите се важен резултат, како на пример здравствено осигурување, што
вработените го добиваат со самото членство во една организација. Односите меѓу
вработените ги заокружуваат чекорите што менаџерите ги преземаат за развој и
одржување на добрите работни односи со синдикатот кој може да ги претставува
интересите на вработените. На пример, компонентата на работни односи во
организацијата може да им помогне на менаџерите да постават сигурни работни
односи и фер работна практика во нивните канцаларии и фабрики. Менаџерите мора
да се сигурни дека сите пет компоненти се усогласуваат и ја надополнуваат
структурата и контролните системи на организацијата. Нa пример, ако менаџерите
одлучат да го децентрализираа авторитетот и да ги овластат варботените, тие
треба да инвестираат во обука и развој да се сигурни дека и вработените на
пониските нивоа го имаат знаењето и експертизата потребни да донесуваат одлуки
што топ менаџерите би ги правеле во една поцентрализирана структура. Секоја од
петте компоненти на менаџментот на човековите ресурси влијае врз другите. Видот
на луѓето што организацијата ги привлекува и вработува преку регрутирање и
селекција, на пример ги одредува:

- регрутирање и селекција на најдобрите кандидати - нови вработени под водство
на искусни членови на тимови за да научат како да одговорат на потребите на
потрошувачите при дизајнирање на програми и системи - наградување на работата на
програнмерските дизајнери во однос на нивниот индивидуален придонес и нивната
тимска работа - формирање на платата на програмерите врз основа на нивната
индивидуална и тимска работа.

Законите за еднаква можност за вработување и нивното спроведување исто така го
прават законски императивен ефективниот менаџмент на разновидност. Комисијата за
еднаква можност за вработување е сектор во Министерството за правда што ги
спроведува повеќето закони за еднаква можност за вработување и работи по жалби
поради дискриминација. Покрај ова, Комисијата за еднаква можност за вработување
издава насоки за менаџерите кои треба да се следат за да се биде сигурен дека
тие ги следат законите за еднаква можност за вработување.

Регрутирањето се состои од активностите во кои менаџерите се вклучуваат за
развој на квалификувани кандидати за отворени работни места. Селекцијата е
процес преку кој менаџерите ги одредуваат важните квалификации на пријавените и
нивниот потенцијал за добро извршување на работата за одредено работно место.
Пред самото регрутирање и селекција на вработените, менаџерите треба да се
вклучат во две важни активности: планирање на човекови ресурси и анализа на
работните места.

Планирањето на човекови ресурси се состои од редица активности во кои менаџерите
се вклучуваат да ги предвидат нивните тековни и идни потреби од човекови
ресурси. Тековните човекови ресурси се вработените потребни денес на
организацијата за обезбедување на високо квалитетни стоки и услуги за
потрошувачите. Идните човекови ресурси се вработените потребни на организацијата
подоцна за постигнување на свои долгорочни цели. Како дел од планирањето на
човекови ресурси, менаџерите мора да направат предвидувања и за побарувачката и
за понудата. Предвидувањата за побарувачка ги проценуваат квалификациите и
бројот на вработените потребни на организацијата во однос на нејзините цели и
стратегии. Предвидувањата на понудата ја проценуваат расположливоста и
квалификациите на тековните вработени, сега и во иднина, и понудата на
квалификувани работници на надворешниот пазар на трудот. Проценката за потребите
и на тековните и на идните човекови ресурси и им помага на менаџерите да одредат
кого треба да се обидуваат да регрутираат и изберат за постигнување на
организационите цели сега и во иднина.

Како резултат на нивното планирање на човекови ресурси, понекогаш менаџерите
одлучуваат да користат надворешни добавувачи и производители за да пополнат
некои потереби од човекови ресурси. Наместо регрутирање и селекција на вработени
да произведуваат стоки и обезбедуваат услуги, менаџерите склучуваат договори со
лица кои не се членови на нивната организација да производство на стоки или
обезбедување услуги. На пример, менаџерите на издавачки компании често
склучуваат договор со волонтерски уредници за уредување нови ракописи што имаат
намера да издадат. Kelly Services е организација што обезбедува хонорарно
пишување на машина, службеничка и секретарска работа за менаџери кои сакаат да
користат надворешни лица за да пополнат некои потреби од човекови ресурси во
овие области. Користењето надворешни лица се повеќе се користи на глобално ниво.
Менаџерите во некои американски компании за компјутерски софтвер изнајмуваат
одредена програмерска работа на руски програмери кои се многу квалификувани, но
ги чинат компаниите околу 10% од она што обично би платиле за извршување на
програмерска работа во организацијата.

Постојат барем две причини зошто планирањето на човекови ресурси понекогаш ги
води менаџерите до користење на надворешни добавувачи и произведители. Прво,
outsourcing може да ја зголеми флексибилноста на менаџерите, особено кога
прецизното предвидување на потребите од човекови ресурси е тешко, бидејќи тие
потреби се менуваат со текот на времето, а и наоѓањето квалификувани работници
за одредена област е тешко. Второ, outsourcing може понекогаш да им овозможи не
менаџерите да користат човекови ресурси со помали трошоци. Кога се користат
надворешни лица, трошоците може да се пониски од неколку причини:

Организацијата не мора да обезбеди бенефиции за работниците; менаџерите може да
склучуваат договори за работа само кога е потребно да се изврши некоја работа; и
менаџерите не мора да инвестираат во обука. Оutsourcing може да се користи за
функционални активности како пост – продажни услуги за уреди и опрема, законска
работа и менаџмент на информатички системи. Roy Richie, генерален советник на
Chrysler Corporation, користи хонорарни адвокати за пишување договори и
пополнување на некои потреби од човекови ресурси. Како што вели тој,
“Математиката работи....Заштедата може да е огромна.”

Меѓутоа оutsourcing има и слаби страни. Кога некоја работа се извршува од
надворешни лица, менаџерите може да изгубат контрола врз квалитетот на стоките и
услугите. Исто така, поединците кои вршат одредена работа за некоја компанија
може да имаат помалку познавање за праксата во организацијата, процедурите и
целите и помал ангажман за организацијата отколку редовниот вработен. Покрај
ова, синдикатите се спротивставуваат на користење надворешни лица бидејќи постои
опасност да се елиминираат работните места на некои нивни членови.

Со намалувањето и отпиштањето на работници од корпорациите што се случи во
изминатите години, може да помислите дека надворешното регрутирање би била
релативно лесна задача за менаџерите. Меѓутоа, често не е така, бидејќи иако
многу луѓе бараат работа, многу работни места што се отвараат бараат вештини и
способности кои овие ловци на работни места не ги поседуваат. На пример,
менаџерите во Lincoln Electric, производител на мотори и производи за заварување
во Охајо, имаат проблеми околу пополнување на околу 200 работни места во
фабриката, иако Lincoln прима околу 20.000 молби за период од 18 месеци.
Повеќето апликанти ги немаат вештините потребни на Lincoln. Менаџерите на
Lincoln, велат дека потрошиле повеќе пари на регрутирање во изминатите години да
ги најдат вистинските луѓе отколку што потрошиле во сите други години од
постоењето на компанијата. Како што е типично за многу компании, менаџерите на
Lincoln применуваат мулти – поделен приод на регрутирање за да создадат доволно
апликанти. Lincoln користи извори од новински огласи, преку отворени денови за
советници за кариера и студенти, до средби со оддели за регрутирање и црковни
групи. Многу други компании се соочуваат со предизвиците на надворешното
регрутирање слични на оние на Lincoln.

Надворешното регрутирање има и добри и слаби страни за менаџерите. Предностите
се пристап до голем број потенцијални апликанти, имајќи можност да се привлечат
лица во една организација кои имаат вештини, познавање и способности потребни за
да може организацијата да ги постигне своите цели и имајќи можност да се доведат
нови луѓе кои можеби имаат свеж пристап на проблемите и да се во тек со
последниот збор на технологијата.

Кога регрутирањето е внатрешно, менаџерите ги пополнуваат отворените работни
места од постојаните вработени. Вработените внатрешно регрутирани или бараат
латерални движења ( промена на работни места што не бараат големи промени во
одговорноста или нивоата на авторитетот) или унапредувањата. Интерното
регрутирање има неколку предности. Прво, интерните апликанти се веќе запознати
со организацијата (вклучувајќи ги нејзините цели, структура, култура, правила и
норми). Второ, менаџерите веќе ги познаваат интерните апликанти; имаат доволно
информации за нивните вештини и способности и за самото однесување на работното
место. Трето, внатрешното регрутирање може да ги зголеми нивоата на мотивираност
и морал на вработените, и за вработениот кој ја добива работата и за другите
работници. Оние кои бараат унапредување или кои не се подготвени за унапредување
можат да видат дека постои можност за нивната иднина; или со други зборови,
латералното движење може да ја намали досадата откако едно работно место целосно
ќе се усоврши и претставува корисен начин да се научат нови вештини. На крај, за
внатрешното регрутирање потребно е помалку време и не чини многу.

На пример, кога во 90-те години ИБМ имаше проблеми и кога бордот на директори
бараше нов генерален директор, отколку за ова место да бара кандидати меѓу топ
менаџерите во компанијата, бордот го вработи Louis Gerstner, надворешен човек
кој немал претходно искуство во компјутерската индустрија.

Понекогаш кога се обидуваат да регрутираат најквалификувани апликанти,
менаџерите може да насликаат премногу розови слики и за отворените работни места
из а организацијата како целина. Тие можеби се загрижени дека ако се неискрени
за добрите и слаби страни, или не ќе можат да ги пополнат работните места или ќе
имаат се помалку и помалку добро квалификувани апликанти. Менаџерот кој се
обидува да пополни секретарско место, на пример може да ја нагласи високата
плата и бенефиции што работното место ги нуди, а да не го спомне фактот дека таа
работа е најчесто последна цел нудејќи многу малку можности за унапредување.

Истражувањето нагласува дека прикажувањето премногу розови слики за работното
место и за организацијата не е мудра стартегија за вработување. Регрутирањето е
веројатно најефективно кога менаџерите им даваат на потенцијалните апликанти
искрена проценка и за добрите и за слабите старни на работното место и
организацијата. Ваквата проценка се нарекува реалистичен преглед на работното
место. Реалистичниот преглед на работното место може да биде ефективен бидејќи
се намалува бројот на нови вработени кои даваат отказ, бидејќи на нивните
работни места и во организации не се соочува со нереалистичните очекувања и им
помагаат на апликантите сами да одлучат за себе дали работото место е добро за
нив.

Компонентите на системот за менаџмент на човекови ресурси, за регрутирање и
селекција и обука и развој, служат да покажат дека вработените имаат познавање и
вештини потребни да бидат ефективни сега и во иднина. Оценувањето на изведбата и
повратната информација ги надополнуваат регрутирањето, изборот, обуката и
развојот. Оценувањето на изведбата претставува оценување на извршената работа на
вработените и на нивниот придонес за организацијата. Повратната информација за
изведба е процес преку кој менаџерите со своите подредени ги споделуваат
информациите за оценувањето на изведбата, им даваат можност на подредените да
размислат за својата изведба, а потоа со нив прават план за иднина. За да постои
повратна информација за изведбата, мора прво да се направи оценување на
изведбата. Тоа не може да се направи без да се добијат повратни информации за
изведбата, но мудрите менаџери се внимателни кога даваат повратни информации
бидејќи тоа може да влијае врз мотивацијата и изведбата на вработениот.

Оценувањето на изведбата и повратната информација придонесуваат за ефективен
менаџмент на човекови ресурси на два начина. Оценувањето на изведбата им дава на
менаџерите важни информации врз кои ги базираат одлуките за човекови ресурси.
Одлуките за зголемување на плата, бонуси, унапредувања и промена на работното
место, се зависи од точното оценување на изведбата. Оценувањето на изведбата им
помага на менаџерите да одредат кои работници се кандидати за обука и развој, и
во кои области. Повратната информација за изведбата поттикнува високо ниво на
мотивација и изведба на вработените. Тоа им овозможува на добрите работници да
знаат дека нивните напори се вреднувани и почитувани, а пак слабите работници со
тоа знаат дека нивната работа треба да се подобри. Повратната информација за
изведбата дава преглед и на добрите и на слабите работници за нивните посилни и
слаби старни и начини на кои тие може да ја подобрат својата изведба во иднина.

Субјективното оценување се базира врз перцепцијата на менаџерите за
карактеристиките, однесувањето или резултатите. Бидејќи субјективното оценување
зависи од перцепцијата на менаџерот, секогаш има можност тоа да не е точно .
Поради оваа причина и истражувачите и менаџерите поминаа доста време и вложија
голем напор да изградат веродостојни и валидни субјективни мерки на изведба.
Некои популарни субјективни мерки, како на пример графичка скала за рангирање,
скала за рангирање на однесувањето, и скала за набљудување на однесувањето.
Многу менаџери користат и објективно и субјективно оценување. На пример, еден
продавач може да се оцени во однос на доларската вредност на продажбата
(објективно) и во однос на квалитетот на услугата (субјективно).

• http://www.microsoft.com/en/us/default.aspx • http://www.pravda.gov.mk/ •
http://www.kellyservices.com/web/global/services/en/pages/index.html •
http://www.chrysler.com/en/ • http://en.wikipedia.org/wiki/Outsourcing •
http://www.lincolnelectric.com/ •
http://en.wikipedia.org/wiki/Louis_V._Gerstner,_Jr.



https://mk.wikipedia.org/wiki/%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0_%D0%B0%D0%B7%D0%B1%D1%83%D0%BA%D0%B0

Македонска азбука — официјално и единствено писмо на македонскиот јазик со
службен статус територијата на Република Македонија. Се заснова на кирилицата со
одредени измени приспособени на македонскиот гласовен систем. Современата
македонска азбука се темели на кириличната азбука на Крсте Петков Мисирков, а
некои ортографски знаци се преземени од азбуката на Вук Караџиќ иако Крсте
Петков Мисирков користел знаци за истите тие гласови. Од азбуката на Вук Караџиќ
се прифатени графовите за буквите љ, њ и џ, а сите останати специфичности се
според препораките на Мисирков. Истите букви присутни се и во азбуката на Крсте
Петков Мисирков, но со графички симболи л' и н'.

Важно е да се напомне дека од азбуката на Вук Караџиќ се прифатени само
графовите за буквите, но не и гласовите кои на овие графови им соодветствуваат
во истата азбука.

Македонскиот книжевен јазик е јужнословенски јазик со една од најстарите
книжевнојазички традиции и службен јазик во Македонија. Спаѓа во групата на
јужнословенски јазици со околу 3 милиони говорници во Македонија, Грција,
Албанија, Бугарија, САД, Канада, Австралија и други земји. Македонскиот јазик
станал официјален јазик на Социјалистичка Република Македонија во 1944.

Од крајот на XVI век говорниот македонски јазик почнал да се јавува во пишана
форма, иако неговата современа стандардна верзија е утврдена дури во 1945. Низ
историјата македонскиот јазик се запишувал со следните писма:

Оваа азбука претставува печатен облик на писмото, додека ракописното писмо е
многу поразлично.

Освен вообичаените звуци на буквите ѓ и ќ, во некои наречја овие букви звучат
како /ʥ/ и /ʨ/, соодветно. Според истражувањата на Американското криптограмско
здружение, најчеста македонска буква е „а“, меѓу трите најчести се и „о“ и „и“.

Македонскиот јазик содржи ред посебни фонеми (споредено со соседите); затоа, се
јавува потреба од посебни македонски букви. Историски гледано, овие букви
потекнуваат од 19-тиот век. Во своето дело За македонцките работи, македонистот
Крсте Петков Мисирков користи комбинации од г' и к' за да ги претстави фонемите
/ѓ/ и /ќ/. Покрај тоа, буквата i тогаш се користела каде што денес се користи ј.

Буквите љ, њ и џ гледани по облик се од српско потекло, но нивните предци се
јасно илустрирани во Мисирковата книга како л' и н', а во порани текстови како
ль и нь (како во делата на Марко Цепенков), кои очигледно служеле како
инспирација за современите адаптации. Изненадувачки, сè до крајот на Втората
Светска војна, овие букви спарени со меки знаци се користеле наместо денес
утврдените облици. Постојат индикации дека денешниот изговор на гласот љ како
лј, всушност е наметнат од северните македонски дијалекти, додека оригиналниот
изговор на гласот е мекото л, односно ль, како во централно-западните дијалекти.
Така во Мијачијата и други краеви сѐ уште се пишува и се изговара Лубе наместо
Љубе.

Денес, буквата ѕ е единствена на македонскиот јазик, но мора да се спомене дека
истата е многу постара, бидејќи постоела во старословенското писмо.

Акцентираните букви „è“ и „ѝ“ не се сметаат за посебни букви, ниту за вистински
акцентирани букви (како во францускиот, на пример), туку тие се стандардните
букви „е“, „и“ кои се одбележуваат со надреден знак во зборови кои имаат
хомографи, за нивно разликување.



https://mk.wikipedia.org/wiki/%D0%A5%D0%BE%D0%BB%D0%B0%D0%BD%D0%B4%D0%B8%D1%98%D0%B0

Холандија (холандски: Nederland) — европскиот дел од Кралството Холандија
(холандски: Koninkrijk der Nederlanden). Холандија е парламентарна демократија
со уставен монарх, лоцирана во северо-западна Европа. Се граничи со Северното
Море на север и запад, со Белгија на југ и со Германија на исток. Холандија е
административно поделена на 12 провинции. Денешните граници на Холандија се
утврдени во 1839 година.

Холандија е една од најгусто населените и географски најниско позиционираните
земји во светот, позната по своите брани, ветерници, кломпи, лалиња, велосипеди
и толеранција.

Во времето на Карло V, император на Светата Римска империја и крал на Шпанија,
територијата на денешна Холандија била дел од седумнаесетте покраини на Ниските
Земји, кои вклучувале поголем дел од денешна Белгија, Луксембург и дел од
Франција и Германија. Во 1568 година започнала војната за независност против
шпанскиот крал Филипе II, син на Карло V. Во 1579 година северниот дел од
седумнаесетте провинции објавиле независност обединувајќи се во Утрехска унија,
која се смета за почетокот на денешната држава Холандија.

По војната, таа во 1648 година добила формална независност од страна на кралот
Филип, и под името Република на седумте ниски земји постепено се преврнала во
една од најразвиените земји која ги поседувала главните морски патишта во 17
век. Во тоа време, Холандија создала многу колонии во новиот свет. По
соединувањето ѝ во империјата на Наполеон Бонапарт во 1815 година било создадено
Кралство Холандија кое ги вклучувало денешните Луксембург, Белгија и Холандија.
Во 1830 година, Белгија добила независност, а по смртта на Вилхелм III се
одделил и Луксембург.

Во текот на Првата светска војна, Холандија останала неутрална, а во Втората
светска војна била окупирана од страна на Нацистичка Германија. По војната,
Холандија станала член на Бенелукс. Во 1957 година станала членка на Европската
економска заедница, која е предходник на ЕУ. Претходно, во 1949 година Холандија
станала член на НАТО.

Холандија е кралство кое се наоѓа во Западна Европа. Вкупната површина на
земјата изнесува 41.526², и според тоа се наоѓа на 135 место по големина во
светот. Земјата граничи со Северното Море на север и запад, со Белгија на југ и
со Германија на исток.

Холандија е една од најнископоставените земји во светот. Околу поливина од
нејзината територија се наоѓа под еден метар надморска висина. На нејзината
територија се наоѓаат четирите делти на нејзините најголеми реки: Рајна, Ваал,
Меза. Холандија е на трето место на најгусто населените земји во светот.
Највисокиот дел на Холандија се наоѓа на 321 метар.

Најсончеви делови во Холандија се западниот дел од Зеланд, и северо-западниот
дел од јужна Холандија. Со исклучок на островот тексел со 1600-1700 сончеви
часови. Просечно 790 mm. дожд во годината.

Кралството Холандија е држава со парламентарно уставна моранхија. Кралот е шеф
на државата и ја претатсвува. Извршната власт ја има Советот на министри на
Кралството Холандија кој е одговорен за другиот дом на работната влада.
Преседателот и министерот го именуваат кралот. Државата е поделена на 12
провинции, а границите меѓу нив ги одредува парламентот. Извршниот орган на
провинцијата е кралски советник. Судската власт ја сочинуваат Холандија, Аруб и
Холандски Антили. Сите три дела се рамноправни.vИзбирачко право имаат холандски
државјани постари од 18 години, а псивно постари од 21 година. Од 30 април 2013
г. на престолот е кралот Вилем-Александар, наследувајќи ја неговата мајка
Беатриса која му го отстапила престолот. Престолот се наследува по женска и
машка линија според наследниот ред. Холандија има дводелен парламент составен од
Горен дом кој има 75 и Долен дом кој има 150 члена. Седиштето на парламентот е
во Хаг. Законите мора да бидат усвоени од двата дома и мора да бидат прифатени
од Кралот.

За време на реформацијата, Холандија станала анабаптистичка, менонитистичка и
калвинистичка земја. Овие религиозни движења биле поттиснати од страна на
Шпанците, кои ја поддржаа Контрареформацијата. По независноста, Холандија го
прифатила калвинизмот како државна религија, но се практикува верска сакале да
го наметнат католицизмот. Католиците, кои доминирале во јужните провинции на
земјата, не им било дозволено да ја проповедат својата религија отворено. Тие
еманципирале за време на 19 век и 20 век, преку пиларизацијата, со формирање на
сопствените социјални заедници. Во 20 век веќе започнал да опаѓа процентот на
религиозните верници: повеќето од холандските евреи не го преживеале
холокаустот, а во средината на 20 век, голем број од протестантските и
католичките верници ја напуштиле црквата. Бројот на исламски верници значително
се зголемил, како резултат на имиграцијата. Како една од причините за
намалувањето на бројот на верници се смета социјално-либералната политика кон
абортусот, евтаназијата, проституцијата и бракот од ист пол. Од 2000 година
постои зголемена свест на религијата, главно како резултат на муслиманскиот
екстремизам.

Денеска, најголемата религиозна организација е Римокатоличката, со 26.6% од
вкупниот број на население, а помали се протестантската со 16.8%, муслиманската
со околу 6% и.т.н.



https://mk.wikipedia.org/wiki/%D0%9E%D0%BF%D1%88%D1%82%D0%B8%D0%BD%D0%B0_%D0%94%D0%B5%D0%BC%D0%B8%D1%80_%D0%A5%D0%B8%D1%81%D0%B0%D1%80

Општина Демир Хисар — општина во југозападна Македонија. Центар на општината е
градот Демир Хисар.

Демир Хисар или Железник се вика ридско-планинската област што се простира во
југозападниот дел на Македонија или поблиску одредено северозападно од
Пелагониската Котлина, околу горниот слив на реката Црна. Тоа е периферно
подрачје на Пелагонија. Источната граница на оваа област поминува по планината
Бушева, а западната по сртовите на Бигла, Плакенска и Илинска Планина. На
југоисточната страна е планината Древеник. Територијата на општина Демир Хисар
зафаќа површина од 478 км² и се вбројува во средно големите општини на Р.
Македонија, со просечна густина на населението 21,5 жители на км².

Демирхисарко има значајна географска положба во југозападниот дел на Македонија.
Асфалтните сообраќајните врски за Демир Хисар даваат убава можност да се посети
ова живописно планинско подрачје. Асфалтни патишта го поврзуваат со Битола (25
км), Крушево (24 км), Прилеп преку с. Кривогаштани (53 км) и Кичево (55 км). Во
иднина се очекуваат асфалтни патишта за Охрид и Ресен. Со Ресен го поврзуваат
шумски патеки, а преку селото Големо Илино со шумски пат е поврзан преку Брежани
со Дебарца и Охридско. Со овие градови демерхисарското подрачје било поврзано
директно со патишта уште во времето на античка Македонија, средновековното
македонско царство, а во римскиот период со патот и краковите на Виа Игнација.
Денес, Демир Хисар е поврзан со асфалт скоро со сите демирхисарски села и
културно-историски центри. До манастирите Св. Тома - Граиште, Св.Атанасиј -
Журче, Добромирово - Слепче, и манастирот Св. Илија на Илинска планина водат
неасфалтирани патишта.

Општината Демир Хисар (9.497 жители, 480,13 км2) се состои од градот Демир Хисар
и уште 40 населени места: Бабино, Базерник, Бараково, Белче, Боиште, Брезово,
Вардино, Велмевци, Вирово, Големо Илино, Граиште, Доленци, Единаковци, Жван,
Железнец, Журче, Загориче, Зашле, Кочиште, Кутретино, Лесково, Мало Илино,
Мренога, Ново Село, Обедник, Прибилци, Радово, Ракитница, Растојца, Света,
Сладуево, Слепче, Слоештица, Смилево, Сопотница, Стругово, Суво Грло, Суводол,
Утово и Церово. Ова се места каде природата ја зачувала својата уникатна
недопрена убавина. Тие се мали, но имаат многу да понудат.

Планинскиот дел од Демир Хисар е во групата на средни и високи планини од 1.000
до 2.000 м.н.в. со највисок врв Плаќе од 1.999 м.н.в. Во густите планински шуми
има богат и разновиден див животински свет: мечка, дива свиња, дива мачка, срна,
зајак, јазовец, куна, верверица, лисица, ласица, царева невестулка, и др. Ова
подрачје имало и рисови но сега тие се вистинска реткост. Во овој крај
забележани се над 25 видови птици. Сето тоа богатство на разновиден животински
свет овозможува развој на ловниот туризам, за оние животни за кои ловот е
дозволен во одредените временски сезони. Илинска Планина е една од најстарите
планини на Балканскиот Полуостров. Планината е богата со различни видови на
шуми, пасишта, извори на ладна планинска вода, различни растенија и животни и
има идеални услови за зимски и летен туризам. Илинска Планина се граничи на југ
со Плакенска Планина, на запад се наоѓа котлината „Дебарца“, а на исток исто
котлина „Суво поле“, на север се расчленува во повеќе ридови кои завршуваат по
течението на реката Треска. Илинска Планина се протега Северозапад- Југоисток.
Јужно од Кичево на Исток кон Демир Хисар и на Запад кон Охрид. Тоа е голем масив
а разни котлини долини и пасишта. Илинска Планина е богата со разновиден свет од
растотелно и животинско потекло. Исто така таја е и богата со разни шуми и
студена вода. Највисок врв е Лиска со 1908 м. Од Врвот Лиска интересно е да се
кажи дека може да се виде и Охридско Езеро. Од подножјето на Илинска Планина
извира и Црна Река. Може да се кажи дека во цела Македонија Илинска Планина е
нај еколошки чисто место и затоа ова место располага со најчисти шумски лековити
билки и шумски плодови. Илинска Планина е една од најстарите планини на
Балканскиот Полуостров. Планината е богата со различни видови на шуми, пасишта,
извори на ладна планинска вода, различни ратсенија и животни и има иделани
услови за зимски и летен туризам. Илинска Планина нуди солидни можности за
развиток на летниот и зимскиот планински туризам. Пристапните патишта од Кичево
и од Охрид водат скоро до подножјето на највисокиот врв Лиска. Истовремено
планината е поврзана со западната магистрала преку селото Велмеј во Општина
Дебарца, се до Демир Хисар на спротивната страна на планината и понатаму, пак,
кон Кичево или Битола. Ова е само предуслов за понатамошно развивање на
инфраструктурата во oвој регион.

Реката Црна со нејзините 207 км е најдолгата река во регионот и е најдолга десна
притока на реката Вардар. Името на реката е словенски превод на поранешното
тракиско име, Erigon, што значи “црно”. Црна Река извира од неколку карстни
извори во центарот на селото Железнец, со просечна количина на вода од 33 м³/с.
Таа ги собира сите води од Демирхисарско при што сливот на реката има природни
можности за градба на мали и поголеми акумулации на вода. Таа продолжува да тече
низ централниот дел на Демир Хисарскиот регион. Ендемска пастрмка живее во
долното течение на Црна Река. Бигла, Илинска и Вировска Планина изобилуваат со
извори, потоци и реки. “На секој чекор има ивор или чешма”, нагласуваат
мештаните. Реките и вештачките езера изобилуваат со неколку видови риби: мренка,
крап, пастрмка, белвица, клен и др. а во поголемите реки има и видри, што пак
овозможува на развој на риболовен туризам.

Името Демир Хисар доаѓа поради богатството на овие планини со железна руда, па и
областа го добива името Железник. Тоа се менувало во зависност од владателите во
различни периоди. Оваа област се среќава како Сидеро Кастрон, што од грчки значи
Железна Тврдина, а Демир Хисар е име што Турците го дале на оваа област што би
значело Железна Планина. Тоа е името што и денес го носи. Општината започна да
се развива некаде во 1945 г. после завршувањето на Втората светска војна. Прво
во Демир Хисар беше формирана политичко - општествено административна заедница -
Околиски народен одбор. Неговото седиште беше во селото Лопатица, но потоа со
промените на територијалните и урбаните закони во Републиката тоа беше
преместено во Мургашево. Демир Хисар како општина е независна заедница во
постојан развој, и денес е добро развиено и познато место во Републиката, со
сопствен систем за водоводна, одводна и електрична мрежа, и асфалтирани патишта
што ја поврзуваат со соседните општини.

Во периодот од 2 до 7 мај 1903 во селото Смилево, одржан е Смилевскиот конгрес
на Битолскиот револуционерен округ. Даме Груев бил овластен на конгресот да го
претставува ЦК на организацијата и бил назначен за претседател на конгресот на
кој учествувале и Ѓорѓи Сугарев, Никола Петров - Русински, Јордан Пиперката,
Никола Карев, Христо Узунов и други. За дневен ред на конгресот биле поставени
следниве точки: распределување на моралните и воените сили, подготовка,
должноста и правата на раководните кадри пред и за време на востанието,
прашањето за невооружените и неспособни луѓе, старци, жени и деца, за време на
востанието, за сопственоста и распределбата на оружјето, определување на време
за востание, определување на составот на реонските раководни тела пред и за
време на востанието и начинот на водење на востанието. На конгресот било
утврдено дека Прилепскиот, Битолскиот, Кичевскиот и некои делови на други реони
не се достатно подготвени за кревање востание. Меѓу делегатите се јавиле лица
кои биле против востание во текот на 1903 година како што биле: Ѓорѓи Сугарев,
Петар Ацев, Тале Христов, Никола Карев, Никола Русински и други. Во една крајно
напната атмосфера по повод острите расправии околу решението за востание,
интервенирал Даме Груев. Според сеќавањата на Пандо Кљашев, тој рекол: "А бре
луѓе, не губете си го времето да го решавате прашањето - ќе, има ли востание или
не, зашто тоа е решено - битти даваси! Говорете сега за востание, како да го
направиме и кога, но не по ден и по време." Оваа интервенција на Груев ги
прекинала споровите. Бил избран Главен Штаб со тројца членови: Даме Груев, Борис
Сарафов и Анастас Лозанчев. Конгресот го задолжил Главниот Штаб да го одреди и
датумот на востание. Смилевскиот Конгрес ја завршил својата работа длабоко во
ноќта на 7 мај 1903 година. На 27 јули кај селото Буф (Леринско) Г.Ш. како ден
за обавување на востанието го определил 2 август. На 28 јули од селото Боиште
(Демирхисарско), Штабот преку брзи курири испраќа проглас за востанието во сите
краишта на Битолскиот револуционерен округ, a исто така била испратена
декларација до Големите Сили да не патуваат нивни граѓани на железницата Битола
- Солун, за да не дојде до несакани жртви. Илинденската епопеја била на прагот.

Постојат многу стари занаети, кои се уште постојат во селата во општината Демир
Хисар. Тие се многу интересни за туристите, бидејќи можат да ги видат
валавниците во с. Вирово и с. Слоештица, традиционалното ткаење на волнени
јамболии, ковачки занает, традиционалното производство на ќумур, правење на вар,
изработка на домашни ракотворби со народни мотиви од регионот, рачна изработка
на волнени килими, рачна изработка на дрвени и плетени производи, резбарство
(најчесто во манастирите), ѕидарство ( познати се Смилевските ѕидари), казарници
за варење на домашна ракија, изработка на бочви и каци.

Не е далеку одминато времето кога познатите вировски валавичари деноноќно
крстареле со коњски запреги по македонските села и градови носејќи веленца и
батании. Вировските валавици не се само уметичко дело на природата туку и
сведоштво за Вировската добрина и дарбина. Вировските валавици се едно од
најатрактивните и најнеобичните места во овој дел на Македонија. Необичниот
тропот на чеканите од валавиците одамна не се слуша. Повеќето валавици се
срушени и обрастени со капини и базје, но малкуте што останале такви какви што
се им треба поголема грижа и заштита. Дифтиците и јамболиите од поодамна се
користат како сувенири, како предмети од едно минато, на незаборавено време.
Некогаш во Вирово имало осумдесетина валавици, а денес останата е една валавица
т.е. валавицата на познатата валајчарска фамилија на Велјан Штрковски. Иако се
Штрковските валавици под заштита на Министерството за култура како "споменици на
културата" ништо не е направено тие да се заштитат, а можат да бидат и како
туристичка атракција. Доколку се решите да го посетите ова атрактивно место
понесете со себе и камера или фотоапарат зошто има што да забележите: валавиците
и вировите, ректа Тополка, црквите св.Никола и св.Петка, манастирот Пречиста,
Цепен Камен, Орлов Камен, Вировската Рудина од која се гледа и Охридско Езеро,
римскиот рудник, многубројните извори и прекрасната Вировска Планина со изворот
Еврејка, како и знаменитостите од илинденскиот период.

Производството на ќумур во Демирхисарско има своја традиција. Производството на
ќумур (дрвен јаглен) била една од основните егзистиционални дејности во
Демирхисарското горноселие. Ако до пред неколку децении ќумурџиите произведуваа
ќумур исклучиво за потребите на ковачите во последниве години производството го
пременија на така наречен скараџиски ќумур што се користи во угостителството. Во
овој занает впечатливо е тоа што после толку години останал традиционалниот
начин на производство. Како суровина за добивање на ќумур се користи дабовото и
буковото дрво што го карактеризира висока калоричност. Затоа Мреношкиот,
Вировскиот и Смилевскиот ќумур се најбарани.

Од аспект на туризмот, општина Демир Хисар се наоѓа во доста атрактивен регион
бидејќи ги има неколкуте природни предности: надморската висина, здравата и
чиста еко-средина, изградената инфраструктура и објекти, постоењето на етнолошки
знаменитости, добрата поврзаност со другите региони. Општината Демир Хисар
изобилува со значајни фрагменти од македонското природно, културно, духовно и
историско наследство. По охридско, на територијата на општината Демир Хисар се
наоѓаат најзначајните и најубавите црковно-манастирски комплекси во Република
Македонија. Со својата духовна, просветна, книжевна и уметничка дејност посебно
се истакнуваат манастирите: ”Свети Јован Претеча” с.Слепче, ”Свети Атанасиј
Александриски” с. Журче, ”Свети Петар” с. Смилево и “Свети Никола Топлички” во
Топлица. Во демирхисарските манастири низ вековите биле создавани, преведувани и
препишувани низа ракописи, записи, натписи и летописни белешки кои се од
непроценлива вредност како за македонската така и за славистичката наука. Во
т.н. демирхисарска школа исто така се создавани врвни уметнички сликарски и
резбарски дела. Делови од богатото книжевно и уметничко наследство и денес ги
краси архивите, витрините и музеите во словенските земји и тоа во Москва, Одеса,
Киев, Казањ, Софија, Белград, Загреб и други. Манастирските комплекси во Демир
Хисар и нивните конаци се отворени за секој оној кој ќе посака да ужива во
духовните, културните, уметничките и природните убавини на нашиот крај. Покрај
манастирскиот туризам, Демир Хисар нуди можност за развој на алтернативниот
туризам поточно ловниот туризам, еко-туризам, селски туризам итн. Чистиот и
незагаден воздух и недопрената природа се одлична основа за развој на
еко-туризмот; планините во Демир Хисар се богати со дивеч што привлекува доста
ловци, со посетата на селата може да се видат старите занаети: валавичарството,
варџиството и ќумурџиството. Посетителите ќе имаат можност да ги видат изворите
на Црна.

Туристички локалитет на Илинска Планина е изграден во близина на Манастирот “Св.
Илија”, на Илинска Планина, кој се наоѓа на границата помеѓу општината Демир
Хисар и општината Дебарца, на 1.525 m надморска висина и 9 км од селото Големо
Илино. Местото привелкува многу туристи, посебно за време на националниот и
верски празник Илинден на 2 август, секоја година. Илинска Планина нуди солидни
можности за развиток на летниот и зимскиот планински туризам. Засега Илинска
Планина ја посетуваат само вистинските љубители на природата, планинарите и
извидниците од регионот, а врв на задоволството за сите е престојот во
манастирскиот комплекс “Св. Илија”, каде што за неколкучасовен престој се наоѓа
духовниот мир. Појдовна точка за искачување на Лиска е с. Прострање, кое се
наоѓа на 25 км од Кичево, оддалечено нешто повеќе од 1 км од регионалниот пат
Кичево - Битола. Патеката води од јужниот дел на селото по козја патека покрај
Ѓурчев кладенец кон месноста Шаварика, низ столетна шума и по околу еден час се
приклучува на стар шумски пат близу местото наречено Тренски извор. Од месноста
Шаварика до врвот има нова маркација. Треба да се внимава на одвојувањето што
треба да се направи од патот во лево. Од тука до врвот Лиска се движите кон
запад и по околу еден час ја напуштате буковата шума и ја имате првата средба со
планинските рудини. Од тука по повеќе од половина час по тревнет терен во правец
на југозапад стигнувате до целта, односно на врвот Лиска. Од врвот се гледааат
истовремено Охридското и Преспанското езеро. Северозападно од Лиска е врвот
Ветерник (1.902 мнв), а понасевер е врвот Штирни камен (1.898 мнв) до кој може
да се стигне за 60-тина минути од врвот Лиска преку Ветерник. За искачување до
врвот Лиска од с. Прострање потребни се околу 3,5ч. На Лиска може да се стигне и
од селата Големо и Мало Илино преку манастирот Св. Илија од Демирхисарска
страна, и од с. Велмеј од Охридската страна. Да не ги заборавиме и собирачите на
билки од околните села, кои во речиси седум месеци во годината собираат
најразлични плодови. Лековитите билки, печурките, шумските плодови со одличен
квалитет се продаваат. Селектираните растенија се пакуваат во чаеви во погоните
што се градат на овие простори, а се почесто се флашираат и бистрите планински
води и се продаваат под етикетата “Илинска вода”.

Туристички услуги нуди Хотел - ресторанот Европа. на подрачјето на општината
работи точно 10 години и се наоѓа до самата ограда на основното училиштето „Гоце
Делчев“ и монополот. Хотелот е во приватна сопственост на Сашо Грнчаровски, а
собите се добро опремени со бањи и кабелска телевизија,интернет, парно греење и
се климатизирани.

Манастирот “Св. Јован Претеча” с. Слепче e eден од најголемите и добро сочувани
манастирски комплекси во Демирхисарско и пошироко, кој се наоѓа под падините на
планината Илиница, над селото Слепче. Се претпоставува дека манастирот е
изграден во XIV век со директна помош од Охридската архиепископија. Благодарение
на соработката низ вековите на книжевно и уметничко поле со кратовските
манастири и Охридската архиепископија, во Слепчанската школа се создадени врвни
уметнички дела од сликарството, резбата и книжевноста, кои се од непроценлива
вредност за македонската и за славистичката наука. Поволната географска положба,
материјалното богатство, манастирските конаци и помошните згради, овозможувале
овде да најдат свое гнездо свештениците, учителите, уметниците и книжевниците.
Во манастирот Слепче работело манастирското училиште, чие постоење и успешно
работење го потврдуваат летописите, белешките, записите и натписите. Низ нивните
редови ги откриваме свештениците, резбарите, сликарите, архитектите и учителите,
кои работеле во тоа училиште. Манастирот Св. Јован Претеча прераснал во еден од
најзначајните книжевни центри во Македонија со бројно монаштво, активен
скрипториум, богата библиотека, во која имало ракописи кои водат потекло од XI и
XII век. Книжевната дејност на Слепчанските книжевници добила пошироки размери
во XIV и XV век, а во XVI век книжевноста достигнала свој зенит кога во
манастирот се преведувале и препишувале Богослужбени книги за црквите во
Демирхисарско и Македонија. Во значајните дела од Слепчанската школа спаѓаат:
"Слепчанскиот апостол" од XII век, "Слепчанскиот писмовник" од XVI век, кои се
пренесени во Русија. Манастирот Слепче во XVI век претставувал важен
резбарско-сликарски центар, кој во науката е забележан како Слепчанско-Прилепска
резбарска школа. Меѓу највредните уметнички дела, круна на резбата од тој период
се Слепчанската еднокрилна и двокрилна врата, кои во минатото ги краселе
влезовите на манастирската црква. Тие денес се наоѓаат во уметничката галерија
во Скопје. Денес во црквата се наоѓаат повеќе значајни уметнички предмети, меѓу
кои се истакнува Големиот Крст со Распнатиот Христос од 16 век, Царските двери
(оштетени од пожарот 1972) како и интересните певници изработени во копаница.

Манастирот “Св. Атанасиј Александриски” се наоѓа помеѓу Демир Хисар и Крушево,
три километри над селото Журче, во срцето на планината. Познато е дека
манастирската црква е подигната во 1121 година и целосно е живописана во 1617
год. Кон западната страна на црквата е изграден отворен трем и според натписот
кој се наоѓа над западната врата, потекнува од 1622 год. По својата архитектурна
форма манастирската црква е малечка, со правоаголна основа и петострана олтарна
апсида на источната страна. Таа е меѓу ретките манастири во Македонија и
Балканот. Внатре црквата е со полуобичест свод кој се потпира на лаци носени од
пиластри кои ја делат црквата на три травеја. Ваков тип на цркви е присутен не
само во Македонија, туку и ширум Балканскиот Полуостров. Внатрешноста на црквата
дејствува мошне мистично поради слабото осветлување кое доаѓа преку монофората
на олтарната апсида и уште еден правоаголен прозорец на јужниот ѕид во наосот,
но може да се каже и акустично за пеење. Сета внатрешност на црквата е
живописана со убави и прекрасни фрески, и е целосно зачувана, каде на нејзините
ѕидови се разоткриваат тајните на внатрешната уметничка резба, на вредните
фрескописци, со што овозможува да се согледа иконографската концепција која
укажува на продлабочените теолошки знаења на манастирското братство и на
искуството на изведувачите. Дверите се позлатени, додека на живописот во тремот
се поставени и илустрациите на месеците во календарот со најкарактеристични
дејствија што се обавуваат. Ова е уникатен детал што го издвојува манастирот од
останатите манастири во Македонија. Во манастирскиот комплекс се наоѓаат стари
конаци, изградени најверојатно во првите децении на 19 век. Тие биле урнати во
1895 година, а новиот конак е изграден во поново време, односно по Првата
светска војна. Манастирот бил и револуционерно гнездо на комитите од војводата
Јордан Пиперката и др. Треба да се знае дека низ вековите постоела и успешно
работела библиотека и читалиште.

Од многуте цркви и манастрири по староста, работењето и живописите се издвојува
манастирот “Св. Никола Топлички” во регионот помеѓу селата Жван и Слоештица,
изграден во 14 век. Со сигурност се знае дека во 1537 год. повторно е изведен
живопис во внатрешноста на цркавта. Црквата Св. Никола претставува еднокорабна
црква, со поголеми димензии во однос на тој тип цркви градени во Македонија. Во
основата има форма на впишан крст од стеснет тип, а прекриена е со полукружен
свод. Околу неа се наоѓаат остатоци од некогашните двокатни конаци, што ја
опкружувале од северната, јужната и западната страна. Манастирот е ставен под
заштита од Институтот за заштита на спомениците на Р. Македонија. Манастирот Св.
Никола Топлички е неделлив дел од демирхисарската духовно-просветно и
сликарско-резбарска школа. Тој со својата севкупна традиција е во онаа група
македонски манастири кои ги надминуваат локалните рамки со живописани ѕидови од
14 век. Манстирската црква е најстара по градба и по живописот во Демирхисарко.
Димитар Зограф, од селото Леуново го изработил вториот живопис во манастирската
црква, од 1527 година, стариот дрвен иконостас и неколку престолни икони на кои
се насликани композиците „Успение Богородично„ и „Слегувањето на Св. Дух„. На
натписите е забележан и неговиот соработник, зографот Јован. Низ вековите
манастирот бил не само религиозен туку и културен, просветен и книжевен центар.
Во манстирските конаци се одвивала плодна преведувачка, препишувачка и
оригинална книжевна дејност. Најдени значајни македонски ракописи дури и од 14
век, меѓу кои и „Четвороевангелието“ од 14 век, што содржи 152 пергаментни
листови а се чува во НУБ „Климент Охридкси“- Скопје.

Недалеку од с. Смилево, на планината Бигла се наоѓа манстирот “Св. Петар”. Низ
вековите кога свештениците и уметниците барале безбедни места, манастирот бил
погодно место каде можеле паралелно да се одвиваат духовната, просветителската и
уметничката дејност. Во мир и манастирска тишина, свешетениците и културните
дејци ги обавувале нивните активности, а манастирот го претвориле во световно
културно жариште за околните села: Смилево, Боиште, Метимир, Гопеш и др. И овој
манастир ја имал судбината како манастирите во југозападна Македонија, бил често
ограбуван и разрушуван но пак бил возобновуван. Манастирот бил возобновен во
втората половина од 19 век, од познатите, далеку прочуени смилевски мајстори. На
20 метри од манастрирската црква се издигнуваат конаците, обградени со густа
шума. Манастрирскиот комплекс бил заштитетен со висок ѕид од кој денес се
останати само траги. По иницијатива на Смилевци подигнати се нови конаци,
манастирската црква е возобновена. Манастирот „Св. Петар“, заедно со селските
цркви “Св. Ѓорѓија”, “Св. Димитрија” и другите цркви до селото, правеле една
неделива целина каде се одвивал просветен-книжевен и уметнички живот.

И манастирот “Св. Тома” е во манастирите од локален карактер. Тој бил разрушен
во 18 век, а возобновен во 2002 година. Подигнат е на старите темели, со основа
во форма на четирилисна детелина. Самата градба зборува дека спаѓа меѓу
најстарите манастирски цркви во Демирхисарско и Македонија. Ваква градба е
вистинска реткост. Од неговиот двор како на дланка се гледаат демирхисарските
села и полето. Благодарение на еден запис на фрагмент од службен минеј за месец
септември од XVI век, ја откриваме книжевната дејност во овој манастир.
Книжевникот Спиридон учел, живеел и творел во манастирот кон крајот на XVI и
почетокот на XVII век, во манастирската библиотека, која била сместена во една
просторија од конаците кои го опкружувале манас-тирот.

Почнувајки од старите времиња кога христијанството се пренесло од Азија во
Македонија, црквата “Cв. Богородица” с. Суводол била една од најстарите цркви на
овие простори. Но со текот на времето поради честите војни на овие простори
црквата пропаднала, но заветот за Св.Богородица се пренесувал од генерации на
генерации и пред неколку години манастирот е возобновен. Стилот на градба на
овој манастир e византиски. Посетеноста на овој манастир е доста голема и поради
двете езера покрај манастирот и изворедната природна убавина.

Една од работите што без сомнение претставува најголемо богатство на оваа
општина е културата, бидејќи низ вековите многу значајни поети и писатели
потекнувале од овој регион, што претставуваат гордост не само за овој регион
туку и за целата земја. Главна институција е Домот на културата „Илинден“. Тоа е
место каде се случуваат многу јавни културни манифестации (презентации,
рецитали, средби, и сл). Во склоп на Домот на културата исто така постои и
драмско студио и библиотека со солиден фонд на македонски и странски книги од
различни автори. Младината на оваа општина е активен член на овој центар,
почнувајќи од организирање на јавни трибини, драмски претстави на отворено,
собирање на книги, се со една цел: да ја направат општината подобра и да ја
зачуваат репутацијата на место каде во Македонија започнало образованието пред
многу години. Во склоп на Домот на културата "Илинден" работи фолклорен ансамбл
. Тој има мала, средна и голема група, сопствен оркестар со вкупно 150 членови.
Ансамблот е формиран 1993 г. Со него работаат три кореографи како надворешни
соработници. На репертоарот на фолклорниот ансамбл има 10 кореографии, кои ги
презентираат пред граѓаните на Демир Хисар, во соседните општини и пошироко низ
Македонија и странство (Србија, Црна Гора, Бугарија и Австрија) каде има освоено
повеќе признанија и награди.

Демирхисарската народна носија е каракетристична и многу интерсена, и се
истакнува со колорит и прекрасни орнаменти. Има неколку засебни и уникатни
народни носии кои го одбележуваат животот и карактерот на луѓето на различни
места. Можеме да ги споменеме како најинтересни следните: Горноселска женска
народна носија, секојдневна работна женска и машка народна носија, Мијачка
женска и машка народна носија, позната како Смилевска, Пољанска носија итн.

Библиотеката АЛ-БИ ги поседува сите обележија на јавен информативен сервис на
граѓаните, а за посетителите не само од нашава земја туку и надвор од неа таа
представува своевидно културно и духовно добро кое го потврдува општиот
национален белег на цивилизацискиот однос кон писменоста, културата и книгата
како своевиден феномен. Во оваа “татковина на книгите” покрај многуилјадниот
насловен фонд се чуваат и ракописи, документи од особено значење за Национално
ослободителната војна и Илинденското востание, како друг библиотечен матријан
што се однесува на просветата, културата, економската и политичката историја на
Македонија, изданија печатени до крајот на 1946 г., првите изданија на делата на
видни југословенски писатели до граничната година на старопечатени книги, првите
изданија на делата на класиците на светска литература, изданија на книги што се
печатени во тираж помал од 200 примероци, книги и периодични публикации,
забранувани и конфискувани книги кои се одликуваат со своето техничко и естетcко
обликување, книги со ракописни забелешки, посвети и посвета на автори, како и
ракописи на македонски назначајни автори итн. Во фондот на Библиотеката се
чуваат првите македонски изданија по Олободувањето, голем број на весници,
списанија, публикации, сепарти, звучни записи, научно-истражувачки проекти,
елаборати, дипломски работи, географски карти, фотографии итн. Најголем број од
книгите се од областа на книжевноста, историјата, психологијата, педагогијата,
музичката уметност, лингвистиката итн. Во тек е постапка за утврдување на
Библиотеката како неформална културна резиденција и изработка и изработка на
елаборат за валоризација на библиотечната збирка. Благодарение на книгата овде
се покажа дека турзмот може да прозвучи како посебна занимливост, притоа
Библиотеката станувајќи возбудлива туристичка дестинација. Од неодамна во состав
на Библиотеката е отворено етно-соба и изграден е првиот приватен амфитеатар.

Демир Хисар има долга традиција за кулинарски јадења со кои може да се пофали.
Низ вековите, многу цивилизации уживале на полодовите од плодната земја.
Избегнувајќи ги негативните влијанија од урбанизацијата, Демир Хисар остана
земјоделски центар во Македонија, препознатлив по прекрасните природни јадења
кои се мешавина од турската и европската кујна. Богат е со производство на месо,
говеда, пилиња, свињи и јагниња и дивеч. Како млеко производител, Демир Хисар е
посебно познат по неговите бели сирења, како и јогурт и млеко. Секое село нуди
уникатен и привлечен по вкус локален специјалитет. Така селото Жван е познато по
производството на популарниот грав. Традиционалната Демирхисарска кујна е
комбинација со балканските и турските карактеристики, пренесени низ вековите под
отоманското владеење. некои специајлитети како таратур (салата со јогурт и
краставици), пинџур (салата со пиперки и домати), и познатата баклава се
карактеристични за Балканската кујна воопшто. Демирхисарски јадења се како тавче
гравче (потпечен грав), шопска салата (салата со домати, краставици и кромид, со
изрендано бело сирење), селско месо (свиснко месо со печурки), и над сѐ ајвар
(национално јадење од црвени пиперки). Богатството на флората и автохтоните
врсти на билки како капини, сливи, боровинки, малини, цреши и друго овошје, како
и медицинските билки како мајчина душичка, мов, кантарион, камилица и др. го
прават регионот препознатлив по тоа. Локалните луѓе од селата ќе ви понудат
специјалитети како зелник (пита со праз печена во вршник), бакрданик со пршки,
печени пиперки на различни начини, печено месо на ќумур, речна пастрмка, кисела
зелка, и многу др. Вие можете да ги пробате овие специјалитети во најблискиот
ресторан или во ресторанот со рибник во с. Бабино.

Изобилието на варовник и квалитетен камен било добра основа во Демиерхисарско
низ вековите да се градат тврдини, дворци и убави куќи ѕидани со акмен уште во
времето на античка и средновековна Македонија. Градот Железник бил убавите и
значајните градски населби во времето на Македонското средновековно царство. За
убавите градби зборуваат материјалните остатоци од ѕидини направени од
обработуван камен итн. Има видна разлика на архитектурата во градбата на куќите
од селата на Горни и Долни Демир Хисар, не само по материјалот, туку и по
распоредот на собите, големината на прозорците и покривот. Во Горни Демир Хисар
куќите биле градени од камен а во рамнинскиот дел - полето биле градени од
непечена тула. Во целото Демирхисарско подрачје куќите биле претежно на кат. Од
влезната врата се влегува во ходник (салон) а на левата и десната страна има по
една соба. Од ходникот дрвена скала води на катот каде исто така има две соби.
Од горниот ходник има врата за излез на балконот или чардакот. Печалбарите од
светот во своите родни села граделе големи куќи во современ стил, со отворени
чардаци и поголем број прозорци. Прозорците се големи и се од влезната страна
односно "лицето" на куќата. Таа е свртена кон дворот или крај патот, а некои и
кон средселото. Во распоредот на собите се чувствува влиајнието на современата
градба од светот. И во современите куќи не била изоставена традицијата на
македонската архитекура со балконите, чардаците, дрвените скали и др. Во
ѕидовите има вградени долапи со изведено изрезбани вратничиња, се оставале
камари и се правеле полици кои им служеле за кујнски предмети. Во планинските
села влезната врата е поголема и од цврст дабов материјал. Таа се затвота со
големо дрво (сурме). Сурмето, десеттина сантиметри дебело, во текот на денот
било во ѕидот, за кое мeсто било направено уште при ѕидањето на куќата, а
навечер се тргало преку средианта на вратата и се прицврстувало на спротивниот
ѕид. Подоцна навечер вратата се затворала со железни канџи. Во рамнинските села
подолго време се задржало "одајчето" кое единствено било за гости или за
младоженците, се задржало и огништето кое е вградено во самиот ѕид, на него
висел синџир за обесување на котлиња над самиот оган. Огништата негде се
соѕидани, заоблени и убаво изведени, се доближуваат до денешните огништа
(камини). Во собата со огниште се собирало целото семејство за време на јадењето
или студените и врнежливи денови. Се спиело на рогузина. Ретки биле чардаците, а
прозорците биле мали, по еден на соба а ретко по два. Кровот на куќите бил од
дрвена конструкција, покриени со ржаница, ќерамиди, а во селата каде има камен,
покривот бил и од камени плочки. Во селото Железнец, куќите се слични, со
раскошни чардаци, дрвени скали и балкони, и ѕидани со камен.

Во Демирхисарско има многу јавни манифестации, од кои најпознато e
прославувањето на "Смилевскиот Конгрес“. Исто така 2 септември е познат како
датум на ослободувањето на Демир Хисар. Секое семејство прославува поголем дел
од верските христијански православни празници, и има своја куќна слава.
Празниците и славите во Демирхисарско низ вековите оставиле богат духовен живот,
со трајни белези во фолкорот и народната традиција. Најчеста слава е славата на
Светецот "Св. Никола", па во негова чест најголем дел од селските цркви го носат
тоа име. Исто така и Празникот Илинден во чест на "Св.Илија" се празнува како
манастирска слава во многу села: Големо Илино, Mало Илино, Журче, Церово и
Зашле. Тогаш се одржува општонародна веселба на планинските падини крај
манастирот Св. Илија на Илинска Планина. Во зимските празници посебно се
празнува Василица, која е еден од најбучните, највозбудливите и највеселите
празници во Демир Хисар. Богатството на овој празник го прават БАБАРИТЕ,
маскирани машки лица во невеста, зет, мечкар, мечка и др. Бабарската грушпа ја
следат деца и повозросни, и претствува вистинска атракција. Најкарактеристични
се бабарите во Слоештица, Базерник, Жван, Големо Илино и др.

Природни убавини на Демирхисарскиот крај се исполнети со мир и спокојство, кое
може да биде нарушено само од птиците и чистите реки што течат наоколу. Еколошки
чистата клима и здравата околина го прават мозаикот на Демирхисарскиот крај
попривлечен за случајните и намерните посетители.



https://mk.wikipedia.org/wiki/%D0%9F%D1%80%D0%B8%D0%BB%D0%B5%D0%BF

Прилеп — град во Македонија, сместен во северниот дел на Пелагониската Котлина,
во јужниот дел на Република Македонија, до него се стасува преку магистралниот
пат М-5. Има 73.925 жители и површина од 1.675 км². Се наоѓа на 128 км од
главниот град Скопје.

Прилеп е познат како „градот под Марковите Кули“ поради неговата близина до
кулите на легендарниот херој Крали Марко (во Прилеп нарекуван Крале Марко).

Градот е одликуван со орден на народен херој на Југославија на 7 мај 1975 и е
еден од осумте одликувани града во СФР Југославија со овој орден. Покрај тоа
носители на овој орден се уште 14 лица кои потекнуваат од Прилеп и Прилепско.

Постојат повеќе претпоставки за потеклото на името на градот Прилеп. Според едно
предание на Марко Цепенков, луѓето кои почнале да се доселуваат, своите куќи ги
граделе прилепени до калето на Марко, па поради прилепените куќи и градот го
добил името Прилеп. Во истото предание се споменува дека градот бил прилебно
место (место каде што се правело леб).

Според некои истражувачи името има старословенско потекло со значење блатно,
мочурливо место, место покрај блато. Според Блаже Конески името Прилеп е
образувано од личните имиња Прилепа и Прилепка, кои се зачувани во руската
антропонимија.

Градот Прилеп и воопшто населби на подрачјето на поширокиот прилепски регион,
датираат уште од антиката, како што е археолошкиот локалитет Стибера, кај селото
Чепигово. Во близина на градот, на Марковите Кули се откриени траги од
предисториска населба.

Во раната антика тука израснала населбата Керамија (Ceramie), обновена во
доцната антика, која до крајот на антиката останала селска населба и не
прераснала во град и епископија.

Денешната местоположба на градот Прилеп потекнува од раниот среден век, кога
Прилеп бил многу важен трговски и воено-стратегиски град. Токму во градот
Прилеп, по катастрофалниот пораз на самoиловата војска во Беласичката битка,
1014 година, кога ги видел своите ослепени војници, царот Самоил починал од
срцев удар. По смртта на Самоил градот потпаднал под византиска власт. Во 1041
година византискиот император Михаил IV Пафлагонецот го задушил востанието на
Петар Делјан, а локалниот војвода Мануил Ивац се обидел да ја запре византиската
војска кај прилепскиот Плетвар со дрвена палисада, но без успех. Добромир Хрс и
неговиот дедо, Мануил Камица, го зазеле Прилеп, но во 1202 Алексиј III повторно
ја освоил тврдината. Градот останал под власта Византија до 1204 год., кога
Константинопол бил освоен од страна на крстоносците. Низ XIII век Прилеп
преминува постојано во рацете на новите господари — двапати на деспотите од
Епир, двапати на Бугарија, еднаш на царот од Никеја.

Во 1334 година Прилеп заедно со цела Македонија стануваат дел од Српското
Кралство, на чело со Стефан Душан. Значајни извори во тој поглед претставуваат
трите Душанови повелби - грамоти дадени на манастирот Трескавец. Од нив се
дознава дека Прилеп во тоа време бил големо и важно градско средиште и дека цар
Душан тука имал свој дворец.

Во 1371 година Прилеп станал престолнина на средновековниот македонски феудален
владетел, Волкашин, кој го создал Прилепското Кралство, со седиште во Прилеп. По
неговата смрт во Маричката битка (1371), го наследил неговиот син, Крале Марко,
(во народните преданија и приказни, познат по своите натприродни сили и моќи),
кој и по доаѓањето на Турците сè до неговата смрт во 1395 година владеел со
Прилеп и поширокиот регион на западна и југозападна Македонија.

Прилеп потпаднал под османлиско ропство за време на владеењето на султанот Мурат
I. Со доаѓањето на Турците, Прилеп од високоразвиен трговски град, се
преориентира кон селското производство особено на тутун. Во Прилеп во 1564/65
година ќе се случи и првиот поголем бунт на македонскиот народ против турската
власт, кога незадоволните Мариовци, ќе направат голем протест, проследен со
нереди пред судот во Прилеп.

Во XVIII и XIX век во градот се одржувал голем панаѓур, кој бил еден од
најголемите во Румелија и траел 25 дена. На панаѓурот доаѓале трговци од целиот
Балкански Полуостров, а најмногу се тргувало: жито, тутун, килими, стока и др.

Во XIX век, во Прилеп учителствувал големиот македонски преродбеник и собирач на
народно творештво Димитар Миладинов, заедно со својот помошник Рајко Жинзифов и
токму во овој период во контакт со Миладинов, Марко Цепенков (роден прилепчанец)
ќе ја прифати идејата на преродбеникот за собирање на македонското народно
творештво. Други преродбеници кои учителствувале во Прилеп се: Јордан Хаџи
Константинов-Џинот, Григор Прличев, Кузман Шапкарев, Јосиф Ковачев и др. Во овој
период градот бил поделен на христијански и турски дел. Постоеле 17 христијански
маала и 10 турски. Реформите во војската и администрацијата што почнале да ги
спроведуваат турските султани од почетокот на XIX век наишле на отпор, особено
кај феудалците во Албанија и Босна. Во 1830 година пашата Мустафа Решид
Бушатлија од Скадар навлегол во Македонија со цел да ја освои Битола. Меѓутоа,
во неколку битки кај Прилеп и планината Бабуна, во април и мај 1831 година бил
поразен и се повлекол во Скадар. Во средината на XIX век во Прилеп доаѓа до брз
развој на занаетчиството и трговијата. Во овој период во Прилеп биле развиени:
казанџискиот, ковачкиот, абаџискиот и ќурчискиот занает, а нешто покасно почнал
да се развива и терзискиот занает.

Според структурата на ВМОРО, Прилеп за време на илинденскиот период бил дел од
Прилепската околија на Битолскиот револуционерен округ. Илинденското востание ќе
има силен одглас во Прилепско, а со борбите раководеле познатите прилепски
војводи Петар Ацев и Крсто Гермов-Шаќир војвода. На Илинден востаниците во
Прилепско ги исекле телеграфските кабли меѓу Прилеп и Велес како и меѓу Прилеп и
Битола, а биле разрушени и некои дрвени мостови по патиштата кон Градско,
Кичево, Крушево и Велес.

Голем број прилепчани активно се вклучиле во Младотурската револуција. Во
септември 1910 година властите уапсиле над 70 граѓани за време на акцијата за
разоружување на младотурците.

За време на Првата (1912-1913) и Втората балканска војна (1913) во Прилеп и
неговата околина се воделе жестоки борби. Таква е битката кај Прилеп помеѓу
војските на Кралството Србија и Отоманската Империја, во која отоманската војска
била поразена. Крајот на војните се означил со Букурешкиот договор, со кој
Македонија била поделена, а Прилеп крајно разурнат и разорен, како дел од
Вардарска Македонија ќе влезе во рамките на Кралството Србија.

Ширењето на идеите на Октомвриската револуција во Русија, довело да се формира
Социјалистичка работничка партија (комунисти) во Белград во 1919 година чијашто
прва месна организација во Прилеп била формирана истата година, од приврзаници
на социјалистичките идеи.

Во април 1941 год. Прилеп потпаднал под фашистичка окупација. На 8 април таа
година во градот влегла германската фашистичка војска, а на 26 април влегла и
бугарската војска. Уште од првите денови на окупацијата се појавил отпор, за
конечно на 11.10.1941 година со нападот на бугарската полициска станица од
страна на Прилепскиот партизански одред „Гоце Делчев“ да започне
антифашистичкото народно востание против окупаторската власт.. Во текот на
војната, населението од градот и околните села активно се вклучило во борбите.
Во борбите се вклучиле и Сојузот на комунистичката младина на Југославија (СКОЈ)
и Антифашистичкиот фронт на жените (АФЖ). Градот бил ослободен на 9 септември
1944, а конечното ослободување е на 3 ноември истата година. Последните битки за
ослободување на градот се водени кај местото Песјо Бртце. Во текот на НОВ од
Прилеп и прилепско од 8000 учесници, активни борци со оружје в рака биле 2700.
Од нив 650 се загинати, 15 прогласени за народни херои (10 загинати во НОВ) и
154 носители на „Партизанска споменица 1941“. Поради големиот број на борци и
жртви кои Прилеп ги дал во Втората светска војна, градот по војната го добил
епитетот „град херој“. По војната градот почнал да се развива и напредува во
сите сфери.

Градот Прилеп се наоѓа во североисточниот дел на најголемата македонска котлина,
Пелагонија, односно во Прилепското Поле, како најголема населба и негов центар.
Опкружен е со планините Бабуна и Дрен Планина.

Градот Прилеп и околината се наоѓаат на надморска висина од 550-700 метри, а
Прилепското Поле го ограничуваат високи планини (1500м) коишто условуваат
умерено-континентална клима. Средната годишна минимална температура според
мерниот пункт во Прилеп изнесува 6,1°С додека пак апсолутната максимална
температура изнесува до 39,4°С. Овие температури се повисоки од апсолутните
максимални температури во Струга, Ресен, Охрид и Битола. Малото количество на
врнежи во текот на годината (500-600 мм) е услов за појава на послаби извори на
вода. Прилеп и околината во текот на годината имаат најчести ветрови од
североисточен правец. Североисточниот ветар дува со максимална брзина 22,5 m/s.
Југоисточниот ветар дува со просечна брзина од 3,8 m/s. Градот има повеќе од 250
сончеви денови во годината.

Прилеп е поврзан и со железница со Битола на југ и Велес и Скопје на север, а од
железничката станица во Прилеп во 2010 година отпатувале 149.000 патници.

Градот Прилеп има поволна демографска слика, бидејќи бројот на неговото
население бележи константен прираст на секој попис. На почетокот на XX век, во
Прилеп живееле 24.520 жители. За време на Балканските војни, бројот на
населението опаѓа, па така во 1914 година изнесува 22.237 жители. Потоа
започнува процес на миграција на турското население и Првата светска војна, а
поради тоа населението во градот повторно се намалува и во 1921 година изнесува
18.508 жители. По овие периоди започнува постојан природен прираст на
населението. Тоа се јавува првин поради доселувањето на извесен број колонисти
од Југославија. Во периодот од 1948 до 1971 бројот на жителите во градот се
зголемил повеќе од два пати. Тоа се должи на миграцијата село-град, како и на
големиот природен прираст. Денес природниот прираст е во стагнација.

Прилеп е четврт по големина град во Македонија, а според последниот попис од
2002 година, во градот се регистрирани 66.246 жители.

Со новата територијална поделба селото Варош преку конурбација е споено со
градот Прилеп и денес претставува негова населба. Заедно со сите жители од
Варош, во градот Прилеп вкупно живеат 69.704 жители.

Според пописот на населението од 2002 година, во градот имало 66.246 жители и
спаѓал во групата на големи градови. Етнички гледано, населението е составено
од:

* Извор: Државен завод за статистика на Република Македонија (1948-2002), според
податоци од официјалните пописи во соодветните години

Тутунот е еден од прилепските традиционални култури што успева во македонската
клима. Многу од големите светски производители на цигари го користат прилепскиот
тутун откако ќе се обработи во нивните локални фабрики. Кога во Прилеп бил
основан Институтот за тутун за креирање на нови видови тутун, тоа било прв
пример за примена на генетиката во земјоделството на Балканот. Повеќето жители
на Прилеп опстојуваат со производство на тутун, кој потоа се откупува од
Тутунски комбинат АД Прилеп во Прилеп. Во 2014 година во Прилепско Поле
(општините: Прилеп, Долнени и Кривогаштани) биле произведени 9531 тони тутун што
претставува 34% од вкупното количество тутун произведено во Македонија.

Покрај тутунопроизводството во Прилеп, од големите индустриски претпријатија
работат и Прилепска пиварница, мермерниот комбинат, индустријата за висока
технологија „Микросам“ која е позната во светот по големиот број произведени
роботи и разни технолошки изуми, повеќе фабрики за мебел, градежни материјали и
воена опрема.

Образованието во Прилеп се одвива во повеќе училишта. Основни училишта се: ОУ
„Блаже Конески“, ОУ „Гоце Делчев“, ОУ „Добре Јованоски“, ОУ „Кире Гаврилоски
Јане“, ОУ „Климент Охридски“, ОУ „Кочо Рацин“ и ОУ „Рампо Левката“. Во составот
на основните училишта функционираат и повеќе подрачни училишта во градот и
околните села.

Средните училишта се: Гимназијата „Мирче Ацев“, а од стручните: СОЕПТУ „Кузман
Јосифовски Питу“, СОУ „Ѓорче Петров“, СОУ „Ристе Ристески - Ричко“ и СУ „Орде
Чопела“, на кои постојат голем број на стручни насоки.

Од високото образование постои Економскиот факултет, како и дисперзирани студии
за информатика и компјутерска техника и земјоделие, производство и преработка на
тутун, рударство, геологија и инженерство на природни ресурси. Исто така, во
Прилеп функционираат и постдипломски студии при Институтот за композитни
материјали и роботика.

Постојат неколку антички знаменитости во Прилеп, вклучувајќи една кај Маркови
Кули, црквата „Св. Никола“ од XIII век, црквата „Св. Успение Богородично“
(„Трескавец“), црквата „Св. Преображение“ и „Могилата на непобедените“, споменик
во чест на жртвите од фашизмот кој се наоѓа во централниот парк на Прилеп.
Познато е дека постои голема римска некропола каде се најдени голем број на
ѕидини. Римски урнатини се наоѓаат и блиску до Варошкиот Манастир, изграден на
стрмните падини на ридот, каде подоцна е населена средновековна заедница. Голем
број на раноримски гробници, некои со скулптурни релјефи на починатите или од
„тракискиот јавач“ и други споменици од официјална природа, се наоѓаат во
двориштето на црквата под јужната падина на Варош. Некои од најголемите
споменици биле изградени во ѕидовите на црквата.

Најважниот антички споменик е стариот град Стибера ситуиран на ридот Бедем близу
Чепигово, во централниот дел на Пелагонија.

Манастирот Трескавец, е изграден во XII век во планините на 10км северно од
Прилеп, под Златоврв, на работ на мала висорамнина на околу 1100 метри надморска
висина. Други инскрипции во Трескавец вклучуваат неколку римски творби од I век
посветени на Аполон. Старата тврдина била користена од Римјаните, а подоцна
Византијците. Во средновековието, Крале Марко ја обновил цитаделата, правејќи ја
важна воена тврдина. Дури и Цар Самуил дошол таму по поразот на Беласица во 1014
година.



https://mk.wikipedia.org/wiki/%D0%91%D1%80%D0%B0%D0%B7%D0%B8%D0%BB

Бразил (португалски: Brasil), официјално Федеративна Република Бразил
(португалски: República Federativa do Brasil), е најголема држава во Јужна
Америка. Површината и е речиси повеќе од половина на целиот континент. Главен
град е Бразилија. Официјален јазик е португалскиот. Бразил е обграден од
Атлантскиот океан на исток со брегова линија од 7,491 км. На север се граничи со
Венецуела, Суринам, Гвајана и со прекуморскиот департмент Француска Гијана. На
северозапад се граничи со Колумбија. На запад со Боливија и Перу. На југозапад
со Аргентина и Парагвај и на југ со Уругвај. Бројни архипелази припаѓаат на
Бразил, како Фернандо де Нороња, Атолските Карпи, Св. Петар и Павлевите Карпи и
Тринидад и Мартин Ваз.

Бразил бил колонија на Португалија се до 1822-ра. Во почетокот независен како
империја, во доследност Бразил е Република од 1889-та, иако бикамералната
легислатура сега нарекувана Конгрес датира од 1850-та. Моменталниот устав ја
дефинира Бразил како Федерална Држава, составена од федерален округ и 26 држави
конституенти.

Денешната територија на Бразил била населена најмалку пред 6000 години. Повеќето
домородни народи кои живееле и живеат на територијата на Бразил се верува дека
се потомци од првиот бран мигранти од Северна Азија, поточно Сибир, кои што го
преминале беринговиот проток кон крајот на ледената епоха околу 9000-та год.
п.н.е. Во 1500-та год. од н.е. територијата на модерен Бразил имала население од
околу 3 милиони, разделено во над 2000 нации и племиња. Во текот на наредните
три века, Бразил бил непрекинато колонизиран од Португалците. Лингвистиката
открила над 188 живи домородни јазици со над 150,000 говорници. Во 2007
Националната Индијанска Фондација (Fundação Nacional do Índio) го изнесла
податокот за 67 домородни племиња кои се уште живеат без допир со
конвенционалната цивилизација. Педро Алварес Кабрал го открил ова подрачје во
1500 година. Во тоа време домородците биле семи-номади концентрирани околу
бреговите најмногу онаву каде што се влеваат поголемите реки во океанот.

Во почетокот Португалија не гледала со многу интерес кон Бразил, во главно
поради профитот што го остварувала при тргување со Индија, Индокина, Кина и
Јапонија. Во текот на овој период дрвото Бразил е најексплотираниот ресурс. Од
1530 год. Португалската Круна го ревизирала Наследните Капетании со цел подобро
да ја управува новата колонија. Неколку рани населби биле основани покрај
брегот, заедно со колонијалната престолнина Салвадор во 1549-та во заливот на
сите светци, и градот Рио де Жанеиро бил основан во март 1567 на југ.
Колонизаторите адаптирале економија за производство на намирници за извоз кон
Европа. Од 17 век. приватни експедиции од Капетанијата Сао Пауло, нарекувани
Бандеиранти ја истажувале и раширувале територијата на Бразил. Во 18 век тие
пронашле злато и дијаманти на територијата на денешната држава Минаш Гераис.
Профитот од Благово е искористен за издржување на Португалската империја.
Начинот на владеењето со Бразил и скапиот живот на Португалската монархија
довела до движење за независност на Бразил. Производството на злато почнало да
стагнира кон крајот на 18-ти век. Колониите се главно експлоатирани од робовите
- домородците и Африканците. За разлика од соседните Шпански поседи,
Португалската колонија го задржала територијалниот, политичкиот и
лингвистиочкиот унитаритет.

Во 1808, кралот Жоао VI од Португалија, бегајќи пред Наполеон, се преселил во
Бразил со целата кралска фамилија како и владата. Тие пребегале во Рио де
Жанеиро, и градот тогаш станал престолнина на Португалската Империја. Рио
останал престолнина помеѓу 1808 и 1815-та. После тоа Обединетото Кралство на
Бразил, Португалија и Алгаверите (1815-1825) било прогласено, со престолнина
Лисабон, Откако Јоао VI во 1821 се вратил во Португалија неговиот
син-престолонаслидник станал регент на Бразил. Следејки серија политички
инциденти Бразил станал независен на 7-ми септември 1822. На 12 октомври 1822
Дом Педро бил прогласен за прв император на Бразил, крунисан на 1-ви декември
1822. Португалија ја Признала независноста во 1825-та. Во 1824-та Педро го
распуштил конститутивното собрание со образложение дека ја загрозува слободата,
и донел устав по терк на Португалија и Франција. Управувањето на Педро било
почнато да се смета за административно неадекватно. Политички притисоци го
натерале Императорот да ја отстапи власта на својот 5 годишен син Педро Втори на
7-ми април 1831. Педро Први заминал во португалија, а додека Педро Втори да
достигне адолесценција Бразил бил управуван од регенти се до 1840-та. На 23-ти
јули 1840 Педро Втори бил крунисан за император. Неговото владеење го одбележува
бумот на кафе извоз, војната на тројната алијанса и крајот на робо-тргувањето со
Африка на Америка во 1850. Во Бразил ропството е аболирано во 1888-ма. По
укинувањето на ропството во бразил почнале да доагааат многу европски емигранти.
Подоцна почнало да зема сила републиканското движење. Во 1889 Педро абдицирал и
републиканскиот систем бил усвоен.

Крајот на 19 век и почетокот на 20 век, Бразил привлечил преку 5 милиони
европски и јапонски имигранти кои се обидувале да ја пробаат среќата во Бразил.
Бразилската демократија три пати била заменувана диктатура: 1930 - 1934 и 1937 -
1945 од страна на Жетулио Варгас и 1964 - 1985 од страна на група генерали на
војски.

Во Бразил живеат 192,953,126 жители, но просечната густина на населението е
нерамномерна. Најгусто население се градовите Рио де Жанеиро и Сао Пауло, а
најмала густина на население има на Амазонската низина. Во внатрешноста,
огромните простори се готово повечќе населени, освен малите изолирани оази.

Најголем дел од населението се белците 55% и тоа главно потомви Португалци,
Германци, Италијанци, Шпанци и Полјаци. 38% припаѓа на мулатите кои се два пати
побројни од местиците и чинат главен дел на селското население. Црнците чинат 6%
од населението, а останатите 1% им припаѓа на Јапонците, Арапите и американските
Индијанци. Службениот јазик им е португалски кои се освојувачи (конкистадори) од
Португалците оставиле како еден печат од својата култура.

Името на Бразил е изведено од бразилерово дрво, тоа е црвеникаво дрво. На Тупи
се нарекува "ибирапитанга", што во буквален превод значи црвено дрво. Дрвото е
користено за боење алишта. Друга теорија околу етимологијата на Бразил е сврзана
со ирскиот мит за Хај-Бразил, фантом остров сличен со островот Свети Брендан,
ситуиран југозападно од Ирска. Легендата била толку силна што во XV век многу
експедиции трагале по него, најпозната е експедицијата на Џон Кабот. Се
предпоставува дека после достигнувањето на бразилските земји од страна на Педро
Алварес Кабрал во 1500-та ирскиот мит влијаел врз именувањето на земјата. Дека
легендата била популарна меѓу иберските народи може да се потврди преку името на
островот Азорејска Терцеира, Регистриран во XIV век во Каталонски Атлас. Првите
имиња на земјата биле Ilha de Vera Cruz(Остров Вера Круз) и Terra de Santa
Cruz(Земја на Св. Круз).

Бразил го зафаќа најголемиот дел од источниот брег на Јужна Америка, исто така
зафаќа и голем дел од континенталната земја, делејки земни граници со Уругвај на
југ, Аргентина и Парагвај на југозапад, Боливија и Перу на запад, Колумбија на
северозапад, Венецуела, Суринам, Гвајана и тпрекуморскиот департмент Француска
Гијана на север. Бразил е петта по големина држава во светот по Русија, Канада,
Кина и САД и трета по големина во Америка. Бразил се протега низ четири
временски зони. Бразилската топографија е исто така разнолика, вклучувајки
ридови, планини, котлини, висорамнини. Повеќето Бразил лежи меѓу 200 м и 800
метри нд. Највисоката точка на Бразил е Врв Неблина со 3014 м, а најниска е
Атлантскиот брег со 0 метри нв. Поголеми реки се Амазон Парања Рио Негро, Сао
Франциско и др.

Според Бразилскиот устав од 1988 година, Бразил е федерација составена од 26
држави, еден федерален округ, и, исто така, општини. Ниеден од конституентите
нема право на оттуѓување. Државите се основани на историски, конвенционални
граници создавани низ времето, иако некои граници се обсудливи. Државите можат
да бидат делени и соединувани со цел создавање на нови по основа на плебицит.
Државите имаат нивна управа, право да собираат свои даноци и данок на ниво на
федерацијата. Тие имаат гувернатор и легислативно тело избрани од нивниот народ.
Поседуваат исто така и независно судство. Но сепак го немаат правото да
создаваат свои закони. Општините можат да бидат делени или спојувани по основа
на плебицит, следејки некои правила на федералниот устав и зачувувајки ги
внатрешните државни граници, имаат нивна управа, право да собираат свои даноци и
данок на ниво на федерацијата и федералната конституентка. Имаат градоначалник и
легислативно тело избирани од нивниот народ. Федералниот округ е округ на
Бразилската престолнина, Бразилија, како таков тој не е држава, иако има одлики,
но има својства и на општина. Не може да биде делена но си има свој судски
систем. Бразилскиот устав го дозволува постоењето на инкорпорирани држави.

Бразилските региони не се политички или административни дивизии. Единствено се
создадени со цел за статистичка регулација. Територијата на Бразил во 1968
година е поделена од Бразилскиот Институт за Географија и Статистика (БИГС), со
цел демогравска и статистичка регулација на Северна, Североисточна, Централно
Западна, Југоисточна и Јужна статистичка дивизија.

Бразил се состои од 26 држави и еден федрален округ. Ниеден од конституентите
нема право на оттуѓување. Државите се основани на историски, конвенционални
граници создавани низ времето, иако некои граници се обсудливи. Државите можат
да бидат делени и соединувани со цел создавање на нови по основа на плебицит.
Државите имаат нивна управа, право да собираат свои даноци и данок на ниво на
федерацијата. Тие имаат гувернатор и легислативно тело избрани од нивниот народ.
Поседуваат исто така и независно судство. Но сепак го немаат правото да
создаваат свои закони.

Потругалскиот е официјален јазик на Бразил. Се говори од скоро целото население,
и во главно е и единствен јазик на весниците, радијата, телевизијата и во
администрацијата. Со исклучок на Неѐнгату, домороден јужноамерички јазик
официјален заедно со португалскиот во општината Сао Габриел де Какојера. Бразил
е единствената земја од јужна америка каде што се зборува португалски.

Доста различни елементи го сочинуваат бразилското општество со својата
мултиетничка комплексност. Бразилската култура во главно била под влијание на
Европската, Африканската, и Домородните култури и традиции. Најголемото влијание
идело од Португалската култура, поради силните колонијални врзки на
Португалската империја. Покрај доста наследеното, од поругалците е наследен
јазикот, Католичката вера и колонијалните архитектурни стилови. Other aspects of
Brazilian culture are contributions of Italian, Германци и други Европски
имигранти; дошле во голем број и нивното влијанеи може да се забележи на југ и
на југосток во Бразил. Домородните народи влијаеле на кујната и јазикот на
Бразил; додека Африканците, донесени во Бразил како робови, влијаеле на јазикот,
кујната, музиката, танцевите и религијата.

Литературата во Бразил датира од 16-ти век, од пишувањата на првите Португалски
истражувачи, како Перо Ваз де Камиња, писател на флотата на Педро Алварез
Кабрал. Кујната варира доста од регион до регион. Овој доверзитет го рефлектира
миксот на доморидци и емигранти. Така е создадена национална кујна обележена со
зачувување на регионалните карактеристики. Бразилските културни традиции се
доста уникални во однос на музичките стилови, самба, Боса Нова, Форо, Фрево,
Пагоде и многу други. Бразил исто така допринесол и во класичната музика, која
може да се забележи во делата на многу композитори. Во уметноста, значајни
модерни уметници Aнита Малфати и Тарсила до Амарал се пионери на Бразилската
уметност.

Карневалот (португалски: Carnaval), со спектакуларни улични паради и музика,е
една од посилните слики на Бразил; се одржува секоја година ден предВелигден aи
го означува почетокот на великите пости. CКарневалот се слави во цел Бразил,
секаде обележан со своите регионални карактеристики, но најспектакуларни славења
надвор од Рио де Жанеиро се одршуваат во Салвадор, Ресифе, и Олинда.

Религијата е многу разнолика во Бразил, уставот дава слобода на вероисповед, и
владата генерално го пошитува тоа право во практика. Римо католичката црква
преовладува, правејки ја Бразил најголема католичка нација во светот. Формалната
врзка меѓу државата и Римо-католицизмот ослабнала кон крајот на 19-ти век, сепак
до определен степен црквата задржала влијание.

Бројот на протестантите расте. До 1970-та, мнозинството Бразилски протестанти
биле следбеници на "традиционалните цркви", повеќето Лутеранци, Пресбитеранци и
Баптисти. Од тогаш навака, бројот на Пентокостал и Неопентокостал следбеници
значајно нараснал. Традиционалните Африкански верувања, донесени робовите, се
имаат смешано со Католицизмот, и така се создале Афро-Бразилските религии
Макумба, Кандомбле и Умбанда. Домородните религии варираат од група до група.

Според пописот од 2009: 73.89% се католици; 15.41% протестанти; 0.907% други
христијански деноминации; 0.309% традиционални христијански религии; 0.010%
Домородни религии; 7.354% Агностицисти, Атеисти или нерелигиозни; и 0.806% други
религии. Некои од последните се 0.126% Будисти; 0.051% Јудаисти and 0.016%
Муслимани.



https://mk.wikipedia.org/wiki/%D0%90%D0%BB%D0%B5%D0%BA%D1%81%D0%B0%D0%BD%D0%B4%D0%B0%D1%80_III_%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B8

Александар III Македонски или „Александар Велики“ (кај блискоисточните народи
„Искендер Зулкарнејн“; Пела, 20/21 јули 356 – Вавилон, 10/11 јуни 323 пр. н.е.)
— македонски крал од династијата Аргеади, син на Филип II Македонски и Олимпија,
ќерка на молоскиот владетел Неоптолем. Римјаните му го дале прекарот Magnus,
„великиот освојувач на светот“.

Бил воспитуван во духот на македонската аристократска традиција. На
тринаесетгодишна возраст бил подучуван од филозофот Аристотел во место Миеса
(близу до Бер). Неговото образование ги опфаќало: поезијата, астрономијата,
геометријата, реториката, натпреварите во гимнастички вежби, јавањето и ловот.
На шеснаесетгодишна возраст, Филип му го доверил управувањето над Македонија,
додека тој била во поход против Бизантион. Првиот поход на Александар бил против
Мајдите, племе во горниот тек реката Стримон, кога ја извојувал првата воена
победа и го основал град под името Александрополис, прв од многуте кои подоцна
ги подигнал. На осумнаесетгодишна возраст учествувал во славната битка кај
Хајронеја, заедно со својот татко Филип, кога здружените сили на Хелените биле
разбиени. По убиството на Филип, Македонското собрание го прогласило за владетел
на Македонија. Како македонски крал, неговата прва воена акција била насочена
против хеленските полиси кои се обиделе да ја отфрлал македонската власт.
Александар ги принудил да го потврдат Коринскиот договор, според кој тој ја
наследува титулата Хегемон на Хелените. Во 335 п.н.е., ги поразил Трибалите и
нивните сојузници Гетите и преку илирската територија се спушил во Хелада, каде
што започнало ново востание насочено против македонската власт, потикнато од
Демостен, со центар во Теба. Александар ги поразил Тебанците и ја принудил Атина
да го прифати понудениот мировен договор.

Во 334 п.н.е., со 40 000 војници го започнал својот против Персија и навлегол во
Мала Азија преку Хелеспонт, кај Сест. Првиот судир со персисиката војска се
случил кај реката Граник на Пропонтида. По победата, Александар продолжил со
својот пробив. Градот Сард се предал без борба, а во градовите во Ајолида и
Јонија, меѓу кој бил и ефес, го пречекале како ослободители. Единствено Милет и
Халикарнас се спротиставиле. По овие освојувања ја поделил војската на два дела,
едниот дел на чело со Парменион заминал во Сард каде што требало да презими, а
другиот дел тргнал во поход преку Карија, Ликија и Памфилија, освојувајќи ги
сите градови и тврдини. Во 333 п.н.е., во Гордион, престолнината на фригиските
кралеви (Гордиј и Мида), се собрала целата војска. Тука, според една легенда,
Александар го пресекол со меч неразврзливиот гордиев јазол, со што го исполнува
пророштвото дека ќе загосподари со Азија. Во освоените територии најчесто го
задржувал постојниот административен систем: сатрапиите – основни
административни единици на чело со сатрапи, а најчесто Персијците, ја имале
цивилната и воената власт, освен во Лидија, каде што бил поставен Македонец.
Финансиската власт ја раководеле Македонци, а македонската војска ја контролира
освоената територија.

Првата битка со големиот крал (крал на кралевите) Дариј III се случила кај Ис во
333 п.н.е., каде што Александар со својата војска победил, а Дариј избегал од
бојното поле. Во Феникија ги освојува Тир и Газа. Во Египет бил дочекан како
ослободител и бил прогласен за фараон. Во градор Мемфис, египетските свешеници
му ја предале двојната круна на египетските фарони. Во 331 п.н.е, на делтата на
реката Нил го основал градот Александрија. Преку Сирија, навлегол во северна
Месопотамија. Во 331 п.н.е во битката кај Гавгамела извојувал победа против
бројна персиска војска. По победата, се прогласил за крал на Азија и влегол во
градот Вавилон, еден од главните центри на Персиското Царство. Отаму, продолжил
кон срцето на Персија и ја освоил Суза, втората престолнина на персиската
држава, а набргу вонегови раце се нашол и градот Екбатана. Неговата потера на
персискиот крал Дариј завршила во Хекантопил, каде што било пронајдено телото на
Дариј Кодоман (бил убиен од персисикиот сатрап Бес). По закопувањето на Дариј,
со сите кралски почести, Александар како персиски крал се упатил на север кон
Хирканија и Партија, области на југ од Каспиското Море. Во периодот помеѓу 330 –
327 п.н.е, Александар престојувал во Бактрија и Согдијана. Во Бактрија во 327
п.н.е, се оженил со иранката Роксана, која подоцна го родила неговиот син
Александар. Во походот во Индија, кај реката Хидасп во 326 п.н.е, Александар ја
водел својата последната битка против Пор, кралот на Пенџап. По големата победа
над овој индиски владетел, ги присоединилземјите од оваа страна на Инд кон
својата империја. На местото на битката кај Хидасп, Александар го основал градот
Никаи (Победа), а во близина подигнал уште еден град, наречен Букефала, во чест
на неговиот коњ Букефал. На бреговите на реката Хифаст подигнал дванаесет
жртвеници на боговите и столб на кој пишувало Овде застанал Александар.

Александар се родил од бракот на Филип со епирската принцеза Олимпија во 356
п.н.е. на почетокот на месецот хекатомбајон кој Македонците го нарекувале лоос и
тоа во шестиот ден, кога во Ефес е запален и храмот на Артемида. Плутарх
наведува дека неговото раѓање им било претскажано на Филип и Олимпија. Имено,
Олимпија сонувала дека еден гром удрил во нејзиното тело и целата ја запалил.
Разбирливо, нејзиниот мистичен ум веднаш го поврзал громот со Зевс (Зевс-Амон,
Зевс-Најос) и истиот го сметала како израз на личниот интерес на овој
бог-заштитник за нејзиното семејство и нејзината идна плодност. Филип пак,
сонувал сон во кој ја запечатил утробата на Олимпија со еден печат на кој имало
отпечаток со лав. Кога му ги раскажале соништата на дворскиот пророк Аристандар
од Телмес, тој веднаш заклучил дека Олимпија е бремена и носи дете кое ќе има
лавовски карактер. Истиот ден кога се му се родил првиот син, кај Филип стигнале
гласници кои го известиле за победата над Илирите и за победата на неговиот коњ
на Олимписките трки.

Посебните особини кои Александар ги покажувал од мал ја оправдале надежта на
Филип дека во неговиот син се наоѓа посакуваниот наследник. Александар во него
ги споил многуте карактерни црти од обата свои родители. Од неговата мајка,
темпераментна жена подложна на мистицизмот, ја наследил страсната и помалку
тврдоглава личност, ирационален копнеж за непознатото и верба во посебна
херојска слава. Од татко си ја презел нескротливата волја и енергија,
нескротилив карактер, храброст, слава, војнички дар и извонредно практичен дух.
Неговата мајка му била поблиска по душа и влијанието на оваа жена оставила
неизбришлива трага врз него. Татковиот пак, дипломатски, војнички и политички
успех го поттикнало неговото честољубие и ги разгорил неговите соништа за
водство и слава. Кај Плутарх се спомнува дека „Александар не сакал да го добие
од својот татко златото, раскошот и уживањето, туку го сакал кралството кое ќе
му пружи можност за борби, војни и дела полни со чест и слава”.

Александар ја имал и среќата да стане ученик на еден од најголемите филозофи во
антиката. Кога Александар имал четиринаесет години, Филип го довел Аристотел во
Македонија и му го доверил воспитувањето на својот син. Аристотел тогаш имал
околу четириесет години и сѐ уште бил далеку од неговата понатамошна слава. Тој
бил зет и пријател на малоазискиот владетел Хермиј, кој пак со Филип одржувал
добри пријателски односи. По смртта на Платон, Аристотел се повлекол на дворот
на Хермиј, каде се наоѓал и кога Филип го повикал во Македонија. Средбата на
Аристотел со младиот Александар се прикажува како „еден од најголемите моменти
во историјата на човештвото.”[се бара извор] Иако Александар тогаш уште бил дете
и потенцијален престолонаследник, а Аристотел уште не ја започнал неговата
плодна научна дејност која ќе го прослави низ вековите, подоцна првиот ќе стане
генијален, херојски настроен војсководец и обединител на Азија и Европа, а
вториот - генијален философ, во кој се созреала и кулминирала двовековната
философска и научна мисла на Хелените.

Во малото место Миези, во внатрешноста на Македонија, во градот Нимфеон, идниот
крал и неговите другари врсници биле воспитувани во хеленски дух. Аристотел не
сметал дека на идниот владетел му е потребна посебна настава која практично би
го подготвувала за должноста која го чекала. Часовите по гимнастички вежби,
јавање, лов и игри се замениле со читање песни и разговори за поезијата, со
учење геометрија, астрономија, реторика и еристика. Аристотел на својот млад
воспитаник му влел огромна љубов кон песната. Тој за него ги рецитирал песните
на Хомер и Александар никогаш не се одделувал од овие дела. Негови омилени
јунаци биле Херакле и Ахил, кои ги сметал за свои предци. На влијанието на
Аристотел врз учењето на Александар, може да се препише и неговото големо
интересирање за природните науки, по што и неговите освојувачки војни често
добивале карактер на истражувачки експедиции кои ги збогатиле географијата,
етнологијата, биологијата, ботаниката, метеорологијата и многу други науки.

Меѓутоа, во политички поглед, вистинско разбирање меѓу Александар и неговиот
учител немало никогаш. Во својот став кон Варварите, Александар повеќе бил
следбеник на Антистеновата школа која била долга традиција на македонскиот двор,
а не на Аристотеловата. Аристотел останал на македонскиот двор до стапувањето на
Александар на престолот на Македонија, но неговата наставничка мисија траела
најмногу уште три години.

Младиот владетел и покрај подучувањата од Аристотел останал варварин, се научил
да ја почитува културата на Хелада и сонувал за распространување на таа култура
на Исток. Меѓутоа, Александар ја потценувал тромоста и отпорната сила на
источниот дух, а и големината и длабочината на источната култура. Квантитетот на
Азија излегол премногу крупен спрема квалитетот на Хелада. Во моментот на
најголемата слава, во Александар победил духот на Истокот. Тој покрај повеќето
жени се оженил и со ќерката на Дариј III, ја зел персиската круна и се облекувал
како персиските кралеви, го вовел во Европа источниот поим „крал по милост
Божја“ и најпосле ја запрепастил Хелада кога во величенствен стил изјавил дека
тој е бог. Хелада на тоа се смеела, а Александар се опивал до бесвест, која
подоцна го довела и до смрт.

Александар станал крал на Македонија во 336 п.н.е., на дваесетгодишна возраст,
по убиството на неговиот татко Филип II. Грчките градови како Атина и Теба, кои
морале да му се покоруваат на Филип, виделе можност да си ја повратат целосната
независност во доаѓањето на младиот крал. Александар на тоа брзо се
спротивставил и Теба, која била најактивна против него, веднаш се предала кога
тој со својата војска се појавил пред нејзините порти. По ова, грчките градови,
на собирот кај Коринтскиот Провлак, со исклучок на Спартанците, го избрале за
командант против Персија, како што претходно бил и татко му Филип.

Следната година (335 п.н.е.) Александар ги нападнал Тракијците и Илирите за да
ја обезбеди северната граница на Македонија до Дунав. Додека тој победнички
војувал на север, Тебанците и Атињаните повторно се побуниле. Александар
реагирал веднаш и сурово: Теба, која давала најсилен отпор, била освоена со
големо крвопролевање, градот бил разурнат, а неговата територија разделена меѓу
останатите беотијски градови. Тебанците биле продадени во ропство, а само
свештениците, потомците на поетот Пиндар, и приврзаниците на Македонија биле
поштедени.

Армијата на Александар ги минала Дарданелите со околу 42.000 војници од
Македонија, разни грчки градови-држави, како и платеници и пратеници од Тракија,
Пајонија и Илирија. По почетната победа против персиските сили во битката кај
Граник, Александар го прифатил предавањето на провинциската престолнина и
богатствата на градот Сардис, и продолжил по Јонското крајбрежје. Кај Халикарнас
(денес Бодрум во Турција) Александар успешно ја спровел првата од многуте
опсади, принудувајќи ги своите противници - платеничкиот капетан Мемнон од Родос
и Оронтобатес, персискиот сатрап од Карија, да се повлечат преку морето.
Александар ја препуштил Карија на Ада, која била владетел на Карија пред да биде
сменета од нејзиниот брат Пиксодарус. Од Халикарнас Александар продолжил во
планинската Ликија и Памфилијската рамнина (близу денешна Анталија, Турција),
преземајќи контрола над сите крајбрежни градови. Од Памфилија натаму, брегот
немал позначајни пристаништа и затоа Александар продолжил кон копното. Кај
Термес Александар го покорил, но не го нападнал Писидијскиот град. Во античкиот
град Гордиум, Александар го одврзал дотогаш нерешливиот Гордиев јазол, загатка
која според легендите била решлива само од идниот „крал на Азија“. Според една
од приказните, тој едноставно го пресекол јазолот со сабјата. Според друга, го
одврзал така што го извадил делот од двоколката околу кој бил врзан.

Армијата на Александар ги минала Цилицијските порти, ја сретнала и поразила
главната персиска војска под команда на Дариј III во битката кај Ис (денес во
Турција, на границата со Сирија) во ноември 333 п.н.е. Дариј бил принуден да
побегне од битката откако неговата армија се распаднала, и бегајќи ги напуштил
сопругата, две ќерки, мајка му Сисигамбa и непроценлива количина на богатство.
Подоцна, тој му понудил мир на Александар, предавање на сите земји кои овој веќе
ги освоил и откуп од 10.000 таленти за своето семејство. Александар му одговорил
дека бидејќи сега е тој крал на Азија, тој ќе решава за поделбата на земјата.
Продолжувајќи по брегот на Средоземното Море ги освоил градовите Тир (во денешен
Либан) и Газа по познатите опсади.

Во 332 п.н.е. Александар се обидел да ја освои Нубија, но наишол на силна воена
формација предводена од кралицата Кандас, па решил да ги упати своите сили кон
Египет. Во таа 332 и следнатa 331 година, Александар бил добредојден како
ослободител на Египет, кој до тогаш бил окупиран од Персија. Бил прогласен за
син на Амон (египетски бог на сонцето, грчки: Зевс) од египетските свештеници во
пророчиштето во оазата Шива во Либијската пустина. Оттогаш, Александар често се
повикувал на Амон-Зевс како на свој татко, а неговата слика на кованите пари
била со биковски рогови како симбол на божественоста. Ја основал Александрија во
Египет, која подоцна, по неговата смрт, станала напреден главен град на
Птолoмејската династија.

Напуштајќи го Египет, Александар продолжил кон Асирија и на 1 октомври 331
п.н.е. го победил Дариј уште еднаш во [Битка кај Гавгамела|битката кај
Гавгамела] (веројатно близу до Мосул, денешен Ирак). Повторно Дариј бил принуден
да побегне од бојното поле, но овојпат Александар го следел до Арбела, откаде
овој пребегнал во Екбатана (денешен Иран).

Потоа Александар тргнал кон Вавилон. Од Вавилон, Александар се упатил во Суса,
еден од главните градови на Персија, и го освоил неговото легендарно богатство.
Испраќајќи ја главнината од својата војска кон главниот град на Персија
Персеполис, Александар ги нападнал и освоил Портите на Персија (денес планината
Загрос), а потоа побрзал кон Персеполис пред неговата војска да го опљачка
богатството на градот. За време на нивниот претстој во градот, избил пожар во
палатата на Ксеркс и се проширил низ остатокот од градот.

По освојувањето на Персеполис, Александар ја продолжил потерата по Дариј. До
тогаш, персискиот крал веќе бил заробен од Бесус, неговиот бактријски сатрап и
сонародник. Додека Александар наближувал, Бесус наредил да го убијат Дариј, а
потоа, прогласувајќи се за негов наследник под името Артаксеркс 5, се повлекол
во централна Азија од каде организирал герилски напади против Александар. Со
смртта на Дариј, Александар ја прогласил одмазничката војна за завршена, и ги
ослободил своите грчки и други сојузници од својата војска, но им дозволил на
доброволците да останат како платеници.

Неговата понатамошна тригодишна воена кампања, прво против Бесус, а потоа и
против Спитамен, сатрап од Согдијана, го одвела Александар низ повеќе делови на
денешен Авганистан и Таџикистан. Притоа, формирал повеќе градови со името
Александрија, од кои некои постојат и денес, на пример Кандахар во Авганистан и
Хуџанат во Таџикистан. Во тие походи, неговите противници биле поразени: Бесус
во 329, а Спитамен во 328 г.п.н.е.

После смрта на Спитамена и бракот со Роксана (Рошанак на бактриски), Александар
ги зацврстува своите нови позиции во Централна Азија. Во 326 п.н.е. Александар
конечно е подготвен да се посвети на освојувањето на Индија. Александар ги
повикува сите водачи на племињата од Гандара, територија на север од денешен
Пакистан, да му се покорат и да тргнат со него. Амби, владетелот на Таџила, чие
кралство се простирало од Инд до Џелум, така и направил. Но водачите на некои
кланови, како например Асапсиос и Асакеноис, познати во индиските текстови како
Ашвајани и Ашвакајани (имињата асоцираат на природата на нивните заедници, на
санскритски јазик Ашва значи коњ), одбиле да се покорат.

Александар лично ја преземал командата над штитоносците, пешадијата, стрелците,
Агријанците и коњаниците, и со нив тргнал во напад на кланот Аспасиос во
долините Алишанг и Гуреа, како и на кланот Асакеноис во долините Сват и Бунер.
Според современите историчари, било доста тешко за Александар да ги покори овие
племиња, меѓу кои племињата Масага и Аорну дале силен отпор. Посебно драматични
биле борбите со кланот Аспасиос, во кои Александар бил ранет во рамото со копје,
но сепак кланот ја загубил битката. 40.000 воини биле заробени.

Асакеноисите му се спротивставиле на Александар со армија од 30.000 борбени
кочии, 38.000 пешадија и 30 слонови. Тие се бореле храбро и пружиле силен отпор
во многу утврдени места како што биле градовите Ора, Базира и Масага. За да се
скрши жестокиот отпор кај утврдувањето Масага биле потребни неколку дена жестока
и крвава битка во која Александар бил сериозно ранет во потколеницата. Кога
поглаварот на Масага загинал во битката, командата над неговата војска ја
презела неговата мајка Клеофис, која исто така била цврсто решена да ја брани
својата татковина до последниот здив. Примерот со Клеофис кажува дека во битката
исто така била вклучена и женската популација на утврдувањето. Александар за да
ја совлада Масага морал постојано да врши дотур на свежа војска со цел да го
одржи моралот на својата војска. Според Куртис, Александар не само што
Александар ја уништил војската и останатите жители на Масага тој исто така го
разрушил до темел, го пеплосал градот. На сличен начин својот бес подоцна
Александар го искажал и на Ора, следното упориште на Асакеносите.

При крајот на битките кои ги водел Александар во Масага и Ора, голем број на
Акакеносите се префрлиле во утврдувањето високо во планините наречено Аорнос.
Александар постојано бил зад петици на овие трупи. Само после четири дневна
крвава битка Александар го завземал и ова утврдување кое се сметало за
неосвоиво. Пустошења како во Масага се повториле и во Аорнос.

Пишувајќи за битките на Александар против Асакеносите, Виктор Хансон вели: „Иако
им ветил на опколените Асакеноси дека ќе им ги поштеди животите ако се предадат,
тој ги погубил сите војници кои биле заробени. Нивните упоришта во Ора и Аорнус
исто така биле разрушени.“

Сисикотос, кој му помогнал на Александар во овие битки, подоцна бил назначен за
владетел на Аорнус.

Откако го совладал Аорнус, Александар ја преминал реката Инд и влетал во битка
против Пор, владател на територијата Пенџаб во битката кај Хидасп во 326 п.н.е.

После победата, Александар бил импресиониран од храброста на Пор во битката, па
затоа влегол во сојуз со него назначувајќи го за управител на неговото кралство,
дури и придодавајќи му во владение и територии кои претходно Пор не ги владеел.
Потоа Александар изградил два нови града, од кој едниот го именувал Букефал, во
чест на неговиот коњ кој го донел него до Индија а загинал во Битката кај
Хидасп. Александар продолжил со освојувања на сите утврдувања покрај реката Инд.

Источно од кралството на Пор, близу до реката Ганг, се наоѓало моќното царство
на Магада под владение на династијата Нанда. Стравувајќи од судир со уште една
моќна индиска војска, изморена од повеќегодишните воени походи, војската на
Александар запира кај реката Биас одбивајќи да маршира понатаму кон исток. Така
оваа река ја означува и границата до каде војската на Александар продрела на
исток.

После битката со Пор, моралот на војската на Александар опаднал за понатамошни
походи. А покрај тоа, тие требало да се соочат со далеку помоќен непријател.
Војската на Александар имала на располагање околу 20-илјадна пешадија и околу
две илјади коњаници. Војската отворено се спротиставила на инсистирањето на
Александар да ја преминат и реката Ганг, која била широка, како што тие
слушнале, 6.5 километри (32 фурлонга), со длабочина од 183 метри (100 фата). А
пак од другата страна на реката ги чекала силна армија од добро вооружени и
воинствени пешадијци, коњаници и слонови. Некои дури извори велат дека кралевите
на Гандерит и Праеши ги чекале со армија од 8 илјади коњаници, двесте илјади
пешадија, 8 илјади борбени кочии и 6 илјади борбени слонови.

Александар, после состанокот со неговиот офицер Коенус, бил убеден да се откаже
од понатамошни походи и да се вратат назад. Александар бил приморан да сврти на
југ. На патот кон југ војската се судрила со кланот Мали, (во денешно време
Мултан). Кланот Мали бил еден од највоинствените кланови во Индија во тој
период. Но војската на Александар после жестоките битки го покорува кланот Мали.
Во едне од налетите на утврдувањета Александар бил сериозно ранет од стрела.
Неговата војска, мислејќи дека нивниот крал е мртов, ја зазема тврдината и го
искалува својот бес врз заробениците.. После ова, Мали бил окупиран од војската
на Александар, а главницата продолжила со движење. Поголемиот дел од својата
армија Александар ја насочува кон Карманија (во денешно време јужниот дел на
Иран) на чело со генералот Кратер, а еден дел гради флота за да го истражи
Персискиот залив под водство на адмиралот Неарх, додека со останатиот дел од
војската се враќа назад во Персија по јужната рута низ пустината Гедрозија (во
денешно време дел од јужен Иран и Макран во јужен Пакистан). Патувањето низ
пустината траело околу 60 дена и во текот на нејзиното поминување умира околу
3/4 од Александровата војска.

Александар дел од своите сили оставил во Индија. На територијата на Инд, тој го
именува неговиот офицер Пејтон како сатрап, позиција која тој ја задржал
следните десет години се до 316 п.н.е., а во Пенџаб тој го оставил генералот
Еудемус како командат на војската под владение на Пор и Таџили. Еудемус станува
господар на Пенџаб после смртта на овие двајца. И двајцата владетели (Пејтон и
Еудемус) се враќаат на запад во 316 п.н.е. со нивната војска, а на нивно место
Чандрагупта Мауриа го формира Царството Маурија во Индија.

Патувајќи кон Суса, Александар открил дека многу од неговите сатрапи и воени
управници лошо се однесувале во негово отсyство и казнил со смрт извесен број од
нив за пример. Во знак на благодарност, ги платил долговите кон војниците и
објавил дека ќе ги испрати постарите и осакатените ветерани назад во Македонија
под водство на Кратер. И покрај тоа, војската се побунила во градот Опис,
одбивајќи да биде испратена назад и критикувајќи ги неговите новоусвоени
персиски обичаи, како и воведувањето на персиски офицери и војници во војската.
Александар ги погубил водачите на бунтот. Во обид да воспостави трајна слога
помеѓу македонските и персиските граѓани, организирал и масовна венчавка помеѓу
македонските офицери и персиските и други благороднички од Суса, но изгледа мал
број од тие бракови траеле повеќе од една година.

Се мисли и дека Александар сакал да го освои и присоедини и Арапскиот
Полуостров, но оваа теорија не е потврдена. Се претпоставувало и дека Александар
може да се упати на запад и да ги нападне Картагина и Италија.

По патувањето во Екбатана за да го преземе најголемиот дел од персиското
богатство, неговиот најдобар пријател, и веројатно љубовник, Хефестион умрел од
болест, или можеби од труење. Александар тагувал по умрениот пријател 6 месеци.

На 10 или 11 јуни 323 г. п.н.е, Александар починал во Вавилон. Тоа било само
еден месец пред да наполни 33 години. Постојат различни теориии за причините на
смртта. Некои сметаат дека Александар бил отруен од синот на Антипатер или од
некој друг. Друга теорија е дека починал после пијанствата претходните денови.
Други сметаат дека починал од маларија од која се има заразено во 336 г. п.н.е.

Непосредно пред неговата смрт, неговите генерали го запрашале кој треба да го
наследи неговото царство. Бидејќи Александар немал очигледен и легитимен
наследник (неговиот син Александар IV ќе се роди после неговата смрт, а неговиот
претходен син бил роден од страна на негова конкубина, не жена), тоа било
прашање од голема важност. Постојат повеќе дебати за тоа што им одговорил
Александар на своите генерали. Некои веруваат дека Александар рекол, „Кратисто“
(што значи „на најсилниот“) или „Крат'ерои“ (на силниот). Од сите историски
извори, античкиот историчар Диодор Сицилиски дава најдетален опис на погребната
кола и на целата погребна церемонија на Александар Македонски:

Но можеби Александар рекол, "Кратер'ои" (на Кратер). Ова е сосема возможно
бидејќи изговорот на "на силниот" и на "Кратер" на грчки јазик се разликува само
во позицијата на акцентираниот слог. Повеќе учени веруваат дека Александар имал
намера да избере некој од неговите генерали, а очигледен избор бил Кратер,
бидејќи тој бил командат на најголемиот дел од армијата и се докажал како
брилијантен командат. После ваквиот одговор на Александар кој им го дал на
своите генерали, најверојатно Кратер бил убиен пред воопшто да биде во можност
да организира церемонија по повод неговото назначување.

Александар бил опишан од страна на Аријан како: “Силен, убав командант со едно
око темно како ноќта и едно сино како небото.“ Полу-легендарната Александарска
Романса, исто така, укажува на тоа дека Александар имал хетерохромија: дека
едното око му било темно а другото светло. Британскиот историчар Питер Грин
обезбеди опис на изгледот на Александар, врз основа на својот осврт на статуите
и некои древни документи: “Очите (едно сино, едно кафено) откриле росен, женски
квалитет. Тој имаше светол тен и суров глас.“

Александар се оженил двапати: со Роксана, поради љубов; и со Статејра II,
персиската принцеза и ќерката на Дариј III од Персија, од политички причини. Се
верува дека тој имал два сина, Александар IV Македонски од Роксана и, можеби,
Херакле Македонски од Барсина.

Александар исто така, имаше блиски односи со неговиот пријател, генерал, и
телохранител Хефестион, син на македонски благородник. Смртта на Хефестион го
уништи Александар. Овој настан можеби и придонесе за неговото влошено здравје и
ментална состојба за време на неговите последни месеци.

Сексуалноста на Александар е предмет на шпекулации и контроверзии. Аелиан
напишал за посетата на Александар во Троја, каде што "Александар го украси
гробот на Ахил, а Хефестион на Патроклус имплицирајќи дека е сакан на
Александар, на ист начин како што Патроклус беше на Ахил". Истакнувајќи дека
зборот eromenos (старогрчки за сакан) не мора да има сексуално значење,
најверојатно е Александар да бил бисексуалец, што во неговото време не беше
контроверзно.

Освен жени, Александар имал многу повеќе женски придружници. Грин посочи дека,
во контекст на периодот, Александар формирал доста силни пријателства со жени,
вклучително и Ада од Карија, која го усвои, па дури и мајката на Дариј,
Сисигамба, која наводно починала од тага откако слушнала за смртта на
Александар.



https://mk.wikipedia.org/wiki/%D0%90%D0%BB%D0%B1%D0%B0%D0%BD%D0%B8%D1%98%D0%B0

Албанија или официјално Република Албанија — медитеранска и балканска земја во
југоисточна Европа. Се граничи со Црна Гора на север, со Република Косово на
североисток, Македонија на исток, и со Грција на југ, има брег на Јадранско Море
на запад, и брег на Јонско Море на југозапад. Главен град е Тирана, кој воедно е
и најголем град во државата. Албанија е мултиконфесионална, мултикултурна и
мултиетничка земја. Најголениот дел од населението се етнички Албанци, но има и
бројно грчко, македонско, ромско, влашко, црногорско и др. население. Иако
формално албанските власти го признаваат постоењето на малцинските заедници
сепак тие се далеку од европските стандарди во уживањето на своите етнички
права[се бара извор]. Албанија е членка на НАТО и земја-кандидат за членство во
ЕУ.

Албанија (Albania) e средновековно латинско име за регионот, кој на албански
денес е познат како Shqipëri (Шипнија) или на грчки како Ἀλβανία (Албаниа).

Името потекнува од племето Албани, кое било запишан од Птоломеј, географ и
астрономер од Александрија и кој направил карта во 150 година. На картата тој
запишал еден град Албанополис (североисточно од Драч).

Името може имало континуитет со имињата на населените места Албанон или Арбанон,
но нема никакви докази за тоа дали се истите. Меѓу локалното население во
Албанија почнало да се користи поимот Shqipëria (Шќиприа, Шипнија) и демонимот
Shqiptarë (Шќиптар), наместо Arbëria (Арберија) и Arbëresh (Арбереш). Иако
народот сака да го толкува поимот Шќиприа (Shqipëria) како „земја на орли“ или
„деца на орли“, сепак тој потекнува од обичниот албански збор „shqip“ (шќип) што
во превод значи „разбира“.

Просторот на денешна Албанија бил населен уште од најраните времиња. Најраното
население кое се споменува низ историјата е праиндо европската нација, кој го
населила поголемиот дел од Медитеранот. Овие племиња многу бргу биле заменети со
праеленските племиња, кои постепено ги зазимале просториите на денешна Грција,
Јужна Македонија и Јужна Албанија.

Илирите, како народ на Балканот се населиле околу 900 п.н.е. Како и во соседните
земји, така и кај Илирите започнало да се распаѓа родовското уредување и да се
создаваат класи. Се појавиле богати и имотни Илири, но и сиромашни и бедни. Во 7
век п.н.е. Галаур ја создал првата илирска држава и се прогласил за нејзин крал.
Тој ги одредил границите, но тие многу често се менувале, бидејќи Илирите многу
често војувале со соседите, а особено со Античките Македонци. Најголем подем
илирската држава постигнала во 5 век п.н.е., а најпознати владетели на илирската
држава биле Грабос, Бардалис, Аргон, Гентиј, како и кралицата Теута. Најчесто
престолнина на илирската држава бил градот Скадар. Илирите ја одржувале својата
држава сѐ до крајот на 3 век п.н.е. кога Римјаните за да го спречат гусарството
на Илирите кои го попречувале слободното одвивање на трговијата на римските
морепловци-трговци и во римско-илирските војни 229 п.н.е. -228 година п.н.е. и
219 п.н.е. биле поразени и изгубиле голем дел од територијата која потпаднала
под римска власт. Последен илирски крал бил Гентиј којшто дури склучил и
сојузништво со последниот македонски крал Персеј, но сепак и двајцата биле
поразени од Римјаните.

За време на владеењeто на Римската империја и Византија, во Албанија
краткотрајно хуните и визоготите правиле нереди и востанија. Во 6 век на дел од
територијата на Албанија се населиле Словените, кои воделе меѓусебни војни со
месното население.

Од 861 до 1018 година, албанската територија се нашла во составот на Самоиловата
држава. По падот на Цар Самоил, Албанија паднала во рацете на Византија.

Отоманска Албанија го опфаќа периодот од историјата на денешна Република
Албанија кога територијата била во во составот на Османлиската империја. Целата
територија под османлиска власт била во периодот од 1481 до 1912 година. По
битката на Саврово поле во 1385 година поголемиот дел од албанските владетели
станале отомански вазали.

Албанската земја се наоѓала под владеење на неколку скарани мали кнежества. Во
1385 година албанскиот началник на Драч апелирал за помош кон османлискиот
султан за борба против династија Балшиќ кои ја контролирале Зета. Во битката на
Саврово поле Османлиите издвојувале победа над Зета по кое следувало албанските
кнежества да се заколнат кон верност на Османлиската империја. Ѓирокастро станал
главен град на санџакот кој бил формиран во 1419 година. Во 1423 година Мурат II
започнал голема воена кампања кон Балканот. Во 1431 година паднала Јанина во
Епир а во 1449 година тие веќе ги контролирале бреговите од Јонско Море.
Албанските благородници имале право да ги задржат своите имоти и позиции како
вазали но морале да ги испратат своите синови во турскиот двор како заложници за
да се обезбеди османлиската власт над реонот во случај на востание.

Албанскиот отпор против Османлиите започнал кон средината на 15 век. Јован
Кастриот бил еден од албанските аристократи кој претходно се заколнал во верност
кон султанот. Тој бил принуден да ги испрати своите четири синови во
османлискиот двор каде биле обучени за воена служба. Најмалиот од нив, Ѓорѓија
Кастриот (1403-1468) го привлекол вниманието на султанот. Со прифаќањето на
исламот тој го добил името Искендер. Тој учествувал во неколку походи во Мала
Азија и Европа, па тој бил назначен за администратор на балканските земји и тој
од тој период станал познат како Скендербег. Во 1443 година Скендербег доживеал
пораз во битката кај Ниш од страна на Унгарците. По овој пораз Скендербег преку
измама испеал да го убеди османлискиот паша и владетел на Кројската тврдина да
ја предаде тврдината бидејќи така наредил султанот. Така по зазимањето на
тврдината Скендербег го прифатил католицизмот и објавил света војна против
Османлиите.

На 2 март 1444 била формирена Лешка лига на чело со Скендербег. Лигата била
предводена од Ѓорѓија Кастриот, а по неговата смрт од Лек Дукаѓини. Ѓерѓ ја
организирал средбата на албанските благородници од фамилијата Аријанити,
Дукаѓини, Спата, Топи, Музаки и лидерите на слободните албански кнежества од
високите северноалбански планини во градот Леж. На средбата било договорено да
се организира заеднички отпор против османлиските освојувачи, а за водач на
лигата бил избран Скендербег. Лигата била организирана како конфедерација
бидејќи секое кнежевство го зачувал својот суверенитет. Бројот на албанските
војници достигнал преку 10.000 луѓе. Главна помош лигата ја добивала од
Венеција, Унгарија и папата во Рим. На 14 мај 1449 година започнала опсадата на
Светиград која завршила со османлиска победа. Најголема победа на Скендербег се
случила во опсадата на Кроја во 1450 година. Во следниот период Скендербег ги
зазел градовите Дебар и Охрид. Скендербег починал во 1468 година а на негово
место бил поставен Лека Дукаѓини. Лешката лига се одржала до 1479 година кога
била принудена да отстапи пред Османлиите.

Во историјата на Отоманската империја 42 големи везири потекнувале од Албанија.
Во периодот меѓу 17 и 19 век, од 92 велики везири, 25 имале албанско, а само 19
турско потекло. Пред доаѓањето на Османлиите Албанија била христијанска земја за
разлика од денес каде мнозинство се муслимани. Исламизацијата во Албанија
најпрво имала чисто формален карактер – поединци прифаќале муслимански имиња и
само понекогаш оделе во џамија, а ги задржувале христијанските погледи, дотолку
повеќе што не се практикувало подучување на новата вера. Бекташкиот ред во
Албанија бил прифатен повеќе од која и да е друга провинција на Османлиската
Империја. Најмногу бекташи имало во јужна Албанија, а еден мал број во околина
на областа Кроја.

Албанците масовно се вклучиле во Младотурската револуција а на чело се истакнал
Ибрахим Темо. Со надеж дека со враќањето на суспендираниот Устав ќе ги уживаат
националните права, тие масовно се приклучиле на револуцијата и биле еден од
нејзините главни столбови.

Албанското национално будење го опфаќа периодот од започнувањето на востание за
ослободување на земјата во 19 век до 29 јули 1913 година кога била формирана
Албанија како независна држава. Во мај 1877 година бил формиран Албански комитет
во Јанина а следната година бил формиран Централен комитет за заштита на правата
на албанскиот народ. Истата година во градот Призрен била формирана Призренска
лига, а по нејзиното распуштање во 1899 година била формирана Пеќска лига.

Кон почетокот на 20 век продолжиле конфликтите за добивање независност на
земјата. Последното се одвило во 1912 година и во историјата е познато како
Албанско востание по кое бил отворен патот за прогласување независност.

Декларацијата за независност на Албанија била издадена на 28 ноември 1912 година
според која била прогласена независноста на Албанија од Османлиската империја.
Независноста се прогласила од Големото народно собрание во Валона, а била
потврдена со Лондонскиот договор со којшто била завршена Првата балканска војна
во 1913 година.

По Првата светска војна, Албанија прогласила независност од Османлиската
империја. Од 1928 година, со земјата управувал Зог I, сè до 1938 година, кога
Албанија паднала под влијание на Италија.

Во времето на Втора светска војна, албанските фашисти ги помагале италијанците
во борба против грците и југословените. По војната, власта била заземена од
комунистите во ноември 1944 година, под раководство на Енвер Хоџа и Мехуд Шеху.
Енвер Хоџа ги расипал односите со Белград, Москва и Кина, воведувајќи ја земјата
во изолација прво од страна на т.н. западен блок на САД, Западна Европа и
Канада, а покасно и од источните комунистички земји.

Во 1985 година, по смртта на Хоџа на власт дошол Рамиз Алија кој се обидел да
воспостави врски со Западот, поради големата економска криза во која се наоѓала
земјата. Така, по падот на комунизмот, во 1991 година, Албанија постанала
демократска република.

Албанија има вкупна површина од 28.748 километри квадратни. Брегот на Албанија е
долг 362 километри и зафаќа делови на Јадранско Море и Јонско Море. 70 % од
територијата на Албанија е планинска и највисок врв е Кораб на македонската
граница. Климата на Албанија е континентална. Покрај Тирана, други поголеми
градови во Албанија се: Драч, Елбасан, Скадар, Ѓирокастро, Валона, Горица и
Кукс.

Албанија е парламентарна демократија основана во обновениот устав од 1998. Денес
избори се одржуваат на секои четири години за 140 пратенички места во народното
собрание на Албанија. Премиер на Албанија е Сали Бериша, додека претседател на
Албанија е Бујар Нишани. После усвојувањето на новиот устав Албанија се свртела
кон евро-атланскте интеграции и на 2 април 2009 година Албанија стана 27-та
држава членка на НАТО.

Албанија имала 3 619 778 жители, според пописот на населението од 2008 година и
се наоѓала на 130. место според бројот на население во светот. Според Институтот
за статистика, на 1 јануари 2015 година, Албанија имала 2.893.005 жители, т.е.
за 2.942 жители помалку во споредба со 1 јануари 2014 година. Притоа, од
вкупниот број, 1.462.005 жители биле мажи, додека 1.431.000 биле жени. Оттука,
соодносот меѓу двата пола бил 102,1 мажи на 100 жени. Во текот на 2014 година,
во Албанија биле регистрирани 35.760 новородени бебиња, од кои 19.683 биле
машки, а 17.077 женски. Природниот прираст на населението изнесувал 15.104 лица.
Од друга страна, во 2014 година, Албанија ја напуштиле 46.413 лица (од нив, 52%
биле мажи), а во земјата се вратиле 28.486 лица. Најнаселена околија била Тирана
со 800.986 жители, а потоа следувале Фиер со 315.012 лица и Елбасан со 301.397
жители. Околии со најмала населеност биле Ѓирокастро со 72.202 жители, Кукс со
85.461 жител и Пешкопеја со 136.476 жители. Историски, државата е разделена на
Северна Албанија и Јужна Албанија. Како граница помеѓу северот и југот се смета
реката Шкумба.

Албанскиот јазик е јазик што го говорат приближно околу 6 милиони луѓе,
првенствено во Албанија, Косово, Србија, Црна Гора, Македонија, но исто така и
во некои други балкански држави, како и од стари доселенички групи во Калабрија,
Италија. Јазикот е еден, посебен огранок на Индоевропското јазично семејство.
Денешниот албански јазик како стандардна форма го има дијалектот на Тоските,
наспроти дијалектот на Гегите кој и покрај стандардизацијата се уште масовно го
користат гегскиот дијалект во Косово и делови на Македонија. Впрочем, се уште
постои несогласување околу стандардизацијата на албанскиот јазик, а некои бараат
повторна стандардизација во која би биле вклучени повеќе елементи од гегскиот
дијалект. Постои и залагање во Косово да се земе како стандардна форма гегскиот
дијалект со што албанскиот јазик би станал еден јазик со два официјални
дијалекти. Инаку, лексичкиот фонд е главно латински, италијански, романски,
грчки, македонски, српски и турски.

Македонците се едно од малцинствата во Албанија и се претпоставува дека нивниот
број е околу 150 000. Тие живеат покрај албанско-македонската граница во Мала
Преспа, Голо Брдо и Гора, а во голем број ги има и во: Горица (Корча), Елбасан,
Драч, Тирана и други места. Тие се организирани во повеќе здруженија од кои
најпознати се „Преспа“ и „Мир“, а имаат регистрирано и своја политичка партија.
Засега како македонско национално малцинство се признати само Македонците во
регионот на Мала Преспа, каде тие се организирани и имаат општина раководена од
етнички Македонец, Пустец. Во регионот на Мала Преспа, етничките македонци имаат
право на образование на мајчин јазик, но само во основното образование. Она што
е апсурдно е тоа што иако во гимназијата во Мала Преспа предаваат професори
етнички Македонци на ученици етнички Македонци, сепак наставата се одвива на
албански јазик. Во Албанија постојат и малубројни групи кои се декларираат како
етнички Бугари и кои имаат свои организации во Голо Брдо и Гора. Но, загрижува
фактот што Република Бугарија преку одредени активности бара поддршка од
албанските власти и се труди да ги асимилира етничките Македонци кои што живеат
во Албанија терајќи ги да се декларираат како Бугари. Еден од повидните
македонски активисти кои што живеат во Албанија е професорот на Тиранскиот
Универзитет од македонско етничко потекло, г-нот Кимет Фетаху.

Според европските стандарди, Албанија е сиромашна држава. БНП по глава на жител
изнесува 25% од просечниот стандард на ЕУ во 2008 година. Албанија покажала
потенцијал за економски раст бидејќи економијата на Албанија се зајакнува и
бизносот во државата расте. Албанија и Кипар се единствените држави во Европа
кои во првата половина на 2009 година оствариле економски раст, сепак
незначителен.



https://mk.wikipedia.org/wiki/%D0%9F%D1%80%D0%B5%D0%BB%D0%B8%D1%81%D1%82%D1%83%D0%B2%D0%B0%D1%87

Прелистувач (англиски: web browser или Internet browser) е софтверска програма
за пребарување и прикажување на информации потхранети на интернет. До
информациите се пристапува преку таканаречен Uniform Resource Identifier (URI) и
може да биде мрежно место, слика, видео снимка или некој друг вид на содржина.
Хиперврските содржани во страниците им овозможуваат на корисниците лесна
навигација до други поврзани ресурси на мрежата.

Има повеќе прелистувачи за личните сметачи: Microsoft Internet Explorer,
Firefox, Apple Safari, Netscape, Opera, Google Chrome.

Прелистувачите се најчест тип на HTTP-кориснички агенти. Покрај тоа што се
користат за пристап до WWW, тие исто така може да се користат за пристап до
информациите на мрежните опслужувачи во приватната мрежа или пак на локалниот
сметач.

Прелистувачите општат со опслужувачот во основа со помош на HTTP (хипертекст
трансфер протоколот) за преземање на мрежните страници и испраќање на податоци
до опслужувачот. Најчесто се користи HTTP/1.1 кој е дефиниран во [Request for
Comments|RFC]] 2616. HTTP/1.1 не е во целост подржан од страна на Microsoft
Internet Explorer, но повеќето други прелистувачи го подржуваат ова множество на
протоколи.

Страниците се пронаоѓаат со помош на URL (униформен локатор на изворот), кој се
третира како адреса, која започнува со http: за HTTP пристапот. Повеќето
прелистувачи подржуваат и други URL типови и соодветни на нив множества на
протоколи, како што се: ftp: за FTP (протокол за пренос на податотеки), rtsp: за
RTSP (протокол за семрежно емитување во живо), и https: за HTTPS (SSL
енкриптирана верзија на HTTP).

Форматот на податотеката за мрежната страница најчесто е HTML кој се препознава
од страна на HTTP протоколот со користење на MIME типот на содржина. Повеќето
прелистувачи вообичаено подржуваат и други формати на податотеките, како на
пример JPEG, PNG и GIF за слики, а може да бидат проширени и за подршка на други
типови со помош на таканаречени plugin додатоци. Комбинацијата на HTTP типот на
содржина и URL спецификацијата им овозможува на дизајнерите на мрежните страници
да вгнездуваат слики, анимации, видео, музика и семрежно емитување во самата
мрежна страница или пак да овозможат пристап до нив.

Постарите прелистувачи поддржуваа многу едноставни верзии на HTML. Брзиот развој
на прелистувачите доведе од развој на нестандардни дијалекти на HTML, што доведе
до проблеми во однос на мрежна соработливост помеѓу различни прелистувачи.
Модерните прелистувачи имаат подршка за HTML и XHTML стандардот, што значи дека
има идентичен приказ на содржината на мрежната страница кај различни
прелистувачи. Microsoft Internet Explorer нема целосна подршка за HTML 4.01 како
и за XHTML 1.x. Во денешно време повеќето мрежни места се изработени со помош на
таканаречени WYSIWYG-програми како што се: Macromedia Dreamweaver или Microsoft
Frontpage. Овие програми речиси по дефиниција создаваат нестандарден HTML код,
занемарувајќи ги W3C препораките, посебно во делот на XHTML и CSS.

Некои од популарните прелистувачи овозможуваат и подршка на новости од Usenet,
IRC и е-пошта. Што значи подршка на протоколите: NNTP, SMTP, IMAP и POP. Овие
прелистувачи честопати се нарекуваат и семрежни пакети или програмски пакети за
да се потенцира нивната комплексност.

NeXTcube бил користен од страна на Тим Бернерс-Ли (пионер во користењето на
хипертекст за размена на информации) како прв опслужувачот, како и за создавање
на првиот прелистувач, WorldWideWeb уште 1990 година. Тим својата работа ја
претставил на своите колеги од CERN во март 1991. Одтогаш прелистувачите
претрпеле огромни измени како што се развивал и растел Internet.

Првиот прелистувач, Silversmith, бил создаден од страна на Џон Ботомс 1987
година.. Прелистувачот бил заснован на SGML приврзоци. Во тоа време SGML се
користел за форматирање на документи во подготовката за печатење. Користењето на
SGML за електронско прикажување на документите значело поместување кон
електронско издаваштво, а тоа наишло на голем отпор. Silversmith вклучил
интегриран индексер, пребарување низ текстот, хипертест врски помеќу сликите и
текстот, како и музика, користејќи се со SGML приврзоците. Тој во тоа време
предвидел можности кои сѐ уште во денешните прелистувачи не се имплементирани.
Пример можност за ограничување на пребарување во структурата на документот,
пребарување на индексираните документи со помош на џокер знаци, како и можност
за пребарување на вредноста и називите на приврзоците.

Во тоа време популарен прелистувач бил и ViolaWWW, моделиран врз основа на
HyperCard. Меѓутоа, експлозијата на популарноста на семрежјето, започнала со
NCSA Mosaic, кој претставувал графички прелистувач, кој во почетокот работел под
Unix, но подоцна бил портиран на Apple Macintosh и Microsoft Windows
платформите. Верзијата 1.0 била пуштена во употреба 1993 година. Марк Андерсен,
лидер во Mosaic тимот на NCSA, подоцна ја формира компанијата Netscape
Communications Corporation.

Netscape го пушта во употреба Navigator во октомври 1994 година. Microsoft, кој
до тогаш нема свој прелистувач, се вклучува во борбата со својот Internet
Explorer претходно купен од Spyglass Inc. Ова значеше започнување на т.н. „војна
на прелистувачите“, војна за пазарот на прелистувачи помеѓу Microsoft и
Netscape.

Оваа војна овозможува милиони обични корисници на сметачи да ги користат овие
производи. Оваа војна покажа колку комерцијализацијата на мрежниот простор може
да ги уништи напорите за стандардизација. Microsoft и Netscape слободно
имплементраа сопствени наставки кон HTML стандардот во своите производи. W3C ги
прифати Cascading Style Sheets промовирани од страна на Microsoft наспроти
JavaScript Style Sheets (JSSS) промовирани од страна на Netscape. Со ова
Netscape прелистувачот станува инфериорен во однос на прелистувачот на
Microsoft.

Војната заврши некаде 1998 година кога стана јасно дека Netscape не може да игра
значајна улога на пазарот. Овој тренд делумно е последица и на интеграцијата на
прелистувачот на Microsoft со оперативниот систем, како и договорот со OEM
производителите. Како последица на што Microsoft се соочи со антитруст судски
процеси.

Одговорот на Netscape беше Mozilla, open source проект. Но и понатаму се губеше
улогата на пазарот. Во 1998 година компанијата е купена од страна на AOL. На
почетокот Mozilla имаше проблеми да ги привлече развивачите на софтвер, но во
2002 година овој проект еволуира во релативно стабилен и моќен семрежен пакет.
2004 година Firefox 1.0 беше пуштен во употреба, а Firefox 1.5 во 2005 година,
во 2006 година Firefox 2. Работата продолжува на Firefox 3 кој треба да излезе
во 2007 година. Во 2006 година, Mozilla и неговите деривативи опфаќаат околу 12%
од сообраќајот на семрежјето.

Opera прелистувачот е иновативен и брз прелистувач популарен кај рачните уреди,
посебно мобилните телефони.

Lynx останува популарен за Unix шел корисниците и кај корисниците кои имаат
проблеми со видот бидејќи овој прелистувач е текст ориентиран. Постојат и други
текст прелистувачи со некои напредни техники, како што се w3m, Links (кој може
да оперира и во текст и во графички мод).

За разлика од традиционалната доминација на Microsoft Internet Explorer и
Netscape кај Macintosh платформата, најверојатно во иднина ќе доминира Safari
прелистувачот на Apple, кој се заснова на WebKit layout engine од Apple,
деривација на KHTML layout engine од Konqueror open source прелистувачот. Иначе
Safari е основен прелистувач на Mac OS X.



https://mk.wikipedia.org/wiki/%D0%9F%D1%80%D0%B2%D0%B0_%D1%81%D0%B2%D0%B5%D1%82%D1%81%D0%BA%D0%B0_%D0%B2%D0%BE%D1%98%D0%BD%D0%B0

Прва светска војна, исто така позната и како Големата војна и Војна на нациите —
светски конфликт што се одвива од 1914 до 1918 година и започнува во Европа.
Ниеден претходен конфликт нема мобилизирано толкав број војници ниту пак вклучил
толку многу луѓе во бојното поле. Првата светска војна е втор најкрвав настан во
светската историја до тогаш. Хемиско оружје е искористено за прв пат, изведени
се првите масовни бомбардирања на цивили од небо, и некои од првите големи
масакри на цивили се случуваат за време на војната. Четири династии,
Хабсбурговците, Романови, Отоманците и Хохенцолерните, чии корења на моќ се
протегаат од деновите на крстоносните војни, паѓаат за време на војната или
после неа.

Првата светска војна претставува одлучувачко раскрстување со стариот светски
поредок, обележувајќи ја пропаста на апсолутистичката монархија во Европа.
Војната ќе се покаже како катализатор за Руската револуција која понатаму ќе
инспирира револуции во земји како Кина и Куба и ќе ја постави основата за
Студената војна меѓу СССР и САД. Поразот на Германија во војната и неуспехот да
се решат некои од причините за Големата војна поставуваат основа за раст на
националсоцијализам и неговиот конечен резултат - избувнувањето на Втората
светска војна во 1939 година. Војната исто така на големо ја зголемува
употребата на масовна индустријализација како база за нова форма на војување што
се потпира целосно на технологија и вовлекува цивили како никогаш порано.

Поимот „Прва светска војна“, што имплицира настан различен од „Втора светска
војна“ не е популарен меѓу некои историчари кои ја сметаат војната само како
прва фаза од три-децениската војна што се протега од 1914-1945 година. Други
историчари пак, гледаат на Прва светска војна како една од последиците на
францускиот пораз во Француско-пруските војни што води кон француската
експлоатација на балканската криза како повод за општа војна. Историчари исто
така ја цитираат и германската дипломатска неснаодливост како и бранот
национализам што ја преплавува Европa во тоа време.

Прва светска војна станува позната како рововска војна, каде што голем број на
војници се врзани за рововите и не можат да се движат многу заради напнатоста на
одбраната. Ова е посебно вистинито за Западниот фронт. Преку 9 милиони луѓе
умираат на бојното поле и уште приближно толку на домашниот фронт како последица
на недостаток на храна, геноцид и битка на земја.

*Британска Империја вклучува канадски, австралиски и индиски жртви.
**Њуфаундленд не е дел од Канада во овој период.

Во 1914 г. надвојводата Франц Фердинанд и неговата жена Софи Хотек биле во
официјална посета на Босна. Во текот на посетата еден од незадоволните фрла
бомба врз автомобилот на Франц Фердинанд. Таа се одбива и експлодирува под
следниот автомобил во колоната, повредувајќи ги оние кои биле во него. Тогаш
Франц Фердинанд оди со автомобилот понатаму на побезбедно место. Во тој момент,
додека седел во кафеана, Гаврило Принцип станува, се пробива низ толпата, вади
пиштол и со седум куршуми го убива надвојводата и неговата сопруга. Заради ова
Австро-Унгарија ја обвинила владата на Србија.

Во текот на 1914 биле формирани три фронта: Западен, Источен и Балкански. Освен
на европските фронтови, воени дејствија се воделе и на Далечниот Исток и Северна
Африка. Неколку позначајни информации 12 Јуни напад на Србија од страна на Авсро
Унгарија. Октомври 1915 Бугарија се приклучува од страна на Централните
сили,истата година србија подпаѓа под Австро Унгарска власт. Пролетта 1916 бил
отворен Македонскиот фронт од Охрид до Орфански залив, а на 14 Септември истиот
бил пробиен. Јуни 1917 Грција се приклучува од страна на Антантата т.е Источните
сили. 1 Декември 1918 Создадено кралство на Балканските држави Кралство на
Србија,Црна Гора и Хрватска.

Западниот фронт се протегал од бреговите на Северното Море до швајцарската
граница. До крајот на август германските воени единици навлегле длабоко во
северна Франција преку Белгија. По прегрупирањето на француската армија,
германското напредување било запрено северозападно од Париз, кој со околината
бил добро утврден.



https://mk.wikipedia.org/wiki/%D0%9E%D0%BF%D1%88%D1%82%D0%B8%D0%BD%D0%B8_%D0%B2%D0%BE_%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%98%D0%B0

Општините во Македонија се административни единици од прв степен. Во август 2004
година, а дополнително во 2013, Македонија била реорганизирана на 80 општини од
кои 10 го сочинуваат Градот Скопје, кој е посебна единица на локална самоуправа.

Во периодот од 1996 до 2004 година Македонија имала 123 општини, а со последната
административна поделба бројот се намалил. Така, дел од општините останале
непроменети, а дел биле споени со поголеми општини. По број на население и
според пописот од 2002 година, најголема општина во Македонија е Куманово со
105.484 жители, а најмала е Општина Вевчани со 2.433 жители. По површина,
најголема општина е Прилеп која има 1.194 км², а најмала е Општина Чаир со
површина од 3,5 км².

Административната поделба на Македонија била сменета во 2013 година. Во 2013, по
локалните избори на 24 март, општините Другово, Вранештица, Зајас и Осломеј
престанале да постојат и биле припоени кон Општина Кичево, со седиште во градот
Кичево. Така бројот на општини од 84 се намалил на 80. Голем број граѓани не се
согласувале со оваа промена, слично како промените во општините Струга, Чашка,
Долнени, Сопиште, меѓу другите.

Покрај општините, административно Македонија е поделена и на 8 плански региони,
но тие не се сметаат за првостепена административна поделба, туку како плански
региони за развој.

Во следната табела се наведени сите општини во Македонија по азбучен ред. Покрај
тоа, во табелата има информации за седиштата на општините, кодовите, површината,
населението и регионот во кој се наоѓаат истите. За знамињата и грбовите, видете
ги галериите за општински знамиња и грбови.

↑  Општини, вкупно 10, кои го сочинуваат Град Скопје ↑  Хиерархиски
административни поделбени кодови (HASC): поврзани со ISO поддржавните кодови



https://mk.wikipedia.org/wiki/%D0%90%D0%BB%D0%BA%D0%BE%D1%85%D0%BE%D0%BB_%D0%B4%D0%B5%D1%85%D0%B8%D0%B4%D1%80%D0%BE%D0%B3%D0%B5%D0%BD%D0%B0%D0%B7%D0%B0

Алкохол дехидрогеназа (ADH, од англиски: alcohol dehydrogenase) претставува
група на ензими од групата на дехидрогенази, кои ги има во многу организми и
учествуваат во конверзијата на алкохолите до алдехиди и кетони со редукција на
никотинамид аденин динуклеотид (NAD+ до NADH).

Алкохол дехидрогеназа претставува група на изоензими кои ја катализираат
оксидацијата на примарните и секундарните алкохоли, до алдехиди и кетони,
соодветно, а исто така можат да ја катализираат и реверзната реакција. Кај
цицачите оваа реакција е редокс, која го вклучува коензимот никотинамид аденин
динуклеотид.



https://mk.wikipedia.org/wiki/%D0%9C%D1%80%D0%B5%D0%B6%D0%BD%D0%BE_%D0%BC%D0%B5%D1%81%D1%82%D0%BE

Мрежно место (или „веб-саjт“, од англ. website) — документ во кој се содржат
информации погодни за прелистување со помош на прелистувач. Овој документ
најчесто е во HTML или XHTML формат и во себе содржи хиперврски до други
документи.

Мрежните места можат да бидат поставени локално на сметачот од кој се врши нивно
прелистување / прегледување или пак на некој мрежен опслужувач (или
„веб-сервер“, од англ. web server) до кој може да се пристапи преку сметачка
мрежа. Опслужувачот може да го ограничи пристапот до мрежните места само на
корисници во приватна мрежа, тогаш станува збор за корпоративен intranet, или
може да допушти слободен пристап преку интернет. Прелистувачот пристапува до
мрежните места сместени на опслужувачот користејќи се со таканаречениот Протокол
за пренос на хипертекст (HTTP).

Вообичаено е статичните мрежни места зачувани на опслужувачот да имаат наставка
.htm или .html. додека пак динамичките мрежни места имаат наставки кои
означуваат кој програмски јазик се користи за нивно создавање или која
технологија се користи за создавањето, како на пример .php, .asp, .jsp, ... Во
овој случај опслужувачот мора да биде соодветно прилагоден за да може да ги
разбере/обработува, овие програмски јазици односно технологии, по што создава
чист HTML-код кој го испорачува до прелистувачот.

Информациите за изгледот, типографијата и шемата на бои се дефинира преку
таканаречените Cascading Style Sheet (CSS) инструкции, кои можат да бидат
вгнездени во самиот HTML код или пак да бидат поместени во одделна податотека,
до која се референцира во HTML документот. Вториот начин е посебно важен,
бидејќи на овој начин може да се влијае на едноставен и релевантен начин на
изгледот на сите или на група на мрежни места кои се наоѓаат на опслужувачот.
Прелистувачот само еднаш ќе ги вчита овие инструкции од опслужувачот а подоцна
ќе се користи со кешираната копија на овие инструции за сите страници кои
подоцна ќе бидат прелистувани.

Мултимедијалните содржини исто така може да бидат вгнездени во мрежното место,
како дел од самата страница или пак со врска до истите. Игри, анимации и друг
компјутерски создаден материјал исто така може да биде вгнезден во мрежното
место користејќи се со технологии како што се Adobe Flash и Java програмчиња.
Презентацијата на сето ова зависи од способноста на прелистувачот да го обработи
овој материјал, како и од желбата на клиентот и неговата способност да ги
овозможи (кога не се однапред овозможени) овиe својства на сопствениот
прелистувач/сметач.



https://mk.wikipedia.org/wiki/%D0%95%D0%B2%D1%80%D0%BE%D0%BF%D1%81%D0%BA%D0%BE_%D0%BF%D1%80%D0%B2%D0%B5%D0%BD%D1%81%D1%82%D0%B2%D0%BE_%D0%B2%D0%BE_%D1%84%D1%83%D0%B4%D0%B1%D0%B0%D0%BB_2016

Европското првенство во фудбал 2016 (УЕФА Евро 2016) — 15-тото Европско
фудбалско првенство. Натпреварувањето се одржало од 10 јуни до 10 јули 2016
година, а домаќинот Франција бил избран на 28 мај 2010 година. На ова првенство
по прв пат бројот на учесници бил проширен од 16 на 24 репрезентации.

Првенството го освоила Португалија, која во финалето го победила домаќинот
Франција по продолженија.

Пред истекот на рокот на 9 март 2009 година за избор на домаќин на Европското
првенство во фудбал 2016, кандитатура за домаќини поднеле Франција, Турција и
Италија како и Норвешка и Шведска кои пријавиле заедничка кандидатура. Во
декември истата година Норвешка и Шведска ја повлекле својата кандитатура.

Со проширувањето на 24 екипи, среднорангираните репрезентации имале поголема
шанса да се квалификуваат за завршницата на Европското првенство. Дотогашниот
квалификациски формат од 9 групи со по шест и пет репрезентации останал ист, а
екипите се поделени по групи според коефициентот на УЕФА. Вкупно 53
репрезентации пробале да се изборат за 23-те места кој воделе во завршницата на
првенството и така да му се приклучат на домаќинот Франција, која била
единствената репрезентација која се пласирала директно без да игра квалификации.
Репрезентацијата на Гибралтар за прв пат настапила во квалификациите за Европско
првенство, откако официјално во 2013 година била призната како членка на УЕФА.

Квалификациските групи биле извлечени на 23 февруари 2014 во Ница. По
завршувањето на натпреварувањето по групи, првопласираните и второпласираните
репрезентации од секоја група се пласирале директно на завршниот турнир, заедно
со најдобрата третопласирана репрезентација (не земајќи во обѕир натпреварите со
одиграни со репрезентациите кои биле на 6 место во групите), која на крајот била
Турција. Останатите репрезентации кои завршиле на трето место во групите играле
бараж-дуели, при што четирите победници исто така се квалификувале за
првенството.

Вкупно 13 од 16 репрезентации (вклучувајќи го и домаќинот Франција) кои
настапиле на првенството во 2012 успеале да се квалификуваат и за овој турнир.
Меѓу нив е и Англија, која станала само шестата репрезентација со максимално
остварување во квалификациите (10 победи во 10 натпревари); бранителот на
титулата Шпанија; и светскиот првак Германија, која се квалификувала за своето
12-то едноподруго европско првенство. Романија, Турција, Австрија и Швајцарија
се вратиле во завршницата на европските првенства откако го пропуштиле
првенството во 2012, со тоа што Австријците се квалификувале само за своето
второ европско првенство, после она во 2008 кога биле домаќини. Меѓу
репрезентациите кој се вратиле на првенството по подолго време се вбројува
Белгија, која се пласирала на Евро по прв пат кога биле домаќини на првенството
во 2000 и Унгарија која настапила по прв пат после 44 години и првенството во
1972 и 30 години после нивниот последен настап на некое големо натпреварување
(Светското првенство 1986 во Мексико).

Пет репрезентации се квалификувале на своето прво Европско првенство во фудбал:
Албанија, Исланд, Северна Ирска, Словачка и Велс. Освен тоа, репрезентациите на
Албанија и Исланд никогаш претходно не играле на ниту едно големо
натпреварување. Исто така, Австрија и Украина по прв пат успешно се
квалификувале за едно ЕП, со оглед на тоа дека претходно настапувале само како
домаќини во (2008 и 2012). Шкотска била единствената британска нација која не
успеала да се квалификува за завршницата, а вредно за споменување е и
разочарувачкото последно место во квалификациската група за шампионот од 2004
Грција. Исто така, уште два поранешни победници не се квалификувале: победникот
од 1988, Холандија и шампионот од 1992, Данска; Холанѓаните не се квалификувале
за прв пат од првенството 1984 (исто така одржано во Франција) и само 16 месеци
по освојувањето на третото место на Светското првенство 2014 во Бразил, а за
Данците ова е второ пропуштено првенство во последните 32 години откако во
дополнителните квалификации биле поразени од Шведска.

Во почетокот, дванаесет стадиони биле претставени во кандидатурата на Франција
која е избрана на 28 мај 2010 за домаќин на Европското првенство. До мај 2011,
тој број се смалил на девет. Меѓутоа, во јуни било предложено бројот на
стадионите да се прошири на единаесет. Сепак, Фудбалскиот сојуз на Франција
одбрал девет стадиони за одигрување на натпреварите на првенството.

Изборот за првите седум стадиони бил неприкосновен - националниот стадион во
Франција, Стад де Франс, четирите новоизградени стадиони во Лил, Лион, Ница и
Бордо, како и стадионите во Париз и Марсеј. Последните две преостанати места,
откако Стразбур се откажал од финансиски причини, избрани биле Ленс и Нанси во
првиот круг на гласање, наместо Сент-Етјен и Тулуз кои биле оставени како
алтернатива.

Во јуни 2011 година, бројот на стадионите бил зголемен на единаесет поради
новиот формат на турнирот кој вклучува 24 екипи, наместо дотогашните 16.
Одлуката значела дека градовите резерви, Тулуз и Сент-Етјен, се придружиле на
пописот градови домаќини. Меѓутоа, во декември 2011 година, градот Нанси најавил
повлекување од турнирот, поради неуспешниот обид за реновирање на стадионот, што
значело дека првенството ќе се игра на десет стадиони.

Стад де ла Божоар во Нант и Стад де ла Мосон во Монпелје (стадиони кој биле
користени за време на Светското првенство 1998) не биле избрани. Конечниот
список од десет стадиони бил потврден од извршниот комитет на УЕФА на 25
јанауари 2013 година.

За да се опфати проширувањето од 16 на 24 репрезентации, променет е форматот на
натпреварување кој се користел на претходното првенство со додавање на уште две
дополнителни групи во групната фаза на натпреварување, како и еден додатен круг
во нокаут-фазата. Во шесте групи (A до Ф) се наоѓаат по четири репрезентации, со
тоа што двете првопласирани од секоја група поминуваат понатаму во нокаут
фазата. Исто така, ним ќе им се приклучат и четирите најдобри третопласирани
селекции. Ваквиот начин на натпреварување е веќе применуван на Светските
првенства 1986, 1990 и 1994 со исклучок на играње на натпревар за трето место.
Ваквиот формат на натпреварување носи одигрување на вкупно 51 натпревар за
разлика од претходниот турнир на кој е одигран 31 натпревар, кои се играле во
период од 31 ден.

Доколку две или повеќе екипи имаат ист број на бодови по завршувањето на
групната фаза на натпреварување, ќе се применуваат следниве критериуми:

Четирите најдобри третопласирани екипи се одредуваат според следните критериуми:

Распоредот на натпреварување во групната фаза УЕФА го објавила на 25 април 2014
година. Времето на одигрување на натпреварите е прикажано по локално време, CEST
(UTC+2). Победниците на групите, второпласираните екипи и четирите најдобри
третопласирани екипи ќе обезбедат учество во нокаут-фазата на турнирот.

Официјална маскота на првенството е „Супер Виктор“, дете-суперјунак, објавен на
18 ноември 2014. Се работи за дете во националниот дрес на француската фудбалска
репрезентација со црвена наметка, така што се присутни сите три бои на
француското знаме. Познато е дека наметката, копачките и топката се неговите
супермоќи. Маскотата за прв пат се појавила на 18 ноември 2014 на натпреварот
помеѓу Франција и Шведска на Стадионот Велодром во Марсеј. Нејзиното име е
откриено на 30 ноември 2014 откако добила околу 50 000 гласови на официјалната
страна на УЕФА, повеќе од другите две кандидатски имиња „Дриблу“ и „Гоаликс“.
Името се темели на идејата за обедување и упатува на супермоќите на детето кога
ги пронашол волшебната наметка, копачки и топка.

Официјалниот логотип на првенството е објавен на 26 јуни 2013, за време на
церемонијата “Павијон Камбон Капицин“ (Pavillon Cambon Capucines) во Париз. Него
го смислила португалската агенција Брандија Сентрал, која исто така и го
креирала визуелниот идентитет за претходните Европски фудбалски првенства.
Дизајнот се темели на темата "прослава на уметноста на фудбалот". Логото го
прикажува трофејот на Европското првенство со сина, бела и црвена боја на
француското знаме, окружен со мешавина од облици и линии кои претставуваат
различни уметнички движења и фудбалски елементи.

На 17 октомври 2013 УЕФА го објавила официјалното мото на првенството: „Ле
рандеву“ (Le Rendez-Vous). Кога бил запрашан за неговото значење, претседателот
на Организацискиот одбор на ЕП 2016, Жак Ламбер, одговорил дека мотото „многу
повеќе од потсетник на датуми (...) и игралишта“. Понатаму, објаснил дека „УЕФА
праќа порака до сите фудбалски навивачи ширум светот и љубители на големи
настани, покана за делење на емоции на еден елитен турнир.“

Официјална топка на првенството е „Убава игра“ (Beau Jeu) на Адидас, која била
претставена на 12 ноември 2015 од поранешниот француски репрезентативец Зинедин
Зидан.



https://mk.wikipedia.org/wiki/%D0%A8%D0%B2%D0%B5%D0%B4%D1%81%D0%BA%D0%B0

Шведска (шведски: Sverige) или официјално Кралство Шведска (шведски:
 Konungariket Sverige (помош·инфо)) — држава во Северна Европа на Скандинавскиот
Полуостров. Шведска граничи со Норвешка на запад, со Финска на североисток. На
југ е поврзана со Данска со Ересундскиот мост. Главен град на Шведска е
Стокхолм, што е и најголем град во државата со 1,3 милиони жители во градот или
2 милиони жители во метрополитенската област.

Со своите 450.295 километри квадратни, Шведска е трета најголема држава во
Европската Унија според територија и има вкупно население од 9,2 милиони жители.
Според тоа, Шведска има низок степен на густина на население со 21 жител на
километар квадратен, но со повисок степен на југот на земјата. Околу 85% од
населението на кралството живее во урбаните средини и се очекува овој процент да
се зголеми поради урбанизацијата на земјата. Покрај главниот град, втор најголем
град е Гетеборг со 500.000 жители и трет најголем град е Малме.

Шведска е уставна монархија со парламентарен систем на владеење и со високо
развиена економија. Шведска е дел од Европската Унија од 1 јануари 1995 година.
Како независна држава се воздигнала во средновековието. За време на XVII век
државата ги проширила своите територии и се создало Шведското царство. Повеќето
освоени територии надвор од Шведска биле освоени за време на XVIII и XIX век.
Источниот дел од Шведска (денес Финска) бил изгубен во 1809 и потпаднал под
власт на Русија. Последната војна во која Шведска директно било инволвирана во
1814 година кога шведската војска ја принудила Норвешка да ја оформат
Шведско-норвешката унија која траела до 1905. Оттогаш, Шведска е земја која го
поддржува мирот и е неутрална држава.

Името на државата на шведски јазик е Sverige што буквално значи Кралство на
Швеѓаните.

Човекот за прв пат ја населил Скандинавија во т.н. Скандинавско камено време
(10000-1700 п.н.е.). Најстариот археолошки доказ е најден во Данска.

Римјаните биле првите кои оставиле записи за постоењето на племиња на овие
простори; во 98 год. римскиот историчар Тацит пишувал за „Суионите“ кои живееле
на море и биле многу силни воини и морепловци. Исто така тој напишал дека биле
доста богато племе предводено од еден единствен водач и ако се здружеле со
околните племиња, би представувале голема опасност за Римската империја.

Овие региони биле населувани од Швеѓаните (или Шведи). На југот живееле Гети во
областа Јеталанд. Постојат записи за полулегендарни војни помеѓу овие две земји.
Северот на Шведска (Нораланд) бил веројатно населен со Лапонци (Сами).

Викиншката ера во Шведска траела од 8 до 11 век. Во овој период се смета дека
Шведите ја прошириле својата држава на југ кон Јеталанд. Додека Викинзи од
Норвешка и Данска патувале и освојувале на запад и југ (југозапад), Викинзите од
Шведска освојувале на исток и југ (југоисток) кон Финска, балтичките земји,
Русија и кон Средоземното Море. Нивниот пат преку руските реки ги донел дури до
Константинопол (денешен Истанбул) којшто го напаѓале и ограбувале неколку пати.
Византискиот император Теофил бил воодушевен од нивните борбени способности и ги
вработувал како негова лична гарда (Вараншка гарда). Постои теорија дека
викинзите кои тргнале од Шведска ја создале Русија. Во 9 век шведските викинзи
биле нарекувани Руси и словенските племиња ги „поканиле“ викинзите да ги
управуваат и бранат од непријателот. Така станале елитни воини кои владееле и
освојувале други племиња и формирале колонии.

а време на ерата на Викинзите, Истад во Сканија и Павикен во Готланд биле
најголемите градови и трговски центри. Најдени се остатоци од повеќе згради
коишто претставувале бродоградилишта, пазари и др.

Св. Ансгар во 829 г. за прв пат го донел христијанството, но населението се
откажало од паганството дури некаде во 12 век. Некаде од 1050 год.
христијанството преовладува и оттогаш Шведска се смета за христијанска замја.
Меѓу 12 век и 14 век имало повеќе војни меѓу нордиските кралства, а Шведска
почнала да се шири на исток во Финска, создавајќи конфликти со Русите.

Во XIV век Шведска е погодена од чума. Во 1319, Шведска и Норвешка биле
соединети под водство на кралот Магнус Ериксон (Magnus Eriksson), а во 1397
кралицата Маргарет I од Данска (Margaret I) ја соединила и Данска со што се
создала Калмарскиот сојуз. Но, нејзините наследници не можеле да одржат контрола
во кралството, особено заради моќните шведски благородници. Данскиот крал
Кристијан II се обидел по пат на сила да воспостави контрола, па во 1520 наредил
масакр врз шведските благородници во Стокхолм. Овој масакр само го зголемил
незадоволството кај шведските благородници и на 6 јуни (шведски национален
празник) во 1523 година тие го прогласиле Густав Васа за крал. Овој ден се смета
за ден на основање на модерна Шведска. Густав Васа набргу потоа ќе го отфрли
католицизмот и ќе започне протестантски реформи. Тој се смета за „Татко на
нацијата“.

Во XVII век Шведска се развила како една од големите сили во Европа. Ова време
таа дури имала и колонијални поседи.

Во ова време Шведска претставувала најмоќната држава во Cеверна Европа. Овој
период започнува со кралот Густав II Адолф (Gustav II Adolph) и неговото успешно
учество во триесетгодишната војна, се до 1721 г. кога царството се распаднало.
Статусот на Шведска како царство во ова време е главно поради економските
реформи и воведувањето на протестантството од страна на Густав I.

Најуспешните години за Шведското царство биле од крајот на XVII до раниот XVIII
век. Најголеми територијални проширувања Шведска имала за време на Карл X (Karl
X) (1622-1660) по Роскилдскиот мировен договор во 1658 год. Но подоцна
преамбициозните Швеѓани започнале поход во Русија што завршила со победа на
руската војска во одлучувачката битка кај Полтава (1709). Понатаму, во текот на
битките, убиствената руска клима, како и борбените тактики на царот Петар Велики
довеле до пораз во битката кај Полтава. Овој пораз значел и почеток на крајот на
Шведското царство. Територијалните загуби јасно ја тргнале Шведска од списокот
на големите сили на Европа, а Шведска го изгубила и приматот во Cеверна Европа,
препуштајќи ѝ го на Русија. Со тоа Шведска на некој начин ѝ овозможила на Русија
да се претвори во голема сила.

Во 18 век, Шведска не била доволно моќна за да ги задржи териториите вон
Скандинавскиот Полуостров, па поголем дел од нив биле загубени, а сето тоа
кулминирало со загубата на земјата нарекувана „Источна Земја“, Естерланд и
источните делови од Норланд кои биле припоени кон Русија: овие територии ја
основале полуавтономната Финска.

Откако Данска-Норвешка била поразена во Наполеонските војни, Норвешка била
припоена кон Шведска на 14 јануари, 1814 год. по договорот во Кил. Норвешките
обиди за независност биле одбиени од страна на Карл ХIII. Тој организирал воен
поход против Норвежаните на 27 јули, 1814 год. којашто завршила со Конвенцијата
во Мос, којашто предвидела Норвешка да биде во личен сојуз со Шведска. Овој
сојуз не бил раскинат сѐ до 1905 год. Овој поход од 1814 претставува и последна
војна во која Шведска учествувала како борец.

Валута во Шведска е шведската круна (SEK). Шведскиот бруто домашен производ
(номинален) во 2010 изнесуваше 458 725 милијарди американски долари (22
економија во светот според оваа норма), а БДП по глава на жител во 2013 година
изнесува 57 297 американски долари. Во јули 2012 година невработеноста во
Шведска изнесуваше 7%. Невработеноста кај младите лица (возраст помеѓу 15 и 24
години) изнесуваше 16,9%, што е доста под просекот на Европската Унија, кој
изнесува 22,6% (првиот квартал од 2012 год.). Шведска ја има деветтата најниска
невработеност во ЕУ, а меѓу нордиските земји единствено Норвешка има пониска
невработеност. Шведска има голем економски раст споредено со другите европски
земји, во четвртиот квартал од 2010 година БДП порасна за рекордни 7,3%.
Доминантни индустриски гранки се секторот за услуги, шумарството, тешката
индустрија и рударството. Други важни индустриски гранки се земјоделството
(производство на пченица, компири, шеќерна репка, одгледување на говеда) и
риболовот. Производството на машини, хартија, производи од дрво, железо, челик,
моторни возила и електронски и телекомуникациски уреди имаат големо учество во
извозот на Шведска. Шведската економија е доста силно ориентирана кон извоз и
трговија со други држави. Последните години извозот покрива 50% од БДП.
Шведската индустриска структура се состои од голем број интернационално
ориентирани концерни. Главниот град Стокхолм, заедно со Стокхолмската берза и со
неколкуте главни седишта на банки, е водечкиот финансиски центар во
Скандинавија. Шведска има пазарна економија. Приватните фирми сочинуваат 90% од
индустриското производство. Секторот за услуги сочинува 70% од БДП.
Земјоделството покрива само 2% од БДП и вработува исто така само 2% од работната
сила. Околу 4,5 милиони жители се во работен однос, од кои една третина имаат
високо образование. Освен добро образована работна сила, Шведска има модерен
дистрибутивен систем и добри внатрешни и надворешни средства за комуникација.
Трговијата со другите европски држави има големо учество во извозот на Шведска,
каде што Германија е најважниот трговски партнер, а по неа следат Норвешка,
Обединетото Кралство, Данска и Финска. 20те најголеми фирми регистрирани во
Шведска во 2007 година беа:Volvo, Ericsson, Vatenfall, Skanska, Sony Ericsson
Mobile Communications AB, Svenska Cellulosa Aktiebolaget, Electrolux, Volvo
Personvagnar, TeliaSonera, Sandvik, Scania, ICA, Hennes & Mauritz, IKEA, Nordea,
Preem, Atlas Copco, Securitas, Nordstjernan и SKF. Шведска е четврта
најкомпетитивна држава во светот според Извештајот за Глобална Компетитивност
2012-2013 на Светскиот Економски Форум.

Вкупниот број на жители на Шведска изнесува 9 596 436 (30 Јуни 2013). Бројот на
жители за прв пат ја надмина бројката од 9 милиони околу 12 август 2004, а
бројката од 9,5 милиони жители во пролетта 2012 година, според податоците на
Централната Статистичка Служба на Шведска. Густината на населеност е 20,6 жители
на километар квадратен, и е значително поизразена во јужните делови на Шведска,
а помалку во северните делови. Околу 85% од населението живее во урбани области.
Главниот град Стокхолм има околу 800 000 жители (2 милиони жители во
метрополитенската област на Стокхолм). Втор шведски град по големина е Гетеборг,
а по него следи Малме.

Официјални статистички податоци за етничката припадност на жителите нема, но
според Централната Статистичка Служба на Шведска во 2012 година околу 1 920 000
(20,1%) жители биле со имигрантско потекло, односно родени надвор од Шведска,
или пак родени во Шведска но имаат родители родени надвор од Шведска. Според
оваа дефиниција најчести земји на потекло биле Финска (2,38%), државите од
поранешна Југославија (2,06%), Ирак (1,74%), Полска (0.91%) и Иран (0,84%).

Шведска сè до XI век била паганска земја, кога започнала да се христијанизира.
Во времето на Протестантска реформација во 1530, земјата станала Лутеранска, со
каде била создадена и Шведската црква (kyrkan Svenska). Раната христијанизација
во Скандинавија била започната од страна на Ансгар, Епископ на Бремен. Ансгар,
бил испратен во Данска во 820 година. Мисијата му се определува како деловно
успешна, па по две години бил вратен во Германија. Најголем подем
христијанството во Скандинавијата доживеало во времето на Кнаут IV и Олаф I во
годините по 1000 година.

Денеска, во земјата живеат околу 70% христијани, главно протестанти. Како помала
религиозна организација е муслиманската (околу 3%). Бројот на нерелигиозните
групи и атеистите е околу 30%.



https://mk.wikipedia.org/wiki/%D0%A8%D0%B2%D0%B0%D1%98%D1%86%D0%B0%D1%80%D0%B8%D1%98%D0%B0

Швајцарската Конфедерација или Швајцарија е европска земја без излез на море.
Таа граничи со Германија на север, Франција на запад, Италија на југ, и Австрија
и Лихтенштајн на исток. Швајцарија има вековна традиција на политичка и воена
неутралност, но исто така и на меѓународна соработка. Таа е седиште на голем
број на меѓународни организации.

Confoederatio Helvetica (CH), латинската верзија на официјалното име, избегнува
употреба на било кој од четирите официјални јазици.

Швајцарија која е позната и како Хелветска конфедерација претставува еден од
најдобрите примери за развојот на федeралните односи на територијата на Европа.
Швајцарија во 1291 година била поделена на три подрачја: Швиц, Ури и Унтервалд.
Овие кантони биле формално дел од Германското царство уште од 1339 година, по
битката кај Лаупен. Договорот кој бил постигнат е познат како Bundesbrief, којво
превод значи федерација. Од тогаш, овој сојуз се нарекува и Голем сојуз.

Овој сојуз во текот на 14 век имал огромни успеси, добивајчи независност од
Хабсбуршката династија и Германското царство. По победата над германскиот цар
Максимилијан II во 1499 година, сојузот уживал во потполна независност, и главно
се засновал на принципот на неутралноста. Веќе во почетокот на 16 век, сојузот
се состоил од 13 кантони.

Како таков систем на уредување, Швајцарија постоела сè до започнувањето на ерата
на Наполеон Бонапарт. За време на Реформацијата, Швајцарија го избегнала
внатрешното разделување и немири, настани кои биле зафатени соседните европски
држави. По падот на Наполеон во 1798 година, Швајцарија го добила својот прв
Устав. Конфедералното уредување било укинато, а државата станала унитарна.
Кантоните станале обични административни единици.

Во 1802 година, Уставот бил променет со нов, кој го ублажил унитарниот режим на
власта. Во самата држава владееле недоразбирања помеѓу унитаристите и
федералците. Наполеон се обидел да донесе т.н. посреднички акт кој го содржи
федералното уредување со некои онфедерални елементи кои предвидувале поголеми
права и власт на кантоните. Но, системот не се покажал ни во пракса, туку во
1815 година, во Виенскиот конгрес, Швајцарија била разделена на 22 кантони со
конфедерално уредување.

Приоѓањето на Швајцарија од конфедерација во федерација било проследено со
граганската војна и промената на Уставот. Во 1847 година, католичките кантони
формирале свој сопствен сојуз со намера да се одвојат од протестантските
кантони, Така започнала и граѓанскатса војна која траела краток период со мал
број на жртви, околу 100. Така, во 1848 година бил донесен нов Устав според кој
било забрането било какво делење односно формирање на сојузите.

Швајцарија е земја која се наоѓа во Централна Европа. Земјата граничи со со
Германија на север, Франција на запад, Италија на југ, и Австрија и Лихтенштајн
на исток. Швајцарија е земја која нема излез на море. Климата е
умерено-континентална, на планините планинска, претежно алпска. Околу 30% од
нејзината територија е покриеа со планини. Во умерените реони околу Алпи,
температурите се многу ниски поради висините. На поголемите висини на планините,
снегот останува преку целото лето. На падините се создаваат микроклиматски
услови, а по долините дуваат ветрови. Летата во Швајцарија се топли и влажни со
повремени дождови, а наспроти тоа зимите се студени со големи врнежи од снег.

Христијанството е доминантна религија во Швајцарија, поделено помеѓу
Римокатоличката црква (46% од населението спред податоци од 2008) и Швајцарската
реформска црква (40%). Имиграција го донел исламот во изминатиот век, и денеска
бројот на муслиманитер е околу 4.26%. Истот се однесува и за православието,
чијшто процент е околу 1.8%. Други помали религиозни зеадници се различни
протестантски вероисповеди (во висина од 1,94%), Нова Апостолска Црква (0,45%),
Хиндуизам (0,38%), Будизам (0,29%), Јудаизам (0,25%), Јеховините сведоци (0,23%)
и Старокатоличка црква (0,18%). 11,11% од Швајцарија се атеисти според податоци
од 2000 година, други 4,33% одбиле да дадат изјава.



https://mk.wikipedia.org/wiki/%D0%98%D1%81%D0%BB%D0%B0%D0%BC

Исламот (арапски الإسلام, al-’islām; се изговара:  [ɪs.ˈlæːm] (помош·инфо) —
значи: „потчинување“, „предавање“ или „покорување“ [кон Бога]) е монотеистичка
религија која се вбројува во аврамските религии и е втора религија по
распространетост во светот. Следбениците на оваа религија се нарекуваат
муслимани. Муслиманите веруваат дека Бог ја предал својата божествена реч во
облик на откровенија преку разни пророци и дека Мухамед бил последниот Божји
Пратеник. Исламот најдобро се дефинира според Куранот кој за муслиманите е
безгрешна реч предадена од Алах на Мухамед. Според исламските научници исламот
се дефинира како систем на закони и распореди за олеснување на човечкиот живот и
прифаќање на Бог како создател.

На арапски, зборот „ислам“ доаѓа од коренот со три букви Син-Лам-Мим (س-ل-م),
кој значи „покорност; предавање; послушност; мир“. Зборот „ислам“ е вербален
апстракт на овој корен, и буквално значи „покорност/послушност“ и се однесува на
покорноста кон Алах (Бог).

Исламот како систем има пет битни елементи кои од исламската наука се нарекуваат
Пет столба на исламот и тоа се:

Основниот концепт на исламот е Божјето едноштво (тевхид). Овој монотеизам е
апсолутен, а не релативен или плуралистички во ниедна смисла на зборот. Бог е
опишан во Сурата (глава од Куранот) Ел-Ихлас, (глава 112) вака:

Имплицитната употреба на одредениот член во зборот Алах лингвистички назначува
божествено едноштво. Муслиманите веруваат дека Богот кого го слават е истиот
јудеохристијански бог, т.е. Аврамовиот бог. Меѓутоа, муслиманите не веруваат во
христијанскиот концепт на Божјето тројство бидејќи за нив ова е елемент на
политеизам. Цитат од Куранот сура Ен-Ниса(4) :171:

Во исламот не се дозволени визуелни слики на Бог, зошто тоа може да доведе до
идолопоклонство. Таквиот аниконизам може да се најде и кај јудеохристијанската
теологија.

Муслиманите веруваат дека Куранот е Божја Реч предадена на Мухамед преку Ангелот
Габриел на многу наврати меѓу 610 до неговата смрт во 632 год. На Мухамед
Куранот му бил објавен на делови (ајети) или неколку делови одеднаш како дел на
една целина сура или како една сура во целина. После примањето тој ги соопштил
неговите следбеници и заедно ги практицирале. Во тоа време Мухамед не наредил да
се собере и да се пишува Куранот на едно место, но ги информирал следбениците за
распоредот на деловите (како што се сега, бидејки не е примено од страна на
Мухамед хронолошки како што е денеска). Неговите следбеници ги запомниле овие
откровенија и ги запишале на пергаменти, камења и листови. На ваков начин
Куранот се чувал се до време на калифот Ебу Бекр ес Сиддик, кога Куранот бил
собран во една книга (Мусхаф). Во времето на калифот Осман ибн Афан, кога во
време на војувањето биле изгубени голем број хафизи (луѓе што го знаат Кур'анот
на памет и се зане ланецот од кој човек е учен се до Мухамед, верлив ланец.),
Куранот бил препишуван во шест нови копии.

Во Османовото собирање, сурите се организирани по должина (освен краткиот вовед
во сурата Ел-Фатиха), со тоа што најдолгите сури се на почетокот на Куранот, а
најкратките на крајот, како што Бог го одредил редот на сурите. Подоцнежните
научници пробувале да ги наредат сурите по хронолошки редослед, и меѓу
исламските коментатори постои генерален консензус во врска со тоа која сура била
објавена во Мека, а која во Медина, со тоа што секоја група се одликува со свои
карактеристики. Некои сури (како на пр. Ел-Алек) се смета дека биле откровени во
разни места и во разни времиња.

За да се добие представа за поимот „варијанти“ во рамките на примениот Курански
текст, мора да се напомене дека во тоа време пишаниот арапски не бил сѐ уште
доволно развиен. Куранот бил за прв пат овековечен во пишана форма со писмата
Хиџази, Машк, Маил и Куфик; во овие писма постоеле само согласки, а не
самогласки. Заради разноврсноста на усните традиции кај народите кои го
прифатиле исламот, постоеле несогласувања за тоа како се читаат стиховите без
согласки. Подоцна биле создадени писма со дијакритички знаци (познати како
точки) за обележување на самосласките. Стотици години по Османовата рецензија,
исламските научници се расправале за тоа како се чита Османовиот официјален
текст (без точки). На крај се прифатени десет различни варијанти (кирает) на
Куранот како канонски, со согласност дека нивните разлики се многу мали и не го
менуваат значењето на текстот. Компатибилноста на Куранот на арапски јазик го
акцентира законот според кој молитвата во намазот може да се кажат само
оригинално на арапски, за разлика од другите вон намаски молитви.

Меѓу скептиците Куранот набрзо станал тема на расправија. Во 8-миот век едни
велеле дека Куранот е создаден во рамките на времето и затоа не е вечен, додека
тие што не се согласувале тврделе дека Куранот е вечен и совршен бидејќи постоел
на небесата пред да му биде предаден на Мухамед. Сунитската теологија (која е
основа во начинот на верување) сметала дека Куранот бил несоздаден.

Во исламот не постои друга официјална власт, освен кадијата, која кажува кој е
примен, а кој е исфрлен од верската заедница (Умет) („семејство“ или „народ“).
Исламот е отворен за сите, без разлика на раса, возраст, пол или претходна вера.
Доволно е да се верува во главните исламски верувања и по тоа да се делува. Ова
формално се постигнува со рецитирање на сведоштвото шехадетот, кое треба да биде
искрено и од срце. Без оваа изјава никој не може да стане муслиман. Доволно е
човек да верува, да се декларира како муслиман и да се однесува на начин кој му
прилега на еден муслиман за да биде профатен во исламската заедница.

Шеријат (арапски за „добро истапкана патека“) е исламско право според
традиционалното исламско учење. Куранот представува главниот извор за исламското
право. Вториот извор е сунетот на Мухамед и раната исламска заедница. Сунетот
само по себе не е текст како Куранот, но е извадена како анализа на хадисот
(арапски за „извештај“), или запишаните усни традиции, кои се во база зборови и
учења од Мухамед или содржат раскажувања за мислите и делата на Мухамед. Иџмата
(конзенсус на исламската заедница) и кијасот (аналогно расудување) се третиот и
четвртиот извор на шеријат.

Во неговите класични облици, исламското право ги опфаќа сите сфери на живеење,
од управа и меѓународни односи, до секојдневниот живот. Исламските закони
покриени од Куранот се нарекуваат худуд закони. Овие подразбираат забрана за
убиство, вонбрачен секс, ѕемање-давање на камата, пиење на алкохол и комар.
Куранот исто така содржи закони за наследство, брак, надомест за оштетувања и
убиства, како и правила за постење, добротворност и молитва. Меѓутоа,
препораките и забраните можат да бидат генерални, така што нивната практика е
варијабилна. Исламските мислители и научници, улемата, имаат разработено
законски ситем базиран на овие генерални правила, со додадени извештаи од
хадисот за тоа како Мухамед и неговите придружници ги имаат интерпретирано.
Видете Грев за понатамошна дискусија на тема гревови и нивното искупување според
исламот.

Во денешно време, не сите муслимани го разбираат Куранот во арапски оригинал.
Затоа, кога муслиманите не се согласуваат, се консултираат со муфтија (исламски
судија) кој пружа совет на основа на шаријатот и хадисот.

Локални исламски заедници можат да исклучуваат членови кои ги сметаат за
одметници и богохулници. Во државите со исламски закон, одметништвото и
богохулството се сметаат за сериозно кривични дела против државата и секокогаш
се казнуваат со смрт.

Во Куранот постојат заповеди да се почитуваат сите други религии, но за време на
војна, бара луѓето да се борат против и да ги покорат неверниците: „истерувајте
ги отаде од каде тие ве истеруваат“ (Куран 2:191). Некои муслимани ги почитувале
евреите и христијаните како сроднци, т.е. како „луѓе на Книгата“ (монотеисти,
следбеници на аврамските религии), додека други ги презирале како отпадници од
монотеизмот и расипници на сопствените свети книги. Во разни времиња и простори,
исламските заедници биле и толерантни и нетолерантни.

Класичното исламско решение е ограничена толеранција — дозволување на евреите и
христијаните приватно да ги практикуваат своите религии и дозволување на
сопствен семеен закон. Тие биле нарекувани зимии, и имале помалку, но слични
права и обврски од муслиманите. Според Светиот Куран (Сура 9:29), зимиите
требаат да плаќаат посебен данок наречен Џизија, на нивните исламските
владетели, како возврат за заштита, толеранција и неплаќањето на стандардниот
муслимански данок.

Класичната исламска држава често била потолерантна од другите држави во тоа
време, кои инсистирале на комплетно придржување до државната религија.
Поведението на денешните исламски држави е од мешан карактер. Некои генерално се
сметаат за толерантни, додека други биле обвинети за нетолеранција и кршење на
човекови права. Видете ја главната статија, Ислам и другите религии, за
понатамошна елаборација на оваа проблематика.

Исламските датуми почнуваат со Хиџра, или преселбата од Мека во Медина. Ова е 1
година по исламскиот календар која одговара на 622. Месечевиот календар се
разликува од другите такви календари (како на пр. келтскиот календар) по тоа што
ги нема престапните месеци со тоа што е синхронизиран само со лунациите, но не и
со сончевата година и со тоа резултира во години со 354 или 355 дена. Затоа,
исламските датуми не можат да се претвораат во вообичаните п.н.е/н.е датуми со
едноставно додавање на 622 години. Исламските празници не паѓаат фиксирани
датуми од месечевиот каландар, што се разни годишни времиња и датуми во
Грегоријанскиот календар.

Иџмата како највисока и доверлива исламска институција за донесување одлуки ги
прифаќа четири школи како следбенички на објавениот Ислам во времето на Мухамед.
Овие школи се разликуваат меѓусебно само во неоки точки на толкување, од друга
страна за веќината и битните елементи на Куранот потполно се согласуваат.

Овие школи се: ханефи, малики, ханбели и шафи сите други организации и школи се
неприфатливи и се сметаат за девијации.

Современата исламска историја започнува во Арабија во 7 век со појавувањето на
пророкот Мухамед. Сто години по неговата смрт, исламската држава се простирала
од Атлантскиот Океан на запад до централна Азија на исток, но која исто така
била разгорена со граѓански војни (фитни). Од тогаш, па натаму се јавуваат
династии-ривали кои тврдат дека тие се заслужни за калифатот, или водството на
муслиманскиот свет, со тоа по многу исламки држави само симболично се покорни на
онемоштениот калиф.

Меѓутоа, подоцнежните империи на Абасидските калифи и турците-селџуци биле меѓу
најголемите и најсилните во светот. По катастрофалниот пораз на византијците во
Битката кај Малазгирт во 1071, христијанските држави во Европа повеле серија на
крстоносни војни и привремено го завзеле Ерусалим. Меѓутоа Саладин го повратил
единството и ги поразил шиитските Фатмидии.

Од 14 век до 17 век, една од најважните муслимански територии била Малската
империја, со престолнина во Тимбукту.

Во 18 век постоеле три големи муслимански империи: отоманската империја во
Турција, Средниот Исток и средоземјето; Сафавидската империја во Иран; и
Могулската империја во Индија. Веќе во 19-тиот век, трите држави потпаднале под
политичките и економски притисоци на европските магнати. По Првата Светска
војна, остатоците од Отоманската империја биле распарчени како европски
протекторати или зони на интерес. Исламот и исламската политичка власт оживеала
во 20-тиот век. Меѓутоа, односите помеѓу исламскиот свет и западот останале
влошени.

Иако денес како исламско движење се представува фундаменталниот исламизам,
постојат многу либерални движења во Исламот, кои бараат алтернативни начини како
исламски одговор на современите проблеми.

Проценките за бројот на исламското население во светот се движат од 900 милиони
до 1.4 милијарди (cf. Adherents.com)

Само 18% од муслиманите во светот живеат во арапскиот свет; 20% се наоѓаат цо
Субсахарска Африка, околу 30% во јужноазиските региони како Пакистан, Индија and
Бангладеш и Индонезија. Исто така постојат значителни муслимански заедници во
Кина, Европа, Америка, Централна Азија и Русија.

Франција го има најголемиот процент на муслиманско население во Европа, со 6
милиони муслимани (10% од вкупното население) [1]). Албанија има пропорцијално
најбројно муслиманско население во Европа (70%), иако оваа бројка е само
проценка (видете Исламот во Албанија). Бројот на муслимани во Северна Америка е
проценет на меѓу 1.8 и 7 милиони. Во Македонија има околу 33.3% Муслимани од
вкупното население од 2,050,554 жители.(извор на информации)

Муслиманите не признаваат никаква икона или боја како света во исламот, бидејќи
возвишувањето на симболички или материјални нешта е спротивно на монотеизмот.
Многу луѓе ги сметаат ѕвездата и полумесечината за симбол на исламот, но ова се
всушност обележја на Отоманската империја, а не на исламот во целина. Зелената
боја исто така се смета за исламска; ова е обичај и не е препорачан од
теолозите. Меѓутоа, муслиманите често користат раскошно калиграфирани стихови од
Куранот и силики од кабата како декорација за џамиите, домовите и јавните места.
Се верува дека куранските стихови се свети аји не за користење како декорација
или симбол.



