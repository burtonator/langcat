https://hy.wikipedia.org/wiki/%D5%86%D5%A1%D6%80%D5%AB%D5%B2%D5%A1%D5%AC%D5%A1

Նարիղալա (վրաց.՝ ნარიყალა), տարբեր դարաշրջանների ամրոցային համալիր Հին
Թբիլիսիում։ Բերդի հիմնադրման ճշգրիտ ժամանակը անհայտ է, բայց 4-րդ դարում այն կար
և կրում էր Շուրիս Ցիխե անունը։

Դավիթ Շինարարի օրոք արաբական ամրոցը ամրապնդվել և ընդլայնվել է։ Ժամանակակից
անվանումը տվել են մոնղոլները։ Ժամանակակից տեսքին թբիլիսյան միջնաբերդը ստացել է
17-18-րդ դարերում, սակայն 1827 թվականի երկրաշարժը անուղղելի վնաս է հացրել։

1990 թվականին վերականգնողական փորձեր կատարվեցին․ մասնավորապես վերականգնվել է
հայկական‌[փա՞ստ] Սուրբ Նիկոլայ եկեղեցին, որը գտնվում էր ամրոցում 17-րդ դարում։



https://hy.wikipedia.org/wiki/%D5%8E%D5%A1%D6%80%D5%A4%D5%A1%D5%BE%D5%A1%D5%BC

Վարդավառ կամ վարդեվառ, հայ ժողովրդական նախաքրիստոնեական տոն։ Գրիգոր Լուսավորիչը
փոխել է Հիսուս Քրիստոսի այլակերպության տոնով։

Տոնի պատմությունը գալիս է դեռևս հեթանոսական ժամանակներից։ Հնում Վարդավառի տոնը
կապում էին հայկական դիցարանի ջրի, սիրո, պտղաբերության ու գեղեցկության աստվածուհի
Աստղիկի հետ։ Վարդավառի տոնը նշվում էր ժողովրդական մեծ հանդիսություններով։
Աստղիկին վարդեր էին նվիրում, աղավնիներ էին բաց թողնում և միմյանց վրա ջուր
ցողում։ Ջուր ցողելու սովորությունը պահպանվել է նաև մեր օրերում։ Վարդավառի
խորհուրդը նաև եղել է ջրի պաշտամունքը, երբ աղերսել են արգասավորությունն ու
պտղաբերությունը հովանավորող ուժերին։ Ավելի վաղ ժամանակներում տոնակատարությունը
հիմնականում տեղի է ունեցել սարերում, ջրերի ակունքների մոտ, որոնք համարվել են
յուրօրինակ սրբատեղիներ և ուր կատարվել են զոհաբերություններ՝ ի պատիվ ջրի
հովանավորող ոգիների։ Ջրին աղերսվող ծեսերն ունեցել են անձրև խնդրելու, հնարավոր
երաշտը կանխելու նշանակություն։

Այժմ Վարդավառը նշվում է Զատիկից 14 շաբաթ (98 օր) անց։ Տոնն հատկապես սիրված է
երեխաների շրջանում, բայց մեծերը նույնպես անտարբեր չեն։ Իրար վրա ջուր ցողելու կամ
ջրելու ավանդույթը ժողովրդական լեզվում անվանվում է նաև ջրոցի։ 2014 թվականից
սկսված Երիտասարդական ակումբների դաշնության նախաձեռնությամբ Գեղարդում և Գառնիում
կազմակերպվում է Վարդավառ միջազգային փառատոնը։‌[փա՞ստ]



https://hy.wikipedia.org/wiki/%D5%80%D5%A1%D5%B5%D5%A1%D5%BD%D5%BF%D5%A1%D5%B6

Հայաստան, պաշտոնական անվանումը՝ Հայաստանի Հանրապետություն, պետություն Մերձավոր
Արևելքում։

Գտնվում է Առաջավոր Ասիայի հյուսիսային մասում՝ Հայկական լեռնաշխարհի
հյուսիս-արևմուտքում։ Հյուսիսում սահմանակցում է Վրաստանին, արևելքում՝ Ադրբեջանին,
հարավում՝ Իրանին, արևմուտքում՝ Թուրքիային։ Հարավարևելյան կողմում ազատագրված
Լեռնային Ղարաբաղի Հանրապետությունն է (Արցախ)[Ն 1], իսկ հարավարևմտյան կողմում՝
Ադրբեջանի վերահսկողության տակ գտնվող Նախիջևանի Ինքնավար Հանրապետությունը։
Այժմյան Հայաստանի Հանրապետությունը զբաղեցնում է պատմական Հայաստանի տարածքի միայն
մեկ տասներորդը։

Մինչև XX դարի սկիզբը «Հայաստան» անվանումը վերաբերում էր ողջ Հայկական
լեռնաշխարհին, որտեղ կազմավորվել և իր պատմական ուղին է անցել հայ ժողովուրդը։ Հայ
ժողովրդի պատմության սկիզբն ընդունված է համարել մ.թ.ա. 2492 թվականը, երբ հայ
ժողովրդի անվանադիր նախահայրը՝ Հայկ նահապետը, Հայոց ձորում հաղթում է Ասորեստանի
թագավոր Բելին և անկախություն նվաճում:

Ժամանակակից Հայաստանը զբաղեցնում է 29 743 կմ2 տարածք (138-րդն աշխարհում) և ունի
2 976 566 մարդ (2013) բնակչություն (136-րդն աշխարհում)։ Մայրաքաղաքը Երևանն է,
պետական լեզուն՝ հայերենը, բնակչության 98,7 տոկոսը դավանում է քրիստոնեություն:
Հայաստանյայց Առաքելական Սուրբ Եկեղեցին ժամանակակից Հայաստանի հիմնական կրոնական
հաստատությունն է:

Հայաստանն ունիտար կառուցվածքով, բազմակուսակցական համակարգով ժողովրդավարական
ազգային պետություն է։ Հայաստանի Սահմանադրությունն ընդունվել է 1995 թվականի
հուլիսի 5-ին և փոփոխությունների ենթարկվել 2005 թվականի նոյեմբերի 27-ի ու 2015
թվականի դեկտեմբերի 6-ի համապետական հանրաքվեների արդյունքում։ Վանի
թագավորությունը հիմնվել է մ․թ․ա․ 860 թվականին, որին մ․թ․ա․ VI դարում փոխարինել է
Սատրապական Հայաստանը։ Մ․թ․ա․ I դարում՝ Տիգրան Մեծի օրոք Մեծ Հայքը հասնում է իր
առավելագույն մեծությանը և հզորությանը։ Հայաստանն առաջին պետությունն է, որ
ընդունել է քրիստոնեությունը որպես պետական կրոն III դարից մինչև վաղ IV դարն ընկած
ժամանակահատվածում։ Քրիստոնեությունը որպես պետական կրոն է ընդունվել մ․թ․ 301
թվականին։ Հին հայկական թագավորությունը վաղ V դարում բաժանվել է Բյուզանդիայի և
Սասանյան Պարսկաստանի միջև։ Բագրատունիների կառավարման ժամակաշրջանում՝ IX դարում,
Հայաստանը վերականգնել է իր պետականությունը։ Բյուզանդիայի դեմ պատերազմների
պատճառով 1045 թվականին թագավորությունն անկում է ապրում, Հայաստանը գրավում են
սելջուկ-թուրքերը։ XI-XIV դարերում Միջերկրական ծովի ափին հիմնվել է Կիլիկիայի
հայկական իշխանությունը և ապա՝ թագավորությունը։

XVI-XIX դարերում հայերի հայրենիքը, որը կազմված էր Արևելյան և Արևմտյան
Հայաստաններից, ընկնում է Օսմանյան և Պարսկական կայսրությունների իշխանության տակ։
XIX դարում Արևելյան Հայաստանը գրավվում է Ռուսական կայսրության կողմից․ Արևմտյան
Հայաստանը՝ Հայաստանի մեծ մասը, դեռևս մնում է Օսմանյան կառավարման տակ։ Առաջին
համաշխարհային պատերազմի ժամանակ Օսմանյան կայսրության իշխանության ղեկին կանգնած
երիտթուրքական «Իթթիհաթ վե թերաքի» կուսակցությունն իրականացնում է հայերի
ցեղասպանությունը, որի արդյունքում 1915-1923 թվականներին զանգվածային
տեղահանության է ենթարկվել և բնաջնջվել Օսմանյան կայսրության նահանգների, այդ
թվում՝ Արևմտյան Հայաստանի հայ բնակչությունը։ 1918 թվականին՝ Ռուսական
հեղափոխությունից և Ռուսական կայսրության անկումից հետո, ոչ ռուսական
պետությունները, այդ թվում նաև Հայաստանը, հռչակում են իրենց անկախությունը.
հիմնվում է Հայաստանի առաջին Հանրապետությունը։ 1922 մարտի 12-ին Հայաստանը մտնում
է Անդրկովկասի Խորհրդային Ֆեդերատիվ Սոցիալիստական Հանրապետության կազմի մեջ
(վերջինս 1922 թ. մարտի 12-ից մինչև 1922 թ. դեկտեմբերի 13-ը հանդիսանում էր
Անդրկովկասի Խորհրդային Սոցիալիստական Հանրապետությունների Դաշնային Միություն,
1922 թ. դեկտեմբերի 13-ից վերածվեց Անդրկովկասի Խորհրդային Ֆեդերատիվ Սոցիալիստական
Հանրապետության), որն էլ, իր հերթին, 1922 թվականին դեկտեմբերի 30-ին դառնում է
Խորհրդային միության հիմնադիր չորս անդամներից մեկը (Ռուսաստանի Դաշային ԽՍՀ,
Ուկրաինական ԽՍՀ, Բելառուսական ԽՍՀ և Անդրկովկասի Դաշնային ԽՍՀ)։ 1936 թվականի
դեկտեմբերի 5-ին Անդրկովկասյան Դաշնությունը կազմալուծվում է, իսկ անդամ
պետությունները, այդ թվում Հայաստանի Խորհրդային Սոցիալիստական Հանրապետությունը,
դառնում են խորհրդային հանրապետություններ։ Հայաստանի երրորդ Հանրապետությունը
հիմնվել է 1991 թվականին՝ Խորհրդային միության փլուզումից հետո, երբ
համաժողովրդական հանրաքվեի արդյունքում Հայաստանի՝ ընտրելու իրավունք ունեցող
քաղաքացիների 94,39 %-ը կողմ քվեարկեց ԽՍՀՄ կազմից դուրս գալու և ՀՀ անկախության
օգտին։

Հայաստանը ՄԱԿ-ի, Հավաքական անվտանգության պայմանագրի կազմակերպության, ԱՊՀ-ի,
Եվրախորհրդի, ԱՀԿ-ի և ավելի քան 40 այլ միջազգային կազմակերպությունների անդամ է։
2015 թվականի հունվարի 2-ին Հայաստանն անդամակցել է Եվրասիական տնտեսական
միությանը: Հայաստանը աջակցում է դե ֆակտո անկախ Արցախի Հանրապետությանը, որն
անկախացել է 1991 թվականին։

Հայոց անվանադիր նախնին Հայկն է։ Սերունդները հետագայում նրա անունով էլ կոչվել են՝
հայկազունք, հայք, հայեր, երկիրը՝ Հայք, Հայոց աշխարհ։ Միջին դարերում «Հայ»
արմատին ավելացավ «-ստան»՝ տեղանք նշանակող վերջածանցը, և երկրի անունը դարձավ
Հայաստան:

Համաձայն Մովսես Խորենացու և Միքայել Չամչյանի՝ «Արմենիա» անունն սկիզբ է առել Արամ
անունից, ով Հայկ Նահապետի ուղիղ ժառանգորդն էր, իսկ ըստ Լեոյի՝ կոչվել է հայոց
ծագման մասին հունական առասպելի հերոս Արմենիոսի անունից, որը գալով Թեսալիայից՝
բնակվում է Հայկական լեռնաշխարհում և ձուլվում այնտեղ ապրող ցեղերի հետ:

Հայ ժողովուրդը կազմավորվել ու իր պատմական ուղին է անցել Հայկական լեռնաշխարհում։
Դա հնագույն մարդու նախնական բնակեցման այն տարածքներից է, որը հարուստ է նախնադարի
բոլոր փուլերին վերաբերող հուշարձաններով։

Քարի դարն ընդունված է բաժանել 3 փուլերի՝ հին քարի դար (պալեոլիթ, մինչև մ.թ.ա.
XII հազարամյակ), միջին քարի դար (մեզոլիթ, մ.թ.ա. XII հազարամյակ - մ.թ.ա. VII
հազարամյակի կեսեր) և նոր քարի դար (նեոլիթ մ.թ.ա. VII հազարամյակի կեսեր - մ.թ.ա.
V հազարամյակի կեսեր), որոնցից յուրաքանչյուրն իրենց հերթին բաժանվում են առանձին
փուլերի։

Նախնադարյան հասարակության հին քարի դարի առաջին ենթափուլը՝ ստորին պալեոլիթը,
Հայաստանի տարածքում սկսվել է մոտ 2 միլիոն տարի առաջ և ավարտվել է մոտ 100 000
տարի առաջ։ Հայկական լեռնաշխարհում հայտնի են այս ժամանակաշրջանի մի քանի բացօթյա
հնավայրեր, կայաններ և քարայրային տիպի հուշարձաններ։ Դրանցից հայտնի է Գուգարքում
հայտնաբերված հին քարեդարյան կայանը, որի տարիքը մոտ 1,8 միլիոն տարի է։ Այն
Հարավարևմտյան Ասիայի՝ մարդու մինչև այժմ հայտնի հնագույն կայանն է։ Հնագույն
ժամանակների մասին հարուստ տեղեկություններ են պարունակում նաև Ազոխի քարայրն
Արցախում, Արտին լեռան շրջակայքը և մի քանի հուշարձաններ Արևմտյան Հայաստանում։
Միջին պալեոլիթի ժամանակաշրջանը Հայկական լեռնաշխարհում ավարտվել է մոտ 40 հազար
տարի առաջ։ Վերին պալեոլիթն ընդգրկում է մոտ 40000-14000 թվականներն ընկած
ժամանակաշրջանը։ Հայաստանի տարածքում հայտնի են վերին հինքարիդարյան շուրջ 60
հուշարձան։ Դրանց հիմնական մասը գտնվում է լեռնաշխարհի հյուսիս-արևելյան, հարավային
և հարավ-արևմտյան մասերում՝ Եփրատի ավազանում, Կորդվաց աշխարհում, Տիգրիսի
ավազանում և այլուր։

Միջին քարի դարի հուշարձանների թիվը լեռնաշխարհի սահմաններում դեռևս չի անցնում
35-ից, որոնք ինչպես բացօթյա կայաններ ու հնավայրեր են, այնպես էլ քարայր
կացարաններ ու ժայռածածկեր։ Այժմյան Հայաստանի տարածքում այս փուլի հուշարձաններ
կան Ապարանի գոգավորությունում։

Նոր քարի դարի ընթացքում՝ մ.թ.ա. 8 հազարամյակի վերջերից, արդեն գոյություն ունեին
կայացած երկրագործական հասարակություններ։ 1990-ական թվականների առաջին կեսին Սասնո
ջուր գետի արևմտյան ափին պեղված հնավայրի տվյալները եկան փաստելու, որ այստեղ
կայուն բնակատեղիներ հիմնող առաջին համայնքները հանդես են գալիս արդեն մ.թ.ա. X
հազարամյակից։ Ուսումնասիրությունների արդյունքում ակնհայտ դարձավ, որ Հայկական
Տավրոսից հյուսիս ընկած շրջանների նոր քարի դարի մշակույթը տեղական արմատներ ունի։
Եդեսիայի մոտ գտնվող Պորտաբլուր հնավայրի արևելյան հատվածի վաղ շերտերում բացվել է
1000 քառ. մետր տարածք զբաղեցնող մի հրապարակ, որի հարևանությամբ պեղվել են այսպես
կոչված «սալե կոթողների տունը» և «գանգերի տունը»: Այս հասարակության կյանքում մեծ
տեղ են զբաղեցրել հավատալիքներն ու ծեսերը, որոնք գերազանցապես կապված էին
նախնիների պաշտամունքի և ցլի պաշտամունքի հետ։ Պորտաբլուրում բացվել են Երկիր
մոլորակի վրա մինչ օրս հայտնի ամենահին տաճարները։ Այստեղ հայտնաբերվել են մոտ 700
քարե արձանիկներ։

Մ.թ.ա. V հազարամյակի կեսերին և IV հազարամյակի ընթացքում Հայկական լեռնաշխարհի
ցեղերը թևակոխել են պղնձի-քարի դար (էնեոլիթ), որին հաջորդում է բրոնզի դարը
(մ.թ.ա. III-II հազարամյակներ)։ Լեռնաշխարհը ներկայանում է զարգացման նույն
մակարդակի վրա գտնվող և համասեռ մշակույթով հասարակությամբ, որը շուրջ հազար տարի
պահպանում է մշակութային միասնությունը։ Տարածում է գտնում Կուր-Արաքսյան
մշակույթը. հայտնի է Շենգավիթյան մշակութային համալիրը Երևանի հարավարևմտյան
մասում։ Մ.թ.ա. III հազարամյակի վերջին երկու հարյուրամյակներում արմատավորվում են,
այսպես կոչված, Թռեխք-Վանաձորյան մշակութային համալիրները։ Դրանք ներկայացված են
բացառապես դամբարաններով, իսկ մեծաքանակ բնակատեղիներ չեն փաստագրվում։ Լեռնաշխարհի
հարավարևմտյան շրջաններում մ.թ.ա. II հազարամյակի սկզբներից հանդես է գալիս տեղական
Ծոփք-Մալաթիայի միջին բրոնզիդարյան մշակույթը:

Մ.թ.ա. XVI դարի վերջից մ.թ.ա. XIII դարի առաջին կեսն ընկած ժամանակահատվածում
հստակ ընդգծվում է վերոհիշյալ մշակույթների խաչասերման և «ժողովրդագրական
պայթյունի» հետ զուգորդվող Լճաշեն-Մեծամորյան մշակույթի ծավալման համապատկերը։ Այդ
ժամանակաշրջանի գտածոներից կարելի է առանձնացնել ծիսական անոթները, սպիտակ և կարմիր
գույներով հարդարված խեցեղենը, բրոնզե դաշույնները, նետասլաքները, մեծաքանակ
ուլունքները և այլ նյութեր։

Հայաստանում երկաթի դարը սկսվում է մ.թ.ա. II հազարամյակում։ Երկաթի պաշարներով
հարուստ Հայկական լեռնաշխարհը՝ Սյունիք, Մուշ, Խնուս և այլն, Առաջավոր Ասիայում
դարձավ հումքի գլխավոր մատակարար և գերիշխող դիրք գրավեց։

Պատմական Հայաստանի տարածքում առաջացած հնագույն պետությունը Վանի թագավորությունն
էր (Ուրարտու)՝ Վան մայրաքաղաքով (մ.թ.ա. IX-VI դարեր)։ Այն հզորության
գագաթնակետին է հասել Մենուա (մ.թ.ա. 810-786), Արգիշտի Ա (մ.թ.ա. 786-764) և
Սարդուրի Բ (մ.թ.ա. 764-735) թագավորների օրոք՝ զբաղեցնելով Հայկական լեռնաշխարհի
տարածքը, Արևմտյան Իրանը, Հարավային Միջագետքը, Միջերկրական ծովի ափամերձ
տարածքները։ Արարատյան դաշտի տարածքում հիմնադրվել են Թեյշեբաինի, Արգիշտիխինիլի և
Էրեբունի քաղաք-ամրոցները. վերջինիս անվան հետ է ընդունված կապել Հայաստանի
ներկայիս մայրաքաղաք Երևանի անունը։

Վանի թագավորությունից մեզ են հասել բազմաթիվ քարե արձանագրություններ, բերդերի ու
տաճարների մնացորդներ, որոնք վկայում են պետության հարուստ մշակույթի ու զարգացած
պետական համակարգի մասին։ Մ.թ.ա. VIII դարի կեսերից սկսած Վանի թագավորությունը
թուլանում և անկում է ապրում Ասորեստանի և Հյուսիսային Կովկասի ցեղերի՝ սկյութների
ու կիմմերների դեմ պատերազմների արդյունքում։ Ուրարտուի վերջին թագավոր Ռուսա Դ-ն
իշխել է մ.թ.ա. 609 - 590 (կամ 585) թվականներին, որից հետո Վանի թագավորությունը
դադարել է գոյություն ունենալ։ Հայերը կամ նրանց անմիջական նախնիները բնակվել են
Վանի թագավորության տարածքում, և նրան հաջորդած Երվանդունյաց թագավորությունը եղել
է զուտ հայկական։

Մ.թ.ա. 570-ական թվականներին Մերձավոր Արևելքի քաղաքական ասպարեզում է հայտնվում
Երվանդունիների թագավորությունը։ Հայաստանի պետական -սահմանները համընկել են ճիշտ
Արարատյան տերության և հայ ժողովրդի էթնիկական սահմաններին։ Դրա մասին են վկայում
հույն պատմիչ Հերոդոտոսի, ասորի ճանապարհորդ Մար Աբաս Կատինայի և այլոց
աշխատությունները։ Երվանդ Ա Հայկազյանի որդին՝ Տիգրան Ա-ն (մ.թ.ա. մոտ 560-535),
պարսից Աքեմենյան արքա Կյուրոս Բ Մեծի հետ մ.թ.ա. 550 թվականին մասնակցել է
Մարաստանի, իսկ 538/537 թվականին Բաբելոնիայի թագավորությունների կործանմանը։
Հայկազյան-Երվանդունիները շարունակաբար գահակալել են մինչև մ.թ.ա. III դարի վերջը։

Ալեքսանդր Մակեդոնացու արշավանքներից և մ.թ.ա. 331 թվականին Աքեմենյան
տիրակալության անկումից հետո, Հայաստանում գահակալող Երվանդ Գ-ն իրեն հռչակել է
անկախ թագավոր (մ.թ.ա. 331 - մոտ 300) և պայքարել հունա-մակեդոնական նվաճողների
դեմ։ Նրա աջակցությամբ մ.թ.ա. 331 թվականին Փոքր Հայքի թագավոր է հռչակվել զորավար
և նրա թերևս մերձավոր ազգական Միթրաուստեսը (Միհրվահիշտ)։ Երվանդ Գ արքան,
հակահարված հասցնելով Ալեքսանդր Մակեդոնացու զորավարներ Մեմնոնի և Սելևկոս Նիկատորի
ոտնձգություններին, հաջողությամբ պաշտպանել է Մեծ Հայքի թագավորության
անկախությունը։ Նրա աջակցությամբ իրենց անկախությունը պահպանել են նաև փոքրասիական
մի քանի պետություններ՝ Փոքր Հայքի, Պոնտոսի և Կապադովկիայի թագավորությունները։

Մ.թ.ա. III դարի ընթացքում Մեծ Հայքից անջատվում են Ծոփքի և Կոմմագենեի
թագավորությունները, որտեղ նույնպես իշխում էին Երվանդունիները։ Նրանք հատում են
սեփական դրամները, կառուցում քաղաքներ ու բերդեր։ Հայաստանը կորցնում է
միասնականությունը, ինչը վտանգ է հանդիսանում իր անկախության համար։
Ծայրագավառներից շատերը անցնում են հարևան պետությունների ազդեցության և
գերիշխանության տակ։

Երվանդ Դ Վերջինը (մ.թ.ա. 220-201) Ախուրյանի և Երասխի գետախառնման մոտ հիմնադրել է
Երվանդաշատ նոր մայրաքաղաքը, որից քիչ հյուսիս՝ Երվանդակերտը և Երվանդավանը, իսկ
Ախուրյանի աջ ափին՝ Բագարան ավանը։ Մ.թ.ա. 200 թվականին սելևկյան զորքերի
աջակցությամբ հայ զորավար Արտաշեսը տապալել է Երվանդ Դ-ին և կարգվել Մեծ Հայքի
կուսակալ։

Ալեքսանդր Մեծի մահից հետո նրա կայսրությունը բաժանվեց մի քանի մասերի և նրա
զորավարներից մեկը՝ Սելևկոս Նիկատորը, մ.թ.ա. III դարում ստեղծեց մի պետություն,
որն իրեն ենթարկեց նաև Մեծ Հայքը։ Մ.թ.ա. 190 թվականին սելևկյան արքա Անտիոքոս III
Մեծի բանակը հռոմեացիների կողմից ջախջախվեց Մագնեսիայի ճակատամարտում։ Առիթից
օգտվելով Արտաշեսը Մեծ Հայքում, իսկ Զարեհը Ծոփքում իրենց հայտարարեցին անկախ
թագավորներ։

Արտաշես Ա-ն (մ.թ.ա. 189-160) իրականացրել է բազմաթիվ բարենորոգումներ, որոնք
նպաստել են պետության տնտեսության զարգացմանը։ Ռազմական բարեփոխումների շնորհիվ նա
ընդարձակեց երկրի սահմանները և միավորեց երկրից անջատած ծայրագավառները։ Արարատյան
դաշտի Խոր վիրապ կոչվող վայրում հիմնվեց Արտաշատ քաղաքը, որը ժամանակակիցների
կողմից երբեմն անվանվում էր «Հայկական Կարթագեն», քանի որ քաղաքի կառուցման վայրն
ընտրել էր Հանիբալը։

Հայաստանը Արտաշեսյանների օրոք հզորության գագաթնակետին հասավ Արտաշես Ա-ի թոռան՝
Տիգրան Մեծի օրոք (մ.թ.ա. 95-55)։ Նա գրավեց Ծոփքը, որտեղ իշխում էր Զարեհի հետնորդ
Արտաշեսը և ազատագրեց պարթևականների տիրապետության տակ գտնվող հայկական հողերը, իսկ
մ.թ.ա. 83 թվականին՝ Սելևկյանների պետությունը և մայրաքաղաք Անտիոքը, որն ուներ
ավելի քան կես միլիոն բնակչություն։ Տիգրան Մեծի տերությունը ավանդաբար ընդունված է
անվանել «Ծովից ծով Հայաստան»: Ի նշան հզորության և աշխարհակալ պետության՝ մ.թ.ա 80
թվականին Հայկական Տավրոսի մատույցներում հիմնվեց նոր մայրաքաղաք՝ Տիգրանակերտը,
որը շրջափակված էր բարձր բերդապարիսպներով։ Տիգրանակերտն ու Արտաշատը միմյանց հետ
կապված էին «Արքունի ճանապարհ»-ով։ Մ.թ.ա. 69 թվականին մայրաքաղաքը գրավվեց
հռոմեացի Լուկուլլոսի կողմից՝ հայ-հռոմեական պատերազմի ընթացքում (մ.թ.ա. 69-66)։
Մ.թ.ա. 66 թվականին Հայաստանը ծանր հաշտության պայմանագիր կնքեց, որի արդյունքում
Տիգրան Մեծը հրաժարվեց իր նվաճած հողերից, և պարտավորվեց տարեկան 600 տաղանդ
ռազմատուգանք վճարել և հարկ եղած դեպքում Հռոմեական կայսրությանը օգնել զորքով։

Տիգրան Մեծի որդու՝ Արտավազդ Բ-ի օրոք (մ.թ.ա. 55-34) Հայաստանը դարձավ
հռոմեա-պարթևական պատերազմի թատերաբեմ։ Մարկոս Կրասսոսի և Մարկոս Անտոնիոսի
արշավանքների արդյունքում Հայաստանը զգալիորեն կորցրեց իր ինքնուրույնությունը.
հայոց արքան ընտանիքի հետ գերվեց, իսկ նրան հաջորդած մի քանի թագավորները
չկարողացան վերականգնել նախկին հզորությունը։ Մ.թ. 1 թվականին Արտաշեսյան
հարստությունը վերացվեց:

Արտաշեսյան թագավորության անկումից հետո կես դար Արտաշատում գահ էին բարձրանում
Հռոմի և Պարթևստանի դրածոները։ Իրավիճակը կայունացավ, երբ 52 թվականին գահ
բարձրացավ պարթևների արքա Վաղարշ Արշակունու եղբայրը՝ Տրդատը: 54 թվականին,
չհաշտվելով դրա հետ, Հռոմի կայսր Ներոնը պատերազմ սկսեց հայ-պարթևական դաշինքի դեմ։
59 թվականին հռոմեական զորքերը Կորբուլոնի գլխավորությամբ արշավեցին Հայաստանի վրա
և գրավեցին ու ավերեցին Տիգրանակերտն ու Արտաշատը: 62 թվականին Հռանդեայում
հայ-պարթևական զորքերը հակահարված տվեցին հռոմեացիներին, և 63 թվականին Հռոմի կայսր
Ներոնը ճանաչում է Տրդատի գահակալությունը։ 66 թվականին Տրդատը Հռոմից վերադառնում
է Հայաստան՝ որպես հայոց թագավոր և հիմք է դնում Արշակունիների հարստությանը
(66-428)։

II-III դարերում՝ մինչև 226 թվականի հեղաշրջումն Իրանում, Հայաստանը շարունակում էր
լինել համեմատաբար խաղաղ վիճակում՝ հովանավոր Հռոմի և դաշնակից Պարթևստանի
հարևանությամբ։ Հայաստանում Արտաշատից ոչ հեռու հիմնադրվում է նոր մայրաքաղաք
Վաղարշապատը։ Իրանում իշխանության գալուց հետո Սասանյանները ցանկանում են գահընկեց
անել նաև հայ Արշակունիներին և Պարսկաստանին միացնել Մեծ Հայքի թագավորությունը։ IV
դարի սկզբին՝ 301 թվականին, հայոց արքա Տրդատ Գ Մեծը (287-330) քրիստոնեությունն
ընդունում է որպես հայոց պետության պաշտոնական կրոն՝ Գրիգոր Լուսավորչին
կաթողիկոսական գլխավորությամբ։ Երկրորդ դարակազմիկ իրադարձությունը ավատատիրական
կարգերի հաստատումն էր։ Տրդատի որդու՝ Խոսրով Գ Կոտակի օրոք (331-338) կառուցվում է
ևս մեկ մայրաքաղաք՝ Դվինը:

Արշակ Բ Արշակունու օրոք (350-368) սրվում են հարաբերությունները պարսից արքա
Շապուհ Բ Երկարակյացի (309-379) հետ։ Երկրում սկսվում է ներքին լարվածություն, ապա
այն ներքաշվում է պատերազմի մեջ։ Արդյունքում հայոց թագավորը փակվում է Անհուշ
բերդում, իսկ իր որդին՝ Պապը, գահ է բարձրանում հռոմեացիների օգնությամբ։ Որոշ
ժամանակ անց՝ 387 թվականին Հայաստանը առաջին անգամ բաժանվում է երկու մասի։
Հռոմեական (Արևմտյան) Հայաստանում թագավոր է կարգվում Պապի որդի Արշակ Գ-ն
(378-389), իսկ մնացած երկրում՝ Խոսրով Դ-ն (384-389)։ Վերջինիս որդի Վռամշապուհի
(389-415) օրոք՝ 405 թվականին, Մեսրոպ Մաշտոցը ստեղծում է հայերենի այբուբենը: 428
թվականին ներքին երկպառակությունների արդյունքում հայոց պետականությունը կործանվում
է։

Վռամշապուհ արքայի օրոք (389-415) Մեսրոպ Մաշտոցն ստեղծել է հայերենի այբուբենը։
Հայ գրերի գյուտը Արշակունիների դարաշրջանի երրորդ խոշոր իրադարձությունն էր։
Վռամշապուհի որդու՝ Արտաշես Գ-ի (423-428) գահընկեց արվելուց հետո՝ 428 թվականին,
Հայաստանի արևելյան մասը հռչակվեց որպես պարսից տերության առանձնահատուկ
վարչատարածքային միավոր՝ մարզպանություն։ Արևմտյան Հայաստանի որոշ գավառներ՝ Մեծ
Հայքի Ծոփք, Աղձնիք ու Բարձր Հայք նահանգներն ու Փոքր Հայքը, շարունակեցին մնալ
Հռոմեական (395 թվականից՝ Բյուզանդական) կայսրության տարածքում։

Մարզպանական Հայաստանն արտոնյալ կարգավիճակով ինքնավար պետություն էր, որտեղ
պահպանվում էին հայ նախարարների և բարձրադաս հոգևորականների ավանդական իրավունքներն
ու արտոնություները, պաշտոնակալությունները, հայկական զորաբանակը, հարկային
համակարգը և այլն։ Հայ նախարարների քաղաքական միասնությունն արտահայտվում էր
ընդհանուր զորաբանակով, որը գլխավորում էր Հայոց սպարապետը, կառավարման միասնական
համակարգով, ըստ անհրաժեշտության Հայոց կաթողիկոսի նախագահությամբ գումարվող
համազգային ժողովով։ Հայաստանում մարզպան են նշանակվել նաև ազգությամբ հայ
մեծատոհմիկ նախարարներ, որոնցից առաջինն էր Վասակ Սյունին (443-451)։

440-ական թվականներին պարսից արքունիքը որդեգրեց մարզպանական Հայաստանի պետական
ինքնավարությունը վերացնելու և այն պարսկական սովորական նահանգի վերածելու
քաղաքականություն։ Դրան հաջորդեց 447 թվականին անցկացված աշխարհագիրը (մարդահամար և
եկամուտների հաշվառում), մեհյանների ու ատրուշանների կառուցումը։ Պարսից շահ
Հազկերտ Բ-ն 449 թվականին հատուկ հրովարտակով հայոց նախարարներից պահանջեց ուրանալ
քրիստոնեությունը և ընդունել զրադաշտականությունը, որով հայերը կզատվեին հարևան
բյուզանդացիներից և աստիճանաբար կձուլվեին պարսիկներին։ Հայերը մերժում են այս
պահանջը և ընդվզում պարսիկների դեմ սպարապետ Վարդան Մամիկոնյանի գլխավորությամբ։
450 թվականին սկսվում է Վարդանանց պատերազմը, որն ավարտվում է Ավարայրի
ճակատամարտով (մայիսի 26, 451 թվական)։ Հայերը հետագայում ևս ստիպված են եղել
պայքարել ինքնուրույնությունը պահպանելու համար (Վահանանց պատերազմ, 481-484,
Կարմիր Վարդանի ապստամբություն, 571-572), ինչի արդյունքում տեղի է ունեցել
Հայաստանի երկրորդ բաժանումը (591) և երկրի հիմնական մասն անցել է Բյուզանդական
կայսրությանը:

Հայաստանի բյուզանդական հատվածում ևս կայսրերը վարում էին ձուլման
քաղաքականություն։ Հուստինիանոս Ա կայսրը (527-565), ով ձգտում էր վերականգնել
նախկին Հռոմեական կայսրության հզորությունը, իրեն էր ենթարկել Հյուսիսային Աֆրիկան,
Իսպանիան ու Իտալիայի որոշ գավառներ։ Նա վերացնում է հորից ավագ որդի ժառանգության
իրավունքը, ինչի արդյունքում հայ նախարարական տների հզորությունը վերանում է, և
նրանք վերածվում են շարքային բերդատերերի։ Հայ նախարարներին ստիպում էին մեկնել
կայսրության սահմաններ՝ պայքարելու թշնամիների դեմ։ Հիշարժան է Սմբատ Բագրատունու
ըմբոստացումը Մորիկ կայսեր դեմ։ Դրա արդյունքում կայսրը նրան նետել տվեց
Կոստանդնուպոլսի կրկեսի գազանների առջև՝ հոշոտման։ Հայ նախարարը կարողացավ հաղթել
ցուլին, առյուծին ու արջին, ապա ազատ արձակվեց։

VII դարի 30-ական թվականներին Արաբական թերակղզում տեղի ունեցած քաղաքական ու
կրոնական տեղաշարժերի արդյունքում ձևավորվեց Արաբական խալիֆայությունը։ 640-650
թվականներին Արաբական երեք անգամ արշավել են Հայաստան, որից հետո հայ նախարարները
Թեոդորոս Ռշտունու գլխավորությամբ որոշեցին հաշտության և դաշնային պայմանագիր կնքել
արաբների հետ։ 652 թվականին հայերը Ասորիքի արաբ կառավարիչ Մուավիայի հետ
Դամասկոսում կնքում են հայ-արաբական պայմանագիրը, որով Հայաստանը կես դար
ժամանակահատվածով արտոնյալ դիրք ու ինքնիշխանություն է ստանում։ 698-700
թվականներին արաբների հերթական արշավանքի արդյունքում Հայաստանը գրավվեց, և
Վրաստանի ու Աղվանքի հետ մտցվեց մեկ վարչաքաղաքական միավորի՝ Արմինիա
կուսակալության մեջ։ Երկիրը սկսեց կառավարել արաբ ոստիկանը, ով նստում էր Դվին
քաղաքում։ Նրան զուգահեռ բարձր դիրք ունեին կրոնական առաջնորդ հայոց կաթողիկոսը և
քաղաքական առաջնորդ հայոց իշխանը։ Արաբ հարկահավաքի պաշտոնի կողքին կար հայկական
համարժեքը՝ իշխանաց իշխանը։ Հայոց այրուձիի հրամանատարությունը շարունակում էր
գտնվել սպարապետի ձեռքում։ Միաժամանակ, Վասպուրականում, Սյունիքում և Վրաստանում IX
դարից նշանակվում է գահերեց իշխանի պաշտոնը։ Նա վերադասի իրավունք էր ստանում մյուս
բերդատեր նախարարների հանդեպ։

Արաբական տիրապետությունը երկպառակություն է մտցնում հայ ավագանու շարքերում.
Արշակունի թագավորների թագադիր ասպետները՝ Սպերի տեր Բագրատունիները կարողանում են
իրենց շուրջ համախմբել բազմաթիվ նախարարական տներ, ովքեր սատարում են արաբական
քաղաքականությունը, և սեփական ուժերով պետությունը վերականգնելու գաղափարը։ Դրան
հակառակ Տայքի տերերը՝ հայոց սպարապետի պաշտոն զբաղեցնող Մամիկոնյանները, ունեին
բյուզանդական կողմնորոշում և փորձում էին կայսրության զորքերով դուրս վտարել
արաբներին Հայաստանից և վերականգնել բյուզանդական գերիշխանությունը։ VIII դարում
հայերը մի քանի անգամ ապստամբեցին Արաբական խալիֆայության դեմ, սակայն էական
արդյունքի չկարողացան հասնել՝ այս անջատվածության պատճառով։ Մեկդարյա պայքարն
ավարտվեց Բագրատունիների հաղթանակով, ովքեր գլխավորեցին հայոց պետականության
վերականգնման պայքարը։

VIII դարի վերջից Բագրատունիները գլխավորում էին երկրի բոլոր կարևոր պաշտոնները, և
գահերեց իշխաններ նշանակում իրենց հավատարիմ զինակիցներին՝ Արծրունիներին,
Սյունիներին ու վրաց Բագրատունիներին։ Աշոտ Մսակեր Բագրատունին դարձավ հայոց իշխան
և իր տիրույթներին միացրեց Մամիկոնյանների հայրենիք Տարոնը և Տայքը, Կամսարական
իշխանների կալվածք Շիրակը և Արագածոտնը: IX դարի կեսին՝ 850-855 թվականներին,
հայերը կրկին ապստամբության դրոշ բարձրացրին արաբական տիրապետության դեմ։ 850
թվականին հայերը Հայաստանից հեռացնում են ոստիկան Աբուսեթին, իսկ 851 թվականին
արաբական բանակի գլուխ է անցնում նրա որդի Յուսուֆը։ Հայոց մարզպան և իշխանաց իշխան
Բագրատ Բագրատունու որդիները՝ Աշոտն ու Դավիթը, կարողանում են արժանի հակահարված
տալ թշնամու զորքերին, իսկ Յուսուֆը սպանվում է։ Այս դեպքերն արտացոլված են
Սասունցի Դավիթ էպոսի հիմքում։

853-855 թվականներին պայքարը ղեկավարում էր Բագրատի եղբոր՝ Սմբատ Խոստովանողի որդի
Աշոտը: Նա պայքարում է թուրք զորավար Բուղայի բանակի դեմ և 855 թվականին հաղթանակով
ավարտում ապստամբությունը: Աշոտը 855 թվականին դառնում է հայոց իշխան, ապա նաև՝
սպարապետ ու իշխանաց իշխան։ Շատերի վկայությամբ՝ Աշոտին պակասում էր միայն
թագավորական թագը։ Դրան նպաստում է նաև 876 թվականին հայազգի Բարսեղ Ա Մակեդոնացի
կայսեր գահակալումը և Հայկական (Մակեդոնական) հարստության հիմնադրումը
Բյուզանդիայում։ 885 թվականին կաթողիկոս Գևորգ Գառնեցին Բագարան քաղաքում Աշոտին
օծում է հայոց թագավոր։ Թագ և թագավորական զգեստներ են ուղարկում Բաղդադի խալիֆն ու
Բյուզանդիայի կայսրը. հայոց պետականությունը վերականգնվում է Բագրատունիների դրոշի
ներքո։

885 թվականին Աշոտ Բագրատունին դարձավ նոր արքայատոհմի հիմնադիր, որը Հայաստանում
իշխեց մինչև 1045 թվականը։ Նա ստեղծեց 40 000-անոց բանակ, որի սպարապետ դարձավ իր
եղբայր Աբասը: Հայոց թագավորությունը վերականգնվեց, և Աշոտի որդի Սմբատի
թագավորությամբ (890-914) դարձավ շառանգական ավատաիրական միապետություն։ Հայոց
թագավորի աջակցությամբ Տայքի Բագրատունյաց տոհմի Ատրներսեհ իշխանը կարգվեց Վրաստանի
թագավոր։

Սմբատ թագավորի օրոք երկրում հաստատվեց անկայուն իրավիճակ, որից օգտվեց հարևան
Ատրպատականի ամիրայությունը։ 908 թվականին Գագիկ Արծրունուն ճանաչելով հայոց
թագավոր՝ նա ցանկացավ խալիֆայության հսկողության տակ վերցնել Հայաստանը։ Միաշամանակ
թշնամու կողմն անցավ Սմբատի եղբայր Աշոտ սպարապետը։ 914-922 թվականներին տևած
պատերազմը Սմբատի որդի Աշոտ Երկաթը (914-928)ավարտեց հաղթանակով։ Անժառանգ Աշոտին
փոխարինեց եղբայր Աբասը (928-953), ով հիմնադրեց Կարս մայրաքաղաքը և Կարսի առաքելոց
եկեղեցին։ 961 թվականին Աբասի որդի Աշոտ Գ Ողորմածը (953-977) Բագրատունյաց
Հայաստանի մայրաքաղաք է դարձնում Անին։ Քաղաքի զարգացման համար մեծ ջանք ու
միջոցներ են ծախսել Սմբատ Բ Տիեզերակալ (977-990) և Գագիկ Ա (990-1020) շահնշահը։
Վերջինիս կինը՝ Կատրանիդե թագուհին, ավարտին է հասցնում Անիի մայր տաճարի
կառուցումը (1001)։

Զարգացած միջնադարում բոլոր միապետություններն անցել են ավատատիրական
մասնատվածության փուլը։ Դեռ Սմբատ Ա թագավորի օրոք սկսվել էր Բագրատունյաց
թագավորության մասնատումը. 908 թվականին որպես ինքնուրույն, թեև ենթակա միավոր
առաջացել էր Վասպուրականի թագավորությունը (908-1021)՝ Արծրունիների
գլխավորությամբ, իսկ Տարոնի ու Տայքի իշխանությունները դարձել էին Բագրատունիների
կողմից կառավարվող ինքնուրույն միավորներ։ Մայրաքաղաքի՝ Կարսից Անի փոխադրելուց
հետո առաջանում է Կարսի (Վանանդի) (963-1065), ավելի ուշ՝ Տաշիր-Ձորագետի
թագավորությունը (978-1113)։ 987 թվականին ինքնուրուն թագավորություն է ստեղծվում
Սյունիքում (987-1170)՝ Սյունիների գլխավորությամբ, իսկ 1008 թվականին Անիի
Բագրատունիների վերահսկողությունից վերջնականապես ազատվում և որպես ինքնուրույն
պետություն է դառնում Վրաց թագավորությունը՝ Բագրատիոնիների գլխավորությամբ։
Հետագայում՝ Գագիկ Ա-ի որդիների միջև ծավալված գահակալական պայքարի արդյունքում
արևելյան ու արևմտյան հատվածների է բաժանվում բուն արքունի տիրույթը՝
Հովհաննես-Սմբատի ու Աշոտ Քաջի միջև։ Վերջինիս որդին 1045 թվականին գահընկեց է
արվում, և բուն Հայաստանում հայ ժողովուրդը մոտ մեկ հազարամյակ զրկվում է սեփական
պետություն ունենալուց։

Բագրատունիների թագավորության օրոք Հայաստանը բարգավաճում է. զարգանում են
արհեստները ու միջազգային առևտուրը, նոր փուլ են մտնում երկրագործությունը և
անասնապահությունը, որոնց արտադրանքը ուներ արդեն միջազգային պահանջարկ։
Տնտեսության զարգացման հետ մեկտեղ զարգանում են հին քաղաքները, առաջանում են
նորերը։ Որպես միջնադարյան քաղաքներ հայտնի էին Դվինը, Կարսը, Անին, Արծնը
(հետագայում՝ Արզրում), Վանը, Երևանը։ Կառուցվում են նոր բերդեր ու ամրոցներ,
վանքեր ու եկեղեցիներ, ավելի է կատարելագործվում հայկական ճարտարապետությունը: Այդ
դարաշրջանից մեզ հասած բազմաթիվ եկեղեցիներ ունեն համաշխարհային հռչակ, իսկ Հաղպատի
ու Սանահինի վանքերը գրանցված են ՅՈՒՆԵՍԿՕ-ի համաշխարհային ժառանգության օբյեկտների
ցանկում։

Հայկական լեռնաշխարհի հարավային սահմանների մոտ գտնվում է Կիլիկիա երկրամասը
(հունարեն՝ «կալիս», «կալիկա», թարգմանաբար՝ նշանակում են «քարքարոտ»)։ Ունեցել է
երեք հիմնական շրջան՝ լեռնային, դաշտային և բլորոտ կամ քարքարոտ։ Բնակեցված է եղել
տարբեր ազգերով ու ժողովուրդներով, որոնցից առավել մեծաքանակ էին հույներն ու
ասորիները։ Հայերը հաստատվել են մ․թ․ա․ 1-ին դարից սկսած, երբ Կիլիկիան գրավվել է
Տիգրան Մեծի կողմից։ Հայերի խմբերը ավելի են շատացել Պավլիկյան և թոնդրակյան
շարժումներից հետո։ Զարգացած միջնադարում Անիի թագավորության անկումից հետո (1045)
հայերի հոսքը ստվարացել է։

XI դարում Կիլիկիայի հարևան տարածքներում ստեղծվում են Սեբաստիայի, Մալաթիայի և
Քեսունի իշխանությունները։ Դրանք չեն կարողանում իրենց ազդեցությունը տարածել
Կիլիկիայում. փոխարենը դա հաջողեցնում է Անիի վերջին թագավոր Գագիկ Բ-ի (1042-1045)
թիկնապահ Ռուբենը: Ռուբինյանների կամ Կիլիկիայի հայկական իշխանությունը գոյություն
է ունենում ավելի քան մեկ դար՝ 1080-1198 թվականները, ապա վերածվում է
թագավորության (1198-1375)։ Քանի որ Մեծ Հայքը գտնվում էր օտարների իշխանության
տակ, ապա կաթողիկոսի նստավայրը տեղափոխվեց Կիլիկիա և հաստատվեց Հռոմկլա քաղաքում։
Բացի այդ, այն սահմանակցում էր իսլամադավան պետությունների հետ, ուստի հայտնի էր
որպես «քրիստոնյա կղզի մուսուլմանական ծովում»:

XI դարի վերջից Միջերկրական ծովի արևելյան ափին սկսվում են պատերազմներ կաթոլիկ
եվրոպացիների և մուսուլմանների միջև՝ Երուսաղեմի գրավման համար։ Պատմության մեջ
դրանք հայտնի են որպես խաչակրաց արշավանքներ, որոնց արդյունքում ձևավորվել են
Անտիոքի դքսությունը, Տրիպոլիի և Եդեսիայի կոմսությունները, Երուսաղեմի
թագավորությունը։ Խաչակրաց պետությունների տարեգրքերում Կիլիկյան Հայաստանը հայտնի
է որպես «Փոքր Հայք»: Կիլիկյան Հայաստանի և արևմտյան Եվրոպայի երկրների միջև
հաստատվեցին ռազմական և տնտեսական կապեր, ինչի շնորհիվ Կիլիկիա ներմուծվեցին
ասպետությունը, հագուստների նոր ոճեր, ֆրանսերեն բառեր և տիտղոսներ։ Խաչակիրները ևս
շատ բաներ վերցրեցին հայերից, ինչպես օրինակ աշտարակների կառուցումը և
եկեղեցաշինության որոշ տարրեր։ Կիլիկյան Հայաստանն ուներ զարգացած տնտեսություն,
վաճառաշահ քաղաքներ։ Կիլիկյան Հայաստանի հարուստ մշակույթի մեջ իր ուրույն տեղն
ունի մանրանկարչությունը:

XI դարի առաջին կեսին սելջուկ-թյուրքերի արշավանքներից հետո Մերձավոր Արևելքում
առաջացավ նոր քաղաքական միավոր՝ Սելջուկյան սուլթանությունը։ Այդ ժամանակ Լոռու
թագավորությունում իշխում էին Կյուրիկյանները, իսկ Սյունիքում՝ Սյունիները։
Հայկական իշխանություններից Արծրունիների տոհմի մի ճյուղը տիրում էր Աղթամար
կղզուն։ Սասունի Թոռնիկյանների իշխանությունը միակն էր Հարավային Հայաստանում, որ
Մանազկերտի ճակատամարտից հետո (1071) պահպանեց իր անկախությունը։ Սասունից բացի,
Թոռնիկյանները տիրում էին Արածանիի միջին հոսանքում ընկած գավառներին։ Սյունիքի
թագավորության հարևանությամբ հայկական իշխանությունների խիտ ցանց էր հաստատված
Արցախում (Ներքին Խաչեն, Հաթերք և Ծար)։

XII դարի երկրորդ կեսին քայքայվող սելջուկյան տիրակալության դեմ Վրաստանում և
Հայաստանում ծավալված ազատագրական պայքարը գլխավորել են վրաց Բագրատունիների շուրջ
համախմբված Մամիկոնյանների շառավիղները՝ Օրբեթցիները (Օրբեթ բերդի անվանումով) կամ
Օրբելյանները, ապա և Զաքարյանները։ Հայաստանը ազատագրելու նախաձեռնությամբ հանդես
են գալիս Սարգիս ամիրսպասալար Զաքարյանի որդիները՝ Զաքարե ամիրսպասալարը և Իվանե
աթաբեկը (թագաժառանգի խնամակալը)։ 1198-1203 թվականներին ազատագրվեց ժամանակակից
Հայաստանի Հանրապետության և Լեռնային Ղարաբաղի Հանրապետության (Արցախ) տարածքը,
շրջակա գավառները՝ Կարսը, Սուրմալուն, Նախիջևանը։ Զաքարյան իշխանապետությունը
մտնում էր Վրացական թագավորության մեջ՝ որպես նրա ինքնուրույն միավոր։ Այն գոյատևեց
մինչև 1261 թվականը՝ ընկնելով մոնղոլական տիրապետության հարվածներից։ Փաստացի
մոնղոլները 1236 թվականին գրավել էին Արևելյան Հայաստանը, իսկ 1244 թվականի
արշավանքի ժամանակ նվաճեցին Հայաստանը ամբողջությամբ։

XIV-XVII դարերում՝ ուշ միջնադարում, Հայաստանը ասպատակել են զանազան միջինասիական
ցեղեր ու ժողովուրդներ՝ Լենկթեմուրի զորքերը (1386-1405), Կարակոյունլուները
(1405-1468), Ակկոյունլուները (1468-1502)։ Այնուհետև Հայաստանը դարձավ
թուրք-պարսկական պատերազմների թատերաբեմ, ինչ արդյունքում այն երկու անգամ (1555 և
1639 թվականներին) բաժանվեց Օսմանյան կայսրության և Սեֆյան Իրանի միջև։ Արևելյան
Հայաստանը բաժանված էր 3 կուսակալությունների կամ բեկլարբեկությունների (Երևանի,
Ղարաբաղի և Թավրիզի), իսկ Արևմտյան Հայաստանը՝ փաշայությունների միջև (Էրզրումի կամ
Էրմենիստանի և Վանի՝ Մեծ Հայքի թուրքական հատվածը, Սվազի կամ Սեբաստիայի՝ Փոքր
Հայք, Դիարբեքիրի կամ Խարբերդի՝ Հայկական Միջագետք)։

XVIII դարում Հայաստանը շարունակվում էր բաժանված մնալ Մերձավոր Արևելքի երկու
տերությունների՝ Օսմանյան կայսրության և Սեֆյան Իրանի միջև։ Թուրք-պարսկական
հերթական պատերազմը ընթանում է Հայաստանում՝ XVIII դարի առաջին քառորդում։ Հայ
ժողովուրդը դիմադրում է թուրքական տիրապետության դեմ, և
ազատագրական-ինքնապաշտպանական պայքար է կազմակերպվում Երևանում (1724), Սյունիքում
(1722-1730), Արցախում (1724-1731): Իրանում տեղի է ունենում դինաստիական
փոփոխություն, և գահին է հաստատվում Նադիր շահը (1736-1747)։ Ավելի ուշ Արևելյան
Հայաստանում կուսակալությունները բաժանվում են խանությունների՝ Երևանի, Նախիջևանի,
Գանձակի, Ղարաբաղի, Խոյի, Մակուի և Ուրմիայի: Այդ իրավիճակը տևում է մինչև XIX դարի
սկիզբը, երբ Արևելյան Հայաստանը միանում է Ռուսական կայսրությանը։

Արևմտյան Հայաստանը շարունակում էր մնալ Օսմանյան կայսրության կազմում։ Այնտեղ ևս
տեղի ունեցան վարչատարածքային փոփոխություններ. փաշայությունները բաշանվեցին
վիլայեթ-նահանգների (Կարսի, Էրզրումի, Ախալցխայի, Վանի, Դիարբեքիրի, Սեբաստիայի,
Տրապիզոնի, Խարբերդի)։

Հայաստանը գտնվում էր քաղաքական և տնտեսական ծանր վիճակում։ Արդեն գոյություն
չունեին միջնադարյան հայկական հզոր իշխանական տները, նախկին հզորությունը չուներ
հայ առաքելական եկեղեցին։ Ժաղովրդի ազատագրությունը կապվում էր Արևմտյան Եվրոպայի
գերտերությունների հետ, սակայն XIV դարից ի վեր գործնական քայլեր չէին արվում։
Էջմիածնի (1547), Սեբաստիայի (1562) ժողովներն ավարտվում են Եվրոպա պատվիրակություն
ուղարկելու որոշումներով, սակայն նրանք վերադառնում են ձեռնունայն։ 1677 թվականին
Էջմիածնում գումարվում է նոր եկեղեցական ժողով, և Եվրոպա է ուղարկվում Իսրայել
Օրին։ Նա 20 տարի դեգերում է Եվրոպայում, և վերջնականապես կողմնորոշվում է դեպի
հզորացող Ռուսական կայսրություն, որի շահերը Մերձավոր Արևելքում համընկնում էին հայ
ժողովրդի շահերին։ Նման դիրքորոշում են ունենում նաև XVIII դարի հայ ազատագրական
այլ գործիչներ՝ Հովսեփ Էմինը, Շահամիր Շահամիրյանը, Մովսես Սարաֆյանը, Հովսեփ
Արղությանը և ուրիշներ։ XVIII դարի վերջին հայերի տոկոսը, առավելապես Արևելյան
Հայաստանում, խիստ նվազել էր։ Հայերին սպառնում էր ֆիզիկական բնաջնջման վտանգը։
Գյուղերի էին վերածվել միջնադարյան ծաղկուն քաղաքները, քիչ թե շատ քաղաքի
կարգավիճակ ունեին վարչական կենտրոններ Երևանը և Շուշին:

XIX դարի սկզբին Ռուսական կայսրությունն ընդարձակվում է հարավ։ 1801 թվականին, վրաց
վերջին թագավոր Գեորգի XII Բագրատունին Ռուսաստանին է կտակում Քարթլի-Կախեթի
թագավորությունը (Արևելյան Վրաստանը)։ Դրա հետ միասին Ռուսաստանին են անցնում
Ջավախքի մի մասը, Լոռի-Փամբակը և Ղազախ-Շամշադինը: Մինչ այդ երկիրը գտնվում էր
Իրանի կազմում, ուստի շահը պատերազմ է հայտարարում Ռուսաստանին։

Ռուս-պարսկական առաջին պատերազմի արդյունքում 1813 թվականին Ռուսաստանին է անցնում
գրեթե ամբողջ Հարավային Կովկասը, այդ թվում՝ նաև Շիրակը (Շորագյալ), Սյունիքը
(Զանգեզուր) և Արցախը (Ղարաբաղ): Գոհ չմնալով այդ պատերազմի արդյունքից՝ գահաժառանգ
Աբբաս-Միրզան 1826 թվականին առանց պատերազմ հայտարարելու ներխուժում է Արցախ և
պաշարում Շուշիի բերդը։ Ռուսները հայերի օգնությամբ կարողանում են դուրս գալ
պաշարումից, և 1827 թվականի հոկտեմբերի 1-ին ազատագրում են Երևանը։ 1828 թվականին
Թուրքմենչայում կնքվում է ռուս-պարսկական պայմանագիր, որով հաստատվում է ներկայիս
Իրանի սահմանը։ Այնտեղի հայաբնակ գավառներից Արևելյան Հայաստան են տեղափոխվում 42
000 հայեր։ Ռուս-թուրքական պատերազմի արդյունքում Ռուսաստանին միանում են Ախալցխան
ու Ախալքալաքը, և Արևելյան Հայաստան են հայրենադարձվում 75-80 հազար հոգի։
Ձևավորվում են Երևանի և Ելիզավետպոլի նահանգները:

Ռուսական կայսրության կազմում Արևելյան Հայաստանը մնում է մինչև 1918 թվականը։ 1878
թվականին Ռուսաստանին է միանում նաև Կարսի մարզը։ XIX դարի ընթացքում զգալի
նվաճումների է հասնում հայկական մշակույթը, զարթոնք ապրում գիտությունը։ Որպես
քաղաքներ բարգավաճում են Երևանը (32 000), Ալեքսանդրապոլը (Գյումրի, 35 000),
Շուշին (42 000), Ելիզավետպոլը (Գանձակ, 59 000), Կարսը (21 000), հազարավոր հայեր
են հաստատվում Անդրկովկասի մշակութային մայրաքաղաք Թիֆլիսում և արդյունաբերական
կենտրոն Բաքվում: Հայ ժողովուրդը հնարավորություն է ստանում սեփական հողում
վերականգնելու դարեր առաջ կորցրած պետականությունը։

1917 թվականի Հոկտեմբերյան հեղափոխությունից հետո ռուսական զորքերը աստիճանաբար
լքում են Անդրկովկասը։ Այնտեղ ձևավորվող տեղական ինքնակառավարման մարմինները
աստիճանաբար ձեռք են բերում ինքնուրույնություն։ Առաջին աշխարհամարտի ընթացքում
անկարող լինելով դիմակայել թուրքական հարձակմանը, անդրկովկասյան միությունը
փլուզվում է. մայիսի 26-ին Կայզերական Գերմանիայի հովանավորությամբ իր անկախության
մասին է հայտարարում Վրաստանի ազգային խորհուրդը՝ Թիֆլիսի և Քութայիսի նահանգների
տարածքում։ Մայիսի 27-ին Օսմանյան կայսրության օգնությամբ Ելիզավետպոլի ու Բաքվի
նահանգներում «Ադրբեջան» անունով պետություն ստեղծելու հռչակագրով հանդես է գալիս
թյուրքական Մուսավաթական կուսակցությունը։ Մայրաքաղաքը հռչակվում է Ելիզավետպոլը,
քանի որ Բաքուն գրավված էր կոմունիստների կողմից։ Մայիսի 28-ին Թիֆլիսի հայոց
ազգային խորհուրդը հռչակում է Հայաստանի Հանրապետությունը՝ հայոց գավառների վրա։

Մինչ այդ, Հայոց մեծ եղեռնից հետո նպատակ ունենալով վերջնականապես բնաջնջել հայ
ժողովրդին, 1917 թվականի դեկտեմբեր ամսից թուրքական զորամասերը կարողացել էին
գրավել ռուսների ազատագրած տարածքները՝ Երզնկան, Էրզրումը, Վանը, Բիթլիսը,
Բայազետը, և գարնանը ներխուժել էին Արևելյան Հայաստան։ Կարսի և Գյումրու անկումից
հետո թուրքերը ներխուժում են Արարատյան դաշտ: Մայիսյան հերոսամարտերի (Սարդարապատ,
Բաշ-Ապարան, Ղարաքիլիսա) արդյունքում հայ ժողովուրդը վերականգնեց իր
պետականությունը։ Իր գոյության ընթացքում՝ 1918-1920 թվականներին, Հայաստանում
կային բազմահազար գաղթականներ, երկիրը գտնվում էր պատերազմական վիճակում, տարածված
էին սովն ու համաճարակները։

Չնայած ծանր պայմաններին, Հայաստանում եղել են նաև դրական տեղաշարժեր։ Բացվել է
առաջին հայկական ժամանակակից բարձրագույն ուսումնական հաստատությունը՝ Երևանի
պետական համալսարանը (1919), հայերենը երկար դարեր անց առաջին անգամ ճանաչվել է
պետական լեզու, կազմավորվել է հայկական բանակը։ Հայաստանը ստացել է միջացգային
ճանաչում, դիվանագիտական ու առևտրային հարաբերություններ են հաստատվել հարևան ու
հեռավոր բազմաթիվ երկրների հետ։ Հայաստանի Հանրապետության իշխանությունը փաստացի
տարածվում էր նախկին Երևանի նահանգի ու Կարսի մարզի, ինչպես նաև Ելիզավետպոլի
նահանգի հայաբնակ մի քանի գավառների վրա։ Զանգեզուրը, Ղարաբաղն ու Նախիջևանը եղել
են վիճելի տարածքներ՝ Ադրբեջանի հետ, իսկ Լոռին ու Ջավախքը՝ Վրաստանի։ 1920 թվականի
օգոստոսի 20-ին կնքված Սևրի պայմանագրով Հայաստանին էին անցնելու այն տարածքները,
որոնք ռուսներն ազատագրել էին Օսմանյան կայսրությունից։ Սակայն Թուրքիան չճանաչեց
այդ պայմանագիրը և հարձակվեց Հայատանի վրա։ Պատերազմի արդյունքում կնքվեց
Ալեքսանդրապոլի պայմանագիրը, որով Դաշնակցության կառավարությունը հրաժարվեց ոչ
միայն Արևմտյան Հայաստանից, այլև Կարսից, Սուրմալուից ու Շիրակից, իսկ Նախիջևանում
պետք է հաստատվեր «մի երրորդ պետության» գերիշխանություն։

Նման պայմաններում Զանգեզուրում կազմակերպվեց ինքնապաշտպանություն, որի գլուխ անցավ
Գարեգին Նժդեհը։ Դաշնակցությունը վերջնականապես հանձնվեց Կարմիր բանակին, և
Հայաստանում հաստատվեցին խորհրդային կարգեր։

Հայկական ԽՍՀ-ն հռչակվել է 1920 թվականի նոյեմբերի 29-ին՝ Իջևանում, պաշտոնապես
հիմնադրվել 3 օր անց՝ դեկտեմբերի 2-ին՝ Հայաստանի Հանրապետության և ՌԽՖՍՀ միջև
ստորագրված համաձայնագրով: Հայկական ԽՍՀ-ն սկզբում եղել է անկախ միավոր, ապա մտել
ԽՍՀՄ կազմը՝ նախ որպես Անդրկովկասյան Դաշնային ԽՍՀ հանրապետություն (1922-1936),
ապա՝ որպես ինքնուրույն միավոր (1936-1991)։

Խորհրդային ժամանակաշրջանում Հայաստանի տնտեսությունը զարգանում էր նախօրոք մշակված
հնգամյա պլաններով։ Այդ ընթացքում Հայաստանում բացվել են տասնյակ գործարաններ ու
ֆաբրիկաներ, Հայաստանը գյուղատնտեսական երկրից վերածվել է արդյունաբերական զարգացած
երկրի։ Այն կարողանում էր էլեկտրաէներգիա մատակարարել հարևան պետություններին, քանի
որ արտադրում էր ավելի շատ, քան կարող էր սպառել. երկրում գործում էին մեկ
ատոմակայան (Մեծամոր), երեք ջերմային (Հրազդան, Վանաձոր, Երևան) և տասնյակ ջրային
էլեկտրակայաններ։ Կառուցվել էին Նաիրիտ արհեստական կաուչուկի գործարանը, Վանաձորի
քիմիական գործարանը, մետաղաձուլական կոմբինատներ Կապանում, Քաջարանում ու
Ալավերդիում, տեքստիլ ֆաբրիկաներ Գյումրիում։ Մայրաքաղաք Երևանը ամբողջովին
կառուցապատվեց նոր թաղամասերով, գյուղերը վերածվեցին քաղաքների, կառուցվեցին
նորերը։

Զգալի փոփոխություններ կրեց կրթական համակարգը։ Տարրական ու միջնակարգ դպրոցներ
բացվեցին գրեթե բոլոր գյուղերում, իսկ խոշոր բնակավայրերում հիմնվեցին թերի
բարձրագույն ու բարձրագույն ուսումնական հաստատություններ։ Երևանի պետական
համալսարանից առանձնացան լեզվաբանական, բժշկական, պոլիտեխնիկական, մանկավարժական և
այլ ինստիտուտներ, որոնք իրենց մասնաճյուղերն ունեցան Վանաձոր, Գյումրի, Գորիս
քաղաքներում։ Կրթական համակարգի զարգացման հետ զուգընթաց զարգացավ
առողջապահությունը. բացվեցին բազմաթիվ հիվանդանոցներ, ամբուլատորիաներ, կլինիկաներ։

Խորհրդային Հայաստանի ռազմական ուժը հանդիսանում էր ԽՍՀՄ բանակի մասը։ Հայերը մեծ
ներդրում են ունեցել խորհրդային ժողովուրդների Հայրենական մեծ պատերազմում
(1941-1945)։ 1,3 միլիոն բնակչությունից 250 000-ը զորակոչվել են բանակ, որոնց մի
մասը չի վերադարձել տուն։ Պատերազմից հետո կազմակերպվել է մեծ հայրենադարձություն,
և Հայաստան են ժամանել 86 000 հայեր։ Հայաստանի բնակչությունը 1989 թվականի վերջին
մարդահամարով կազմել էր 3,3 միլիոն բնակիչ, որոնց բացարձակ մեծամասնությունը հայեր
էին։ 70 տարի առաջ, երբ Հայաստանում նոր էին հաստատվում խորհրդային կարգեր,
բնակչությունը հասնում էր 700 000 մարդու, որոնց մեջ մեծ թիվ էին կազմում
մուսուլմանները։

Հայաստանի երրորդ հանրապետությունը ծնվել է բարդ պայմաններում. 1988 թվականին
սկսվել էր Արցախյան շարժումը, դեկտեմբերի 7-ին Սպիտակում տեղի ունեցավ ավերիչ
երկրաշարժ: Հայ-ադրբեջանական հակամարտության արդյունքում արբեջանաբնակ 500 000
հայեր լքեցին երկիրը, որոնցից 350 000-ը փախստականի կարգավիճակով տեղափոխվեցին
Հայաստան։ Սպիտակի երկրաշարժից հետո զոհվեցին 25 000 բնակիչ, անօթևան մնացին 530
000-ը։ Հայաստանից Հյուսիսային Կովկաս են էվակուացվում տասնյակ հազարավոր
քաղաքացիներ, մյուս կողմից՝ 1990 թվականին հակամարտությունը վերաճում է պատերազմի։
Արցախյան գոյամարտը տևում է 4 տարի՝ 1990-1994 թվականները։ Պատերազմի պատճառով
քայքայվեց երկրի տնտեսությունը. այն կանգնեց էներգետիկ ճգնաժամի առջև, երբ փակվեցին
արևելյան և արևմտյան սահմանները Թուրքիայի և Ադրբեջանի հետ։ Բնակչությունը զրկվեց
ջեռուցումից, ընդհատվեց երկաթուղային կապը, տնտեսությունը կանգնեց կազմալուծման
լուրջ վտանգի առաջ։

Անկախության գործընթացը սկսվել էր 1990 թվականից։ Օգոստոսի 23-ին ՀԽՍՀ Գերագույն
խորհուրդն ընդունեց Հռչակագիր Հայաստանի անկախության մասին, որի համաձայն Հայկական
ԽՍՀ-ն վերանվանվեց Հայաստանի Հանրապետություն։ Խորհրդարանը որոշեց 1991 թվականի
սեպտեմբերի 21-ին հանրապետության տարածքում անցկացնել հանրաքվե՝ ԽՍՀՄ-ի կազմից
դուրս գալու և անկախանալու նպատակով։ Հանրապետության բնակչության ճնշող
մեծամասնությունը՝ 2 միլիոն 43 հազար մարդ (կամ քվեարկության իրավունք ունեցողների
94,39 տոկոսը), «այո» ասաց անկախությանը։ 1991 թվականի սեպտեմբերի 23-ին
հանրապետության Գերագույն խորհուրդը Հայաստանը հռչակեց անկախ պետություն։
Հոկտեմբերի 16-ի նախագահական ընտրությունների արդյունքում՝ ձայների ճնշող
մեծամասնությամբ (83 տոկոս) հանրապետության նախագահ ընտրվեց արցախյան շարժման
առաջնորդներից Լևոն Տեր-Պետրոսյանը, իսկ փոխնախագահ՝ Գագիկ Հարությունյանը:

ԽՍՀՄ փլուզումը (1991 թվականի դեկտեմբերի 8) և Անկախ Պետությունների
Համագործակցության (ԱՊՀ) ստեղծումը (1991 թվականի դեկտեմբերի 21) տեղի ունեցավ
միաժամանակ։ Հայաստանն առաջիններից էր, որ անդամագրվեց ԱՊՀ-ին՝ 11 պետությունների
շարքում։ Երկրորդ միջազգային կազմակերպությունը, որին անդամակցեց Հայաստանը,
Միավորված Ազգերի Կազմակերպությունն էր (ՄԱԿ, մարտի 2, 1992)։

1994 թվականին Արցախ-Ադրբեջան գոտում կնքվեց զինադադար. Հայաստանն ու Արցախը
հաղթանակով ավարտեցին իրենց պարտադրած պատերազմը։ 1995 թվականի հուլիսի 5-ին, խաղաղ
պայմաններում, Հայաստանն ընդունեց իր գլխավոր օրենքը՝ սահմանադրությունը: Այն
հիմնված է Ֆրանսիայի սահմանադրության, ինչպես նաև՝ Մխիթար Գոշի Դատաստանագրքի,
Սմբատ Գունդստաբլի Դատաստանագրքի, Շահամիր Շահամիրյանի Նոր տետրակի և Որոգայթ
փառացի վրա։ 2005 թվականին տեղի ունեցան սահմանադրական բարեփոխումներ:

1998 թվականին Լևոն Տեր-Պետրոսյանը հրաժարվում է նախագահի պաշտոնից, և նոր նախագահ
է դառնում Ռոբերտ Քոչարյանը։ Երկրորդ թեկնածուն՝ Կարեն Դեմիրճյանը, ով նախկինում
ՀԿԿ Կենտկոմի առաջին քարտուղարն էր (1974-1988), ընտրվում է ՀՀ Ազգային Ժողովի
նախագահ, իսկ սպարապետ Վազգեն Սարգսյանը՝ ՀՀ Վարչապետ: 1999 թվականի հոկտեմբերի
27-ին Ազգային ժողովում տեղի է ունենում ողբերգություն. սպանվում են Կարեն
Դեմիրճյանն ու Վազգեն Սարգսյանը, 6 պատգամավորներ։ Այդ ժամանակ Ազգային
Անվտանգության ղեկավարի պաշտոնում էր Սերժ Սարգսյանը, ով 2008 թվականին դառնում է
ՀՀ երրորդ նախագահը՝ փոխարինելով Ռոբերտ Քոչարյանին։

Հայաստանի անկախությունն օգնել է երկրի միջազգային ճանաչմանը։ Այստեղ են տեղի
ունեցել շախմատի միջազգային օլիմպիադան (1996), Համահայկական խաղերը (1999 թվականից
սկսած), Ոսկե ծիրան կինոփառատոնը (2004 թվականից սկսած), Մանկական Եվրատեսիլը
(2011) և շատ այլ փառատոներ, հանդեսներ և մրցույթներ։ Հայոց պետականության
վերականգնումը կարևոր քայլ էր Հայ Առաքելական եկեղեցու պահպանման, Հայոց լեզվի
զարգացման և ազգային ինքնագիտակցության ամրապնդման համար։

Հայաստանը գտնվում է Մերձավոր Արևելքում՝ Հարավային Կովկասում։ Այստեղ կան
միջազգայնորեն ճանաչված երեք (Հայաստան, Վրաստան, Ադրբեջան) և փաստացի գոյություն
ունեցող երեք (Աբխազիա, Հարավային Օսիա, Արցախ) հանրապետություններ։ Նախկին
ինքնավար հանրապետություններից Նախիջևանը պահպանել է իր կարգավիճակը, իսկ Աջարիան
դարձել է Վրաստանի մարզերից մեկը։

Հայաստանի Հանրապետությունը հյուսիսից սահմանակից է Վրաստանի, հարավից՝ Իրանի,
արևելքից՝ Ադրբեջանի, արևմուտքից՝ Թուրքիայի հետ։ Հանրապետության հարավային
մարզերը՝ Սյունիքն ու Վայոց ձորը արևելքից սահմանակցում է Նախիջևանի Ինքնավար
Հանրապետությանը, իսկ արևմուտքում հայկական երկրորդ հանրապետությունն է՝ Արցախը։

Հայաստանը լեռնային երկիր է։ Տարածքի 76.5%-ը գտնվում է ծովի մակերևույթից
1.000-2.500 մ բարձրության վրա։ Լեռնաշղթաները գրավում են մոտ 14 000 կմ2 կամ երկրի
ընդհանուր մակերեսի 47%, բարձրավանդակները կազմում են երկրի մակերեսի ավելի քան մեկ
երրորդը կամ շուրջ 11 000 կմ2։

Ամենաբարձր կետը Արագած լեռն է՝ 4.090 մետր, և ամենացածրը՝ Դեբեդ գետի ստորին
հոսանքի շրջանը՝ 375 մ։ Մյուս բարձր լեռնագագաթներն են Կապուտջուղը (3 906 մ) և
Աժդահակը (3 598 մ)։

Երկրի տարածքը կազմում է 29․743 կմ2, որի 71,3% կազմում են գյուղատնտեսական
նշանակության հողերը, 12,4%՝ անտառային, 7,7%՝ հատուկ պահպանվող տարածքներ և 8,6%՝
այլ հողեր։ Թեև Հայաստանի տարածքը փոքր է, սակայն հողային ծածկույթը խիստ բազմազան
է։ Դրա վրա ազդող գործոններից ամենակարևորները համարվում են կլիման, տեղանքի
ռելիեֆը և զանազան ապարների առկայությունը։ Մեր երկրում հողերը, ինչպես և կլիման,
փոխվում են վերընթաց գոտիականությամբ։ Երկրի այն հատվածներում, որտեղ կան ռելիեֆի
դրական ձևեր՝ լեռներ, բլուրներ, թմբաշարեր, սարեր, այդտեղ հողերը աղքատիկ են, բարակ
շերտով, հումուսով աղքատ, լվացված, գերակշռում են կմախքային հողերը։ Իսկ ռելիեֆի
բացասական ձևերում՝ գոգավորություններ, գետահովիտներ, լեռան ստորոտներ, դաշտեր,
գերակշռում են հումուսով հարուստ ու բերրի հողերը:

Հայաստանի Հանրապետության լեռները հիմնականում մտնում են Փոքր Կովկասի
ծալքաբեկորավոր լեռնաշղթաների համակարգում։

Փոքր Կովկասը Վրաստանի հարավային սահմանին զուգահեռ ձգվում է դեպի արևելք։
Հայաստանի Հանրապետության Լոռու, Շիրակի մարզերի սահմանագլխին գտնվում է Ջավախքի
լեռնաշղթան։ Երկարությունը մոտավորապես 50 կմ է և ձգվում է Թռեղքից (Թրիալեթ) մինչև
Բազումի լեռնաշղթա: Այստեղ են Աշոցքի և Լոռվա սարահարթերը։ Ամենաբարձր գագաթը
Աչքասարն է (3196 մ)։ Ջավախքի լեռնաշղթան հայտնի է նաև իր ջրվեժներով։ Լեռնաշղթան
հիմնականում ծածկված է ալպյան մարգագետիններով և կանաչ արոտավայրերով:

Հայաստանի Հանրապետության Լոռու մարզում են գտնվում Բազումի, Փամբակի և Վիրահայոց
լեռնաշղթաները։ Հարավ-արևելքում Ծաղկունյաց լեռնաշղթան է։ Գուգարաց լեռները բնական
սահման են Լոռու և Տավուշի մարզերի միջև։ Տավուշում են գտնվում Միափորի, Հախում,
Տավուշ, Խնձորուտ և այլ լեռնաշղթաներ։ Հյուսիսային Հայաստանի այս լեռնաշղթաներից
ամենաբարձրը Թեժլեռն է (3101 մ)։

Սևանի լեռնաշղթան սահմանաբաժան է Հայաստանի և Ադրբեջանի միջև։ Ավելի հարավ
ճյուղավորվում են երկու լեռնաշղթաներ՝ Զանգեզուրի և Արցախի լեռները: Զանգեզուրի
լեռնաշղթան Վայոց Ձորի և Սյունիքի մարզերի, ապա՝ Հայաստանի Հանրապետության և
Նախիջևանի Ինքնավար Հանրապետության բնական սահմանն է։ Բարձր կետը Կապուտջուղն է
(3906 մ)։

Փոքր Կովկասի լեռնային համակարգից արևմուտք հրաբխային լեռներ են՝ Գեղամա լեռնաշղթան
և Արագածի լեռնազանգվածը (4090.1 մ)։ Գեղամա լեռնավահանի երկարությունը մոտ 65 կմ
է, լայնությունը՝ 35 կմ: Հրաբխային կոներից ամենաբարձրը Աժդահակն է՝ (3597,3 մ)։
Գեղամա լեռնաշղթայից դեպի արևմուտք է ձգվում Ողջաբերդի լեռնաբազուկը։ Գեղամա
լեռնաշղթայում կան մի շարք լեռնային ոչ մեծ լճեր, այդ թվում խառնարանային։ Լճերից
մեկը Աժդահակ լեռան խառնարանում է, որը սնուցվում է ձնհալով։ Գեղամա լեռնաշղթայում
կարելի է հանդիպել թռչունների մոտ 250 տեսակ, ինչը կազմում է Հայաստանում հանդիպող
թռչնատեսակների 70%-ը։ Լեռնաշղթայի հարավային լանջերի որոշ հատվածներ մտնում են
«Խոսրովի անտառ» պետական արգելոցի տարածքի մեջ։

Հանրապետության կենտրոնական հատվածում տարածվում է Արագածի լեռնազանգվածը։ Այն ունի
400 մ խորությամբ և 3 կմ տրամագծով հսկա խառնարան, որի պատերի մնացորդները կազմում
են լեռան չորս կատարները։ Կատարները կիսաշրջանաձև են, կազմում են 270 աստիճանի
աղեղ։ Արագածի լանջերը մեղմ թեքություն ունեն, որոնք փռված են գագաթների շուրջը
հսկայական տարածությունների վրա՝ տեղ-տեղ կազմելով ընդարձակ բարձրավանդակներ,
սարավանդներ, հարթություններ (Ապարանի դաշտը, Կարմրաշենի, Շամիրամի սարահարթերը,
Օհանավանի, Մարալիկի սարավանդները և այլն), մասնատված են ճառագայթաձև տարածվող խոր
հովիտներով, կիրճերով, հեղեղատներով։ Արագածի գագաթներին մշտական ձյուն է նստած,
իսկ փեշերին արտահայտվում են տարվա բոլոր եղանակները՝ իրենց նրբերանգներով․
լեռնային շրջաններում կլիման փոփոխվում է ըստ բարձրությունների։

Հայաստանի Հանրապետության տարածքի մոտ 80 %-ը լեռներ են։ Երկրի ամենամեծ
գոգահովիտներից են Արարատյան, Շիրակի, Սևանի և Փամբակի գոգավորությունները։
Արարատյան գոգավորությունը գտնվում է Արաքսի ավազանի միջին մասում։ Հատակը՝
Արարատյան դաշտը (բարձր. 800 - 1000 մ), թույլ թեքությամբ իջնում է դեպի
հարավ-արևելք։ Այն ամենախիտ բնակեցված հատվածն է, որտեղ ապրում է ազգաբնակչության
կեսը։

Սևանի գոգավորությունը շրջապատված է Գեղամա և Սևանի լեռնաշղթաներով. այստեղ է
գտնվում Կովկասի ամենամեծ լիճը՝ Սևանը։ Նրա ջրահավաք ավազանը ներառում է երեք
տասնյակ գետեր ու գետակներ, որոնք գտնվում են գոգավորության սահմաններում։
Միաժամանակ հանդիսանում է Սևան ազգային պարկի հիմնական տարածքը։

Հանրապետության հյուսիս-արևմուտքում է գտնվում Շիրակի գոգավորությունը։ Շրջանակված
է Շիրակի, Փամբակի լեռնաշղթաներով և Արագած լեռնազանգվածով։ Արևմուտքում միանում է
Կարսի սարահարթին։ Հատակը՝ Շիրակի դաշտը, գտնվում է 1550 - 1600 մ բարձրության վրա։
Ունի 25-30 կմ երկարություն և 18-20 կմ լայնություն։ Այն ևս տեկտոնական իջվածք է,
լցված լճային, հրաբխային և նորագույն ալյուվիալ, պրոլյուվիալ և այլ նստվածքներով։
Նրան հարակից Փամբակի գոգավորությունը գտնվում է Փամբակի ու Բազումի լեռնաշղթաների
միջև։ Ջաջուռի լեռնանցքից մինչև Գայլաձորի կիրճը այն ձգվում է 1300-1600 մ
բարձրության վրա։ Այս իջվածքը ևս լցված է նստվածքներով, ունի շինանյութերի
հանքավայրեր, տորֆի ու լիգնիտի պաշարներ։

Լեռնային պայմաններ ունեցող երկրի համար այս գոգավորություններն ունեն կենսական
նշանակություն, հանդիսանում են գյուղատնտեսության, մասնավորապես՝ երկրագործության
հիմնական օջախները, այստեղ է կենտրոնացած բնակչության բացարձակ մեծամասնությունը։
Այստեղ ոչ միայն գյուղական բնակավայրերն են, այլև հանրապետության խոշորագույն
քաղաքները՝ Երևանը, Գյումրին, Վանաձորը, Վաղարշապատը, Արմավիրը և այլն։

Լինելով լեռնային երկիր՝ Հայկական լեռնաշխարհը հարուստ է զանազան օգտակար
հանածոներով։ Հին ժամանակներից շահագործվել են պղնձի (Cu), կապարի (Pb), արծաթի
(Ag), ոսկու (Au), երկաթի (Fe) և այլ հանքեր։ Պղինձը հանդիպում է նաև մոլիբդենի հետ
(Mo)՝ պղնձամոլիբդենային հանքավայրերում Քաջարանի, Ագարակի և վերջերս շահագործման
հանձնված Թեղուտի հանքավայրերը։ Սև մետաղներից երկաթի համեմատաբար խոշոր
հանքավայրեր կան Սվարանցի, Հրազդանում և Աբովյանում (Կապուտան) հանքավայրերը։

Հայաստանի Հանրապետությունում հսկայական են շինանյութերի պաշարները։ Բազալտի
շերտերը հազարավոր քառակուսի կիլոմետր տարածք են զբաղեցնում։ Պեռլիտը հանդես է
գալիս ավազի ու խճի տեսքով։ Հանդիպում են տուֆի, բազալտի (որձաքար), հրաբխային
կավերի, գրանիտի, մարմարի և այլ հանքավայրեր։ Հայաստանի Հանրապետությունում հայտնի
են Ջաջուռի և Ջերմանիսի ածխահանքերը։

Հայկական լեռնաշխարհը հռչակված է իր բազմաթիվ սառը և տաք հանքային ջրերով, որոնցից
վերջինները մեծ մասամբ հայտնի էին ջերմուկ անունով։ Հնում նշանավոր էին Վարշակի,
Վայոց ձորի ջերմուկները, այժմ՝ Ջերմուկի, Դիլիջանի, Արզնիի, Բջնիի և այլ հանքային
աղբյուրները։

Հայաստանի Հանրապետության տարածքում լանդշաֆտային գոտիները միմյանց հերթափոխում են
ուղղահայաց ուղղությամբ, քանի որ մեր մոտ ռելիեֆը լեռնային է. կլիմայական գոտիների
հերթափոխը լեռներում կոչվում է վերընթաց գոտիականություն։ Հանրապետությունում
հերթափոխվում են հետևյալ՝ թվով հինգ վերընթաց լանդշաֆտային գոտիները՝

Անապատակիսաանապատային լանդշաֆտների գոտին հանրապետությունում գոյացել է գոգավոր,
տափարակ ռելիեֆի պատճառով ձևավորված չոր, խիստ ցամաքային կլիմայի ներգործության
պայմաններում։ Այս գոտին հիմնականում տարածված է Արարատյան և Վայքի
գոգավորություններում։ Անապատակիսաանապատային լանդշաֆտները հիմնականում տարածված են
կղզյակներով։ Որպես այդպիսին առանձին համատարած գոտի չեն առաջացնում։ Այստեղ
տարածված են աղուտները:

Կիսաանապատային լանդշաֆտներն համեմատաբար ընդարձակ գոտի են կազմում երկրի
նախալեռնային շրջաններում՝ 800-1400 մետր բարձրություններում։ Այստեղ տարեկան
տեղումների միջին քանակը կազմում է 230-300 մմ։ Գլխավոր հողատիպը լեռնային գորշ
հողատիպերն են, որոնք իրենցից «ղռեր» են ներկայացնում։ Մշակվող տարածքներում հողերը
ենթարկվել են բարելավման՝ քարամաքրում, աղազերծում, քիմիացում, դրենաժավորում,
արհեստական ոռոգում և դարձել են կուլտուր-ոռոգելի։ Տեղումների ժամանակահատվածում,
որը հիմնականում գարնանն է լինում, կիսաանապատերը ծածկվում են էֆեմեր (կարճակյաց)
բուսականությամբ։ Սրանք արագ չորանում են տաք օրերի և ամռան գալուն պես։ Այս գոտում
ամենաբնորոշ բույսերից են օշանը, օշինդրը, աղածաղիկը, աղահասկիկը, ֆրիգանոիդ՝
(լեռնաչորասեր) բուսականությունից՝ գազի մի քանի տեսակների գերակշռությամբ։
Կենդանիներից բնորոշ տեսակներից են սողունները՝ իժ, հայկական գյուրզա, լորտու:
Միջատներից տարածված են կարիճներն ու մորմերը: Գոտում տարածված թռչուններից են
արագիլը, բազեներից՝

օձակեր բազեն, լորը, մեղվակերը, հոպոպը, ճնճղուկը: Կենդանիներից բնորոշ են աքիսը,
համստերը, դաշտամկները, իսկ շամբուտներում՝ վարազը և եղեգնակատուն։
Անապատակիսաանապատային գոտին զբաղեցնում է հանրապետության ամբողջ տարածքը ավելի քան
10%-ը։ Սա համարվում է ջերմասեր մշակաբույսերի տարածման հիմնական ու գլխավոր
շրջանը:

Լեռնատափաստանային լանդշաֆտները ՀՀ տարածքում ամենամեծ տարածում ունեցողներն են
համարվում։ Այս գոտում առանձնացվում են երկու լանդշաֆտային ենթագոտիներ` չոր
լեռնատափաստանային և սևահողային տափաստանային։

Չոր լեռնատափաստանային ենթագոտին տարածվում է հիմնականում Արարատյան և Վայքի
նախալեռնայի շրջաններում։ Հասնում է մինչև 1800 մետր բարձրությունները։ Կլիման
այստեղ տաք է և չորային։ Ի տարբերություն անապատակիսաանապատային գոտու, այստեղ
տեղումները համեմատաբար քիչ ավելին են՝ 300-400 մմ։ Չոր լեռնատափաստանները
հանրապետության հյուսիս-արևելքի և Զանգեզուրի նախալեռներում հետանտառային
լանդշաֆտներ են, որոնք առաջացել են մարդու երկարամյա գործունեության հետևանքով։
Կլիման մերձարևադարձային է՝ չափավոր տաք ու մեղմ ձմեռներով։ Չոր լեռնատափաստանային
ենթագոտին զբաղեցնում է հանրապետության տարածքի 15%-ը։ Այս ենթագոտին Զանգեզուրում
և ՀՀ հյուսիս-արևելքում նմաստավոր է մերձարևադարձային բույսերի՝ նուռ, թուզ,
խուրմա, իսկ Արարատյան դաշտում և Վայոց ձորում` պտղաբուծության, հացահատիկի,
ծխախոտի, բանջարաբոստանային մշակաբույսերի և տեխնիկական բույսերի մշակման համար:

Սևահողային տափաստանների ենթագոտին տարածվում է վերոնշյալ գոտուց ավելի վեր և
հասնում է մինչև 2000-2400 մետր բարձրությունները։ Այս գոտին զբաղեցնում է
հանրապետության տարածքի 25%-ը։ Սևահողային տափաստանները հիմնականում ձևավորվել են
լավային սարավանդների և բարձրադիր գոգավորություննեում։ Այս ենթագոտում ամառները
տաք են իսկ ձմեռները ցուրտ։ Տեղումների տարեկան միջին քանակությունը կազմում է
600-700 մմ-ի։ Հումուսի քանակությունունը հողում հասնում է 15 %-ի։ Տարածված
բուսականությունը տիպիկ տափաստանային է՝ սիզախոտ, փետրախոտ, շյուղախոտ, դաշտավլուկ,
ավելուկներ, եղինջ, սիբեխ և այլն։ Այս գոտու վերին սահմաններին տարածվում են
համեմատաբար խոնավ մարգագետնային տափաստանները։ Կենդանական աշխարհը բավականին
բազմազան է։ Հիմնականում տարածված են կրծողները և թռչունները, ինչպես նաև շատ են
միջատները։ Կրծողներից՝ մկներ, դաշտամկներ, աքիս, ճագար, ճագարամուկ: Թռչուններից՝
բազե, բու, բվեճ, ագռավ, ճնճղուկ, կաչաղակ: Սևահողային տափաստանները ՀՀ-ում
հացահատիկի մշակման գլխավոր շրջանն են։ Շիրակի դաշտ, Լոռու դաշտի և Սևանի ավազանի
սևահողերում հիմնականում մշակում են աշնանացան ցորեն, գարնանացան գարի, կորեկ,
հաճար, վարսակ, աշորա, կարտոֆիլ, կաղամբ, շաքարի ճակնդեղ, ծաղկակաղամբ և այլն։

Լեռնանտառային լանդշաֆտները հիմնականում տարածված են հանրապետության
հյուսիսարևելյան և հարավարևելյան շրջաններում՝ Փոքր Կովկասի լեռնային համակարգի
հիմնականում հողմակողմ (հյուսիսային) լանջերը։ Սրանք զբաղեցնում են ՀՀ տարածքի
10%-ը։ Հյուսիսարևելյան շրջաններում, որտեղ առավել խոնավ է, անտառի վերին սահմանը
հասնում է մինչև 2000 մետր բարձրությունները, իսկ հարավ-արևելքում` Զանգեզուրի
հատվածում՝ մինչև 2400 մետր բարձրությունները։ Լեռնանտառային գոտում կլիման
համեմատաբար մեղմ է։ Այստեղ ձմեռները չափավոր ցուրտ են, սակայն ձնառատ, գարունը զով
է ու խոնավ, տեղումնառատ, ամառը տաք է, արևոտ եղանակներով, աշունը` մեղմ է։
Տեղումների տարեկան միջին քանակությունը կազմում է 600-700 մմ։ Տարածված են
լեռնանտառային գորշ և դարչնագույն հողերը։ Բույսերից հիմնականում տարածված են
լայնատերև և փշատերև տեսակները։ Անտառներում հանդիպում են բոխի, թխկի, սոսի, կաղնի,
հաճարենի, հոնի ծառ, կեչի, սզնի, վայրի տանձ, ընկուզենի, նշենի, եղևնի, եղևին,
սոճի: Կենդանիներից՝ սկյուռ, անտառային վարազ, գորշ արջ, փայտփոր, արծիվ, բազե և
այլն։

Մերձալպյան և ալպյան լանդշաֆտները հանրապետության տարածքում հյուսիսային գոտում
սկսվում են 1900-2000 մետր, իսկ հարավային գոտում՝ 2400 մետր բարձրություններում։
Սրանք ձևավորվել են հիմնականում ցածր ջերմաստիճանների և համեմատաբար առատ
խոնավության պայմաններում։ Այս գոտում տարվա կեսը ձմեռը է, տևական ու
սառնամանիքային, ձնառատ։ Ամառները կարճ են ու զով։ Բավականին բարձր է արեգակնային
ճառագայթային էներգիայի ինտենսիվությունը, ինչը նպաստում է ցերեկվա ընթացքում գետնի
արագ և ուժեղ տաքացմանը։ Տարածված են հիմնականում ծաղկող բույսեր՝ զանգակ, ձնծաղիկ,
գնարբուկ, երիցուկ, հովտաշուշան, աստղաշուշան, երեքնուկ, հիրիկ կովկասյան, պապլոր,
և այլն:

Ձյունամերձ լանդշաֆտները հանրապետությունում տարածվում են հիմնականում բարձր
լեռնային գոտիներում՝ 3500 մ-ից վեր (Արագած, Կապուտջուղ, Աժդահակ, Ծղուկ և այլն):
Այս գոտում հիմնականում տիրապետում են մերկ ժայռերը, ձյան բծերն ու սառնամանիքային
հողմահարման երևույթները։ Բուսածածկույթ այստեղ չի առաջանում։ Միայն որոշ տեսակի
մամուռներ ու քարաքոսեր են տարածվում։ հողերը կմախքային, պարզագույն հողեր են,
ավազներ:

Հայաստանը հարուստ է ջրային պաշարներով։ Երկրում կան մոտ 9480 գետեր, որոնցից 379-ը
ունեն 10 կմ-ից ավել երկարություն, և 100-ից ավել լճեր, որոնց մի մասը չորանում է
ամռանը։ Դարեր շարունակ Հայաստանը կոչվել է «գետերի և լճերի երկիր»՝ «Նաիրի»: Երկրի
տարածքի 4,7%-ը (1,4 հազար կմ2) կազմում է ջուրը։

Հայաստանի Հանրապետության ամենաերկար գետերն են՝ Արաքսը, Ախուրյանը, Դեբեդը,
Որոտանը, Հրազդանը, Աղստևը, Արփան, Քասախը և այլն: Գետերի ընդհանուր երկարությունը
կազմում է մոտ 23 հազար կմ։

Հայաստանի գլխավոր գետը Արաքսն է՝ Հրազդան վտակով։ Այն ունի 1072 կմ երկարություն,
որից 158 կմ-ը անցնում է Հայաստանի տարածքով. այն ՀՀ բնական սահմանն է Թուրքիայի և
Իրանի հետ։ Գետերի մեծ մասը Արաքսի վտակներն են։ Ամենաերկարը Ախուրյանն է (186 կմ)։
Այն սկիզբ է առնում Արփի լճից և թափվում Արաքս գետը՝ կազմելով Հայաստանի արևմտյան
սահմանը Թուրքիայի հետ։ Այն հանրապետության երրորդ գետն է՝ միջին ծախսը 26,9 խմ/վ
(տարեկան 900 միլիոն խոր մ)։

Հյուսիս-արևելյան շրջանում՝ Լոռու և Տավուշի մարզերում, գետերը պատկանում են Կուր
գետի ավազանին։ Առավել խոշորներն են՝ Դեբեդը՝ Փամբակ ու Ձորագետ վտակներով, Աղստևը,
Գետիկը և այլն։

Հայաստանում կան բազմաթիվ լճեր, որոնցից ամենամեծը՝ Սևանա լիճը, գտնվում է ծովի
մակարդակից 1897 մ բարձրության վրա։ Այն հանրապետության խոշորագույն ձկնաբուծական
կենտրոնն է ու քաղցրահամ ջրի ամենամեծ աղբյուրը Մերձավոր Արևելքում։ Աշխարհի
քաղցրահամ ջրով լճերի շարքում՝ գտնվելու վայրի բարձրությամբ, այն զիջում է միայն
Տիտիկակա լճին (3812 մ, Անդեր)։ Սևանը Հայկական լեռնաշխարհում մեծությամբ երրորդ
լիճն է (Վանա լճից և Ուրմիայից հետո)։ Հնում հայտնի է եղել «Գեղամա ծով»,
«Գեղարքունյաց ծով» և այլ անուններով։ Լճի մակերեսը 1240 կմ2 է, խորությունը
հասնում է 83 մետրի։ Սևանա լճի շրջապատում են 4 լեռնաշղթաներ՝ Փամբակի
(հյուսիս-արևմուտք), Արեգունի (հյուսիս-արևելք), Վարդենիսի (հարավ), Գեղամա
(արևմուտք)։ Լճի մեջ լցվում է 28 գետ ու գետակ, որոնց տարեկան գումարային հոսքը
շուրջ 0,8 կմ3 է, իսկ լճից սկիզբ առնող միակ գետի՝ Հրազդանի միջոցով իրականացվող
ջրերի տարեկան արտահոսքը 0,7 կմ3: 1936 թվականին առավելագույն խորությունը եղել է
98,7 մ, ապա լճի ջրերի օգտագործման հետևանքով իջել է մինչև 79,7 մետրի (2000
թվականին)։ Հայելու մակերեսը պակասել է 12,5 տոկոսով՝ հասնելով 1238.8 կմ2։ Այժմ,
Արփա-Սևան և Որոտան-Արփա ջրատար թունելների շնորհիվ լճի մակարդակը բարձրացել է 2
մետրով. դրանով փորձ է արվում պահպանել լճի բուսական ու կենդանական աշխարհը։
Ստեղծվել է Սևան ազգային պարկը՝ էկոլոգիական խնդիրը լուծելու համար։

Հայաստանում հայտնի են Արփի, Այղր, Պարզ, և բազմաթիվ այլ լճեր, որոնք չեն կարող
լուծել ոռոգման կամ էլեկտրաէներգիայի ապահովման հարցերը։ Դրա համար կառուցվել են 74
ջրամբարներ՝ 988 միլիոն մ2 ընդհանուր մակերեսով։ Ամենամեծը Ախուրյանի ջրամբարն է՝
525 միլիոն մ2 մակերեսով։

Հայաստանի Հանրապետության տարածքում ստորգետնյա ջրերի դերը մեծ է գետերի հոսքի
ձևավորման գործում։ Դա վերաբերում է խոշոր գետերի վտակներին. առավելապես ստորգետնյա
սնում ունեն Մեծամոր (93 %), Աշոցք (85 %), Գավառագետ (83 %), Մասրիկ (78 %), Գորիս
(73 %), Ազատ (69 %), Ախուրյան (59 %) և այլ գետեր։ Այդպիսով, Հայաստանի ստորգետնյա
ջրերի պաշարները գնահատվում են 4,017 միլիարդ մ3։ Մոտ 70%-ը հոսում է դեպի
Արարատյան դաշտ, որի ջրային պաշարները գտնվում են 40-300 մ խորության վրա։

Խմելու ջրի 96%-ը օգտագործվում է ստորգետնյա ջրերից։ Տարեկան օգտագործվում են մոտ 3
միլիարդ մ2 ստորգետնյա ջուր, որից 1,6 միլիարդ մ2-ը աղբյուրների, 1,4 միլիարդ մ2-ը՝
գետերի և լճերի կողմից։

Հայաստանի տարածքում կան մոտ 8000 աղբյուրներ: ՀՀ դաշտային ու հովտային
հատվածներում բավական շատ են արտեզյան (Արարատյան, Մասրիկի, Շիրակի, Վերին
Ախուրյանի ավազաններ) և քիմիական տարբեր բաղադրությամբ հանքային աղբյուրներով
(«Արարատ», «Արզնի», «Բջնի», «Դիլիջան», «Լիճք», «Լոռի», «Հանքավան», «Ջերմուկ»,
«Սևան» և այլ հանքային ջրեր)։

XX դարի վերջից բնապահպանական լուրջ խնդիր է ստորգետնյա ջրերի մաքրության
պահպանումը:

ՀՀ տարածքը գտնվում է մերձարևադարձային գոտու հյուսիսային լայնություններում։ Այն
բնութագրվում է չոր ցամաքային կլիմայով ու տարվա 4 եղանակների առկայությամբ։

Հայաստանի Հանրապետության տարածքում կլիմայաստեղծ գործոնները բազմազան են։ Կլիման
հիմնականում լեռնային է՝ կապված ռելիեֆի հետ։ Զգալի ազդեցություն ունեն հարևան
զոնաները՝ Արաբական թերակղզու անապատները, Սև և Կասպից ծովերին մոտ լինելը, ինչպես
նաև Իրանական ու Փոքրասիական բարձրավանդակների հարևանությունը։

ՀՀ ֆաունան ընդգրկում է ավելի քան 17 հազար կենդանատեսակ։ Ողնաշարավորների ֆաունան
լավ է ուսումնասիրված և ներկայացված է 536 տեսակներով. 83-ը կաթնասուններ են,
353-ը՝ թռչուններ, 53-ը՝ սողուններ, 8-ը՝ երկկենցաղներ, 39-ը՝ ձկներ: Անողնաշարներն
անհամեմատ վատ և անհավասարաչափ են ուսումնասիրված (միայն 30 %-ը), որը բացատրվում է
նրանց խիստ առատությամբ և բազմազանությամբ։ Հայաստանում տարածված անողնաշարների
90 %-ը կազմում են միջատները։ Անողնաշարների ֆաունայի շուրջ 2 %-ը (ավելի քան 300
տեսակ) էնդեմիկ է, 100-ից ավելին՝ հազվագյուտ և անհետացող։ ՀՀ էնդեմիկ
կենդանատեսակները պատկանում են Կովկասի (Շելկովնիկովի ծառագորտ, կովկասյան մարեհավ
և այլն), Փոքր Կովկասի (Դարևսկու իժ, ժայռային մողեսների մեծամասնությունը և այլն),
Արևելյան Կովկասի (անդրկովկասյան խայտաբղետ մողեսիկ, զոլավոր մողես և այլն),
Ատրպատականաարևելահայկական (հայկական լեռնատափաստանային իժ, հայկական էյրենիս,
Ռադդեի իժ, Դալի ավազամուկ և այլն) և Հայկական լեռնաշխարհի (Չեռնովի մերկաչք մողես,
սևավիզ քարաթռչնակ, վայրի հնդկահավ, հայկական որոր և այլն) էնդեմիկ խմբերին։

«Հայաստանի Հանրապետության կենդանիների Կարմիր գրքում» (2010) գրանցված է 308
կենդանատեսակ, որոնցից 153-ը ողնաշարավոր են (ոսկրային ձկներ՝ 7, երկկենցաղներ՝ 2,
սողուններ՝ 19, թռչուններ՝ 96, կաթնասուններ՝ 29), 155-ը՝ անողնաշար
(փափկամարմիններ՝ 16, միջատներ՝ 139)։

Հայաստանի բուսական աշխարհը ներկայացնում են մոտ 3600 տեսակի անոթավոր բույսեր
(Կովկասի ֆլորայի մոտ 60 %-ը), որոնք ընդգրկված են ավելի քան 800 ցեղերում և 160
ընտանիքներում։ Հայաստանի տարածքով են անցնում շատ բուսատեսակների տարածման
արեալների սահմանները։ 156 ընտանիքի 879 ցեղի պատկանող 3260 բուսատեսակ ներառված է
«Հայաստանի ֆլորա» ժողովածուի 11 հատորում։ 4 նոր ընտանիքներ, 33 ցեղ, 445 տեսակ և
16 ենթատեսակ հայտնաբերվել են ավելի ուշ:

Հայաստանի ֆլորայի էնդեմիկների թիվը կազմում է 124 տեսակ, որը նրա բուսական աշխարհի
տեսակային ընդհանուր բազմազանության մոտ 3%-ն է, իսկ Կովկասի ֆլորայի՝ 1,5%-ը։ ՀՀ-ի
ֆլորայի էնդեմիկ տաքսոնները ներկայացնում են 26 ընտանիք, 56 ցեղ և 124 տեսակ։
Էնդեմիկ են նաիրյան նշենին, հայաստանյան արոսենին, Թախտաջյանի կաթնուկը, Թամամշյանի
օշանը, Մաղաքյանի ստելերոպսիսը, Տիգրանի թանթրվենին, Արարատի իշամառոլը, Բարսեղյանի
վուշը և այլն։ Առանձնահատուկ տեղ են գրավում վայրի էնդեմիկ հացազգիները (ցորեն,
գարի, աշորա, վարսակ)։ Ըստ ռուս բուսաբան Նիկոլայ Վավիլովի՝ Հայաստանն Առաջավոր
Ասիայում հասկավոր հացաբույսերի առաջացման բնօրրաններից է։

ՀՀ-ի ֆլորայի կազմում զգալի են նաև մնացորդային (ռելիկտային) տեսակները, որոնց մեծ
մասը ծառեր ու թփեր են, կան նաև մնացորդային խոտաբույսերի որոշ տեսակներ։ 2010-ին
ՀՀ ԳԱԱ Բուսաբանության ինստիտուտում պատրաստվել և տպագրվել է «Հայաստանի
Հանրապետության բույսերի Կարմիր գրքի» 2-րդ՝ լրամշակված հրատարակությունը, որտեղ
գրանցված են 452 տեսակի բարձրակարգ բույսեր, որոնցից ԲՀՊՏ-ներում ներկայացված են
166-ը կամ 36,7 %-ը։

Հայաստանում բնության հատուկ պահպանվող տարածքների հիմնադրումն սկսվել է 1986
թվականից, երբ հիմնադրվել են առաջին հատուկ պահպանվող տարածքները՝ 3 արգելոց և 6
արգելավայր:

Ըստ՝ ՀՀ «Բնության հատուկ պահպանվող տարածքների մասին» օրենքի (1991)՝ որպես
բնության հատուկ պահպանվող տարածքներ երաշխավորված են ազգային պարկերը,
արգելոցները, արգելավայրերը և բնության հուշարձանները: Բնության հատուկ պահպանվող
տարածքների ընդհանուր տարածքը (ներառյալ Սևանա լիճը) 380 հազար հա է՝ ՀՀ տարածքի
12,5%-ը։ Ցամաքային լանդշաֆտների պահպանվող տարածքները կազմում են ՀՀ տարածքի մոտ
6%-ը: ՀՀ-ում գործում են 4 ազգային պարկ (Սևան, Դիլիջան)՝ 178102 հա, Արփի լճի
ազգային պարկ, Արևիկ ազգային պարկ, 26 արգելավայր՝ 89442 հա, 3 արգելոց (Խոսրովի
անտառ, Շիկահողի, Էրեբունի)՝ 39615 հա ընդհանուր տարածքով, 230 բնության հուշարձան:

1999-ին սեփականաշնորհվել է 1492 փոքր, միջին և խոշոր ձեռնարկություն, պետ․ գույքը,
առևտրի, հասարակական սննդի, բնակչության կենցաղային սպասարկման, անավարտ
շինարարության օբյեկտների գերակշռող մասը։ Գյուղատնտեսության մեջ (սկսած 1991-ից)
սեփականաշնորհվել են հողը, գյուղատնտեսական կենդանիները, մեքենաների և արտադրական
այլ միջոցների 85-90%-ը։ 1993-ի նոյեմբերին արմատավորվել է Հայաստանի ազգային
արժույթը՝ դրամը, որով հնարավոր է դարձել վարել անկախ և ինքնուրույն դրամավարկային
ու գանձարանային քաղաքականություն։ 1992-ից ազատականացվել են գները և արտաքին
տնտեսական կապերը։ Արմատավորվել են հարկային և բյուջետային նոր համակարգեր,
գործողության մեջ են դրվել հարկերի տարբեր տեսակներ, կրճատվել բյուջեի հաշվին
կապիտալ ներդրումները, բացառվել լրավճարները, ստեղծվել արտաբյուջետային
հիմնադրամներ։

Երկրաշարժի, ապա ԽՍՀՄ փլուզման, արցախյան հակամարտության, տրանսպորտատնտեսական
շրջափակման, տնտեսության համակարգային փոփոխությունների, անցումային փուլում թույլ
տված սխալների հետևանքով 1991-93-ին թողարկվող արտադրանքի ծավալը կրճատվել է
60%-ով, աշխատավարձի աճը հետ է մնացել գերսղաճի տեմպից, պետական բյուջեի
եկամուտների անկումը հանգեցրել է սոցիալական բնույթի ծախսերի և կենսական
նշանակության սպասարկման ծառայությունների կտրուկ կրճատման, աճել է
գործազրկությունը։ Չեն ձևավորվել արտադրական ներուժի լիարժեք օգտագործման և
արտադրության արդյունավետ վարելու համար անհրաժեշտ ենթակառուցվածքները, չեն լուծվել
հումքի մատակարարման և արտաքին շուկա դուրս գալու խնդիրները։ Տնտեսության
համակարգային փոփոխությունները, երկրաշարժը, ավանդական շուկաների կորուստը ևն
հանգեցրել են շատ ձեռնարկությունների չաշխատելուն, մյուսները գործում են արտադրական
հզորությունների նվազագույն կարողությամբ։ Արտադրանքի ծավալի նվազում հատկապես
նկատելի էր մեքենաշինության և մետաղամշակման, թղթի-թաղանթանյութի, փայտամշակման,
շինանյութերի, թեթև և արդյունաբերության այլ ճյուղերում։ Անցման փուլում
տնտեսության քանակական ցուցանիշների բացասական միտումները հանգեցրել են որակական
ձևախեղումների։ Եթե 1987-ին համախառն ներքին արդյունքում արդյունաբերության բաժինը
45% էր, գյուղատնտեսությանը՝ 14%, ապա 1994-ին դրանք համապատասխանաբար եղել են
25,9% և 48%: 1998-ին արդյունաբերության տեսակարար կշիռը համախառն ներքին
արդյունքում նվազել է մինչև 24%, գյուղատնտեսության բաժինը կազմել է 34,2%,
ծառայությունների ոլորտինը՝ 32,3%:

Հայկական լեռնաշխարհում հայտնաբերված սեպագրերը (Սևանա և Վանա լճերի ափամերձ
ժայռերի վրա), ասորեստանյան աղբյուրների հիշատակումները (մ.թ.ա. IX դ-ի սկիզբ),
հնագույն ժայռապատկերները (Գեղամա և Զանգեզուրի լեռներ), բազմաթիվ վայրերից (Կարմիր
բլուր, Ծովինար ամրոց, Արագածի լանջեր, Վանա լճի ավազան, Արենիի քարանձավ և այլն)
պեղված գյուղատնտեսական կենդանիների ոսկորները, բույսերի սերմերը, խաղողի
կորիզները, գործիքները, գինու կարասները, մինչև օրս գործող հնագույն ջրանցքները
(Սարդարապատի, էջմիածնի, Դալմայի, Աշտարակի և այլն), օտար և հայ գիտնականների
(Հերոդոտոս, Ստրաբոն, Քսենոփոն, Մովսես Խորենացի, Ղազար Փարպեցի և ուրիշներ)
տեղեկությունները վկայում են, որ Հայաստանը հացաբույսերի, խաղողի վազի, որոշ
պտղատու ծառերի մշակության, կենդանիների ընտելացման, գյուղատնտեսության որոշ
ճյուղերի սկզբնավորման կենտրոններից է։ Ցորենի, գարու, կորեկի մշակումը Հայկական
լեռնաշխարհում սկսվել է 7-8 հազար տարի առաջ, իսկ տավարը, խոզը, այծն ու ոչխարն
ընտելացվել են նեոլիթի ժամանակաշրջանում։ Գյուղատնտեսական համալիրը դարեր ի վեր
եղել է Հայաստանի տնտեսության գլխավոր ճղուղը։ Սա հիմնականում պայմանավորված է այն
հանգամանքով, որ հայերը վարել են նստակյաց կյանք։ Գյուղատնտեսության գլխավոր
ճյուղերով՝ բուսաբուծությամբ (հողագործությամբ) ու անասնապահությամբ, Հայաստանում
զբաղվել են հազարամյակներ առաջ։ Դա են վկայում բազմաթիվ գյուղատնտեսական
գործիքները, որոնք հայտնաբերվել են պեղումների ժամանակ։ Կարևոր ապացույց են
համարվում նաև բազմաթիվ ջրանցքների առկայությունը։ Նախքան խորհրդային կարգեր
հաստատվելը, Հայաստանի տնտեսությունը գտնվում էր զարգացման ագրարային, այն է,
գյուղատնտեսական փուլում։ Հայաստանի խորհրդայնացումից հետո հողը պետականացվել է:
Ամբողջ բնակչության ավելի քան 85 % զբաղված էր գյուղատնտեսության այս կամ այն
ճյուղերով։ Ընդ որում գյուղատնտեսական համալիրիհամախառն արտադրանքը ամբողջ երկրի
ՀՆԱ-ում կազմում էր 70-75 %:

ԽՍՀՄ փլուզումից հետո ՀՀ ամբողջ տնտեսությունը, այդ թվում և գյուղատնտեսությունը
կտրուկ փոփոխությունների ենթարկվեցին։ Երկրաշարժը, պատերազմը և ճգնաժամը հույժ
բացասաբար ազդեցին գյուղատնտեսության վրա:

1991 թվականի անկախացումից անմիջապես հետո տեղի ունեցան զգալի փոփոխություններ
գյուղատնտեսության մեջ։ Այս շրջանում, թերևս, ամենակարևոր ու բեկումնային
փոփոխությունն այն էր, որ հաստատվեց հողի և գյուղատնտեսական մյուս արտադրամիջոցների
նկատմամբ մասնավոր սեփականություն. կատարվեցին հողի զանգվածային
սեփականաշնորհումներ։ Լուծարվեցին նախկին կոլտնտեսություններն ու սովխոզները։ Այժմ
այդ հողային սեփականատերերի ընդհանուր քանակը կազմում է ավելի քան 340 հազար։
Գյուղատնտեսության մեջ այժմ զբաղված է ՀՀ տնտեսության մյուս ոլորտներում
զբաղվողների ընդհանուր թվաքանակի շուրջ 40%-ը:

Անկախության սկզբնական ժամանակահատվածում կտրուկ անկում ապրեց գյուղմթերքի
արտադրությունը, կրճատվեցին գյուղատնտեսական ցանքատարածություններն ու
հողահանդակները։ Տեխնիկայի հին և մաշված լինելու պատճառով ընկավ բերքատվությունը։
Բայց հետագա տարիներին պետական ծրագրերի ներդրումներով աճ արձանագրվեցին։
Գյուղատնտեսության մեջ մասնագիտացված շատ ճյուղեր նույնիսկ գերազանցեցին ԽՍՀՄ
տարիների ցուցանիշները։ Ներկայումս ՀՀ ամբողջ գյուղատնտեսության համախառն
արտադրանքը կազմում է երկրի ՀՆԱ-ի 26 %-ը:

ՀՀ գյուղատնտեսական հողերի քիչ ու սահմանափակ լինելու պարագում էլ, այսօր երկրում
զարգանում է բազմաճյուղ գյուղատնտեսությունը։ Դրա վրա ազդող ամենագլխավոր գործոնը
համարվում է բնակլիմայական պայմաններ, որոնք թույլ են տալիս զբաղվելու զանազան
ճյուղերով։ Ներկա դրությամբ ՀՀ գյուղատնտեսության մեջ կան շուրջ երեսուն ճյուղեր։
Մեր երկրի կլիման թույլ է տալիս, որպեսզի երկրում մշակվեն 100-ից ավելի
բուսատեսակներ:

Բուսաբուծությունը ՀՀ գյուղատնտեսության առաջատար ճյուղն է։ Դրան բաժին է ընկնում
համախառն արտադրանքի ծավալի ավելի քան 60%-ը։ Բուսաբուծության արտադրանքը
օգտագործվում է գլխավորապես որպես պարենմթերք ու անասնակեր, իսկ մյուս մասը որպես
հումք տնտեսության տարբեր ճյուղերի համար։ Դաշտավարության վերին սահմանը մեր
երկրում հասնում է մինչև 2200 մետր բացարձակ բարձրությունները։ Ամենաշատը մշակում
են հացահատիկային և հատիկաընդեղենային մշակաբույսերը, որոնք կազմում են
հանրապետության ողջ ցանքատարածությունների շուրջ 55%-ը։ Դաշտավարության մեջ երկրորդ
տեղն զբաղեցնում է կերային մշակաբույսերի մշակումը, ավելի քան 23%-ը, դրանք են՝
բազմամյա և միամյա խոտաբույսեր, անասնակերի եգիպտացորեն, արմատապտուղներ,
տեխնիկական բույսեր և այլն:

ՀՀ-ում հացահատիկ մշակում են գրեթե ամենուրեք` 500-ից մինչև 2200 մ
բարձրություններում։ 1913 թվականին այն զբաղեցնում էր 308 հազար հա մակերես, 1965
թվականին՝ 220 հազար, 1985-ին՝ 135 հազար, 2007-ին 172 հազար։ 2006-2007
թվականներին ՀՀ-ում արտադրվել է 294000 տոննա հացահատիկ, իսկ 2012 թվականին՝ 450
հազար տոննա։ Հացահատիկային մշակաբույսեր ՀՀ-ում հիմնականում մշակում են Շիրակի և
Լոռվա դաշտերում, Տեղի սարավանդում, Կարմրաշենի, Մաստարայի սարավանդներում։
Գերակշռող բույսերն են՝ աշնանացան ցորենն ու գարնանացան գարին։ Ինչպես նաև մշակում
են եգիպտացորեն, վարսակ, հաճար, հնդկացորեն և այլն:

Տեխնիկական մշակաբույսերի բուծումը Հայաստանում ԽՍՀՄ տարիներին հենվում էր
բամբակենու մշակության վրա։ Այժմ մշակում են ծխախոտ՝ Տավուշում, Կոտայքում, շաքարի
ճակնդեղ՝ Շիրակում, Լոռիում, արևածաղիկ՝ Շիրակում, Սյունիքում, խորդենի՝
Արմավիրում, կտավատ՝ Շիրակում, Լոռիում,

ՀՀ-ում բանջարանոցային մշակաբույսերից առավել տարածված են լոլիկը, վարունգը,
կաղամբը, սեխը, սմբուկը, բողկը, գազարը, սխտորը, ծնեբեկը, սպանախը, տաքդեղը, լոբին,
ծաղկակաղամբը, շաղգամը, տերևաբանջարներից՝ թարխունը, մաղադանոսը, համեմը, ռեհանը և
այլն, բոստանային մշակաբույսերից՝ ձմերուկը, սեխը, դդումը, դդմիկը։ Փորձեր են
կատարվում արտադրական պայմաններում վայրի տերևաբանջարների մշակության ուղղությամբ։

Միևնույն ժամանակ մեծ պահանջարկ ունեն թե՛ թարմ, և թե՛ վերամշակված բանջարեղենի ոչ
ավանդական տեսակները, որոնք արժեքավոր են թե սննդային, և թե բուժիչ հատկանիշների
տեսանկյունից։ Դրանցիցն են՝ կաղամբազգիներից՝ բրուսելյան կաղամբը, չինական կաղամբը,
պեկինյան կաղամբը, ինչպես նաև բրոկոլին և կոլրաբին, իսկ տերևաբանջարներից՝ տարբեր
ձևերի և գույների հազարները։

Հայկական լեռնաշխարհում պտղաբուծությունը հատկապես զարգացել է մ.թ.ա.11- մ. թ. 1-ին
դարերում։ Վանի մերձակայքում՝ «Ահերի դռան» վրա, Մենուան (մ. թ. ա. 871-810) թողել
է հետևյալ հիշատակությունը՝ «Խաղողի և պտղատու այգի հիմնեցի, պատերով այն
շրջապատեցի»։ Հայաստանի պտղաբուծության մասին նշել են հույն և հայ պատմիչներ
Հերոդոտոսը (մ.թ.ա. V դար), Ստրաբոնը (մ. թ. ա. I դար), Ագաթանգեղոսը, Մովսես
Խորենացին, Անանիա Շիրակացին, Ստեփանոս Օրբելյանը և ուրիշներ։ Հայաստանը բազմաթիվ
պտղատու ծառատեսակների (ծիրանենի, տանձենի, սալորենի և այլն) մշակության հնագույն
վայրերից է։ Հազարամյակների ընթացքում ժողովրդական ընտրասերման միջոցով ստեղծվել են
ծիրանենու, դեղձենու, սալորենու, խնձորենու, տանձենու, ընկուզենու բազմաթիվ
արժեքավոր սորտեր։ Դրանցից համաշխարհային ճանաչում ունեն ծիրանն ու դեղձը, որոնք
հայտնի են նաև որպես հայկական պտուղ։

Անասնապահություն, գյուղատնտեսության երկու հիմնական ճյուղերից մեկը։ Ընդգրկում է
տնային և գյուղատնտեսական կենդանիների ու թռչունների բուծումը՝ անասնաբուծական
մթերքներ՝ սննդամթերք (կաթ, միս, ձու, ճարպ և այլն), սննդի և թեթև
արդյունաբերությանը՝ հումք (կաթ, միս, բուրդ, կաշի, մորթի), գյուղատնտեսությանը՝
բանող ուժ (ձի, եզ, ջորի, ուղտ, եղջերու, և այլն), օրգանական պարարտանյութ (գոմաղբ
և թռչնաղբ) ստանալու նպատակով։ Անասնապահության առանձին ճյուղերից ստացվում են
հորմոնային պատրաստուկներ, տարբեր նյութեր դեղագործության համար (օրինակ՝
թռչնաղբից), իսկ անասնապահական մթերքների վերամշակումից առաջացած մնացուկներից՝
արժեքավոր կերեր (մսալյուր, ոսկրալյուր, զտած կաթ և այլն)։ Հայկական
բարձրավանդակում անասնաբուծական գիտելիքները սաղմնավորվել են անասնապահության
սկզբնավորման հետ միասին (նեոլիթի դարաշրջան)։ Ծովինար բերդի (Սևանա լճի հարավային
ափ) պեղումներից հայտնաբերվել են տավարի, ընտանի ոչխարի և խոզի ոսկորներ։
Ուրարտական սեպագիր արձանագրություևներում հիշատակված են եզը, ցուլը, արջառը, կովը,
ոչխարը, գառը, հարևաև երկրներից ավար առած հարյուր հազարավոր գլուխ տավարի և ոչխարի
մասին։ Այս ամենը վկայում են, որ Հայկական բարձրավանդակում ապրող ցեղերը դեռևս շատ
վաղուց զբաղվել են անասնապահությամբ։ Անասնաբուծության առաջընթացի, տեխնիկայի,
մշակույթի և երկրների միջև տնտեսական կապերի զարգացման հետ միասին ընդլայնվում են
անասնաբուծական գիտելիքները։

Մ. թ. ա. 1-ին դարում Հայաստանում հայտնի է եղել Մետրոդորոսին վերագրվող արամեատառ
«Բանականության առկայությունն անխոս կենդանիների մոտ» երկախոսությունը։ Հայ
մատենագիրները (Եզնիկ Կողբացի, Եղիշե, Մովսես Խորենացի, Ղազար Փարպեցի և այլք)
իրենց երկերում մասնակիորեն բնութագրել են Հայաստանի կենդանիներին, իսկ որոշ
հեղինակներ շոշափել են բազմացման, ժառանգականության, բնազդներին վերաբերող բազմաթիվ
հարցեր։ V դարում հայերեն է թարգմանվել Բարսեղ Կեսարացու «Վեցօրից»–ը, որտեղ
նկարագրված են կենդանիների բնազդը, բազմացումը և այլն։

XII դարում (կամ ամենաուշը XIII դարի սկզբին) մի անհայտ հեղինակ արաբերենից
թարգմանել է «Գիրք վաստակոց» աշխատությունը։ Այս աշխատության առանձին գլուխներում
նկարագրված են ձիերը, կովերը, ոչխարները, մեղուները, շները, հավերը, նրանց
կերակրումն ու խնամքը, զուգավորումը, հղիությունը, ինչպես նաև ոչխարների խուզը,
հավերի գիրացումը, թռչնանոցները, մեղվանոցի տեղի ընտրությունը ևայլն։

Կիլիկյան Հայկական թագավորության ժամանակաշրջանից մեզ են հասել ձիաբուծության մասին
գրվածքներ «Բազմավեպ», 1867, յտք. 12)։ XVII դարի առաջին կեսիև Աբրահամ
Կոստանդնուպոլսեցին կազմում է կենդանաբանակաև հայերեն առաջին աշխատությունը։
Հայաստանում բուծված կենդանիների նկարագրություևներ կան Ղևոնդ Ալիշանի
աշխարհագրական մեևագրություններում։ Կենդանիների բուծման, թռչնաբուծության,
մեղվաբուծության, շերամապահության, ձկնաբուծության և այլ հարցերին է նվիրված Ն. Տ.
Տաղավարյաևի «Կենդանաբուծություն» աշխատությունը (անտիպ)։

Հայկական լեռնաշխարհը եղել է ոչխարաբուծության սկզբնավորման կենտրոններից։ Դեռևս
մ.թ.ա. IX դարի կեսին Հայկական լեռնաշխարհում հայտնի էին ոչխարների տարբեր տիպեր։
Ժողովրդական երկարատև ընտրասերման միջոցով Հայաստանի տարբեր շրջաններում ստեղծվել
են մազեխ, բոզախ, բալբաս, Ղարաբաղ, կարամանյան ոչխարի ցեղեր։ Ոչխարաբուծությունն
սկսել է զարգանալ հատկապես Արևելյան Հայաստանը Ռուսաստանին միանալուց և խորհրդային
իշխանություն հաստատվելուց հետո։1988 թվականին հանրապետությունում կար 1,72 միլիոն
ոչխար, 1991 թվականին՝ 1 միլիոն։ Անկախացումից հետո ագրարային բարեփոխումների
հապճեպ իրականացման և սխալների, տնտեսական ճգնաժամի, շրջափակման, տնտեսվարման նոր
պայմաններում ոչխարաբուծությունը հետընթաց է ապրել։ Ոչխարների և այծերի
գլխաքանակը1998 թվականին կրճատվել է գրեթե կիսով չափ և կազմել 521 հազար իսկ 2011
թվականին՝ 559.2 հազար։ Բուծվում են հիմնականում կիսանրբագեղմ տիպի, հայկական
կիսակոպտաբուրդ, քիչ քանակությամբ՝ բալբաս, բոզախ, մազեխ և Ղարաբաղ ցեղերի
ոչխարներ։

Խոզաբուծությունը մինչև 1991 թվականը հանրապետությունում զարգացել է հիմնականում
արդյունաբերական տիպի խոշոր համալիրներում։ Անկախացումից հետո խոզի մսի հիմնական
արտադրողները գյուղացիական տնտեսություններն են։ ՀՀ-ում բուծում են խոզերի խոշոր
սպիտակ, լանդրաս, ուկրաինական տափաստանային և այլ ցեղեր։ 2011 թվականին
հանրապետությունում կար 114,8 հազար խոզ։ Սովորաբար խոզաբուծությունը զարգանում է
այն վայրերում, որտեղ մշակում են հացահատիկային մշակաբույսեր, և որտեղ առաջանում են
սննդարդյունաբերական ավելցուկներ ու թափոններ։ Խոզաբուծության զարգացման առաջատար
շրջանները մեր հանրապետությունում հիմնականում Երևանին հարակից մարզերն են։ Ինչպես
նաև բնական կերով հարուստ անտառային ռեսուրսներով մարզերը, մասնավորապես Տավուշը:

Հայկական լեռնաշխարհում հնագույն ժամանակներից տարածված են եղել ընտանի թռչունների
առանձին տեսակներ (հավ, աղավնի և այլն)։ Թռչնաբուծությամբ զբաղվել են գյուղացիական
մանր տնտեսությունները։ 1920-ական թվականների վերջին հանրապետությունում
թռչնաբուծության տեսակարար կշիռն անասնապահության մեջ չի գերազանցել 1,42 %-ը։ 1925
թվականին ՀԽՍՀ հողժողկոմատը կազմակերպել է թռչնաբույծների 10 ընկերություն։
Թռչնաբուծական առաջին ֆերման հիմնադրվել է 1926թվականին Թոխմախան գյուղում (այժմ՝
Երևանի շրջագծում)։ 1930 թվականին ստեղծվել է առաջին թռչնաբուծարանը (Դիլիջանի
մոտ), ապա ստեղծվել են ինկուբատորային կայաններ, թռչնաբուծական ֆերմաներով
տնտեսություններ։ 1955 թվականին սկսել է գործել Էջմիածնի շրջանի Շահումյան ավանի
(այժմ՝ Արմավիրի մարզում) թռչնաբուծական առաջին ֆաբրիկան։ Ներկայումս ՀՀ-ում
գործում են Լուսակերտի, Արզնուտոհմային, Գետամեջի (Կոտայքի մարզ), Ջրառատի, «Արաքս»
(Արմավիրի մարզ), Գնդեվազի (Վայոց ձորի մարզ), «Սյունիք» (Սյունիքի մարզ), «Շիրակ»
(Շիրակի մարզ), «Երևան» (Երևանի քաղաքապետարան) թռչնաբուծական ֆաբրիկաները, «Արգո»
թռչնաբուծական տնտեսությունը։ 2011 թվականին ՀՀ-ում կար 3462,5 հազար թռչուն,
արտադրվել է 633,6 միլիոն ձու։

1904 թվականին ՀՀ ներկայիս տարածքում կար 18 հազար, 1918-1920 թվականներին՝ 15-16
հազար մեղվաընտանիք։ Մեղվաբուծության զարգացման համար 1931 թվականին Երևանում
հիմնադրվել է Այսրկովկասյան (1933 թվականից՝ Հայկական) մեղվաբուծական գոտիական,
1958 թվականին՝ փորձնական կայանը, 1960-ական թվականների վերջերից՝ Մեղրու
մեղվաբուծարանը (հայկական դեղին մեղվի ցեղի մայրեր բուծելու համար) և գորշ (Տավուշ)
մեղուների արգելոցները։ 1970-1980-ական թվականներին ստեղծվել են Նաիրիի
մեղվամայրատոհմաբուծարանը, միջտնտեսական ձեռնարկություններ (Կապանում, Ապարանում և
Ախուրյանում), Գորիսի և Աշտարակի մեղվաբուծական տնտեսությունները, 1988 թվականին՝
«Նեկտար» մեղվաբուծական արտադրագիտական միավորումը, 1997 թվականից՝ «Մուլտի Գրրսպ»
կոնցեռնի «Մուլտի Ագրո» ԳԱԿ-ի մեղվաբուծական ԳՀ կայանը։ Բնակչության 1000 շնչին
ընկնող մեղվաընտանիքների քանակով ՀՀ-ն աշխարհում առաջիններից է։ 2011 թվականին
ՀՀ-ում կար 250 հազար մեղվաընտանիք։

Ձկնաբուծությունը՝ որպես տնտեսության ճյուղ, հանրապետությունում ձևավորվել է
1920-ական թվականներին։ 1923 թվականին հիմնադրվել է Երևանի ձկնաբուծական կայանը
(1935 թվականից՝ ջրակենսբանական կայան), կառուցվել են Գավառի (1924 թվական),
Կարճաղբյուրի (1931 թվական), Սևանի (1959 թվական, «Ձուկ»), Լիճքի (1971 թվական,
«Գոս» ՓԲԸ) և այլ ձկնաբուծարաններ։ 1931 թվականին ստեղծվել է «Հայձուկտրեստը», 1964
թվականին՝ ՀԽՍՀ ԺՏԽ-ին առընթեր ձկնաբուծական տնտեսության վարչությունը։

1965 թվականից հանրապետությունում ձևավորվել է լճակային ձկնաբուծությունը։ Ստեղծվել
են (1968 թվական) Եղեգնուտի կարպա-լճակային, Ակնա լճի ֆորելային, Մեծամոր լճի իշխան
ձկան, Արմաշի ծածանաբուծական (1975 թվական) տնտեսությունները, Մասիսի կարպալճակային
«Ձուկ» կոմբինատը, Եղեգնաձորի ձկնաբուծարանը, ինչպես նաև «Խոսրով»-ի անտառ-արգելոց
և Մեղրու ֆորելային տնտեսությունները և այլն։ 2010 թվականին ձկնաբուծական լճակային
տնտեսությունների ընդհանուր ջրային մակերեսը 2677 հեկտար էր, որից 1860,7 հեկտարն՝
Արարատի, իսկ 722 հեկտարն՝ Արմավիրի մարզում։ ՀՀ-ում ջրային մակերեսի յուրաքանչյուր
հեկտարից ստացվել է միջին հաշվով 1,96 տոննա ապրանքային ձուկ: Սառեցված և
վերամշակված ձուկ ու խավիար արտահանվում են ԱՄՆ, ՌԴ, Վրաստան և Ուկրաինա:

ՀՀ-ում արդյունագործական նպատակներով բուծում են սպիտակ ու սև ամուրներ, սպիտակ ու
խայտաբղետ պնդաճակատներ, թիաքիթ, ճապոնական կարպ (կոյ), աֆրիկյան լոքո,
թառափազգիներից՝ սիբիրյան և ռուսական թառափներ, սաղմոնազգիներից՝ ծիածանափայլ և
ոսկեփայլ իշխաններ, Գեղարքունիքի կարմրախայտ և այլն:

Ներկայումս անտառածածկ է ՀՀ տարածքի մոտ 11 %-ը, սակայն հանրապետության անտառազուրկ
տարածքների զգալի մասը վաղ անցյալում ծածկված է եղել անտառներով։ Դարերի ընթացքում
անկանոն շահագործման և հատման հետևանքով ՀՀ անտառների զգալի մասը ոչնչացվել է,
անհետացել են բույսերի բազմաթիվ արժեքավոր տեսակներ, պահպանված անտառները
հիմնականում ցածրարժեք տնկարկներ են։ Խորհրդային տարիներին վերականգնվել են
անտառային բազմաթիվ զանգվածներ, ստեղծվել են նորերը։ ՀԽՍՀ-ում առաջին անտառային
տնտեսությունները հիմնադրվել են 1924 թվականին Հրազդանի շրջանում (այժմ՝ Կոտայքի
մարզում)։ 1924-1985 թվականներին ստեղծվել են մոտ 115 հազար հեկտար տնկարկներ։

1991 թվականին էներգետիկական ճգնաժամի և տնտեսական շրջափակման պատճառով գերհատվել
են բազմաթիվ անտառներ։ Անտառային ֆոնդի զգալի տարածքներ տուժել են զանգվածային
անթույլատրելի ծառահատումներից, կրճատվել են անտառածածկ տարածքները, ավելացել են
տարահասակ ցածրարժեք անտառները, խախտվել է անտառի ջրաբանական ռեժիմը, ակտիվացել են
էրոզային երևույթները, սողանքներն ու հեղեղումները։

1993 թվականին ՀՀ անտառային ֆոնդը 460 հազար հեկտար էր, որից 334,1 հազար հեկտարն
անտառածածկ տարածքներ էին, մոտ 50 հազար հեկտարն՝ արհեստական։ ՀՀ Կառավարության
2005 թվականի որոշմամբ հաստատվել է Հանրապետության անտառի զարգացման ազգային
ծրագիրը։ 2004-2009 թվականներին պետական բյուջեի և տարբեր ծրագրերի հաշվին 30,5
հազար հեկտար տարածքում կատարվել են անտառվերականգնման աշխատանքներ։ Ճապոնիայի
Կառավարության «Պարենային արտադրության աճ» գործընկերային ֆոնդի հաշվին 2006-2009
թվականներին տարբեր մարզերում հիմնվել է 1288 հեկտար, իսկ Գերմանիայի շրջակա
միջավայրի, բնապահպանության և միջուկային անվտանգության դաշնային նախարարության,
Գերմանիայի զարգացման բանկի (Բնության համաշխարհային հիմնադրամի հայաստանյան
մասնաճյուղի հետ) ֆինանսավորմամբ 2009 թվականին Լոռու մարզում ստեղծվել են 100
հեկտար, ՄԱԿ-ի զարգացման ծրագրի շրջանակում՝ Գլոբալ էկոլոգիական ֆոնդի
հատկացումներով՝ Սյունիքի մարզում՝ 10 հեկտար անտառամշակույթներ։ ՄԱԿ-ի պարենի և
գյուղատնտեսության կազմակերպության աջակցությամբ 2009 թվականից Կոտայքի մարզում
իրականացվում է անտառապատման և անտառվերականգնման ծրագիր։

Զբոսաշրջային հիմնական կենտրոններ են հանդիսանում Ծաղկաձորը, Ջերմուկը, Արզնին և
Դիլիջանը։ Քաջարան, Սիսիան, Մեղրի քաղաքները հայտնի են իրենց հանքային
աղբյուրներով, որոնք իրենց բաղադրությամբ մոտ են Չեխիայի Կառլովի Վարիի
աղբյուրներին: Զբոսաշրջիկների շրջանում մեծ հետաքրքրություն են առաջացնում Գեղարդի
վանական համալիրը, Գառնու հեթանոսական տաճարը, Նորավանքը, Սևանա լիճը, Զվարթնոցի
տաճարի ավերակները, Ամբերդի ամրոցը և Մատենադարանը:

Ըստ ՀՀ Էկոնոմիկայի նախարարության տվյալների՝ 2015 թվականին Հայաստանում գործում էր
186 գրանցված հյուրանոց, ինչպես նաև հյուրանոցային տնտեսության 337 օբյեկտ՝
հյուրանոց, մոթել, հյուրանոցատիպ հանգրվան, առողջարան, պանսիոն, հանգստյան կամ
մասնագիտացված տուն, զբոսաշրջային բնակատեղի և ճամբար:

Հայաստանը հարուստ է մշակութային և բնական հուշարձաններով, ինչի համար էր նրան
անվանում են «թանգարան՝ բաց երկնքի տակ»: Հայաստանում հաշվվում է ավելի քան 4 հազար
բացառիկ հուշարձաններ: Դրանց շարքում են նաև մինչքրիստոնեական շրջանի
հուշարձանները՝ ուրարտական Էրեբունի ամրոցի, Թեյշեբաինիի, հնագույն հայկական
մայրաքաղաքների՝ Արմավիրի, Արտաշատի ավերակները, Գառնու Միհր աստծո տաճարը և այլն:

Առանձնապես Հայաստանը հարուստ է քրիստոնեական ճարտարապետության հուշարձաններով։
Դրանք են՝ Վաղարշապատի Մայր տաճարը, Նորավանքի, Գեղարդի, Խոր Վիրապի, Գոշավանքի,
Սևանավանքի վանական համալիրները, Զվարթնոցի հնագույն տաճարի ավերակները, Նորատուսի
խաչքարաշատ գերեզմանատունը և այլն։ Բնության բացառիկ հուարձանների թվին են
խատկանում Սևանա լիճը, Ջերմուկի ջրվեժը, Պարզ և Քարի լճերը, Խնձորեսկի ժայռերը,
ինչպես նաև երկրի տարաբնույթ լեռնային լանդշաֆտը:

1994-ից արդյունաբերության առանձին ճյուղերում (էներգետիկա, տրանսպորտ, սննդի ու
վերամշակող ևն) նկատվում են արտադրության անկումային գործընթացների կասեցում և
մասնակի աճի միտումներ։ Ֆինանսավորման բոլոր աղբյուրների հաշվին գործարկվել են
12715, 1 միլիոն դրամի հիմնական ֆոնդեր (1999)։ Կապիտալ ներդրումների ֆինանսավորման
աղբյուրների մեջ զգալի է օտարերկրյա ֆինանսական կազմակերպությունների բաժինը
(46,4%)։ ՀՀ առևտրատնտեսական կապեր ունի 33 պետությունների (այդ թվում՝ ԱՊՀ 9
երկիր) հետ։ 1999-ին ԱՊՀ երկրների բաժինն ապրանքների արտահանման ծավալի մեջ կազմել
է 24,3%, ներմուծման մեջ՝ 23,9%, այլ երկրներինը համապատասխանաբար՝ 75,7% և 76,1%:

Հայաստանի Հանրապետությունը ունի բավականին զարգացած էներգահամակարգ, որն ընդգրկում
է արտադրող կայաններ, էլեկտրոցանցային ընկերություններ, գազի ընկերություններ,
ինստիտուտներ:

Մինչև ԽՍՀՄ փլուզումը քիմիական արդյունաբերության տեսական կշիռն արդյունաբերական
արտադրանքի ընդհանուր ծավալում կազմել է 6-7% (1990)։ Արտադրվել են կալցիումի
կարբիդ, կաուչուկ, արհեստական խեժեր, ազոտական պարարտանյութ, արհեստական մանրաթել,
վիտամիններ, ավտոդողեր, լայն սպառման առարկաներ ևն։ Պատկերը խիստ փոխվել է ՀՀ
անկախացումից հետո։

Գունավոր մետաղաձուլության զարգացման հիմքը պղնձի, պղինձ-մոլիբդենի,
բազմամետաղային, ոսկի-բազմամետաղային ու ոսկու արդյունահանումն է։ Դրանց
հանքանյութերը պարունակում են նաև հազվագյուտ և ազնիվ մետաղներ։ Ճյուղը ներառում է
պղնձամոլիբդենային, բազմամետաղային ու ոսկու արդյունաբերությունները։ 1999-ին
մասնակիորեն գործել են Զանգեզուրի պղնձամոլիբդենային, Ալավերդու
լեռնամետալուրգիական կոմբինատները, Կապանի հանքահարստացուցիչ ֆաբրիկան, «Հայոսկի»
ՓԲը։ Ճյուղը թողարկում է մոլիբդենի, պղնձի խտանյութ, պղնձի գլանվածք, փայլաթիթեղ
ևն։ ՀՀ մոլիբդենի պաշարներով հայտնի է Քաջարանի պղնձամոլիբդենային հանքավայրը, որի
բազայի վրա գործում է Զանգեզուրի պղնձամոլիբդենային կոմբինատը։

Շինանյութերի արդյունաբերության զարգացման հիմքը հրաբխային ապարների՝ տուֆի
(արդյունահանումը՝ հիմնականում Շիրակի ու Արագածոտնի մարզերում), պեռլիտի (Արագածի
պեռլիտի գործարան), բազալտի (գրեթե բոլոր մարզերում), մարմարի (Արզականի, Խոր
վիրապի հանքավայրեր), գրանիտի (Կոտայքի, Լոռու, Տավուշի, Վայքի մարզերի
հանքավայրեր) արդյունահանումն է։ Ճյուղը ձևավորվել է 1920-ական թթ․, երբ հիմնադրվել
են «Անիպեմզա», «Արթիկտուֆ», Ջաջուռի կրի կոմբինատները, 1936-41-ին՝ Արարատի
ցեմենտի գործարանը։ Ճյուղը ներառել է հավաքովի երկաթբետոնե կառուցվածքների ու
տարրերի, ցեմենտի, ոչ հանքային շինանյութերի, երեսպատման նյութերի ու տարրերի,
խեցեգործական արդյունաբերությունները։

Անտառանյութի, փայտամշակման եվ թղթի-թաղանթանյութի արդյունաբերության առաջին
արդյունաբերական կենտրոններ են եղել Իջևանը, Տավուշը, Ալավերդին։ 1945-90-ին
կահույքի ֆաբրիկաներ են կառուցվել Երևանում, Վանաձորում, Արմավիրում, Գյումրիում և
այլուր։ Թողարկվում է կահույք, նրբատախտակ, մանրատախտակ, սղոցանյութ ևն։ 1999-ին
արտադրվել է սղոցանյութ, մանրատախտակ, շինափայտ ևն։

Թեթև արդյունաբերությունը մինչև ԽՍՀՄ փլուզումը ներառել է 7 ճյուղ (բամբակազտիչ,
բրդի, մետաքսի, տրիկոտաժի, կարի, կաշվի և կոշիկի), կազմելով սպառման առարկաների
թողարկման ընդհանուր ծավալի մոտ 60%-ը։ Համախառն արտադրանքի ծավալով
մեքենաշինությունից հետո գրավել է 2-րդ տեղը (1990)։ 1988-ի դեկտեմբերի երկրաշարժի,
ԽՍՀՄ փլուզման և տնտեսական շրջափակման հետևանքով ճյուղի ձեռնարկությունների
գերակշռող մասը դադարեց գործելուց, անկում ապրեցին արտադրանքի թողարկման ծավալները։
1994-ից սկսած ճյուղի 160 ձեռնարկություններից 85-ը սեփականաշնորհվել է։ 1999-ի
հունվար-հունիսին թողարկվել է 1894, 3 միլիոն դրամի տեքստիլ և կարի արտադրանք։
1999-ին գործել են Երևանի «Գարուն», «Տոսպ», «Էրեբունի», «Հայք», Գյումրու
«Տավրոս», Վանաձորի «Բազում» ԲԲԸ-ները, Երևանի «Հայգորգ», «Մահուդ» ՓԲԸ-ները ևն։

Սննդի արդյունաբերությունն անցյալում միավորել է 200-ից ավելի ձեռնարկություններ,
18 տարբեր ճյուղեր և տվել ՀՀ արդյունաբերության համախառն արտադրանքի ընդհանուր
ծավալի 18,8%-ը։ Թողարկել է կոնյակ, գինի, սննդամթերք, ծխախոտ, ոչ ալկոհոլային
խմիչքներ, հաց, ձուկ, պահածո ևն։

Հայկական երկաթուղին իրականցնում է ուղևորների փոխադրում միջպետական
ուղևորափոխադրական գնացքներով, ինչպես նաև կատարում է բեռնափոխադրումներ։ Հայկական
երկաթուղին պատկանում է Հարավկովկասյան երկաթուղուն, որն իր հերթին հանդիսանում է
Ռուսական երկաթուղու դուստր կազմակերպությունը։

Շահագործման ենթակա երկաթուղիների երկարությունը կազմում է 725 կմ։ Տեղակայված են
73 կայարաններ, որոնցից 69՝ գործող և 4՝ չշահագործվող։ Երկաթուղային ողջ համակարգը
էլեկտրիֆիկացված է։ Կայարաններ կան Երևանում, Գյումրիում և Վանաձորում։ Կա
միջպետական 4 անցումներ՝ Այրում-Սադախլո (Վրաստան), Ախուրյան-Դոգուկապի (Թուրքիա),
Երասխ-Վելիդաղ (Ադրբեջան) և Իջևան-Ջաֆարլի (Ադրբեջան)։ Այժմ գործում է միայն
Այրում-Սադախլո երկաթգիծը։ Ախուրյան-Դոգուկապի երկաթգիծը վերականգնվում է և
հայ-թուրքական սահմանի բացումից հետո, որը 1992 թ փակվել է Թուրքիայի
նախաձեռնությամբ՝ կապված Ղարաբաղյան հակամարտության հարցում Ադրբեջանին սատարելու
պատճառով, կրկին կշահագործվի։ Հայկական երկաթուղին ունի 3 լոկոմոտիվների և 2
վագոնների դեպո՝

Զվարթնոց միջազգային օդանավակայանը բացվել է 1961-ին։ Այն ժամանակ ընդունում էր
միայն ներքին՝ ԽՍՀՄ-ի մեջ կատարվող չվերթներ։ 1985-ին Քաղաքացիական ավիացիայի
միջազգային կազմակերպությունը (ICAO) շնորհեց օդանավակայանին 2-րդ կարգ։ Նոր
վերջնակայաններ (թերմինալներ) բացվել են 1998-ին՝ Բեռնային համալիրը, իսկ 2007-ին՝
Նոր միջազգային ուղևորափոխադրման վերջնակայանը։ 2002 թ. հուլիսին ՀՀ կառավարության
և «Կորպորասիոն Ամերիկա» (Corporation America, «Քորփորեյշն Ըմերիքա») ընկերության
միջև կնքվեց պայմանագիր, ըստ որի Զվարթնոց միջազգային օդանավակայանը կոնցեսիոն
կառավարման հանձնվեց «Արմենիա միջազգային օդանավակայաններ» ընկերությանը 30 տարի
ժամկետով։

«Շիրակ» օդանավակայանը հանդիսանում է միջազգային օդանավակայան, որը սպասարկում է
Հայաստանի խոշորությամբ երկրորդ Գյումրի քաղաքը և Շիրակի մարզը։ Օդանավակայանը
գտնվում է Գյումրի քաղաքից 5 կիլոմետր հեռավորության վրա։ Կառուցվել է 1961
թվականին և խոշորությամբ երկրորդն է Հայաստանում Երևանի «Զվարթնոց» միջազգային
օդանավակայանից հետո։

Էրեբունի օդանավակայան, նախկինում քաղաքացիական, այժմ՝ ռազմական օդանավակայան
Երևանում։ Տեղակայված է Երևանի կենտրոնից 7,3 կմ հեռավորության վրա։ Ներկա
դրությամբ օգտագործվում է Հայաստանի և Ռուսաստանի ռազմա-օդային ուժերի կողմից։ Նաև
օգտագործվում է մասնավոր ձեռնարկությունների կողմից, որոնք չարթերային ուղղաթիռային
թռիչքներ են իրականացնում երկրի ներսում, ինչպես և դեպի Ստեփանակերտի օդանավակայան
և ԱՊՀ։

Ռուսաստանի ռազմաօդային ուժերը Հայաստանում բաղկացած են 426-րդ ավիախմբի 18
«ՄիԳ-29» կործանիչներից և 700-րդ օդա-տրանսպորտային հսկիչ կենտրոնից, որը
տեղակայված է Էրեբունի օդանավակայանում գտնվող 3624-րդ օդային բազայում։

Հայաստանում բարձրագույն օրենսդիր մարմինը միապալատ Ազգային Ժողովն է։ Ազգային
Ժողովը կազմված է հարյուր երեսունմեկ պատգամավորից։ Ազգային Ժողովն ընտրվում է
համապետական ընտրությունների միջոցով՝ հինգ տարի ժամկետով։ ՀՀ չորրորդ գումարման
Ազգային ժողովի ընտրությունները (131 պատգամավոր՝ 90 համամասնական և 41
մեծամասնական ընտրակարգով) տեղի ունեցան 2007 թ. մայիսի 25-ին։ ՀՀ չորրորդ
գումարման Ազգային ժողովում ստեղծվեց պատգամավորական 5 խմբակցություն՝ «Հայաստանի
Հանրապետական Կուսակցություն» (63 պատգամավոր), «Բարգավաճ Հայաստան» (26
պատգամավոր), «Հայ Յեղափոխական Դաշնակցություն» (16 պատգամավոր), «Օրինաց երկիր» (8
պատգամավոր), «Ժառանգություն» (7 պատգամավոր)։ Այս խմբակցությունները ստեղծվել են
2007 թ. հունիսի 7-ին։ Դրանցում ընդգրկված չէր 11 պատգամավոր:

2012 թվականի մայիսի 6-ի խորհրդարանական ընտրություններին մասնակցում էր 8
կուսակցություն և կուսակցական խմբակցություն, որոնք պայքարում էին Ազգային ժողովում
համամասնական ընտրակարգով բաշխվող 90 մանդատների համար։ Մեծամասնական ընտրակարգով
բաշխվող 41 մանդատների համար պայքարում էր 137 թեկնածու:

Խորհրդարանական ընտրություններում քվեարկությանը մասնակցեց 1 572 858 ընտրող կամ
ընտրելու իրավունք ունեցողների 62,33 %-ը։ Համապետական խորհրդարանական
ընտրություններին կարող էր մասնակցել 2,594 միլիոն ընտրող:

Գործադիր իշխանությունն իրականացնում է ՀՀ կառավարությունը։ Կառավարությունը
կազմված է վարչապետից և նախարարներից։ Ազգային ժողովում պատգամավորական տեղերի
բաշխման և պատգամավորական խմբակցությունների հետ խորհրդակցությունների հիման վրա
Նախագահը վարչապետ է նշանակում պատգամավորների մեծամասնության վստահությունը
վայելող անձին, իսկ եթե դա հնարավոր չէ, ապա առավել թվով պատգամավորների
վստահությունը վայելող անձին։ Վարչապետի առաջարկությամբ նշանակում և ազատում է
կառավարության անդամներին։

Հայաստանում արդարադատությունն իրականացվում է միայն դատարանների միջոցով՝
Սահմանադրությանը և օրենքներին համապատասխան։ Հայաստանում գործում են ընդհանուր
իրավասության առաջին ատյանի, վերաքննիչ դատարանները և վճռաբեկ դատարանը, որը, բացի
սահմանադրական արդարադատության հարցերից, բարձրագույն իսկ օրենքով նախատեսված
դեպքերում՝ նաև մասնագիտացված դատարադատական ատյանն է, և արտակարգ դատարանների
ստեղծումն արգելվում է։ Սահմանադրական արդարադատությունն իրականացնում է
Սահմանադրական դատարանը։

Հայաստանն ունիտար պետություն է և բաժանվում է 10 մարզերի և մայրաքաղաքի, որոնք են՝

Երևան քաղաքը բաժանված է 12 վարչական շրջանների, որոնք ղեկավարվում են վարչական
շրջանների ղեկավարների կողմից։ Վերջիններիս նշանակում է Երևանի քաղաքապետը։ Երևանի
քաղաքապետին ընտրում է Երևան քաղաքի ավագանին:

1992 թվականի հունվարի 28-ին ՀՀ Կառավարությունը ընդունեց «Հայաստանի
Հանրապետության Պաշտպանության նախարարության մասին» որոշում՝ դրանով իսկ
իրավականորեն ազդարարեց Հայոց Ազգային բանակի ստեղծումը։

Հայաստանի Հանրապետության բանակի թվաքանակը կազմում է 44.800 զինվոր (ժամկետային
զինծառայողներ), գումարած ևս 210.000 պահեստային զինվորներ: Բանակի բյուջեն կազմում
է $447 միլիոն (2013 թվականին): Բանակը բաժանված է երեք հիմնական ճյուղի՝ ցամաքային
զորքեր, հակաօդային պաշտպանության զորքեր և ռազմաօդային ուժեր։ Հայաստանի
Հանրապետության Զինված Ուժերի գերագույն գլխավոր հրամանատարը երկրի նախագահն է՝
Սերժ Սարգսյանը։ Պաշտպանության նախարարը՝ Վիգեն Սարգսյանը։ Զինված Ուժերի Գլխավոր
Շտաբի պետը՝ Մովսես Հակոբյանը:

Հայաստանի Հանրապետության դրոշը կարմիր, կապույտ, ծիրանագույն (վերևից ներքև),
հավասարաչափ հորիզոնական շերտերով ուղղանկյուն պաստառ է՝ լայնքի և երկայնքի 1:2
հարաբերակցությամբ։ Այն չափերով և գույներով Հայաստանի առաջին Հանրապետության
(1918-1920 թթ) դրոշի կրկնությունն է։ Դրոշը հաստատել է Հայաստանի Հանրապետության
Գերագույն խորհուրդը 1990 թվականի օգոստոսի 24-ին։ 2006 թվականի հունիսի 15-ին
Հայաստանի Հանրապետության Ազգային ժողովն ընդունեց «Հայաստանի Հանրապետության
պետական դրոշի մասին» նոր օրենքը:

Հայաստանի Հանրապետության պետական զինանշանի մասին օրենքն ընդունվել է Հայաստանի
Գերագույն Խորհրդի կողմից 1992 թ. ապրիլի 19-ին։ 2005 թվականի Սահմանադրական
բարեփոխումներից հետո՝ 2006 թ. հունիսի 15-ին Ազգային ժողովի կողմից ընդունվել է
«ՀՀ զինանշանի մասին» նոր օրենքը։ Հայաստանի զինանշանի հեղինակներն են նկարիչ Հակոբ
Կոջոյանը և ճարտարապետ Ալեքսանդր Թամանյանը:

Հայաստանի Հանրապետության ազգային օրհներգը ընդունվել է 1991 թվականի հուլիսի 1-ին
և հիմնված է Առաջին Հանրապետության օրհներգի վրա՝ տեքստի որոշ փոփոխություններով
(օրինակ՝ նախկին «Մեր Հայրենիք՝ թշվառ, անտեր» տողը արմատապես վերախմբագրվել է
հետևյալ տեքստով «Մեր Հայրենիք՝ ազատ, անկախ»)։ Հիմնի տեքստը վերցվել է Միքայել
Նալբանդյանի կողմից գրված «Իտալացի աղջկա երգը» բանաստեղծությունից, երաժշտության
հեղինակն է Բարսեղ Կանաչյանը:

2011 թվականի սեպտեմբերի տվյալներով Հայաստանի Հանրապետությունը դիվանագիտական
հարաբերություններ ունի ՄԱԿ-ի անդամ 194 պետությունների հետ։ ՀՀ մայրաքաղաք
Երևանում հավատարմագրված են 33 օտարերկրյա դեսպանություններ:

Հայաստանը նախկին ԽՍՀՄ անդամ մի շարք պետությունների հետ անդամակցում է ՀԱՊԿ-ին,
որը ստեղծվել է Հավաքական անվտանգության պայմանագրի հիման վրա։ ՀՀ-ն անդամակացում է
նաև Եվրոպայի Խորհրդին, Սևծովյան տնտեսական համագործակցությանը, ԱՀԿ-ին և այլն:

2015 թվականի հունվարի 1-ից Հայաստանը անդամակցում է Եվրասիական տնտեսական
միությանը.

ՀՀ-ն և Ադրբեջանը վարում են բանակցություններ ԼՂՀ կարգավիճակի հարցով` ԵԱՀԿ Մինսկի
խմբի շրջանակներում։ Ադրբեջանում հաճախ սիրում են կրկնել, որ եթե բանակցությունները
արդյունք չունենան, իրենք պատրաստ են ԼՂՀ տարածքը ետ վերադարձնել ռազմական
ճանապարհով:

2008 թվականի նոյեմբերի 2-ին ՀՀ, Ադրբեջանի և ՌԴ նախագահները ստորագրեցին Լեռնային
Ղարաբաղի հռչակագիրը։ Առաջնորդները համաձայնվեցին աշխատել կոնֆլիկտի լուծման վրա,
միայն խաղաղ ճանապարհով:

Ադրբեջանի արտաքին քաղաքականությունը ուղղված է ՀՀ շրջափակմանը բոլոր առումներով։
2006 թվականին արաբալեզու Ալ Ջազիրա հեռուստաընկերությանը տված հարցազույցի ժամանակ
Իլհամ Ալիևը հայտարարել է, որ Ադրբեջանը վարել և շարունակել է վարել
քաղաքականություն, որի նպատակը Հայաստանին էներգետիկ և տրանսպորտային փակուղի
մտցնելն է, քանի դեռ Ադրբեջանը ետ չի վերադարձրել Ղարաբաղի տարածքները:

ԱՄՆ-ն ճանաչել է ՀՀ անկախությունը 1991 թվականի դեկտեմբերի 25-ին և բացել իր
դեսպանատունը Երևանում 1992 թվականի փետրվարին։ Մինչ ԽՍՀՄ կազմից ՀՀ դուրս գալը,
ԱՄՆ-ում Հայաստանի շահերը ներկայացնում էր ԱՄՆ-ի հայկական լոբբին։ 2005 թվականին
ամերիկյան կառավարությունը հատկացրել է ՀՀ-ին 7 միլիոն դրամ` բարելավելու ՀՀ ԶՈՒ
կապի համակարգը։ Հայաստանում ԱՄՆ-ի արտակարգ և լիազոր դեսպանն է Ռիչարդ Միլսը:

ԱՄՆ-ում ՀՀ դեսպանատունը բացվել է 1992 թվականի մարտին։ 2005 թվականից մինչև 2014
թվականը ԱՄՆ-ում ՀՀ դեսպանն է եղել Թաթուլ Մարգարյանը, 2014-2016թթ.՝ ՀՀ նախկին
վարչապետ Տիգրան Սարգսյանը, իսկ ՀՀ նախագահ Ս.Սարգսյանի հունվարի 12-ի հրամանագրով՝
Ամերիկայի Միացյալ Նահանգներում Հայաստանի Հանրապետության արտակարգ և լիազոր դեսպան
է նշանակվել Մեքսիկայի Միացյալ Նահանգներում, Կուբայի Հանրապետությունում, Կոստա
Ռիկայի Հանրապետությունում, Գվատեմալայի Հանրապետությունում և Պանամայի
Հանրապետությունում ՀՀ նախկին դեսպան Գրիգոր Հովհաննիսյանը (նստավայրը՝ Վաշինգտոն):
1995 թվականին Ամերիկայի Միացյալ Նահանգների Լոս Անջելես քաղաքում հիմնվեց
Հայաստանի Հանրապետության գլխավոր հյուպատոսությունը։ 2013 թվականի օգոստոսից Լոս
Անջելես քաղաքի Հայաստանի գլխավոր հյուպատոսն էր Սերգեյ Սարկիսովը:

ՀՀ տարածքում է տեղակայված ռուսական 102-րդ ռազմաբազան, որը գտնվում է Գյումրիում։
Այն իրականացնում է մարտական հերթապահություն` ԱՊՀ հակաօդային միացյալ
պաշտպանության շրջանակներում:

Ռուսաստանի հետ առևտրաշրջանառությունը 2010 թվականի տվյալներով կազմել է
հանրապետության արտաքին առևտրի 20,8 %-ը: Ռուսաստանը համարվում է ՀՀ տնտեսության
գլխավոր ներդրողներից մեկը։ Ռուսական ներդրումների ընդհանուր ծավալը կազմում է 240
մլն դոլլար:

Հայկական մի շարք խոշոև ձեռնարկություններ պատկանում են ռուսական
ընկերություններին։ Օրինակ, մինչ 2006 թվականի Գազպրոմին է պատկանել
«Հայռուսգազարտի» միայն 45%-ը, իսկ ներկայումս «Հայռուսգազարտը» վերանվանվել է
Գազպրոմ Արմենիայի, և բաժնետոմսերի 100%-ը պատկանում է Գազպրոմ ընկերությանը:

Ռուսաստանի Դաշնությանն է պատկանում Հրազդանի ջերմաէլեկտրակայանը, որը
էլեկտրաէներգիա է մատակարարում, ոչ միայն ՀՀ-ին, այլև Իրանին և Վրաստանին։
Էլեկտրակայանը, մի քանի այլ ձեռնարկությունների հետ մեկտեղ փոխանցվել է ռուսական
կողմին 2002 թվականին` ՀՀ արտաքին պարտքի մարման պայմանով:

Հունաստանը առաջին երկրներից մեկն է, որը ճանաչել է Հայաստանի անկախությունը 1991
թվականի սեպտեմբերի 21-ին։ Հունաստանը պաշտոնապես ճանաչել է նաև Հայոց
ցեղասպանությունը։ Հունաստանը համարվում է ՀՀ երկրորդ ռազմական դաշնակիցը և ՀՀ
մոտակա դաշնակիցը ՆԱՏՕ-ում:

ՀՀ պետական սահմանը Թուրքիայի և Ադրբեջանի հետ փակ լինելու պատճառով` Վրաստանը ունի
կարևորագույն դեր ՀՀ-ից և դեպի ՀՀ ապրանքների արտահանման և ներկրման համար։ ՀՀ
չունի բաց ելք դեպի ծով, այդ իսկ պատճառով օգտվում է վրացական նավահանգիստներից։
Վրաստանի հետ ՀՀ-ն ունի երկաթուղային գիծ: ՀՀ-ն էլեկտրաէներգիա է արտահանում
Վրաստան:

2009 թվականին վրացական ապրանքների արտահանման ծավալներով ՀՀ-ն զբաղեցրել է չորրորդ
հորիզոնականը:

Իրանի և Հայաստանի սահմանը տարանցիկ գոտի է համարվում Արաբական աշխարհից դեպի
Եվրոպա մեկնող բեռնատարների համար։ Կարչևան ավտոճանապարհը սկսել է գործել 1990-ական
թվականների սկզբից: Երկու երկրների միջև ակտիվ բանակցություններ են ընթանում
երկաթգծի կառուցման վերաբերյալ:

2004 թվականի մայիսին երկու երկրների միջև կնքվել է Իրան-Հայաստան գազատարի
հիմնական պայմանագիրը։ Գազատարի հանդիսավոր բացումը տեղի է ունեցել 2007 թվականի
մարտի 19-ին` ՀՀ նախկին նախագահ Ռոբերտ Քոչարյանի և Իրանի նախկին նախագահ Մահմուդ
Ահմադինեժադի մասնակցությամբ:

Թուրքիան պաշտոնապես ճանաչել է Հայաստանի Հանրապետությունը 1991 թվականի դեկտեմբերի
24-ին, սակայն մինչ օրս վերջինիս հետ չի հաստատել դիվանագիտական հարաբերություններ։
Հայաստանի Հանրապետությունը Թուրքիայի Հանրապետությունից պահանջում է ճանաչել Հայոց
ցեղասպանությունը։ Ղարաբաղյան պատերազմի ժամանակ Թուրքիան հայտարարեց հայ-
թուրքական սահմանի փակման վերաբերյալТ, ինչը պաշտոնապես բացատրվում է Ղարաբաղյան
պատերազմում ՀՀ զինված ուժերի մասնակցությամբ։ Երկու երկրները ունեն ակտիվ
առևտրաշրջանառությունը, ինչը սակայն ունի ոչ պաշտոնական բնույթ:

2008 թվականի սեպտեմբերի 6-ին Թուրքիայի նախագահ Աբդուլա Գյուլը պաշտոնական այցով
ժամանեց Հայաստան: 2009 թվականի հոկտեմբերի 10-ին ՀՀ արտգործնախարար Էդվարդ
Նալբանդյանը և Թուրքիայի արտգործնախարար Ահմեդ Դավութօղլուն Ցյուրիխում ստորագրեցին
«Դիվանագիտական հարաբերություններ հաստատելու մասին» և «Երկկողմ հարաբերությունների
զարգացման մասին» հռչակագրերը: Փաստաթղթերը ենթադրում էին «անկախ պատմաբանների»
խորհուրդ, որը զբաղվելու էր Հայոց ցեղասպանության հարցով: Հոկտեմբերի 11-ին
Ադրբեջանի ԱԳՆ քննադատեց թուրքական կողմի գործողությունները:

Պակիստանը ՄԱԿ-ի անդամ միակ երկիրն է, որը չի ճանաչել ՀՀ անկախությունը։ Պակիստանցի
բարձրաստիճան պաշտոնյաները դա բացատրում են Ղարաբաղյան գոյամարտում Ադրբեջանի
շահերը պաշտպանելով:

2011 թվականի մարդահամարի տվյալներով Հայաստանի Հանրապետության մշտական
բնակչությունը կազմել է 3.018.854 մարդ, որից՝ 2.961.801-ը հայեր են: Ազգային
փոքրամասնությունների թիվը կազմում է մոտ 60 հազար, որոնցից առավել մեծաքանակ են՝
եզդիները (35,3 հազար) և ռուսները (11,9 հազար)։

Բնակչության մոտ 94%-ը տոկոսը իրեն Հայ Առաքելական Եկեղեցու հետևորդ է համարում։
Կրոնական փոքրամասնությունների թվում են. կաթոլիկներ, մոլոկաններ, ռուս
ուղղափառներ, ավետարանականներ, բապտիստներ, հոգեգալստականներ, խարիզմատական
քրիստոնյաներ, Եհովայի վկաներ, մորմոններ, եզդիներ, հուդայականներ, սուննի
մուսուլմաններ (հիմնականում՝ քրդեր) և Շիա մուսուլմաններ։ Ընդհանուր առմամբ
Հայաստանի Հանրապետությունում գրանցված է 66 կրոնական համայնք:

Այսօր Հայաստանի Հանրապետությունը աշխարհիկ պետություն է, սակայն սահմանադրությունը
ճանաչում է Հայ Առաքելական Եկեղեցու՝ որպես ազգային եկեղեցու բացառիկ
առաքելությունը հայ ժողովրդի հոգևոր կյանքում, նրա ազգային մշակույթի զարգացման և
ազգային ինքնության պահպանման գործում՝ միևնույն ժամանակ երաշխավորելով կրոնական
փոքրամասնությունների ազատությունը։

Հայաստանյայց առաքելական եկեղեցին հայ ժողովրդի ազգային եկեղեցին է։ Կենտրոնը Մայր
աթոռ Սուրբ Էջմիածինն է։ Եկեղեցու գլուխ կանգնած է Ամենայն հայոց կաթողիկոսը։
«Առաքելական» է կոչվում, որովհետև նրա հիմնադիրներն են Հիսուս Քրիստոսի առաքյալներ
Սուրբ Թադեոսը և Սուրբ Բարդուղիմեոսը, ովքեր Հայաստանում առաջինն են քարոզել
Քրիստոնեությունը և այստեղ էլ նահատակվել (մ. թ. I դար)։ Այդ ժամանակ էլ
Քրիստոնեությունը Ասորիքից ու Կապադովկիայից մուտք է գործել Հայաստան և սկզբում
տարածվել Մեծ Հայքի թագավորության հարավային ու արևմտյան երկրամասերում ու
գավառներում։ 301-ին, Հայոց Տրդատ Գ թագավորի օրոք, Հայոց առաջին հայրապետ Գրիգոր Ա
Լուսավորիչի ջանքերով Քրիստոնեությունը պաշտոնապես հռչակվել է Մեծ Հայքի
թագավորության պետական կրոն։

Հայաստանյայց առաքելական եկեղեցի են կազմում՝ Կաթողիկոսություն ամենայն հայոց,
Կաթողիկոսություն Մեծի Տանն Կիլիկիո, Երուսաղեմի հայոց պատրիարքություն,
Պատրիարքություն հայոց Թուրքիո: ՀՀ և Արցախի տարածքում գործում են հետևյալ թեմերը․
Այրարատյան հայրապետական, Շիրակի, Գուգարաց, Սյունյաց, Արմավիրի, Արագածոտնի,
Գեղարքունյաց, Կոտայքի, Արցախի։ ՀՀ տարածքից դուրս գործում են Վրաստանի,
Ռուսաստանի, Նոր Նախիջևանի, Ուկրաինայի, Ատրպատականի (Թավրիզ), Սպահանի (Նոր
Ջուղա), Թեհրանի (Թեհրան), Եգիպտոսի թեմերը, Փարիզի (հայրապետական պատվիրակ),
Մարսելի շրջան, Լիոնի շրջան, Անգլիա-Լոնդոն (հայրապետական պատվիրակ), Ռումինիայի,
Բուլղարիայի թեմերը, Իտալիայի հոգևոր հովվությունը, Հունաստանի թեմը, Կենտրոնական
Եվրոպայի հայրապետական պատվիրակ (Ավստրիա և Շվեդիա), Շվեդիայի հոգևոր հովվությունը,
Գերմանիայի, Շվեյցարիայի, ԱՄՆ-ի Արևելյան (Նյու Յորք), ԱՄՆ-ի Արևմտյան (Լոս
Անջելես), Կանադայի, Արգենտինայի, Բրազիլիայի, Ուրուգվայի թեմերը, Իրաքի թեմը,
Հնդկաստանի և Ծայրագույն Արևելքի հայրապետական պատվիրակ, Կալկաթայի հոգևոր հովիվ,
Սուդանի հոգևոր հովվությունը, Ավստրալիայի և Նոր Զելանդիայի թեմը։

Իրենց աշխարհագրական նշանակությամբ, այսինքն՝ աշխատանքի աշխարհագրական բաժանմանն
իրենց մասնակցության աստիճանով, ՀՀ քաղաքները բաժանվում են երեք խմբի.

Եթե Երևանն իրեն է ձգում երկրի տարածքն ամբողջությամբ, ապա տարածաշրջանային
(մարզային) կենտրոնը՝ այդ տարածքի միայն մի մասը։

Հայաստանը զարգացած է գիտության ոլորտով։ Երևանում է գտնվում Հայաստանի
գիտությունների ազգային ակադեմիան։ Հայաստանի գիտությունների ազգային ակադեմիան
գիտական համագործակցության պայմանագրեր ունի Ռուսաստանի, Վրաստանի, Բելառուսի,
Ուկրաինայի, Թուրքմենստանի, Հունգարիայի, Չինաստանի գիտությունների ակադեմիաների,
Մեծ Բրիտանիայի թագավորական ընկերության հետ։

Հայաստանի Հանրապետության պետական լեզուն հայերենն է, որի գրերը ստեղծել է Մեսրոպ
Մաշտոցը:

Մեզ հասած հայերեն լեզվով ամենահին գրական ստեղծագործությունները պատկանում են V-VI
դարերին։ Նախ և առաջ դրանք Մովսես Խորենացու («Պատմություն Հայոց»), Կորյունի
(«Վարք Մաշտոցի») պատմական ստեղծագործություններն են։ Վաղ միջնադարում (XI դար) է
ստեղծագործել Գրիգոր Մագիստրոս Պահլավունին՝ «Թղթեր» աշխատության հեղինակը։ Նա
հայերեն է թարգմանել նաև Էվկլիդեսի «Սկզբունքներ» աշխատությունը։

Պատմական հայտնի աշխատություններ են գրել նաև Հովհաննես Դրասխանակերտցին («Հայոց
պատմություն» և «Շարից հայրապետացն Հայոց», IX դարի վերջ և X դարի սկիզբ), Թովմա
Արծրունին (960-1030), Ստեփանոս Օրբելյանը (XIII դար) և այլք։ «Սասունցի Դավիթ»
էպոսը ստեղծվել է VII-X դարերի ընթացքում։ Հայկական պոեզիայի ավելի հին քնարական,
բարոյախրատական և փիլիսոփայական արտացոլումը կարելի է գտնել Գրիգոր Նարեկացու
(951-1003), Ներսես Շնորհալու (1112-1173), Հովհաննես Թլկուրանցու (XIV–XV դարեր),
Ֆրիկի (XIII–XIV դարեր) և այլոց ստեղծագործություններում։ XII-XIII դարերում են
ստեղծագործել առակագիրներ Մխիթար Գոշը և Վարդան Այգեկցին:

XIX դարում հայ գրականությունն ու արվեստը զարգանում էին ռուսական և
արևմտաեվրոպական մշակույթի ազդեցության ներքո։ Հայ երգահաններ Կոմիտասը և Գրիգոր
Սյունին հավաքում էին ժողովրդական երգեր և օգտագործում համերգային ելույթների
ժամանակ։ Հայտնի երգահաններից են նաև Տիգրան Չուխաջյանը (1837-1898 թթ, հայ առաջին
օպերաների, օպերետաների, սիմֆոնիկ և կամերային ստեղծագործությունների հեղինակ),
Ալեքսանդր Սպենդիարյանը (1871-1928) և Արմեն Տիգրանյանը (1879-1950)։

Հայ ժողովրդի կազմավորմանը համընթաց ձևավորվում է նաև հայկական մշակույթը, որի
հիմքում ընկան հայկական ցեղերի և ցեղախմբերի լոկալ մշակույթները, որոնք դարերի
ընթացքում նկատելի ընդհանրություններ ձեռք բերեցին և միավորվելով ստացան
համահայկական մշակույթի բնույթ։ Առանձին տեղ է գրավում ուրարտական մշակութային
ժառանգությունը հայկական մշակույթի մեջ։ Կատարված հնագիտական պեղումները վկայում
են, որ ուրարտական մշակույթի շատ տարրեր կազմել են ձևավորվող համահայկական
մշակույթի բաղկացուցիչ մասը։

Միաժամանակ հայ ժողովուրդը, ապրելով Ասիայի ու Եվրոպայի սահմանագլխին, շուտով
ներգրավվում է հունահելլենիստական հին կամ անտիկ աշխարհի ոլորտը։ Այսպիսով, ավելի
քան երկու հազար տարի առաջ հայկական մշակույթի մեջ ձևավորվում է հելլենիստական
ուղղությունը, որով հայկական մշակույթը կապվում Է արևմտյան մշակույթի հետ։

Միջին դարերում հայկական մշակույթը տևական և սերտ կապերի մեջ է եղել ինչպես
բյուզանդական, այնպես էլ արաբական քաղաքակրթությունների հետ:

Նոր ժամանակներում հայ ժողովուրդը, արևելյան ժողովուրդների թվում առաջիններից մեկն
էր, որը լայնորեն հաղորդակից դարձավ եվրոպական նոր քաղաքակրթությանը՝ Արևմտյան
Եվրոպայի երկրների հետ ունեցած կապերին հաղորդակից լինելու շնորհիվ։

Հայկական ճարտարապետության մեջ մեծ դեր է խաղում տուֆը, որը ամենատարածված
շինանյութն է Հայաստանում, որտեղ և գտնվում է աշխարհում տուֆի երկու ամենախոշոր
հանքավայրերից մեկը (մյուսը գտնվում է Իտալիայում)։ Տուֆը շինարարության մեջ
օգտագործվում է վաղնջական ժամանակներից:

Հայկական լեռնաշխարհում ճարտարապետության զարգացման համար կարևոր է նորքարեդարի
ժամանակաշրջանը, երբ հայտնագործվել են կավաշաղախի կապակցող հատկությունները,
ստեղծվել է առաջին արհեստական շինանյութը՝ հում աղյուսը, կառուցվել են առաջին
վերգետնյա բնակարանները։ Քարայրը՝ որպես հիմնական կացարան, տեղը զիջել է
բնակարանին:

Մ. թ. ա. III հազարամյակի սկզբին Հայկական լեռնաշխարհում զարգացել է շենգավիթյան
մշակույթը, կառուցվել են մեկ կամ մի քանի շարք պարիսպներով ամրոց-բնակատեղիներ՝
բերդշեներ, կիկլոպյան կառույցներ, մետաղագործ, կենտրոններ (Մեծամոր)։ Բրոնզի դարում
բարձր զարգացման են հասել մեգալիթյան կառույցները, մասնավորապես՝ միայն Հայկական
լեռնաշխարհում հանդիպող ջրի պաշտամունքին նվիրված մենհիր վիշապաքարերը։ Մեգալիթյան
կառույցների եզակի համալիր է Զորաց քարերը՝ Սիսիանի մերձակայքում։

Առաջացել են հայկական ժողովրդական բնակարանի՝ գլխատան ծածկի նախատիպերը, բազմասյուն
կառուցվածքներ, երկհարկանի տներ։ Երևան են եկել մոնումենտալ ճարտարապետության
(Մոխրաբլուր) և ամրաշինական (Յանիքթեփե, Շրեշ բլուր) կառույցներ։ Լեռնային գոտում
տարածվել են անմշակ քարերից և ժայռաբեկորներից «կիկլոպյան» տեխնիկայով կառուցված
շինությունները (Գառնի, Ձյանբերդ և այլն)։

Նախորդ դարաշրջանի ամրոց-բնակատեղիների փոխարեն կառուցվել են ավելի հուսալի
ամրոցներ և քաղաքներ, նաև ջրանցքներ, որոնցից հայտնի է հատկապես Մենուայի
(Շամիրամի) ջրանցքը։ Ամրոցներով շրջափակվել են Տուշպա, Մենուախինիլի,
Սարդուրիխուրդա և այլ քաղաքներ։ Բնակելի թաղամասերը, որպես կանոն, կառուցվել են
բարձունքների ստորոտներում, պարսպապատ միջնաբերդը՝ գագաթներին։ Մեկից ավելի
բարձունքների դեպքում հաճախ ստեղծվել է բազմամիջուկ քաղաքաշինական համակարգ՝ մի
քանի միջնաբերդերով (Արգիշտիխինիլի, Անզաֆ, Հայկաբերդ, Տուշպա-Ռուսախինիլի)։
Հատակաձևերը եղել են ազատ, կանոնավոր ցանցի, խառը, նաև դարավանդաձև համակարգային
սկզբունքներով։ Քաղաքաշինությանը բնորոշ էր սոցիալական տարբեր խավերին պատկանող
թաղամասերի առանձնացումը։ Միջնաբերդերը բաղկացած էին պալատական, պաշտամունքային,
տնտեսական, զորանոցային բաժանմունքներից, 2-3 շարք պարիսպներից՝ կրկնվող
աշտարակներով և որմնահեցերով։ Հաճախ պարսպի՝ բնականից չպաշտպանված մասերում
ստեղծվել են արգելակներ՝ խրամներ։

Թեյշեբաինիի միջնաբերդն զբաղեցնում էր երկհարկանի պալատը, որի ստորին հարկում
տնտեսական և արտադրական բաժիններն էին, իսկ վերին հարկում՝ բնակելի,
հանդիսությունների և պաշտոնական արարողությունների սենյակները։ Հայտնի են տաճարի 3
հորինվածքային տիպեր՝ քառակուսի եզրագծով, անկյունային աշտարակներով (Թոփրակկալե,
Ազնավուրթեփե, Կայալիդերե, Չաուշթեփե, Ալթընթեփե), պարզ ուղղանկյուն հատակաձևով,
երկայնական առանցքով տեղադրված մուտքով (Էրեբունի, Մուսասիր) և ուղղանկյուն,
լայնական ձգված հատակաձևով (Խալդի աստծու տաճարը)։ Ներսը սվաղվել է, հարդարվել
որմնանկարներով, սալապատվել մարմարով և ընդելուզվել գունավոր քարերով։

Հայկական ժողովրդական բնակելի տան հիմնական տիպի՝ գլխատան նախօրինակները նկարագրել
է Քսենոփոնն իր «Անաբասիս» երկում (մ.թ.ա. V դար)։ Մ.թ.ա. III - մ.թ. I դարերում են
հիմնադրվել Արմավիր, Երվանդաշատ, Արտաշատ, Վաղարշապատ, Զարեհավան, Տիգրանակերտ
քաղաքները՝ որպես վարչական և արհեստավորական կենտրոններ։ Դրանք, ինչպես և նույն
ժամանակաշրջանի ամրոցները (Գառնի, Արտագերս, Անի-Կամախ, Օշական, Դարույնք) ու
հեթանոսական սրբավայրերը (Բագավան, Բագրևանդ, Աշտիշատ, Երիզա) եղել են
քաղաքաշինության և ճարտարապետության կազմավորման հիմնական օղակները։ Ըստ գրավոր
աղբյուրների՝ մասամբ նաև Գառնիի, Արմավիրի, Արտաշատի և անտիկ այլ հնավայրերի պեղածո
նյութերի՝ Հայաստանի քաղաքաշինությունը, ճարտարապետությունը և շինարարական տեխնիկան
մ.թ.ա. IV դարից զարգացել են հունա-հռոմեական, իսկ մ.թ.ա. I դարից՝ նաև հռոմեական
մշակույթների փոխազդեցությամբ՝ դառնալով «հայկական հելլենիզմի» մշակույթի
բաղկացուցիչ մասը։ Քաղաքների բնական պաշտպանվածությունը լրացվել է արհեստական
շինություններով (պարիսպներ, հողապատնեշներ, ջրլեցուն խանդակներ), որոնցով
առանձին-առանձին շրջապատվել են քաղաքի 2 բաղադրիչները՝ միջնաբերդն ու բուն քաղաքը։
Առանձնապես հզոր և հուսալի էին Տիգրանակերտի ավելի քան 25 մ բարձրության
պարիսպները։ Տեղանքի նպատակահարմարությամբ և պաշտպանական շինությունների
հզորությամբ աչքի է ընկել նաև թագավորական Գառնի (մ.թ.ա. III-II դարեր) ամառանոցը,
որի բնականից անպաշտպան հատվածները (հատկապես՝ հյուսիսում) ողջ երկայնքով պատված
էին ամրակուռ բրգավոր պարիսպներով։ Կառուցողական տեխնիկան (տձև և կանոնավոր քարերից
անշաղախ շարվածք, արճճով մածուցված երկաթե կապեր, սյունահեծանային համակարգ)
նույնպես վկայում է տեղականի և անտիկ հունա-հռոմեականի զուգակցման մասին։

Հայաստանում քրիստոնեությունը պետականորեն ընդունելուց հետո կառուցվել են նորատիպ
պաշտամունքային շենքեր, որոնք սկզբնապես կրել են անտիկ ճարտարապետության
ազդեցությունը։ Քանդվում են բոլոր հեթանոսական տաճարները, բացառությամբ Գառնիի
հեթանոսական տաճարի, որը կառուցված է եղել ի պատիվ Միհր աստծո:

IV-V դարերի եկեղեցական շենքերը հիմնականում բազիլիկատիպ են՝ միանավ կամ եռանավ։
Անհամեմատ շատ են պահպանվել միանավ ոչ մեծ չափերով դահլիճները, որոնց աղոթասրահները
ծածկվել են միասնական թաղով և ամփոփվել երկլանջ կտուրի տակ (Գառնիի, Թանահատի և այլ
եկեղեցիներ)։ Եռանավ բազիլիկի «արևելյան տիպին» են պատկանում Աղցի (IV դար), Քասաղի
(IV-V դարեր) և այլ եկեղեցիները, որոնք առնվել են երկլանջ ընդհանուր կտուրի տակ,
իսկ «արևմտյան տիպին»՝ Երերույքի (IV-V դարեր), Ծիծեռնավանքի (IV-V դարեր, Սյունիք)
և այլ եկեղեցիները, որոնց միջին նավը բարձր է եզրայիններից, և յուրաքանչյուր նավն
առնվել է առանձին կտուրի տակ։

Եկեղեցիների մեծ մասում խորանը ներգծվել է արտաքին պատերի ուղղանկյուն եզրագծի մեջ,
որոշ միանավ և եռանավ եկեղեցիներ ունեցել են արտաքին սյունասրահներ։

Հայաստանում VI-VII դարերում լայնորեն տարածվել է խաչաձև կենտրոնագմբեթ եկեղեցիների
տարբեր տիպերի շինությունները։ Դրանց հիմնական ճարտարապետական գաղափարը ներքին
ծավալների միավորումն է ենթագմբեթային տարածության շուրջ։ Գմբեթավոր դահլիճները
(Պտղնիի (VI-VII դարեր), Արուճի (661-666), Դդմաշենի (VII դար)), գմբեթավոր
բազիլիկները (Տեկորի (V դար), Օձունի (VI դարի վերջ)), ինչպես նաև եռախորան
գմբեթավոր բազիլիկները (Դվինի Սբ․ Գրիգոր (608-615), Թալինի Կաթողիկե (VII դար)
սերել են եռանավ բազիլիկ հորինվածքից։ Խաչաձև կենտրոնագմբեթ եկեղեցիների
հորինվածքային գաղափարը զարգացել է Մոխրենեսի (570-ական թվականներ), Ավանի
(588-597) եկեղեցիների օրինակով, դասական կատարելության հասել նույնատիպ մյուս
կառույցներում (Հռիփսիմե (618), Գառնահովիտ (VI-VII դարեր)։ Հայտնի է, որ
Վրաստանում հայ քարգործ վարպետների մասնակցությամբ VII դարում կառուցվել են Մցխեթի
Սբ․ Խաչ (Ջվարի), Աթենի Սբ․ Սիոն (ճարտարապետ՝ Թոդոսակ) եկեղեցիները։

Խաչաձև կենտրոնագմբեթ եկեղեցիների նոր հորինվածքներ ստեղծելու ձգտումը VII դարի
կեսին պսակվել է Ներսես Գ Շինարար կաթողիկոսի կառուցած, դարաշրջանի գլուխգործոց
Զվարթնոցի եկեղեցով (641-652), որտեղ խաչաձև քառախորան միջուկը ներգծվել է
բազմանիստ շրջանաձև պարագծի մեջ և ամփոփվել եռաստիճան ծավալում։

Խաչաձև կենտրոնագմբեթ հորինվածքից են սերում բազմախորան եկեղեցիները (Եղվարդի
Զորավար (661-685), Արագած (VI դար))։ VI-VII դարերում զուգահեռաբար մշակվել են
խաչաձև հատակագծով գմբեթավոր փոքր եկեղեցիների բազմազան տարբերակներ՝ Աշտարակի
Կարմրավոր (VI դար), Լմբատավանքի Սբ․ Ստեփանոս (VI դար) և այլն։

Պաշտամունքային ճարտարապետությունից վաղ և նրան զուգահեռ վերելք է ապրել
հուշակոթողային արվեստը (քարակոթողներ, հուշասյուներ, խաչարձաններ, դամբարաններ)։

Քարակոթողները՝ ուղղաձիգ, քառանիստ, բազմանիստ կամ կլոր հատվածքով, հիմնականում
հուշասյուներ են, որոնք հայտնաբերվել են Հայաստանի շատ վայրերում (Ագարակ,
Երերույք, Խոշավանք և այլուր)։ Մի մասը (Դվին, Ջրվեժ, Զովունի) պսակված էր «թևավոր»
խաչով։ Այդ կառույցներում հիմնականում պահպանված է աստիճանաձև որմնախարիսխ +
խորանարդաձև պատվանդան + սյունանման կոթող դասական հորինվածքը։ Սովորաբար կերտվել
են տուֆի տարատեսակների ամբողջական զանգվածից, մակերեսները հիմնականում մշակվել են
խորհրդանշական, բուսական կամ երկրաչափական քանդակներով և զարդամոտիվներով։ Դրանք
դարձել են սկզբունքորեն նոր տիպի կոթողների՝ խաչքարերի ձևավորման հիմքը՝
դրսևորվելով մի շարք սյունակոթողների (Ագարակ, Թալին, Կողբ) և խաչքարերի (Թալին,
Գառնի) հորինվածքային նմանությամբ։

Վաղմիջնադարյան դամբարանները բաժանվում են 2 խմբի, առաջինը վկայարաններ են, որտեղ
թաղվել են հանուն քրիստոնեական հավատքի նահատակված սրբերն ու սրբացած անձինք
(Հռիփսիմե, Գայանե, Գրիգորիս և ուրիշներ), երկրորդը՝ աշխարհիկ և հոգևոր մարդկանց
դամբարաններ (Արշակունիներինը՝ Աղցում (IV դար), Մեսրոպ Մաշտոցինը՝ Օշականում (V
դար) և այլն)։ Դամբարանները մեծ մասամբ երկհարկ են, որոնց գետնափոր կամ
կիսագետնափոր ստորին հարկի տապանատան վրա կառուցվել է աղոթասրահը։ VI-VII դարերի
մահարձանների ճարտարապետությունը ներկայացվում է Օձունի և Աղուդիի բարձրարվեստ
հուշարձաններով։

Քարի մշակման արվեստն իր բազմազան դրսևորումներով հասել է կատարելության։
Քանդակազարդմանը զուգահեռ կարևորվել են խճանկարչությունը և որմնանկարչությունը։
Խճանկարների մնացորդներ են հայտնաբերվել Էջմիածնի Մայր տաճարի, Դվինի Սբ․ Գրիգոր
եկեղեցու և Զվարթնոցի պեղումներից։ Վաղ միջնադարի որմնանկարներ կան Աղցի
դամբարանում, Քասաղի, Երերույքի, Աշտարակի Ծիրանավոր բազիլիկներում, Էջմիածնի Մայր
տաճարում, Տեկորի, Զվարթնոցի և այլ եկեղեցիներում։

Շինարարական արվեստում տեղի է ունեցել արմատական հեղաշրջում, չոր շարվածքը
փոխարինվել է կրաշաղախով և կրաբետոնով:

VIII դարից՝ արաբական խալիֆության տիրապետության շրջանում, Հայաստանի մեծ մասում
գրեթե կանգ է առել շինարարությունը։ Այդուհանդերձ, առանձին իշխան, տիրույթներում և
երկրի ծայրամասային շրջաններում կառուցվել են դամբարաններ, պալատներ և այլն
(Նախճավանի Արտավազդ Կամսարականի դամբարանը, Դվինի միջնաբերդի պալատ և այլն)։ Ըստ
մատենագրական տվյալների՝ շինարարություն են ծավալել նաև կաթողիկոսները. Հովհան
Օձնեցի Իմաստասերը VIII դարի 1-ին տասնամյակներում կառուցել է եկեղեցիներ, այդ
թվում նաև հայրենի Օձուն գյուղում, Դավիթ Ա Արամոնեցին իր ծննդավայր Արամոնքում
(Արամուս) VIII դարի 1-ին կեսին՝ եկեղեցի և պալատ։

VIII-IX դարերում ձևավորվել և հետագայում կատարելության է հասել խաչքարի արվեստը։
885 թվականին Բագրատունիների գլխավորությամբ հայկական պետականության վերականգնումից
հետո քաղաքային կյանքի զարգացումը, աշխարհիկ մտածողության վերելքը, միջազգային
առևտրի աշխուժացումն ու ընդլայնումը նպաստել են աշխարհիկ ճարտարապետության և
քաղաքաշինության զարգացմանը։

Քաղաքացիական ճարտարապետության արժեքավոր հուշարձաններ են Անիի պաշտպանական
կառույցները, կամուրջները, հյուրատները, բնակելի տները և այլն։ Անիում արգասաբեր
գործունեություն է ծավալել Տրդատ ճարտարապետը, որի ստեղծագործությունները՝ Անիի
Մայր տաճարը, Գագկաշենը, Արգինայի կաթողիկոսարանը և եկեղեցին, հայկական
ճարտարապետության նշանավոր ստեղծագործություններից են։ Ինքնատիպ հորինվածքով աչքի է
ընկել Անիի Սբ Առաքելոց 5-գմբեթանի եկեղեցին (1004-1031)։ Անիի օրինակով զարգացել
են մեծ թվով քաղաքներ և խոշոր ավատատիրական կենտրոններ (Աղթամար, Ամբերդ,
Լոռիբերդ)։

Անի-Շիրակի ճարտարապետական դպրոցի կարևոր հուշարձաններից են Մարմաշենի (X դար) և
Խծկոնքի Սբ Սարգիս (1027) կենտրոնագմբեթ եկեղեցիները, որոնք ունեն բազմանիստին
ներգծված 4 անկյունային ավանդատներով քառախորան հորինվածք։ Վասպուրականում՝ Աղթամար
կղզում, կառուցվել է Արծրունիների նստավայրը՝ նավահանգստով, պալատով, Սբ Խաչ
եկեղեցով:

VIII-XI դարերում Հայաստանի հուշակառույցներն աչքի են ընկել ձևերի բազմազանությամբ։
Վաղմիջնադարյան հուշասյուների հորինվածքը դարձել է ինքնատիպ կոթողների՝ Տաթևի վանքի
(906) և Որոտնավանքի (X դար) ճոճվող սյուների ստեղծման հիմքը։

IX-X դարերից կիրառվել են նախկինում մշակված հատակագծային և ծավալատարածական
հորինվածքների բազմաթիվ ձևեր՝ միանավ դահլիճներում (Նորավանք, Բյուրականի Սբ
Հովհաննես և այլն), գմբեթավոր դահլիճներում (Շիրակավանի Սբ Փրկիչ, Հաղպատի Սբ
Նշան), գմբեթավոր բազիլիկներում (Անիի Մայր եկեղեցի), բազմախորան կենտրոնագմբեթ
(Աբուղամրենց Սբ Գրիգոր, Փրկչի, Հովվի), քառախորան, 3/4 հենախորշերով (Աղթամարի Սբ
Խաչ), փոքր խաչագմբեթ (Սևանի եկեղեցիները) և այլ կառույցներում։

XII-XIII դարերում զարգացման բարձր մակարդակի են հասել քաղաքները (Անի, Դվին,
Կարին, Կարս, Երզնկա), կարևորվել աշխարհիկ շինությունները։ Հատկանշական են Անիի
Պարոնի և Սարգսի, Մրենի Սարգսի և Սահմադինի (1276-86) պալատները, երկհարկանի
իջևան-հյուրատները։

XII-XIV դարերում հայ ճարտարապետության մեջ կարևոր տեղ ունեն վանական համալիրները,
որոնցից շատերը համակառուցային ճարտարապետության գլուխգործոցներ են։ Նոր թափ է առել
ու տարածվել գավիթ-ժամատների, դպրոցների, սեղանատների, գրատուն-մատենադարանների,
աղբյուրների, կոմունալ և տնտեսական կառույցների շինարարությունը, որով ամբողջացվել
են վանական համալիրները։ Որոշակի տեղ են ունեցել նաև հուշակառույցները
(խաչքար-մոնումենտներ, տոհմային դամբարաններ և այլն)։ 12-XIV դարերում եկեղեցիների
հիմնական տիպերն էին գմբեթավոր դահլիճը (Անիի Սբ Գրիգոր, Տիգրան Հոնենցի) և 4
անկյուններում երկհարկ ավանդատներով, ներքուստ խաչաձև գմբեթավոր տիպը (Գեղարքունիքի
Կարմիր եղցի, Տեղեր և այլն)։ Նորություն էին երկհարկ, եռաստիճան եկեղեցիները
(Գոշավանքի գրատուն-եկեղեցին, Եղվարդի Սբ Աստվածածին)։

X-XI դարերում Հայաստանում կազմավորվել է շինության նոր տիպ՝ գավիթը, կառուցվել է
եկեղեցուն կից՝ արևմտյան կողմում։ Դրանք ունեցել են հիմնականում կրոնական, նաև
աշխարհիկ նշանակություն, միաժամանակ եղել են տապանատներ։ Վանական համալիրներում
տարածված էր 4 սյուներով քառակուսի դահլիճի դասական տիպը՝ բաժանված 9 հատվածի,
կենտրոնում՝ վրանաձև ծածկով (Թեղենյաց վանք, Սանահին, Գոշավանք)։ Մշակվել են նաև
անսյուն՝ փոխհատվող կամարների վրա հենվող ծածկով (Առաքելոց, Խորակերտի), զույգ
խաչաձևվող կամարներով՝ դեպի արևմուտք երկարացված մասով (Հաղպատ, Մշկավանք)։

XII-XIII դարերի հայկական ճարտարապետության գլուխգործոցներից են Հաղպատի վանական
համալիրի Սբ Նշան եկեղեցու գավիթը, Համազասպի ժամատունը, զանգակատունը,
սեղանատունը։ Դարաշրջանի ճարտարապետության նշանավոր նմուշներից է Գեղարդի վանական
ժայռափոր համալիրը (XIII դար)։

XIII-XIV դարերում՝ մոնղոլ-թաթարական ցեղերի ասպատակություններից, XV-XVI դարերում
թուրք-պարսկական պատերազմներից հետո Հայաստանում միայն XVII դարի սկզբից
համեմատաբար նպաստավոր պայմաններ են ստեղծվել երկրի վերականգնման և շինարարական
գործունեության վերսկսման համար։ Կարճ ժամանակում կառուցվել են բազմաթիվ
պաշտամունքային, քաղաքացիական շինություններ և ճարտարապետական համալիրներ։
Հիմնականում ուղղանկյուն հատակագծով համալիրները շրջափակված էին պարիսպներով, որոնց
պարագծով տեղաբաշխվել են բնակելի և տնտեսական շինությունները (Սյունիքում՝ Տաթևի
Մեծ անապատ, Կնեվանք, Շատիվանք և այլն)։ Որոշ դեպքերում վանքի եկեղեցուն արևմուտքից
կցվել է գավիթ (Սբ Թովմա, Էրեմերի Սբ Աստվածածին, Կտուց անապատ և այլն)։

XII դարի վանական համալիրներին բնորոշ է հորինվածքներում պաշտամունքային և
պաշտպանական խնդիրների զուգակցումը։ XVII-XVIII դարերում պաշտպանական նպատակներով
ամրացվել և հարմարեցվել են Գնդեվանքը, Նորավանքը և այլն։ XVII դարի նորակառույց
համալիրներում է ձևավորվել վանք-ամրոցի հորինվածքը, որի բնորոշ նմուշներից են Տաթևի
Մեծ անապատի, Շատիվանքի, Խոր վիրապի և այլ համալիրներ։

XVII-XVIII դարերում Սյունիքում կառուցվել են հիմնականում միանավ և եռանավ բազիլիկ,
Նախիջևանում՝ 4 հենարաններով գմբեթավոր բազիլիկ եկեղեցիներ, Այրարատում և
Վասպուրականում, բազիլիկ կառույցներից բացի, նաև այլ տիպեր՝ գմբեթավոր դահլիճներ,
խաչագմբեթ եկեղեցիներ։ Եթե վաղմիջնադարյան բազիլիկներում ներքին տարածությունը
բաժանվել է 3-4 զույգ մույթերով 3 նավի, ապա XVII դարի բազիլիկներում մույթերը
հիմնականում 2 զույգ են, կան նաև 1 զույգ մույթերով (Հորթատեր, Կնեվանք, Ռինդ և
այլն)։ Դրանք չունեն վաղմիջնադարյան կառույցների գետնախարիսխները, սյունասրահները,
ճակտոնները։ XVII դարի գմբեթավոր բազիլիկները (Մուղնու, Ագուլիսի, Մեսրոպավանի և
այլն) իրենց հատակագծային և ծավալային լուծումներով մոտ են VII դարի նույնատիպ
հուշարձաններին։

Եթե Արևմտյան Հայաստանում դեռևս կիրառվել է քառասյուն գավիթների կենտրոնակազմ
հորինվածքը, ապա Արևելյան Հայաստանում XVII դարում գավիթները վերածվել են եռակամար
բաց սրահի՝ կցվելով եկեղեցիների արևմտյան ճակատներին։ Որոշ դեպքերում այդ սրահները
համատեղվել են զանգակատների հետ (Մուղնի, Շողակաթ, Երևանի Զորավոր)։

XVII դարում նախադրյալներ են ստեղծվել երկրում ճանապարհների բարեկարգման,
կարավանատների ու կամուրջների վերանորոգման և նորերի կառուցման համար։ Բազմաթիվ
խոշոր կամուրջներ են կառուցվել Հրազդան, Քասաղ, Որոտան, Մեղրի, Փամբակ և այլ գետերի
վրա։ Ուշ միջնադարի կառույցներից հատկապես ուշագրավ են Աշտարակի (1664), Երևանի
(1679), Օշականի (1706) բազմաթռիչք կամուրջները՝ տեղանքի հարմար ընտրությամբ և
ինքնատիպ հորինվածքներով։

Զգալիորեն զարգացել են Վան, Կարս, Բաղեշ, Մուշ, Կարին, Երզնկա, Գյումրի, Էջմիածին
քաղաքները, հատկապես Երևանը՝ Արևելյան Հայաստանի վարչական կենտրոն դառնալուց հետո։
XVI-XVIII դարերում Երևանի տարածքային կառուցվածքը եռաստիճան էր՝ բերդ, համատարած
այգիներով բնակելի թաղամասեր և քաղաքը շրջապատող բազմաթիվ բնակավայրեր։

XIX դարի սկզբին պարսկական լծից Արևելյան Հայաստանի ազատագրումը պայմանավորել է
տնտեսության, ինչպես նաև քաղաքաշինության և ճարտարապետության որոշակի առաջընթաց։
Կառուցվել են Հայաստանի համար նորաբնույթ շենքեր՝ բանկեր, եվրոպական տիպի
հյուրանոցներ, թատրոններ և այլն, միևնույն ժամանակ պահպանվել են ժողովրդական
բնակելի տան և եկեղեցական կառույցների ազգային ավանդական ձևն ու ոճը։ Քաղաքները
մասամբ (Երևան, Վաղարշապատ) կամ ամբողջովին (Ալեքսանդրապոլ, Կարս, Գորիս)
վերակառուցվել են կանոնավոր հատակագծման սկզբունքով։

Վերակառուցման և հատակագծման աշխատանքներն առավել ծավալվել են XIX դարի վերջին - XX
դարի սկզբին, երբ քաղաքները Հայաստանում վերածվել են կապիտալիստական
հարաբերությունների զարգացման կենտրոնների։ Արդյունաբերության և առևտրի զարգացմանն
էապես նպաստել են երկաթուղու կառուցումը մինչև Ալեքսանդրապոլ և Կարս (1899), Երևան
(1902), ինչպես և խճուղային կապի ստեղծումը (Գորիս՝ 1877, Նոր Բայազետ և Շուշի՝
1881)։ Կարևորվել են բնակարանների ջրամատակարարումը և կոմունալ սպասարկումը,
բարեփոխվել սանիտարահիգիենային պայմանները։

Այսրկովկասի կենտրոնական քաղաքների՝ Թիֆլիսի և Բաքվի, ինչպես նաև Վրաստանի
(Ախալքալաք, Ախալցխա, Գորի, Թելավ, Սիղնաղ, Անանուխ, Ադրբեջանի (Գյանջա (Գանձակ),
Շամախի) հայ բնակչությունն իր անմիջական մասնակցությամբ նպաստել է բնակավայրերի
միայն տնտեսական, մշակութային, այլև ճարտարապետության ու քաղաքաշինության
զարգացմանը։ Թիֆլիսում ու Բաքվում են ստեղծագործել Սանկտ Պետերբուրգի կայսերական
գեղարվեստի ակադեմիայի և քաղաքացիական ճարտարագետների ինստիտուտի սաներ Հովհաննես
Քաջազնունին (1868-1937), Գաբրիել Տեր-Միքելյանը (1874-1949), Ղազարոս Սարգսյանը և
այլք։

Հայ ճարտարապետները մասնագիտական գործունեություն են ծավալել Ռուսական կայսրության
Սանկտ Պետերբուրգ, Մոսկվա, Դոնի Ռոստով, Կամենեց-Պոդոլսկ, Վլադիկավկազ, Գրոզնի,
Դզլար, Աստրախան, Արմավիր, Կրասնոդար, Պյատիգորսկ, Կիսլովոդսկ, Լվով քաղաքներում,
Ղրիմում, Մոլդովայում և այլուր։

XX դարի սկզբին Սանկտ Պետերբուրգում, Մոսկվայում, Կրատովոյում (Մոսկվայի մարզ) և
Յարոսլավլում բեղմնավոր գործունեություն է ծավալել ճարտարապետ Ալեքսանդր Թամանյանը,
որի նախագծերով կառուցվել են Շչերբատովների տունը (Մոսկվա), հիվանդանոցային
մասնաշենքերի ու բնակելի ավանի ընդարձակ համալիր (Կրատովո)։

Բազմաթիվ են հայկական ճարտարապետության կառույցները նաև գաղթավայրերում, գրեթե
ամենուր կառուցվել են եկեղեցական շենքեր, հաճախ՝ օժանդակ շինություններով։
Մասնավորապես Հելիոպոլսի եկեղեցին իր ընդհանուր ձևերով և համաչափություններով
հիշեցնում է Մարմաշենի Կաթողիկեն, Լոնդոնի Սբ Սարգիս եկեղեցին կրկնել է Հաղպատի
զանգակատան ձևերը, Ալեքսանդրիայի Պողոս-Պետրոս եկեղեցին հարազատ է Հայաստանում
տարածված բազիլիկ կառույցներին։ Ինքնատիպ են Սան Ֆրանցիսկոյի Սբ Հռիփսիմե, Դաքայի
հայկական եկեղեցիների հորինվածքները։

XX դարի 2-րդ տասնամյակից սկսվել է հայկական ճարտարապետության նոր փուլը, որը
կարևորվել է քաղաքաշինական նշանակալի աշխատանքներով, քաղաքների և գյուղերի
վերակառուցումներով և բարեփոխումներով։ 1924 թվականին Ալեքսանդր Թամանյանն իր
կազմած Երևանի գլխավոր հատակագծում առաջին անգամ կիրառել է քաղաքաշինական նոր
սկզբունքներ (բնակավայրի բոլոր մասերի միասնություն, կենտրոնի և ծայրամասերի
հակադրության վերացում, օրգանական ներդաշնակություն միջավայրի հետ և այլն), որոնք
հետագայում դրվել են Հայաստանի բնակավայրերի գլխավոր հատակագծերի հիմքում։
1924-1925 թվականներին Երևանում կառուցվել են 1-3-հարկանի երկսեկցիոն բնակելի տներ՝
2-3-հարկանի բնակելի տներ կառուցվել են նաև Գյումրիում, Վանաձորում։ 1920-30-ական
թվականներին արվել են շենքերի տիպայնացման առաջին փորձերը։ 1920-ական թվականներին
միաժամանակ ծավալվել է հասարակական շենքերի շինարարությունը (Երևանի օպերայի և
բալետի թատրոնի շենքը, Կառավարական տունը)։

Հայրենական մեծ պատերազմի (1941-1945) տարիներին արդյունաբերական կարևոր օբյեկտների
շինարարությանը զուգընթաց գյուղերում և շրջկենտրոններում կառուցվել են նաև բնակելի
տներ, ակումբներ և հասարակական շենքեր։ Տարածվել է պատերազմում զոհված մարտիկների
հիշատակը հավերժացնող աղբյուր-հուշարձանների կառուցումը։ Հետպատերազմական շրջանում
կառուցվել են հասարակական շենքերի համալիրներ, ինչպիսին Երևանի Հանրապետության
հրապարակինն է, որտեղ Կառավարական տան ճարտարապետությունը պայմանավորել է մյուս
շենքերի տեղադրությունը և հորինվածքները։ 1950-ական թվականներին հասարակական
կենտրոններ են ստեղծվել նաև Գյումրիում և Վանաձորում։

1970-ական թվականների կեսերից նկատելի են զանգվածային կառուցապատման գեղարվեստական
նկարագրի հարստացման որոնումները, որոնք դրսևորվել են անհատական նախագծերով
կառուցված բազմաթիվ բնակելի տներում և թաղամասերում։ Երկաթբետոնի արտահայտչական
հնարավորությունների օգտագործման, ճարտարապետության ազգային ինքնատիպության նորովի
ընկալման օրինակներ են 1960-ական թվականներին նախագծված մի շարք կառույցներ՝
Երևանում՝ Գ. Սունդուկյանի անվան թատրոնը, Կամերային երաժշտության տունը, «Ռոսիա»
կինոթատրոնը։

Բնակելի և հասարակական շենքերի շինարարությանը զուգընթաց հանրապետության
քաղաքներում իրագործվել են բարեկարգման ծավալուն աշխատանքներ (Երևանում՝ Օղակաձև
զբոսայգին, Կասկադի համալիրը)։ Լուծվել են քաղաքային երթևեկության և հետիոտն
շարժման շատ խնդիրներ։ Կառուցվել են պատմական նշանավոր դեպքերն ու դեմքերը
հավերժացնող հուշարձաններ՝ Հայոց ցեղասպանության հուշահամալիրը Ծիծեռնակաբերդում,
Սարդարապատի հերոսամարտի հուշահամալիրը և այլն։

1988 թվականի Սպիտակի երկրաշարժի հետևանքները, 1990-ական թվականների
սոցիալ-տնտեսական անբարենպաստ պայմանները բացասաբար են անդրադարձել երկրում
ճարտարապետաշինական գործընթացի վրա։ Այդուհանդերձ, շարունակվում են երկրաշարժի
հետևանքների վերացման, աղետի գոտու անօթևան բնակիչներին բնակարաններով ապահովելու,
բնակավայրերի քաղաքաշինական բարեփոխման, բնակելի ֆոնդի արդիականացման աշխատանքները։
Սպիտակում տարբեր երկրների (Իտալիա, Չեխոսլովակիա, Նորվեգիա և այլն), ինչպես նաև
ԽՍՀՄ մի շարք հանրապետությունների շինարարական կազմակերպություններ կառուցել են
բնակելի թաղամասեր, դպրոցներ, առողջապահական օբյեկտներ։ 2007 թվականին հիմնականում
վերականգնվել է քաղաքի կենտրոնը, մայրուղիները կառուցապատվել են ուշագրավ ճակատային
լուծումներով բնակելի շենքերով։

Հանրապետության խոշոր քաղաքները կառուցապատվել են առավելապես բնակելի զանգվածներով։
Երկրի անկախացումից հետո (1991 թվականից) իրագործվել են կարևոր քաղաքաշինական
աշխատանքներ։ 2000 թվականին ավարտվել է Գյումրիի Անի թաղամասի կառուցապատումը, 2007
թվականին Երևանում ավարտվել է Հանրապետության և Ազատության հրապարակներն իրար կապող
Հյուսիսային պողոտայի շինարարությունը։ Կատարվում են ծավալուն աշխատանքներ տարանցիկ
ճանապարհների, ստորգետնյա անցումների և անցուղիների կառուցման, քաղաքի կենտրոնի
երթևեկությունը թեթևացնելու, խցանումները վերացնելու համար և այլն։

Անկախության տարիների 1-ին տասնամյակի ճարտարապետությունը բնորոշվում է եկեղեցական
շենքերի աննախընթաց շինարարությամբ։ Նոր եկեղեցիներ են կառուցվել ՀՀ գրեթե բոլոր
մարզերում և Երևանի համայնքներում, սակայն մեծ մասում հիմնականում կրկնվում են
միջնադարյան ծավալատարածական հորինվածքները, պակասում նորարարությունը և արդիականի
զգացողությունը։ Արդի քաղաքաշինությանը բնորոշ են որակական նոր փոփոխությունները,
տիպային և նորմատիվային պահանջների մեղմացումը, նոր շինանյութերի, կոնստրուկցիաների
և տեխնոլոգիաների կիրառումը, ճարտարապետական ազգային ավանդույթների և համաշխարհային
փորձի զուգադրումը և այլն։ Վերջին տարիներին Երևանում կառուցվել են ավանդականն
արդիականի հետ զուգակցող մի շարք շենքեր՝ Սբ Գրիգոր Լուսավորիչ Մայր եկեղեցին
(2001, ՀՀ Պետական մրցանակ՝ 2001), Երևանի քաղաքապետարանի վարչական շենքը (ՀՀ
պետական մրցանակ՝ 2008), Երևանի Կասկադի համալիրը (1975-2005) և Տերյան փողոցի
(2007) բնակելի-հասարակական համալիրները, Հյուսիսային պողոտայի բազմագործառնական
համալիրը (2007), Ռուսաստանի հրապարակի Մոսկվայի տունը (2007) և այլն։

Հայկական կերպարվեստը ներկայացվում է որմնանկարչության, գեղանկարչության,
մանրանկարչության, քանդակագործության, գորգագործության, դեկորատիվ-կիրառական
արվեստի տարբեր տարատեսակներով։

Հայկական որմնանկարչության առավել հայտնի նմուշները պատկանում են V դարի կեսերին։
Դրանք Երևանի Պողոս-Պետրոս եկեղեցու որմնանկարներն են։ Ավելի վաղ նմուշները
պատկանում են VII դարին (Լմբատավանք, Սուրբ Գրիգոր եկեղեցի և այլն) և վկայում են
ինտերիերի նկարազարդման մնայուն ավանդույթի մասին: Մինչ օրերս պահպանված Տաթևի
վանքի որմնանկարի մի հատվածը մոտավորապես 930 թվականի աշխատանք է, իսկ Գնդեվանքի
որմնանկարները՝ 914 թվականի

Հայկական վաղ միջնադարյան քանդակները ներկայացված են IV-V դարերի քարակոթողներով,
զարդաքանդակավոր և սյուժետային ռելիեֆներով։ Առավել վաղ նմուշները՝ Աղձքի
Արշակունիների գերեզմանաքարերի ռելիեֆները, պատկանում են 364 թվականին Պահպանվել է
հուշակոթողների խոյակ Քասախում (մոտ IV դար) և Էջմիածնի Մայր Տաճարի ճակատին
քանդակած 2 ռելիեֆ (IV դարի վերջ): Ընդհանուր առմամբ հայկական քանդակագործությունը
ներկայացված է 3 հիմնական դպրոցներով՝ Այրարատյան, Տաշիրյան և Սյունիքյան։ VI-VII
դարերում սկսվում է քանդակագործական արվեստի զարգացման նոր շրջան (կլոր քանդակ և
ռելիեֆներ), որը տարբերվում էր դեկորատիվ տարրերի հարստությամբ․ առանձնանում են
ոճական ուղղություններ: Այդ ժամանակաշրջանի ճարտարապետության և կերպարվեստի
գլուխգործոցն է դառնում Զվարթնոցի տաճարը, որը կառուցվել է 640-650-ական
թվականներին։ Հայտնվում են սյուժետային պատկերավոր ռելիեֆներ (Պտղնիի, Մրենի
եկեղեցիներում), երեցփոխների բարձրաքանդակային պատկերներ (Սիսիան)։

V-VII դարերում ձևավորվում է խաչքարերի արվեստը՝ հուշակոթողներ, որոնք իրենցից
ներկայացնում են քարակոթողներ՝ խաչի փորագրված պատկերով։ Խաչքարային արվեստը
հասնում է իր զարգացման գագաթնակետին XII-XIII դարերում։ Հայաստանի տարածքում
հաշվվում է մոտ մի քանի հազար խաչքար, որոնցից յուրաքանչյուրն առանձնանում է իր
անկրկնելի նախշով, թեև բոլոր նախշերը սովորաբար արվում են նույն ոճով։

Միջնադարյան Հայաստանի կերպարվեստի պատմության մեջ առաջատար տեղ է զբաղեցրել
գրքային մանրանկարչությունը։ Ամենավաղ նմուշները պատկանում են VI-VII դարերին:
Հայկական մանրանկարչության յուրահատկությունն է հանդիսանում տեղական տարբեր
դպրոցների՝ Կիլիկիայի, Գլաձորի, Տաթևի, Վասպուրականի և այլն դպրոցների բազմազան
ոճերը։ Հայկական մանրանկարչական արվեստի վաղ նմուշներից են «Մլքե թագուհու
Ավետարանը» (862 թ), Ավետարանը (986 թ), «Էջմիածնի Ավետարանը» (989 թ), «Մուղնիի
Ավետարանը» (XI դար) և այլն։ Ոճաձևային բազմազանությամբ է առանձնանում XIII-XIV
դարերի մանրանկարչությունը, երբ զարգանում են հայկական մանրանկարչության մի շարք
տեղային ինքնաբավ դպրոցներ։

Միջնադարյան Հայաստանի կիրառական արվեստը ներկայացված է հարուստ և բազմաբնույթ
կերամիկայով՝ նկարազարդված և փորագրված ջնարակած կերամիկայով, ոչ ջնարակված,
խորացված և ռելիեֆային զարդանկարով կերամիկայով։ Խեցեգործական արտադրության
հիմնական կենտրոնները տեղակայված էին Անի և Դվին քաղաքներում, որոնք ծաղկում էին
ապրում մինչև XII-XIII դարերը։ Պահպանվել են XIV դարի գործվածքներ, մետաղական
գեղարվեստական պատրաստվածքներ՝ այդ թվում XIII-XIV դարերի դրվագակերտ արծաթե և
ոսկեզօծ կերտվածքներ, եկեղեցական նշանակության պարագաներ, ձեռագիր գրքերի արծաթե և
ոսկե շրջանակներ (օրինակ Կիլիկիայում պատրաստված Ավետարանի շրջանակը, 1255 թ)։
Անիում՝ Գագիկաշեն եկեղեցու պեղումների ժամանակ, հայտնաբերվել է XI դարի ջահ։
Հայտնի են նաև փայտի վրա փորագրված բարձրակարգ գեղարվեստական նմուշներ, որոնց
ամենավաղ օրինակները պատկանում են X դարին։ Այս արվեստում իրենց ուրույն տեղն են
զբաղեցնում տաճարների փայտե դռները (դուռ Մուշից, 1134 թ, Սևանա լճի մոտ գտնվող
Առաքելոց եկեղեցու դռները, 1176 թ և այլն)։

Միջնադարում եկեղեցիները և տաճարները զարդարվել են նաև խճանկարներով։ Վաղ
քրիստոնեական շրջանի խճանկարների հատվածներ են հայտնաբերվել Էջմիածնի Մայր
տաճարում, Զվարթնոցի և Դվինի տաճարներում:

Հայկական գորգը տերմին է, որը բնութագրում է խավավոր և ոչ խավավոր գորգերը, որոնք
գործվել են Հայկական լեռնաշխարհի տարածքում և նրա սահմաններից դուրս ապրող հայերը՝
սկսած նախաքրիստոնեական շրջանից (մինչև մ․թ․ա․ IV դար) մինչև մեր օրերը:

Գորգագործությունը հանդիսանում է հայկական դեկորատիվ-կիրառական արվեստի
տարատեսակներից մեկը: Այն անքակտելիորեն կապված է հայերի դեկորատիվ-կիրառական
արվեստի այլ տարատեսակների հետ՝ շարունակելով ազգային կերպարվեստի մյուս տեսակների
ավանդույթները։ Հայկական գորգերը պարսկական, ադրբեջանական և այլ գորգերից
հիմնականում տարբերվում են նրանով, որ հայկական զարդանախշերում կիրառվում են
մարդկանց և կենդանիների ոճավորված պատկերներ: Սովորաբար Հայաստանում գորգերը փռում
են հատակին, տան ներքին պատերին, բազմոցներին, սնդուկներին և մահճակալներին: Մինչ
այժմ հաճախ գորգեր են կախվում դռան մուտքի մոտ, տաճարների և եկեղեցիների
խորաններում։ Զարգանալով հինավուրց ժամանակներից՝ գորգագործությունը Հայաստանում
հանդիսանում էր կենցաղի անբաժանելի մասը, քանի որ գորգագործությամբ զբաղվում էին
գրեթե յուրաքանչյուր հայ ընտանիքում։ Ընդ որում գորգագործությունը ամենուրեք հայ
կանանց զբաղմունքն էր:

Հայկական երաժշտությունը հազարամյակների պատմություն ունի։ Այն առաջացել է հայերեն
լեզվի ձևավորման հետ մեկտեղ։ Մ․թ․ա․ III դարում ձևավորվեցին հայկական երաժշտության
սկզբնական ճյուղերը՝ գյուղացիական, պաշտամունքային (հեթանոսական) և գուսանների
ժողովրդական արվեստը։ Քրիստոնեությունը 301 թ ընդունելուց հետո առաջ է գալիս նաև
նոր ճյուղ՝ քրիստոնեական եկեղեցու երաժշտությունը։

Գուսանները՝ հայ ժողովրդական երգիչներն են։ Նրանց գործունեությունը բացառապես
աշխարհիկ է։ Նախաքրիստոնեական Հայաստանում հելլենիզմի դարաշրջանում գուսաններն ի
սկզբանե ծառայում էին Գիսանե աստվածուհուն նվիրված տաճարում։ Գուսանական
երաժշտությունն սկիզբ է առնում ստրկատիրական դարաշրջանի Հայաստանի «վիպասանների»
արվեստից։ Զարգացած ֆեոդալիզմի դարաշրջանից ի հայտ եկան գուսանները և վարձակները:
Գուսանների մասին վկայություն են տվել V դարի պատմիչներ Ագաթանգեղոսը, Փավստոս
Բուզանդը, Մովսես Խորենացին, Եղիշեն և այլն։ Գուսանները հանդես էին գալիս
խնջույքներում, հարսանիքներում և ժողովրդական գործիքների ուղեկցությամբ կատարում
էին իրենց երգերը։ 301 թվականից հետո հայկական եկեղեցին հետապնդում էր գուսաններին:

Շարականները հոգևոր երգերն են: Ամենաշատը պահպանվել են V-XV դարերի շարականներից։
Հին հայկական հոգևոր երաժշտությունը կազմված է 4 հիմնական ժանրից՝ կցուրդ, կացուրդ,
կանոն և տաղ: Շարականներն իրենցից ներկայացնում են հին հայկական մշակույթի՝
մասնավորապես պոեզիայի, երաժշտության և պրոֆեսիոնալ երգարվեստի սինթեզից։ Արդեն
XVII դարում Բարսեղ Տչոն կաթողիկոս Ներսեսի կարգադրությամբ կազմեց «Շարակնոց»
ժողովածուն։ Ըստ Կիրակոս Գանձակեցու՝ ․ «Այդ ժամանակ Հայաստանում այնքան շատ էին
կանոնական եկեղեցական երգերը, որ մի թեմի երգիչները չգիտեին մյուս թեմի երգերը»:

Տաղերը շարականների պես երաժշտական և բանաստեղծական արվեստի սինթեզ են։ Նրանք
համեմատաբար ծավալուն մոնոդիաներ էին, որոնք իրենց բովանդակությամբ և
մեղեդայնությամբ հիշեցնում էին հետագա ժամանակաշրջանների վոկալ և գործիքային
արիաները։ Տարբերակվում են հոգևոր և աշխարհիկ տաղեր։ Առաջինները ավելի ծավալուն են,
քան աշխարհիկները։ Տաղը, որպես երաժշտական ժանր, գլխավորապես զարգացել է X դարում՝
հիմնականում Գրիգոր Նարեկացու շնորհիվ։ Հոգևոր տաղերը, ի տարբերություն
շարականների, կանոնական երգեր չէին և տոնակատարությունների ժամանակ կատարվում էին
տվյալ իրադարձությանն ավելի մեծ հանդիսավորություն հաղորդելու համար։ Աշխարհիկ տաղը
զարգանում է Ֆրիկի ստեղծագործությունների մեջ (XIII դար)։ Ամենահին աշխարհիկ
տաղերից մեկը՝ «Կռունկ»-ը, ստեղծվել է միջնադարում և պահպանվել է XVII դարի
տեքստերում։

Հայկական դուդուկը պատրաստվում է բացառապես ծիրանենուց: Ծիրանենին ձայնն
անդրադարձնելու յուրահատուկ հատկություն ունի։ Դուդուկանման գործիքներն այլ
երկրներում պատրաստում են այլ նյութերից (սալորենի, ընկուզենի), սակայն ըստ որոշ
մասնագետների պնդման՝ նման դուդուկին բնորոշ է բավականին սուր, ռնգային ձայնը,
մինչդեռ հայկական դուդուկը տարբերվում է մեղմ հնչողությամբ, որն ավելի շատ
մարդկային ձայնի է նման։ Լեզվակը պատրաստվում է 2 կտոր եղեգից, որն աճում է Արաքս
գետի ափին։ Ի տարբերություն երկակի լեզվակ ունեցող այլ գործիքների՝ դուդուկի
աղեղաձողը բավականին լայն է, որն էլ գործիքին հաղորդում է իր տխուր հնչողությունը։
1920-1930-ական թվականներին հայկական դուդուկը բարելավվեց Վ․ Բունիի կողմից, ով,
պահպանելով ժողովրդական գործիքի հիմնական ձևը, ստեղծեց տարբեր ռեգիստրերի 3 տիպի
դուդուկ։ Նրանցից վերջինը, որն ամենացածր, բարիտոնային ռեգիստր ուներ, իրեն
ստեղծողի պատվին անվանվեց «բունիֆոն»:

2008 թվականին դուդուկն ու նրա երաժշտությունն ընդգրկվեցին ՅՈՒՆԵՍԿՕ-ի ոչ նյութական
համաշխարհային ժառանգության ցանկում:

Դհոլը (թմբուկ՝ drum) հայկական հարվածային երաժշտական գործիք է։ Պատկանում է
երկկողմանի թմբուկի ընտանիքին, որն ունի գլանի ձև և ծածկված է մեկ կամ երկու
թաղանթներով։ Նախկինում հայերը դհոլն օգտագործել են ռազմական արշավներից առաջ, իսկ
ներկայումս կիրառվում է անսամբլներում՝ զուռնաների հետ և ուղեկցվում է պարերով։

Դհոլի առաջացումը կապված է Հայաստանի պատմության հեթանոսական շրջանին։ Սակայն այս
երաժշտական գործիքը դեռևս կիրառվում է Հայկական եկեղեցում:

Դհոլ նվագելու համար անհրաժեշտ է 2 փայտե ձողեր (հաստ՝ կոպալ, բարակ՝ ճիպոտ)՝
պատրաստված բամբուկից կամ եղեգից։ Ձայնը դուրս է գալիս դհոլին այդ ձողերի հարվածից
կամ էլ դհոլին ձեռքի ափերի, մատերի հարվածներից (վերջինս առավել հայտնի է)։

Հայկական թատրոնն առաջացել է մ.թ.ա. I հազարամյակում՝ ստրկատիրական համայնական
կարգերի ժամանակ Գիսանե և Անահիտ աստվածուհիներին նվիրված ծիսակատարություններից։
Հայկական պրոֆեսիոնալ թատրոնն առաջացել է հելլենիստական դարաշրջանի հայկական
միապետություններում ողբերգությունից և ժողովրդական կատակերգությունից:

Հույն պատմաբան Պլուտարքոսի վկայությամբ մ.թ.ա. 69 թ․ Տիգրան Մեծ (Տիգրան Բ Մեծ)
արքան պատմական Հայաստանի հարավային մայրաքաղաք Տիգրանակերտում կառուցել է Սիրիայի
հելլենիստական ամֆիթատրոնների նման մի շինություն, որտեղ ներկայացումներ էին
բեմադրվում։ Հայտնի է նաև, որ Տիգրանի որդի Արտավազդ Բ-ն (մ․թ․ա․ 56-34 թթ, ով
ողբերգություններ էր գրում Հայաստանի հյուսիսային մայրաքաղաք Արտաշատում (որին
հռոմեացիները Հայաստանի Կարթագեն էին անվանում), ստեղծել է հելլենիստական ոճի
թատրոն:

Մեզ հասած առաջին դրամատուրգիական ստեղծագործություններն են Հովհաննես Երզնկացու
դրամատիկական պոեմը և Առաքել Սյունեցու «Ադամգիրքը»: XVII-XIX դարերում թատրոնը
զարգացավ նաև Լվովի, Մոսկվայի, Վենետիկի, Վիեննայի, Չենայի (Մադրաս), Կալկուտայի
հայկական գաղթօջախներում։ 1810 թվականին Կոստանդնուպոլսում Մ․ Բժիշկյանի
ղեկավարությամբ բեմադրվում են առաջին հայկական ներկայացումները։ 1846-1866 թթ
այստեղ աշխատում է «Արամյան թատրոն»-ը (ղեկավար՝ Հովհաննես Գասպարյան), որը
հյուրախաղերով հանդես էր գալիս Թբիլիսիում, Երևանում, Թավրիզում։ 1836 թ Գ․
Շերմազանյանը Թիֆլիսում ստեղծում է «Շերմազանյան դարպաս» թատրոնը։ XIX դարի
1850-ական թվականներին Կոստանդնուպոլսում գործում էին մի քանի սիրողական թատրոններ,
որտեղ բեմադրվում էին Մ․ Պեշիկթաշլյանի, Ս․ Հեքիմյանի, Թ․ Թերզյանի և այլոց
պիեսները։ 1860-ական թվականների սկզբին սիրողական թատերախմբերից ձևավորվում են
հայկական պրոֆեսիոնալ թատրոններից «Արևելյան թատրոնը»՝ Հեքիմյանի գլխավորությամբ
Կոստանդնուպոլսում (1861) և Գ․ Չմշկյանի ղեկավարությամբ Թիֆլիսում (1863)։
Թբիլիսյան թատերախմբի գործունեությունը, հայկական ռեալիստական դրամատուրգիայի
հիմնադիր Գաբրիել Սունդուկյանի ստեղծագործությունները («Պեպո», «Խաթաբալա», «Էլի
մեկ զոհ» և այլն) հաստատեցին ռեալիզմը հայկական բեմի վրա։ XIX դարի վերջին XX դարի
սկզբին ազգային դրամատուրգիայի ռեալիստական ավանդույթներն արտահայտվեցին Հակոբ
Պարոնյանի («Պաղտասար աղբար»), Ալեքսանդր Շիրվանզադեի («Պատվի համար», «Եվգինե»,
«Արմենուհի» և այլն), Լևոն Շանթի («Հին Աստվածներ») ստեղծագործություններում։ Այդ
ժամանակ սկսեցին ստեղծագործել դրամատուրգներ Վրթանես Փափազյանը («Ժայռ»), Ս․
Տարայանը («Սոկրատես»), Է․ Տեր-Գրիգորյանը, Նար-Դոսը, Լ․ Մանվելյանը, Դերենիկ
Դեմիրճյանը և այլն։

Հայկական կինեմատոգրաֆը սկիզբ կարելի է համար 1923 թ ապրիլի 16-ը, երբ
կառավարության որոշմամբ ստեղծվեց Հայաստանի Կինոյի Պետական Կոմիտեն:

1924 թվականի մարտին Երևանում ստեղծվեց առաջին հայկական կինոստուդիան՝ Հայֆիլմը՝
նույն թվականին նկարահանելով Խորհրդային Հայաստանի առաջին փաստագրական ֆիլմը։

«Նամուս»-ը առաջին հայկական սև-սպիտակ համր ֆիլմն է (1925), որը նկարահանվել է
Ալեքսանդր Շիրվանզադեի համանուն վեպի հիման վրա, որը պատմում է 2 սիրահարների դաժան
ճակատագրի մասին։ Ֆիլմի ռեժիսորն է Համո Բեկնազարյանը, ով նկարահանել է նաև առաջին
ձայնային ֆիլմը՝ «Պեպո»-ն 1935 թ։

Հայտնի ռեժիսորներից են նաև Սերգեյ Փարաջանովը («Նռան գույնը»), Հենրիկ Մալյանը
(«Նահապետ»), Արտավազդ Փելեշյանը («Տարվա եղանակները»), Էդմոնդ Քեոսայանը, Ֆրունզե
Դովլաթյանը, Միքայել Վարդանովը («Փարաջանով:Վերջին գարուն»), Լևոն Մկրտչյանը
(«Հովհաննես Շիրազ»), Ատոմ Էգոյանը («Արարատ»), Մայքլ Հակոբ Հակոբյանը, ով հայտնի է
հայկական ցեղասպանության, ժամանակակից հայկական պատմության և պատմական Հայաստանի
մասին փաստագրական ֆիլմերով։

Ժամանակակից հայկական կինեմատոգրաֆն ամեն տարի նկարահանում է 2 կամ 3 խաղարկային
ֆիլմ, 8 կարճամետրաժ և 15 վավերագրական ֆիլմեր:

Հայկական խոհանոցը համարվում է Անդրկովկասի ամենահին, իսկ Ասիայի ամենահին
խոհանոցներից մեկը: Հայտնի է, որ հայերը գիտեին խմորման և թխման գործընթացների
մասին դեռևս 2500 տարի առաջ։ Շատ հայկական կերակրատեսակների պատրաստման
ավանդույթները մինչ այսօր անփոփոխ են մնացել։

Հայկական խոհանոցն ունի մի շարք առանձնահատկություններ, որոնք պայմանավորված են
տարբեր պատմական, աշխարհագրական, կլիմայական և նույնիսկ պատմա-քաղաքական
գործոններով։ Հայկական լեռնաշխարհում մի ժամանակ գտնվում էր Ուրարտու պետությունը։
Եվ Հայաստանում պահպանվել են այդ հնագույն պետության նյութական մշակույթի
հուշարձանները։ Իսկ հայկական խոհանոցը իր վրա կրել է դեռևս այն ժամանակների
աշխարհագրա-կլիմայական և հասարակարգային գործոնների ազդեցությունը։

Հայաստանում շատ սպորտաձևեր են հայտնի, որոնցից են ըմբշամարտը, ծանրամարտը,
ձյուդոն, ֆուտբոլը, շախմատը և բռնցքամարտը։ Հայաստանի լեռնային ռելիեֆը
հնարավորություն է տալիս զբաղվել այնպիսի սպորտաձևերով, ինչպիսին են դահուկասահքը,
լեռնագնացությունը։ Լինելով լեռնային երկիր՝ ջրային սպորտաձևերով կարելի է զբաղվել
լճերում՝ հիմնականում Սևանա լճում: Հայաստանը հաջողությամբ հանդես է գալիս շախմատի,
ծանրամարտի և ըմբշամարտի միջազգային մրցաշարերում։ Հայաստանը նաև միջազգային
սպորտային համայնքի ակտիվ անդամն է․ հանդիսանում է Եվրոպական ֆուտբոլային
ասոցիացիաների միության (ՈՒԵՖԱ) և Հոկեյի միջազգային ֆեդերացիայի անդամ։ Պարբերաբար
անց են կացվում նաև Համահայկական խաղեր:

Մինչ 1992 թվականը հայերը մասնակցում էին Օլիմպիական խաղերին՝ ներկայացնելով
ԽՍՀՄ-ն։ Հանդիսանալով ԽՍՀՄ-ի մի մասը՝ Հայաստանը հաջողությամբ էր հանդես գալիս
մրցաշարերում՝ արժանանալով բազմաթիվ մեդալների։ Ժամանակակից Օլիմպիական խաղերում
առաջին հայ մարզիկը, ով մեդալի է արժանացել մարմնամարզիկ Հրանտ Շահինյանն էր, ով
1952 թվականին Հելսինկիում կայացած Օլիմպիական խաղերին ստացել է 2 ոսկե և 2 արծաթե
մեդալներ։

Հայաստանը ԱՊՀ միասնական թիմի կազմում մասնակցել է 1992 թվականի Ամառային
Օլիմպիական խաղերին, որը տեղի է ունեցել Բարսելոնայում։ Ունենալով ընդամենը 5
մարզիկ՝ այս խաղերին ստացել է 3 ոսկե և 1 արծաթե մեդալ ծանրամարտում և
ըմբշամարտում։ 1994 թվականի Լիլեհամերի Ձմեռային Օլիմպիական խաղերին Հայաստանը
մասնակցել է որպես անկախ պետություն։

Հայաստանը մասնակցում է Ամառային Օլիմպիական խաղերի բոքսի, ըմբշամարտի, ծանրամարտի,
ձյուդոյի, մարմնամարզության, վազքի, ջրասուզման, լողի մրցաշարերին։ Երկիրը
մասնակցում է նաև Ձմեռային Օլիմպիական խաղերի լեռնադահուկային, դահուկավազքի և
գեղասահքի մրցաշարերին։

Ֆուտբոլը նույնպես հայտնի է Հայաստանում։ Ամենահայտնի ֆուտբոլային թիմը 1970-ական
թվականների Երևանի Արարատն է, որը 1973 թ դարձավ Խորհրդային Միության գավաթակիր և
1975 թ Խորհրդային Միության Բարձրագույն լիգայի հաղթող։ Արարատ ՖԱ-ի վերջին
հաջողությունը 1974-1975 թթ Եվրոպայի Գավաթի առաջնությունն էր, որտեղ չնայած տանը
տարած հաղթանակին՝ քառորդ եզրափակիչում պարտվեց Մյունխենի Բավարիային: Հայաստանը
մասնակցում էր միջազգային մրցաշարերին ԽՍՀՄ-ի ֆուտբոլային թիմի կազմի մեջ մինչև
ԽՍՀՄ-ի փլուզումից հետո 1992 թ Հայաստանի Ֆուտբոլի Ազգային հավաքականի ձևավորվելը։
Հայաստանի հավաքականը մեծ մրցաշարերում լուրջ հաջողությունների չի հասել թեև վերջին
բարելավումների շնորհիվ հավաքականը 2011 թ սեպտեմբերի տվյալներով ՈՒԵՖԱ-ի
համաշխարհային վարկանիշային աղյուսակում զբաղեցրել է 44-րդ տեղը։ Ազգային
հավաքականը ղեկավարում է Հայաստանի ֆուտբոլի ֆեդերացիան։ ֆուտբոլի Հայաստանի
բարձրագույն խումբը երկրի ֆուտբոլային մրցաշարի բարձրագույն մրցաշարն է, վերջին
տարիներին երկրի չեմպիոն մեծամասամբ դարձել է Փյունիկ ՖԱ-ը։

Հայազգի հայտնի շատ ֆուտբոլիստներ կան՝ Հենրիխ Մխիթարյան, Յուրա Մովսիսյան, Յուրի
Ջորկաեֆ, Ալեն Բողոսյան, Անդրանիկ Իսքանտարեան, Անդրանիկ Թեյմուրյան, Էդգար
Մանուչարյան, անցյալի ֆուտբոլիստներից Սարգիս Հովիվյան, Նիկիտա Սիմոնյան, Խորեն
Հովհաննիսյան և այլն։ Ջորկաեֆը և Բողոսյանը Ֆրանսիայի ազգային հավաքականի կազմում
դարձել 1998 թ Ֆուտբոլի աշխարհի առաջնության չեմպիոն։ Անդրանիկ Թեյմուրյանը Իրանի
ազգային հավաքականի կազմում հանդես է եկել 2006 թ Ֆուտբոլի աշխարհի
առաջնությունում, Էդգար Մանուչարյանը հանդես է եկել Այաքս ՖԱ-ում, իսկ Հենրիխ
Մխիթարյանը ներկա պահին հանդես է գալիս անգլիական Մանչեսթեր Յունայթեդ ակումբում և
շատ մասնագետների կարծիքով համարվում է Եվրոպայի լավագույն կիսապաշտպաներից մեկը։

Հայաստանի շախմատի ֆեդերացիան (սկզբնական շրջանում՝ սեկցիա) ստեղծվել է 1927
թվականին: Հայաստանը ՖԻԴԵ-ի անդամ է 1992 թվականից։ Հայաստանի տղամարդկանց
հավաքականը 2006, 2008 և 2012 թթ. դարձել է շախմատի համաշխարհային օլիմպիադայի
չեմպիոն, երեք անգամ՝ (1992, 2002, 2004 թվականներին) օլիմպիադայի բրոնզե
մեդալակիր, 2011 թ. դարձել է աշխարհի թիմային առաջնության հաղթող, չորս անգամ
երրորդ տեղն է գրավել աշխարհի թիմային առաջնություններում (1997, 2001, 2005, 2015
թվականներին), Եվրոպայի չեմպիոն (1999 թվականին)։ Երևան թիմը հաղթել է եվրոպական
ակումբների գավաթի խաղարկությունում (1995 թվականին)։ Հայաստանի կանանց հավաքականը
2003 թ. դարձել է Եվրոպայի չեմպիոն, Երևանի Միկա կանանց ակումբը՝ 2006 թ.
Եվրագավաթի հաղթող։ Լևոն Արոնյանը, ով պատմության մեջ ամենբարձր Էլո վարկանիշ
ունեցող շախմատիստների ցուցակում չորրորդն է 2005-ին դարձել է աշխարհի գավաթակիր,
Վլադիմիր Հակոբյանը 1999-ին՝ աշխարհի փոխչեմպիոն։ Հայաստանն այժմ ունի 36
գրոսմայստեր, 25 միջազգային վարպետ, 17 ՖԻԴԵ-ի վարպետ: Միջազգային վարկանիշներ
ունեն 285, ազգային՝ ավելի քանի 3000 շախմատիստներ։ Հայաստանում անցկացվել են
բազմաթիվ խոշորագույն միջազգային մրցաշարեր, աշխարհի և Եվրոպայի պատանեկան
առաջնություններ: 1996-ին Երևանում անցկացվել է շախմատի 32-րդ համաշխարհային
օլիմպիադան, 2001-ին՝ աշխարհի 5-րդ թիմային առաջնությունը, 2015-ին աշխարհի թիմային
առաջնությունը:

2011 թվականին Հայաստանի կրթության և գիտության նախարարությունը շախմատը դարձրեց
հանրակրթական առարկա: Շախմատ անցնում են երկրորդ, երրորդ և չորրորդ դասարաններում:

Հայաստանում գործում են ԶԼՄ-ի բոլոր տեսակները՝ թերթեր, ամսագրեր, ռադիո,
հեռուստատեսություն, ինտերնետ։ Գրաքննությունն արգելված է 2004 թ. ընդունված ԶԼՄ-ի
վերաբերյալ օրենքով։ Հայաստանում առավել հայտնի են հեռարձակվող ԶԼՄ-ները։ Ընդհանուր
առմամբ գործում են 40 մասնավոր հեռուստաալիք և 2 հասարակական հեռուստատեսային
ցանցեր, ինչպես նաև ռուսախոս հեռուստաալիքներ և բազմաթիվ ռադիոկայաններ:

1926 թ. Երևանում հեռարձակվում են առաջին ռադիոհաղորդումները։ 1956 թ սկսում է
աշխատել երևանյան հեռուստակենտրոնը։ 1968 թ. 2 հանրապետական ռադիոծրագրով և 1
հեռուստածրագրով սկսեցին հաղորդումներ հեռարձակվել հայերեն, ռուսերեն,
ադրբեջաներեն, քրդերեն լեզուներով։ Հեռուստածրագրեր էին հեռարձակվում նաև հայերեն և
արաբերեն լեզուներով արտասահմանյան հանդիսատեսի համար։ Փոխանցումալող սարքերը թույլ
էին տալիս հեռուստահաղորդումներ դիտել գրեթե ամբողջ հանրապետության տարածքում։

1512-1513 թվականներին Վենետիկում տպագրվեցին առաջին հայերեն գրքերը՝
«Պարզատումար», «Աղթարք», «Պատարագատետր», «Պարզատումար», «Տաղարան»: Այնուհետև
հայերեն լեզվով տպագիր գրքեր հայտնվեցին նաև Կոստանդնուպոլսում (1567), Հռոմում
(1584), Փարիզում (1633), Լայպցիգում (1680), Ամստերդամում, Նոր Ջուլֆայում (Իրան),
Լվովում, Էջմիածնում (1771), Պետերբուրգում (1780), Աստրախանում, Մոսկվայում,
Թիֆլիս, Բաքվում:

1794 թ. Մադրասում (Հնդկաստան) լույս տեսավ հայերեն առաջին շաբաթաթերթը՝
«Ազդարար»-ը, իսկ ավելի ուշ Կալկուտայում՝ «Ազգասեր» ամսագիրը։ XIX դարի առաջին
կեսին աշխարհի տարբեր երկրներում հայերեն լեզվով լույս էր տեսնում մոտ 30 ամսագիր և
թերթ, որոնցից 6-ը՝ Կոստանդնուպոլսում, 5-ը՝ Վենետիկում, 3-ը՝ (այդ թվում «Կովկաս»
և «Արարատ» թերթերը) Թիֆլիսում։ Մոսկվայում լույս էր տեսնում «Հյուսիսափայլ»
ամսագիրը, որը մեծ դեր խաղաց հայկական սփյուռքի հոգևոր կյանքում։



https://hy.wikipedia.org/wiki/%D5%80%D5%A5%D5%B6%D6%80%D5%AB%D5%AD_%D5%84%D5%AD%D5%AB%D5%A9%D5%A1%D6%80%D5%B5%D5%A1%D5%B6

Հենրիխ Համլետի Մխիթարյան (հունվարի 21, 1989, Երևան, ՀԽՍՀ), հայ պրոֆեսիոնալ
ֆուտբոլիստ։ Հենրիխ Մխիթարյանը ծնվել է ֆուտբոլիստ Համլետ Մխիթարյանի ընտանիքում։
Յոթ տարեկան հասակում ընտանիքի հետ Ֆրանսիայից վերադարձել է Հայաստան, որտեղ էլ
որոշել է ընտրել ֆուտբոլիստի կարիերան։ Հայաստանի ազգային հավաքականի լավագույն
ռմբարկուն է, իսկ 2015 թվականից՝ ավագը։ Հանդես է գալիս անգլիական «Մանչեսթեր
Յունայթեդ» ակումբում որպես կիսապաշտպան։ Ունի Երևանի պատվավոր քաղաքացու կոչում
(2012)։ Յոթ անգամ (վեցերորդ անգամ անընդմեջ) դարձել է Հայաստանի լավագույն
ֆուտբոլիստ (2009, 2011, 2012, 2013, 2014, 2015 2016 թվականներին)։ Համարվում է
Հայաստանի ազգային հավաքականի պատմության լավագույն ռմբարկուն՝ 59 խաղում խփած 19
գնդակով։

Հենրիխ Մխիթարյանը ծնվել է 1989 թվականի հունվարի 21-ին, Հայաստանի Հանրապետության
մայրաքաղաք Երևանում՝ Մարինա Թաշչյանի և Համլետ Մխիթարյանի ընտանիքում։ Մխիթարյանի
հայրը՝ Համլետ Մխիթարյանը, ով 1980-ականների Երևանի «Արարատ» ֆուտբոլային ակումբի
հայտնի հարձակվողներից էր, մահացել է 33 տարեկան հասակում՝ գլխուղեղի ուռուցքից։

Մխիթարյանի մայրը՝ Մարինա Թաշչյանը, ղեկավարում է Հայաստանի ֆուտբոլի ֆեդերացիայի
ազգային հավաքականների բաժինը, իսկ նրա ավագ քույրը՝ Մոնիկա Մխիթարյանը, աշխատում է
ՈՒԵՖԱ-ի կենտրոնակայանում։

1990-ակաների սկզբին Մխիթարյանի ընտանիքը տեղափոխվել է Ֆրանսիա, որտեղ նախկինում
նրա հայրը՝ Համլետ Մխիթարյանը խաղացել էր տեղի «ԱՍՕԱ Վալենսիա» ակումբում՝ օգնելով
թիմին բարձրանալ Լիգա 2-ի երկրորդ դիվիզիոն։ Մխիթարյանն իր վաղ մանկությունն
անցկացրել է Վալենսիայում: Ցանկանալով դառնալ ֆուտբոլիստ՝ նա սկսել է հետևել հոր
օրինակին։ Երեխա ժամանակ միշտ դիտում էր հոր խաղերը՝ ցանկանալով հետևել նրա
մարզումներին։ Մայրը՝ Մարինան պատմում է, որ երբ Համլետը գնալիս է եղել
մարզումների, փոքրիկ Հենրիխը միշտ ցանկացել է գնալ հոր հետ, իսկ երբ հայրը նրան չի
տարել՝ սկսել է լաց լինել այնքան, մինչև նա ստիպված Հենրիխին իր հետ է տարել։

1995 թվականին Մխիթարյանները վերադարձել են Երևան, որտեղ էլ առաջին անգամ Հենրիխի
տատիկը՝ Լիդիա Լավրետևան, նրան տարել է ֆուտբոլային դպրոց։

Մխիթարյանն ավարտել է Ֆիզիկական կուլտուրայի հայկական պետական ինստիտուտը:
Ներկայումս սովորում է տնտեսագիտություն՝ Սանկտ Պետերբուրգի ինստիտուտի Երևանյան
մասնաճյուղում։ Ավարտելուց հետո մտադիր է սովորել այնտեղ՝ որպես իրավաբան։
Մխիթարյանը Զինեդին Զիդանին համարում է իր ֆուտբոլային կուռքը։

1995 թվականին Մխիթարյանը դարձել է Փյունիկի երիտասարդական հավաքականի անդամ և իր
առաջին աշխատավարձը ստացել է տասնհինգ տարեկան հասակում։ Ավելի ուշ տեղափոխվել է
Փյունիկի մեծահասակների հավաքական, որպես պրոֆեսիոնալ ֆուտբոլիստ առաջին անգամ
հանդես գալով 2006 թվականին, 17 տարեկան հասակում։ Վերջին անգամ թիմի կազմում
խաղացել է 2009 թվականի խաղաշրջանում։ Այդ խաղաշրջանի 10 թիմային խաղերի ընթացքում
նա դարպաս է ուղարկել 11 գնդակ։ Փյունիկի մեծահասակների թիմում 4 տարվա խաղաշրջանի
ընթացքում չորս անգամ նվաճել է Հայաստանի պրեմիեր լիգան (200б, 2007, 2008 և 2009
թվականներին)։2007 և 2009 թվականներին նրանց թիմը երկու անգամ նվաճել է Հայաստանի
սուպերգավաթը, մեկ անգամ Հայաստանի գավաթը՝ 2009 թվականին։ Ընդհանուր առմամբ
Մխիթարյանը մասնակցել է թիմի 70 հանդիպումներին և դարպաս է ուղարկել 30 գնդակ, իսկ
հավաքականի 89 հանդիպումներին դարձել է 35 գոլի հեղինակ։ Հայաստանի Փյունիկի
ազգային հավաքականի գլխավոր մարզիչ Վարդան Մինասյանն ասել է, որ նա իր լավագույն
խաղացողին կցանկանար տեսնել ավելի ուժեղ թիմերում խաղալիս։ Մինասյանը հաստատեց, որ
երիտասարդ Հենրիխը լեգենդ դառնալու համար լավ ուղի է անցել։ Մինասյանը Հենրիխի
մասին ասել է․ «Նա միայնակ կարող է հաղթել խաղը։ Նա որսում է ճիշտ պահը և հաճույքով
հարվածում»։

Մխիթարյանը սկսեց խաղալ Դոնեցկի Մետալուրգ ակումբում: Եվրոպայի լիգայում 2009
թվականի հուլիսի 16-ի իր առաջնախաղին նա խփեց մեկ գոլ, և թիմը 3-0 հաշվով հաղթեց
Բելառուսի Պրեմիեր լիգայի Մինսկի Պարտիզանին: Հուլիսի 19-ին Ուկրաինայի լիգայի
Դնիպրոպետրովսկի Դնիպրոյի հետ խաղում կատարեց իր առաջին դեբյուտը՝ ավարտելով այն
ոչ-ոքի՝ 0-0: Իր առաջին գոլը խփել է Ուկրաինայի լիգայում՝ հուլիսի 26-ին, Լվովի
Կարպատի ակումբի հետ խաղում, որն ավարտվեց ոչ-ոքի՝ 2-2: Օգոստոսի 6-ին Եվրոպայի
լիգայում Մխիթարյանը իր առաջին գոլը խփեց Լյուբլյանայի Ինտերբլոկի հետ խաղում։:
Մխիթարյանը խաղաշրջանը ավարտեց 38 ելույթում 14 գոլով՝ ներառված 29 խաղ և 9 գոլ
լիգայի կազմում։

Հաջորդ խաղաշրջանին՝ հուլիսի 14-ին, 21 տարեկան հասակում Մխիթարյանը դարձավ ակուբի
ավագ՝ դառնալով Դոնեցկի Մետալուրգի պատմության մեջ ամենաերիտասարդ ավագը: Այս
խաղաշրջանում Հենրիխը 89-րդ րոպեին տուգանային հարվածով խփեց իր առաջին գոլը՝ 3-0
հաշվով հաղթելով Կիևի Օբոլոնին։: Մխիթարյանն ակումբում իր վերջին խաղը անցկացրեց
Դնիպրոյի հետ՝ օգոստոսի 30-ին՝ հաղթելով նրան 2-1 հաշվով։: Իր երկրորդ խաղաշրջանին
նա խաղաց 9 խաղ և խփեց 3 գոլ այդ բոլորը լիգայում։ Մետալուրգում լինելու ընթացքում
նա ունեցավ 37 լիգայի ելույթ՝ խփելով 12 գոլ: Ընդհանուր առմամբ նա խաղաց ակումբում
46 հանդիպում՝ խփելով 17 գոլ։ Օգոստոսի 30-ին Մխիթարյանը կնքեց 7,5 մլն դոլար
արժողությամբ գործարքը՝ անցնելով Պրիմիեր լիգայում իշխող չեմպիոն Դոնեցկի Շախտյոր:

Դոնեցկի Շախտյորը 2010-11 մրցաշրջանին 7․5 մլն ԱՄՆ դոլարով գնում է Մխիթարյանին:
Նրա նորամուտը կայացավ սեպտեմբերի 10-ին Օբոլոն Կիևի հետ արտագնա խաղում, 62֊րդ
րոպեին նրան փոխարինեց Էդուարդոն, և խաղն ավարտվեց 1։0 հօգուտ Շախտյորի։ Մխիթարյանի
տնային նորամուտը շատ ավելի հաջող ստացվեց։ Սեպտեմբրի 19֊ին, խաղի սկզբում
նվազագույն հաշվով պարտվելով՝ Շախտյորին հաջողվեց 4։1 հաշվով հաղթել Տավրիա
Սիմֆերոպոլին։ Մխիթարյանն իր առաջին գոլը Շախտյորի կազմում հենց այս խաղում տոնեց։
Երեք օր անց նա իր առաջին խաղն անցկացրեց Ուկրաինայի գավաթում՝ խաղալով Կրիբվասի
դեմ, որն էլ ավարտվեց 6։0 հաշվով հօգուտ «Շախտյորի»։ Այս խաղում Մխիթարյանը
հեղինակեց իր երկրորդ գոլը։ Սեպտեմբերի 25֊ին նա խաղի վերջին րոպեներին կարողացավ
Մետալիստ Խարկովի դեմ արտագնա խաղում գոլ խփել՝ օգնելով թիմին հաղթել 2:1 հաշվով։
Եվրոպայում նա իր դեբյուտը նշեց սեպտեմբերի 28֊ին Չեմպիոնների լիգայում խաղալով
Սպորտինգ Բրագայի դեմ՝ հաղթելով 3։0 հաշվով։ Նա հանդես է եկել նաև Ուկրաինայի
գավաթի եզրափակիչ խաղում։ 81֊րդ րոպեին փոխարինելով Ժադսոնին՝ օգնեց Շախտյորին 2։0
հաշվով հաղթել Կիևի Դինամոյին։ Նրա առաջին մրցաշրջանը չափազանց հաջող ընթացավ
Շախտյորի կազմում, քանզի նրանք թրեբլ գրանցեցին (Պրեմիեր լիգա, Ուկրաինայի գավաթ,
Ուկրաինայի Սուպեր գավաթ)։

2013 թվականի ամռանը Հենրիխ Մխիթարյանը «Շախտյորից» տեղափոխվեց գերմանական
Դորտմունդ քաղաքի «Բորուսիա» ֆուտբոլային ակումբ։ Նրա տրանսֆերի համար «Բորուսիան»
ուկրաինական ակումբին 27.5 միլիոն եվրո վճարեց, որով Հենրիխը դարձավ դորտմունդյան
ակումբի ամենաթանկարժեք ձեռքբերումը։ Այժմ հայ կիսապաշտպանը համարվում է
«Բորուսիայի» և Հայաստանի ազգային հավաքականի ֆուտբոլիստ։

Հենրիխի տեղափոխության մասին լուրերը այդ ժամանակ մեծ քննարկումների առիթ էր
դարձել։ Բազմաթիվ լրատվամիջոցներ գրում էին, որ «Լիվերպուլը» ցանկանում է գնել
Մխիթարյանին, սակայն հետագայում լուրեր տարածվեցին նաև այն մասին, որ գործարքը չի
կայանա երրորդ կողմի հետ անհամաձայնության պատճառով։

Մխիթարյանը տեղափոխությունը կարելի էր դասել բարդ տրանսֆերային գործարքների շարքին,
քանի որ ֆուտբոլիստի տրանսֆերային իրավուքները պատկանում էին 3 կողմի՝
«Շախտյոր»-ին, «Փյունիկ»-ին և Դոնեցկի «Մետալուրգ»-ի սեփականատեր Օլեգ Մկրտչյանին:
Բացի այդ, Հենրիխը ոչ մի կերպ չէր ցանկանում վերադառնալ «Շախտյոր», իսկ ուկրաինական
ակումբը ոչ մի կերպ մտադիր չէր փոխզիջումների գնալ և իր առաջատարին բաց թողել։
Այնուամենայնիվ երկարատև ու խառը բանակցություններից հետո «Բորուսիա»-ն կարողացավ
«Շախտյոր»-ի հետ ֆուտբոլիստի տրասնֆերի շուրջ ընդհանուր հայտարարի գալ։

Այստեղ կային նաև մի շարք գործոններ, որոնք ստիպեցին Հենրիխին ընտրել հենց
«Բորուսիան»: Առաջինն իհարկե Եվրոպական թոփ-ակումբ տեղափոխվելն էր, որը նոր
հեռանկարներ էր բացում Մխիթարյանի համար։ «Բորուսիա»-ն համարվում է Բունդեսլիգայի
առաջատար ակումբներից մեկը, բացի դա Բունդեսլիգայում Մխիթարյանը կարող էր իր
ամենալավ որակները ցուցադրել, քանի որ վերջին շրջանում Բունդեսլիգան մեծ քայլերով
շարունակում է աճել ու տարեցտարի բարելավում է իր ցուցանիշները այլ լիգաների
նկատմամբ։

Այստեղ կային նաև այն ժամանակվա գլխավոր մարզիչ Յուրգեն Կլոպի և Մարիո Գյոթցեի
գործոնները։ 2013 թվականին թիմը հրաժեշտ տվեց Մարիո Գյոտցեին և անհրաժեշտ էր նրան
փոխարինող գտնել։ Գերմանացի երիտասարդ ֆուտբոլիստը հանդես էր գալիս
կիսապաշտպանության առջևի գծում և շատ հաճախակի միանում էր թիմի գրոհներին։ Կլոպը
նրան խաղադաշտում ազատ գործելու հնարավորություն էր ընձեռում։ Գյոթցեն «Բորուսիա»-ի
կազմում ստեղծագործ ֆուտբոլիստներից մեկն էր, որն իր ոչ ստանդարտ գործողությունների
շնորհիվ միշտ անակնկալի էր բերում մրցակիցներին և ավելի գունեղ էր դարձնում
«Բորուսիա»-ի խաղը։ Հենց այդպիսի փոխարինող էլ փնտրում էր Կլոպը, և իհարկե գտավ
նրան։ Հենրիխը կարողացավ ապացուցել, որ իզուր չի գերմանական ակումբը ձեռք բերել իր
ամենաթանկարժեք տրանսֆերը։ Բացի դա, Յուրգեն Կլոպը կարողացավ «Բորուսիային» հասցել
իր լավագույն մակարդակին։ Կլոպը վերակենդանացրեց երբեմնի հզոր գերմանական
ակումբներից մեկին՝ հաղորդելով նոր շունչ և խաղային նոր փիլիսոփայություն։

Կա ևս մեկ հետաքրքիր ցուցանիշ, որը նպաստել է Հենրիխի տեղափոխվելուն. 580 հազար
բնակչություն ունեցող Դորտմունդ քաղաքն ամբողջովին ապրում է «Բորուսիա» ֆուտբոլային
ակումբով և իրենց սիրելի թիմի խաղերի ժամանակ 80.700 հանդիսատես տեղավորող
մարզադաշտում ասեղ գցելու տեղ չի լինում։ Ակումբի տնային խաղերին միջինը ներկա են
լինում 80.520 երկրպագու և այդ ցուցանիշով «Բորուսիա»-ն գլխավորում է Եվրոպայի
ամենահաճախելի ֆուտբոլային ակումբների վարկանիշային ցուցակը։ Դորտմունդյան ակումբը
տարեկան վաճառում է 50 հազարից ավելի տոմս։

«Բորուսիայում» Մխիթարյանի առաջին մրցաշրջանն այդքան էլ հարթ չընթացավ։ Նա
հեղինակեց ընդամենը 9 գնդակ, և whoscored կայքի արդյունքներով Եվրոպայի հինգ
առաջատար առաջնություններում հանդես եկող 100 լավագույն ֆուտբոլիստների դասակարգման
աղյուսակում զբաղեցրեց 30-րդ հորիզոնականը՝ 7.58 միջին գնահատականով: Բացի դա նա իր
վրա մեծ ճնշում էր զգում, ինչպես նաև պատասխանատվության մեծ զգացում։

2014 թվականին Հենրիխ Մխիթարյանը ներառվել է FourFourTwo ամսագրի լավագույն
ֆուտբոլիստների վարկանշային աղյուսակում՝ զբաղեցնելով 84-րդ հորիզոնականը։

Այդ ամենից հետո Յուրգեն Կլոպը լքեց «Բորուսիան» և տեղափոխվեց «Լիվերպուլ»: Հենրիխը
Մխիթարյանը Կլոպի և իր ակումբի հետ միասին կարողացավ նվաճել Բունդեսլիգայի
փոխչեմպիոնի տիտղոսը, դարձավ Գերմանիայի գավաթի ֆինալիստը, իսկ 2014 թվականին
հռչակվեց Գերմանիայի սուպերգավաթակիր։ Այդ խաղում «Բորուսիան» հաղթեց Մխիթարյանի և
Պիեր-Էմերիկ Օբամեյանգի գոլերի շնորհիվ։

2015 թվականի հուլիսի 1-ին Թոմաս Տուխելը 3 տարվա պայմանագիր կնքեց Դորտմունդի
«Բորուսիայի» հետ։ Նա սկսեց թիմին մարզել և հենց այդ ժամանակ թիմը ծաղկում ապրեց։
Կարճ ժամանակում «Բորուսիան» ցույց տվեց իր իրական դեմքը։ Ակումբը վարկանիշային
աղյուսակում բաձրացավ և ամրապնդվեց առաջին հորիզոնականներում՝ ցույց տալով իր
լավագույն խաղը։

2015 թվականի սեպտեմբերի 23-ին Հենրիխ Մխիթարյանը իր 100-րդ խաղն անցկացրեց
Դորտմունդի «Բորուսիայի» կազմում։ Նոյեմբեր ամսվա դրությամբ Եվրոպայի լավագույն
ռմբարկուների վարկանիշային աղյուսակում Մխիթարյանը զբաղեցնում է 8-րդ հորիզոնականը՝
13 գոլով։ Հենրիխ Մխիթարյանը, Մարկո Ռոյսը և Պիեր-Էմերիկ Օբամեյանգը համարվում են
Բորուսիայի և Եվրոպայի լավագույն տրիոներից մեկը։ Նրանց բաձր արդյունավետության և
փոխանցումների շնորհիվ «Բորուսիան» պարբերաբար հաղթանակներ է տանում։

Բորուսիայի 2015-2016 մրցաշրջանում 27–ամյա Մխիթարյանը Բունդեսլիգայի շրջանակում
մասնակցել է թիմի 31 խաղին` դառնալով 11 գոլի և 16 գոլային փոխանցման հեղինակ։ Նա
խաղադաշտում անցկացրել է 4383 րոպե։ Ընդհանուր առմամբ Մխիթարյանը «Բորուսիայի»
կազմում մասնակցել է 140 հանդիպման եւ դարձել 41 գոլի հեղինակ։

2015 թվականի հունիսի 15-ին Մխիթարյանի գործակալ Մինո Ռայոլան հայտարարեց, որ իր
ներկայացուցիչը ցանկանում է տեղափոխվել «Մանչեսթեր Յունայթեդ»։

Հունիսի 23-ին մի շարք հայկական լրատվամիջոցներ սկսեցին հաղորդել Հենրիխ
Մխիթարյանի` «Մանչեսթեր Յունայթեդ» տեղափոխության մասին` նշելով, որ անգլիական
ակումբը համաձայնել է վճարել պահանջվող 40 մլն եվրոն, մինչդեռ «Բորուսիայի»
համաձայնության մասին ոչ մի հստակ տեղեկատվություն չկար։ Միակ լուրը եղել է այն, որ
դորտմունդցիներն այժմ ավելի մեղմ են տրամադրված, ու բաց կթողնեն ֆուտբոլիստին, եթե
նրանց վճարվի պահանջվող գումարը։ Հունիսի 28-ին The Guardian-ը, SkySports-ը
հայտնեցին, որ ակումբների միջև համաձայնությունն արդեն կա, իսկ ավելի ուշ դա
հաստատեց նաև գերմանական աղբյուր Ruhr Nachrichten-ը: Հաղորդվում էր 26,3 մլն
ֆունտի շուրջ պայմանավորվածության մասին։ Ավելի ուշ ասվեց, որ Մխիթարյանը ինքն է
վճարելու իր տրանսֆերի մի մասը։ Ոչ ամենաարժանահավատ աղբյուրներից հաղորդվում էր
նաև, որ Մխիթարյանը կնքելու է 4 տարվա պայմանագիր ու ստանալու տարեկան 12 մլն
ֆունտ։ Դորտմունդի «Բորուսիայի» գործադիր տնօրեն Հանս-Յոահիմ Վացկեն նշել էր, որ
դժվար է որոշում կայացնել Մխիթարյանի տեղափոխության շուրջ, նրա տրանսֆերի հարցը
պետք է լուծվի մինչեւ հուլիսի 4-ը, երբ թիմը սկսելու է նախամրցաշրջանային հավաքը։

Ի վերջո հուլիսի 6-ին Անգլիական «Մանչեսթեր Յունայթեդը» պաշտոնապես հայտարարեց
Դորտմունդի «Բորուսիայի» արդեն նախկին կիսապաշտպան Հենրիխ Մխիթարյանի տեղափոխության
մասին: Նրա տրանսֆերն անգլիական ակումբի վրա արժեցել է ռեկորդային 42 մլն եվրո,
որով 27-ամյա ֆուտբոլիստը դարձել է հետխորհրդային տարածշրջանի երկրների ամենաթանկ
ֆուտբոլիստը։ Նախկինում այդ ռեկորդը պատկանում էր ուկրաինացի հարձակվող Անդրեյ
Շեւչենկոյին, ով 2006 թվականին իտալական «Միլանից» անգլիական «Չելսի» տեղափոխվեց 40
մլն եվրոյի դիմաց: Մխիթարյանը համարվում է նաև մանչեսթերցիների կազմում հանդես եկած
40-րդ ազգության, ինչպես նաև առաջին հայ ֆուտբոլիստը: Նրա աշխատավարձը Մանչեսթերում
կազմելու է տարեկան 12.5 մլն եվրո։ Բացի այդ, Հենրիխը 8 մլն եվրո բոնուս կստանա
«կարմիր սատանաներին» միանալու համար։ MUTV-ին տված հարցրազրույցում Հենրիխը նշել
է, որ «Մանչեսթեր Յունայթեդը» հանդիսանում է աշխարհի մեծագույն ակումբներից մեկը,
այդ իսկ պատճառով նա չէր կարող մերժել այդ առաջարկը: Նա իր նոր ակումբում հանդես է
գալու 22 համարի մարզաշապիկով։

Տեղափոխությունից անմիջապես հետո Հենրիխն իր ֆեյսբուքյան էջում գրառում կատարեց՝
ուղղված «Բորուսիայի» երկրպագուներին։

Իր նորամուտը անգլիացիների կազմում Հենրիխը նշեց հուլիսի 16-ին՝ «Ուիգանի» հետ
ընկերական խաղում՝ դաշտում անցկացնելով 45 րոպե: Առհասարակ Մխիթարյանն իր բոլոր
նորամուտի խաղերում աչքի է ընկել արագությամբ, գոլերով, ինպես նաև գոլային
փոխանցումներով: «Ուիգանի» հետ խաղից հետո, հուլիսի 20-ին Մխիթարյանն իր ակումբի
հետ մեկնեց Չինաստան, որտեղ «Յունյթեդն» անցկացնելու էր ուսումնամարզական հավաք:
Հուլսի 22-ին Շանհայում կայացավ International Champions Cup-ի «Մանչեսթեր
Յունայթեդ» – «Բորուսիա Դորտմունդ» մրցավեճը, որտեղ Մխիթարյանը խփեց իր առաջին գոլը
մանչեսթերցիների կազմում։ Խաղն ավարտվեց 4:1 հաշվով՝ «Բորուսիայի» հաղթանակով:

Մխիթարյանը հանդես է գալիս հարձակվողական ոճով կիսապաշտպանի և ենթահարձակվողի
դիրքերում։ Նա մասնագիտացել է հարձակվողների ետևից խաղում։ Դա նրան հնարավորություն
է տալիս համատեղ աշխատել թիմակիցների հետ և՛ իր դիրքում, և՛ դիրքից դուրս։
«Կոտրելով» մրցակցի պաշտպանական շղթան, Հենրիխը հարձակվողների համար ստեղծում է
ազատ տարածություն, ինչն իր հերթին բերում է գոլային բազում հնարավորությունների։
Նա գովասանքի է արժանացել իր տեխնիկայի, շարժունակության, ճշգրիտ փոխանցումների,
դրիբլինգի, ստեղծագործ խաղի, ինչպես նաև գնդակ պահելու կարողության և
աշխատասիրության համար։ Նա տիրապետում է բարդ և վտանգավոր հարվածների, պաշտպաններին
ճարպկորեն շրջանցելու հնարքների և դեպի փոխացումը գնալու հրաշալի հմտությամբ։

2012-2013 մրցաշրջանի ընթացքում շոտլանդացի նախկին ֆուտբոլիստ Փեթ Նևինը հետևյալ
կերպ է արտահայտվել Մխիթարյանի մասին.

2014 թվականի սեպտեմբերի 7-ի դրությամբ Աղբյուր [2] *-որից 1-ը՝ Ուկրաինայի 2012
թվականի սուպերգավաթում **-որից 1-ը՝ Ուկրաինայի 2013 թվականի սուպերգավաթում
***-ներառյալ խաղերը Ուկրաինայի սուպերգավաթներում

Մխիթարյանը Հայաստանի հավաքականում իր նորամուտը նշեց 2007 թվականի հունվարի 14-ին,
Պանամայի հետ ընկերական խաղում։



https://hy.wikipedia.org/wiki/%D5%84%D5%B0%D5%A5%D6%80_%D5%84%D5%AF%D6%80%D5%BF%D5%B9%D5%B5%D5%A1%D5%B6

Մհեր Մուշեղի Մկրտչյան (հուլիսի 4, 1930, Գյումրի - դեկտեմբերի 29, 1993, Երևան),
նշանավոր հայ դերասան, ԽՍՀՄ ժողովրդական արտիստ, կինոյի և թատրոնի մեծ կատակերգու։

Մհեր Մկրտչյանը ծնվել է Գյումրիում 1930 թվականին։ Հայրը ծագումով մշեցի էր, իսկ
մայրը՝ վանեցի։

Գյումրիում սովորել է նկարչական ու երաժշտական դպրոցներում, միաժամանակ հաճախել է
թատերական ինքնագործ խմբակ։ 1945-46 թվականներին սովորել է Մռավյանի անվան թատրոնին
կից ստուդիայում, ավարտելուց հետո, 1947 թվականին ընդգրկվել է նույն թատրոնի
հիմնական խմբի մեջ։ Այս թատրոնում Մհերը խաղացել է տասնյակից ավելի մեծ ու փոքր
դերեր՝ ցուցաբերելով իր տարիքի համար անսովոր վարպետություն։

1953 թ-ին նա տեղափոխվեց Սունդուկյանի անվան թատրոն, սովորում էր
գեղարվեստաթատերական ինստիտուտում (ղեկավար՝ Վ. Վաղարշյան)։

1959 թ-ին ռեժիսոր Համասի Մարտիրոսյանը նրան հրավիրեց նկարահանվելու «01-99»
կարճամետրաժ ֆիլմում, որտեղ էլ Մհերը ստեղծեց հյութեղ մի կերպար, որը մինչև այժմ էլ
հանդիսատեսը չի մոռանում։

Բարձր մասնագիտացումը, կերպարին ազգային դեմք ու դիմագիծ հաղորդելու կարողությունը,
էկրանի ճշմարիտ զգացողությունն ու շատ այլ հատկանիշներ Մհեր Մկրտչյանին
հնարավորություն տվեցին դասվելու կինոարվեստի ինքնատիպ անունների շարքում։ Այդ
ամենը հիանալի դրսևորվեցին Արսեն («Նվագախմբի տղաները»), Գասպար («Եռանկյունի»),
Իշխան («Մենք ենք, մեր սարերը»), Հայրիկ («Հայրիկ»), Ամիրո («Նահապետ»), Գրիգոր աղա
(«Կտոր մը երկինք»), Իսայի («Խաթաբալա») դերերում։

Մհեր Մկրտչյանը եթե «Հայֆիլմում» հաջողությամբ մարմնավորում էր դրամատիկական
կերպարներ, ինչպես Նիկոլը («Հին օրերի երգը»), ապա այլ կինոստուդիաները նրան
հրավիրում էին բացառապես կատակերգական դերերի համար։ Նա նկարահանվեց «Կովկասի
գերուհին», «Այբոլիտ-66», «Միմինո», «Ալի բաբան և քառասուն ավազակները»,
«Ունայնություն ունայնության» ժապավեններում, որոնցում խաղացված դերակատարումները
գնահատվեցին պետական բարձր պարգևներով։

Մհեր Մկրտչյանը մահացել է 1993 թվականին։ Գյումրիում գործում է Մհեր Մկրտչյանի
թանգարանը, որտեղ կան հարուստ նյութեր դերասանի կյանքի, ստեղծագործության
վերաբերյալ, ինչպես նաև նրա անձնական իրերից։



https://hy.wikipedia.org/wiki/%D5%80%D5%A1%D5%B5%D5%A1%D5%BD%D5%BF%D5%A1%D5%B6%D5%AB_%D5%8D%D5%A1%D5%B0%D5%B4%D5%A1%D5%B6%D5%A1%D5%A4%D6%80%D5%B8%D6%82%D5%A9%D5%B5%D5%B8%D6%82%D5%B6

Հայաստանի Հանրապետության Սահմանադրությունը Հայաստանի իրավական համակարգի հիմքն է՝
երկրի հիմնական օրենքը, որին պետք է համապատասխանեն մյուս բոլոր օրենքներն ու
իրավական ակտերը։ Սահմանադրությունը նաև արժեքաբանական-գաղափարական փաստաթուղթ է,
որը սահմանում է հասարակության կազմակերպման ամենահիմնական սկզբունքները, որոնց
գործնական կիրառմանը և ամրապնդմանը պետք է ձգտի պետությունը։

Ժամանակակից իմաստով սահմանադրությունները՝ որպես պետության գրված հիմնական օրենք,
նոր ժամանակաշրջանի երևույթ են։ Այդպիսի առաջին սահմանադրությունն Ամերիկայի
Միացյալ Նահանգների 1787 թ. Սահմանադրությունն է, որը գործում է մինչ օրս՝ իհարկե,
ավելի քան 200 տարվա ընթացքում կատարված էական փոփոխություններով։

Եվրոպայում առաջին սահմանադրություններն ընդունվել են 1791 թ.` նախ` այդ տարվա
մայիսի 3-ին, Լեհաստանում, այնուհետև՝ նույն տարվա սեպտեմբերի 3-ին, Ֆրանսիայում։

Սակայն «սահմանադրություն» տերմինը շատ ավելի հին պատմություն ունի։ Ընդունված է
ասել, որ տերմինը ծագում է լատինական «constitution» բառից, որը նշանակում է
«սահմանում», «կառուցվածք»։ Իսկ դեռևս Ք.ա. 4-րդ դարում անտիկ հույն մտածող
Արիստոտելը «սահմանադրություն» հասկացությունն օգտագործում էր պետության
կառուցվածքի, պետական իշխանության արդյունավետ կազմակերպման, նրա՝ ժողովրդավարական
և արդարացի լինելու մասին խոսելիս։ Հին Հունաստանում և Հին Հռոմում երկար ժամանակ
սահմանադրություն էին կոչվում նաև կայսրերի, միապետների ընդունած իրավական ակտերը։

Հայկական իրականությունում առանձնանում է 5-րդ դարում Վաչագան թագավորի
նախաձեռնությամբ ընդունված «Կանոնական սահմանադրությունը»։ Վաչագանը Նվարսակի 484
թ. պայմանագրից հետո Արցախ-Ուտիք իշխանությունը հռչակել էր որպես թագավորություն,
որը ճանաչվել էր Պարսկաստանի կողմից։ Կանոնական սահմանադրությունը հատկանշական է
այն առումով, որ մշակվել և ընդունվել է ժամանակի աշխարհիկ և հոգևոր իշխանության
ներկայացուցիչների լայն ընդգրկմամբ։ Այդուհանդերձ, Վաչագան թագավորի Աղվեն
ամառանոցում ընդունված Կանոնական սահմանադրությունը հիմնականում կարգավորում էր
հոգևոր կյանքի հարաբերությունները։

Հայոց պատմության մեջ Սահմանադրության նախագծման ամենահամարձակ փորձերից է 18-րդ
դարում Հայաստանի ազատագրության Մադրասի խմբակի, մասնավորապես՝ Շահամիր Շահամիրյանի
կողմից շարադրված «Որոգայթ փառացը», որը միաժամանակ և՛ Հայաստանի ազատագրության
ծրագիր էր, և՛ ապագա անկախ Հայաստանի սահմանադրության նախագիծը։ «Որոգայթ փառացը»
ամբողջությամբ հիմնված էր ժամանակի արևմտաեվրոպական լուսավորական գաղափարների վրա։
Հրատարակվել է Մադրասում, Շահամիր Շահամիրյանի որդի Հակոբի անունով, 1788-89-ին
(թեև տիտղոսաթերթին նշված է 1773 թ.)։

Քաղաքական նկատառումներից ելնելով՝ նախագծում առաջարկվում էր նախարար ընտրելու մեկ
այլ՝ բացառիկ տարբերակ. հին հայկական արքայատների, մասնավորապես՝ Բագրատունիների
շառավիղներից մեկն իր ցանկությամբ կարող էր ընտրվել ցմահ նախարար, եթե հավատարիմ ու
հնազանդ մնար Հայոց տան սահմանած օրենքներին։ Այս առաջարկի նպատակն էր շահագրգռել
վրաց Բագրատունի թագավոր Հերակլ 2-րդին, որին Մադրասի խմբակը կարևոր դեր էր
վերագրում Հայաստանի ազատագրման գործում։

Նախագծով առաջարկվում էր նաև դատական համակարգի կառուցվածքը և իրավասությունը,
նախատեսվում էր եկեղեցու առանձնացումը պետությունից, դպրոցի առանձնացումը
եկեղեցուց։ Նախատեսվում էր պարտադիր կրթություն՝ առանց սեռի տարբերության։

Սեփական իրավական համակարգ, և առաջին հերթին՝ սահմանադրություն ունենալու իրական
նախադրյալներ ստեղծվեցին 1918 թ. Արևելյան Հայաստանի անկախացմամբ, սակայն
անկախության երկուսուկես տարին բավարար չէր արտաքին և ներքին քաղաքական, տնտեսական
և հումանիտար ոլորտներում ծանրագույն իրավիճակում գտնվող պետության համար սեփական
սահմանադրություն մշակելու և ընդունելու համար։

1920 թ. Հայաստանի խորհրդայնացումից, ապա նաև՝ 1922 թ. Խորհրդային Սոցիալիստական
Հանրապետությունների Միության ստեղծումից հետո հայկական իրավական համակարգն
ամբողջությամբ դարձավ Խորհրդային Միության իրավական համակարգի անբաժան մասը։
Խորհրդային շուրջ 70-ամյա պատմության ընթացքում Հայաստանի Խորհրդային Սոցիալիստական
Հանրապետությունն ունեցավ երեք սահմանադրություն։ Առաջինն ընդունվեց 1922 թ.
փետրվարի 3-ին ՀԽՍՀ բանվորների, գյուղացիների և կարմիրբանակայանինների դեպուտատների
խորհուրդների առաջին համագումարում։ ԽՍՀՄ-ի և Անդրֆեդերացիայի կազմավորումից հետո
ՀԽՍՀ սահմանադրությունը փոփոխվեց և լրացվեց, և 1925 թ.-ին ՀԽՍՀ խորհուրդների 4-րդ
համագումարը վավերացրեց այդ փոփոխություններն ու լրացումները։ ՀԽՍՀ երկրորդ
սահմանադրությունն ընդունվեց 1937 թ. մարտի 23-ին ՀԽՍՀ խորհուրդների 9-րդ արտակարգ
համագումարում, իսկ երրորդը՝ 1978 թ. ՀԽՍՀ 9-րդ գումարման Գերագույն խորհուրդի
արտահերթ նստաշրջանում։ Այնուամենայնիվ, ՀԽՍՀ սահմանադրությունները դժվար է
գնահատել որպես Հայաստանի իրավական համակարգը բնորոշող երևույթներ, քանի որ դրանք
ընդունվել էին համապատասխանաբար՝ Ռուսաստանի ԽՖՍՀ 1918 թ. սահմանադրության, ԽՍՀՄ
1924 թ., 1936 թ. և 1977 թ. սահմանադրությունների հիման վրա։

1991 թ. Հայաստանի Հանրապետության անկախության վերականգնմամբ անխուսափելի դարձավ
նոր՝ ազգային սահմանադրության ընդունումը։ Սահմանդրությունն ընդունվեց 1995 թ.
հուլիսի 5-ին համաժողովրդական հանրաքվեով։ Սահմանադրության ընդունումից հետո
հուլիսի 5-ը դարձավ պետական տոն՝ Սահմանադրության օր։

Սահմանադրությունն ամրագրեց Հայաստանի Հանրապետության բնույթը՝ որպես ինքնիշխան,
ժողովրդավարական, իրավական և սոցիալական պետության, հռչակեց մարդու և քաղաքացու
հիմնական իրավունքներն ու ազատությունները, սահմանեց հանրապետության կառավարման
ձևը՝ հիմնված օրենսդիր, գործադիր և դատական իշխանությունների տարանջատման սկզբունքի
վրա։ Սահմանադրությամբ ձևավորվեց կիսանախագահական կառավարման ձև՝ պետության գլխին՝
Հանրապետության Նախագահին վերապահված լայն լիազորություններով։

2001 թ. Հայաստանի Հանրապետության անդամակցությունը Եվրոպայի խորհրդին
անհրաժեշտություն առաջացրեց որոշակի փոփոխություններ մտցնելու Սահմանադրությունում։
Սակայն 2003 թ. հանրաքվեի դրված սահմանադրական փոփոխությունների նախագիծը
չընդունվեց։ Փոփոխությունների հաջորդ նախագիծը հանրաքվեի դրվեց 2005 թ. նոյեմբերի
27-ին և ընդունվեց։

Փոփոխությունները նշանակալի էին հատկապես հանրապետության կառավարման կարգի,
իշխանությունների բաժանման, զսպումների և հակակշիռների մեխանիզմների ապահովման
տեսանկյունից։ Մասնավորապես, սահմանադրական փոփոխություններով նշանակալիորեն
կրճատվեցին Նախագահի լիազորությունները, իսկ Ազգային ժողովի դերն ընդլայնվեց։
Այսպես, փոփոխություններով վերացվեց Հանրապետության Նախագահի՝ վարչապետ նշանակելու
ամբողջությամբ հայեցողական լիազորությունը. Ներկայումս Հանրապետության Նախագահը
պարտավոր է վարչապետ նշանակել Ազգային ժողովի մեծամասնության վստահությունը վայելող
անձի՝ պատգամավորական խմբակցությունների հետ խորհրդակցությունների հիման վրա։

Կառավարման կարգի հետ կապված հաջորդ կարևոր փոփոխությունը Ազգային ժողովն
արձակելու՝ Հանրապետության նախագահի՝ կրկին, ըստ էության անսահմանափակ լիազորության
վերացումն էր։ Փոփոխություններով սահմանվեցին այն բացառիկ դեպքերը, որոնց
առկայության պարագայում միայն Հանրապետության Նախագահը կարող է արձակել Ազգային
ժողովը։ Այդ բոլոր դեպքերն ըստ էության վերաբերում են Ազգային ժողովի կողմից
անգործություն դրսևորելու իրավիճակներին։

Կարևոր փոփոխություններ տեղի ունեցան նաև դատական համակարգի կազմակերպման ոլորտում։
Էապես փոխվեց արդարադատության խորհրդի կազմավորման կարգը, որն իր հերթին դատական
համակարգի կազմավորման գործում վճռորոշ նշանակություն ունի. հենց արդարադատության
խորհրդի ներկայացման հիման վրա է Հանրապետության Նախագահը կատարում դատավորների
նշանակումները։

Այսպես, մինչև 2005 թ. սահմանադրական փոփոխությունները ՀՀ Նախագահը գլխավորում էր
արդարադատության խորհուրդը, իսկ խորհրդի փոխնախագահներն էին գործադիր իշխանության
ներկայացուցիչներ՝ արդարադատության նախարարը և գլխավոր դատախազը։ Խորհրդի կազմի մեջ
մտնում էին նաև Հանրապետության Նախագահի կողմից հինգ տարի ժամկետով նշանակվող
տասնչորս անդամ, որոնցից երկուսը՝ իրավաբան գիտնական, ինը՝ դատավոր, երեքը՝
դատախազ։

Սահմանադրական փոփոխությունների արդյունքում Հանրապետության Նախագահի ազդեցությունն
արդարադատության խորհրդի վրա կտրուկ նվազեցվեց։ Ներկայումս Արդարադատության խորհրդի
կազմի մեջ մտնում են Հայաստանի Հանրապետության դատավորների ընդհանուր ժողովի կողմից
գաղտնի քվեարկությամբ հինգ տարի ժամկետով ընտրված ինը դատավորներ, Հանրապետության
Նախագահի և Ազգային ժողովի կողմից նշանակված երկուական իրավաբան-գիտնականներ։
Արդարադատության խորհրդի նիստերը վարում է վճռաբեկ դատարանի նախագահը՝ առանց
քվեարկության իրավունքի։ Սահմանադրությունում կատարված կարևոր փոփոխություններից էր
նաև Սահմանադրական դատարան դիմելու իրավունք ունեցող սուբյեկտների շրջանակի
ընդլայնումը։ Մասնավորապես, ներկայումս օրենքների և այլ իրավական ակտերի
սահմանադրականությունը ՀՀ Սահմանադրական դատարանում կարող են վիճարկել (ստուգել)
մարդու իրավունքների պաշտպանը, դատարանները և դատախազները՝ իրենց վարույթում գտնվող
գործերով, ինչպես նաև յուրաքանչյուր ոք՝ կոնկրետ գործով, երբ առկա է դատարանի
վերջնական ակտը, սպառվել են դատական պաշտպանության բոլոր միջոցները և վիճարկում է
այդ ակտով իր նկատմամբ կիրառված օրենքի դրույթի սահմանադրականությունը։

Մյուս կարևոր փոփոխությունը վերաբերում է բարձրագույն դատական ատյանի (բացի
սահմանադրական արդարադատության հարցերից)՝ ՀՀ վճռաբեկ դատարանի սահմանադրաիրավական
կարգավիճակին։ Սահմանադրական փոփոխություններով ՀՀ վճռաբեկ դատարանին վերապահվեց
դատարանների կողմից օրենքի միատեսակ կիրառության ապահովման գործառույթ։ Այդ
գործառույթի իրագործումը Հայաստանում սկիզբ դրեց դատական նախադեպի՝ որպես իրավունքի
աղբյուրի կիրառությանը։ Իհարկե, ՀՀ վճռաբեկ դատարանի որոշումների՝ որպես դատական
նախադեպի էությունը էականորեն տարբերվում է անգլոամերիկյան իրավունքում դատական
նախադեպի էությունից, քանի որ Հայաստանի իրավական համակարգում դատական նախադեպը ոչ
թե իրավաստեղծ, այլ առավելապես իրավունքը մեկնաբանող աղբյուր է։

Սահմանադրական մի շարք այլ փոփոխություններով Սահմանադրությունում ամրագրված՝
մարդու և քաղաքացու հիմնական իրավունքների ու ազատությունների շրջանակը և դրանց
ձևակերպումն առավել համապատասխանեցվեցին ՀՀ ստանձնած միջազգային իրավական
պարտավորություններին, սահմանադրաիրավական կարգավիճակ ստացան (Սահմանադրությամբ
նախատեսվեցին) մի շարք պետական մարմիններ, մասնավորապես՝ ՀՀ մարդու իրավունքների
պաշտպանը, ՀՀ կենտրոնական բանկը, հեռուստատեսության և ռադիոյի ազգային
հանձնաժողովը, վերահսկիչ պալատը։

ՀՀ Սահմանադրությունը բաղկացած է պրեամբուլայից (նախաբան) և 9 գլուխներից։
Պրեամբուլան սահմանում է սահմանադրության ընդունման ընդհանուր սկզբունքները և
նպատակները (Հայ ժողովուրդը, հիմք ընդունելով Հայաստանի անկախության մասին
հռչակագրում հաստատագրված հայոց պետականության հիմնարար սկզբունքները և համազգային
նպատակները, իրականացրած ինքնիշխան պետության վերականգնման իր ազատասեր նախնիների
սուրբ պատգամը, նվիրված հայրենիքի հզորացմանը և բարգավաճմանը, ապահովելու համար
սերունդների ազատությունը, ընդհանուր բարեկեցությունը, քաղաքացիական
համերաշխությունը, հավաստելով հավատարմությունը համամարդկային արժեքներին,
ընդունում է Հայաստանի Հանրապետության Սահմանադրությունը)։ Պրեամբուլան իրավական
տեսանկյունից կարևորվում է նաև այն առումով, որ հղում է կատարում 1990 թ. օգոստոսի
23-ին ընդունված Հայաստանի անկախության հռչակագրի վրա՝ այդպիսով հռչակագրում
ամրագրված սկզբունքներն ու հայոց պետականության նպատակները բարձրացնելով
սահմանադրաիրավական մակարդակի։

Այս գլխով սահմանվում է պետության բնույթը (ինքնիշխան, ժողովրդավարական,
սոցիալական, իրավական պետություն), իշխանության պատկանելը ժողովրդին, պետության
սահմանափակվածությունը մարդու իրավունքներով և ազատություններով, Սահմանադրության
բարձրագույն իրավաբանական ուժը մնացած բոլոր իրավական ակտերի նկատմամբ, նրա
անմիջական գործողությունը, իշխանությունների բաժանման և հավասարակշռման սկզբունքը,
քաղաքական, տնտեսական և սոցիալական համակարգերի հիմունքները, եկեղեցու անջատ լինելը
պետությունից, զինված ուժերի կարգավիճակը, պետության վարչատարածքային
կազմակերպումը, պետական լեզուն, պետության խորհրդանիշները և մայրաքաղաքը։

Ամրագրվում են մարդու և քաղաքացու հիմնական իրավունքներն ու ազատությունները՝
միջազգայնորեն ընդունված հանրաճանաչ նորմերին համապատասխան։ Մարդու և քաղաքացու
իրավունքներն ու ազատությունները բաժանվում են անձնական, քաղաքական, քաղաքացիական և
սոցիալ-տնտեսական իրավունքների։ Այս գլխով են սահմանվում նաև մարդու և քաղաքացու
կոնկրետ պարտականությունները, այն է՝ յուրաքանչյուր մարդու պարտականությունը
օրենքով սահմանված կարգով և չափով մուծելու հարկեր, տուրքեր, կատարելու պարտադիր
այլ վճարումներ, Սահմանադրությունը և օրենքները պահպանելու, այլոց իրավունքները,
ազատությունները և արժանապատվությունը հարգելու պարտականությունը, ինչպես նաև
յուրաքանչյուր քաղաքացու պարտականությունը՝ օրենքով սահմանված կարգով մասնակցելու
Հայաստանի Հանրապետության պաշտպանությանը։

Սահմանում է Հանրապետության Նախագահի կարգավիճակը, նրա լիազորությունները,
ընտրության կարգը և լիազորությունների ժամկետը, Նախագահի թեկնածուին ներկայացվող
պահանջները։ Հանրապետության Նախագահի, Ազգային ժողովի, տեղական ինքնակառավարման
մարմինների ընտրությունները, ինչպես նաեւ հանրաքվեներն անցկացվում են ընդհանուր,
հավասար, ուղղակի ընտրական իրավունքի հիման վրա՝ գաղտնի քվեարկությամբ։

Սահմանում է օրենսդիր մարմնի՝ Ազգային ժողովի կարգավիճակը, լիազորությունները,
ընտրության կարգը, պատգամավորների կարգավիճակը և ընտրության կարգը, օրենսդրական
գործընթացը։

Սահմանում է գործադիր իշխանության՝ կառավարության լիազորությունները և
գործունեության կարգը։

Սահմանում է դատական համակարգի կառուցվածքը, կազմավորման կարգը, Սահմանադրական
դատարանի կազմավորման կարգն ու լիազորությունները, ինչպես նաև դատական իշխանության
մեջ չներառվող՝ ՀՀ դատախազության լիազորությունները, գլխավոր դատախազի նշանակման
կարգը։

Երաշխավորվում է համայնքներում տեղական ինքնակառավարումը, այն է՝ համայնքի
իրավունքն ու կարողությունը՝ սեփական պատասխանատվությամբ բնակիչների բարօրության
նպատակով Սահմանադրությանը և օրենքներին համապատասխան լուծելու տեղական
նշանակության հարցերը։ Սահմանվում են տեղական ինքնակառավարման մարմինները՝ համայնքի
ղեկավար և ավագանի, նրանց լիազորությունները, համայնքների ֆինանսավորման կարգը,
կառավարության կողմից հսկողությունը համայնքների նկատմամբ։

Սահմանվում է, որ Սահմանադրությունը ընդունվում և փոփոխվում է բացառապես
հանրաքվեով, որը նշանակում է Հանրապետության Նախագահը՝ Ազգային ժողովի առաջարկով
կամ համաձայնությամբ։ Հանրաքվեով կարող են ընդունվել նաև սովորական օրենքները,
որոնք այդ դեպքում ենթակա են փոփոխման կրկին հանրաքվեով։ Սահմանվում են հանրաքվեի
անցկացման հիմունքները։



https://hy.wikipedia.org/wiki/%D5%80%D5%A1%D5%B5%D5%B8%D6%81_%D5%91%D5%A5%D5%B2%D5%A1%D5%BD%D5%BA%D5%A1%D5%B6%D5%B8%D6%82%D5%A9%D5%B5%D5%B8%D6%82%D5%B6

Հայոց ցեղասպանություն կամ Մեծ եղեռն (թուրք.՝ Ermeni Soykırımı, անգլ.՝ Armenian
Genocide), (ֆր.՝ génocide arménien), Օսմանյան կայսրության իշխանության ղեկին
կանգնած երիտթուրքական «Իթթիհաթ վե թերաքի» կուսակցության կողմից կազմակերպված
ցեղասպանություն, որի արդյունքում 1915-1923 թվականներին զանգվածային տեղահանության
է ենթարկվել և բնաջնջվել Օսմանյան կայսրության նահանգների, այդ թվում՝ Արևմտյան
Հայաստանի հայ բնակչությունը։ Պայմանականորեն Հայոց ցեղասպանության զոհերի հիշատակի
օր է համարվում 1915 թվականի ապրիլի 24-ը, երբ Կոստանդնուպոլսում ըստ նախօրոք
պատրաստված ցուցակների ձերբակալվեց մոտ 235 հայազգի մտավորական (հայ գործիչների
ձերբակալությունները Կոստանդնուպոլսում շարունակվեցին նաև ապրիլի 24-ից հետո)։

Լայն իմաստով Հայոց ցեղասպանությունը ներառում է 1894-1923 թվականներին Օսմանյան
կայսրության և Թուրքիայի տարբեր վարչակարգերի կողմից ծրագրված ու հայ ժողովրդի դեմ
շարունակաբար իրականացված ցեղասպանական քայլերը, հայրենազրկումը, հայության
ոչնչացմանն ուղղված զանգվածային կոտորածները, էթնիկական զտումները, հայկական
պատմամշակութային ժառանգության ոչնչացումը, ինչպես նաև ցեղասպանության ժխտումը,
պատասխանատվությունից խուսափելու, կատարված հանցագործություններն ու դրանց
հետևանքները լռության մատնելու կամ արդարացնելու բոլոր փորձերը՝ որպես
հանցագործության շարունակություն և նոր ցեղասպանություններ իրականացնելու
խրախուսանք:

Հայերի ցեղասպանությունն իրականացվում էր մի քանի փուլերով՝ հայ զինվորների
զինաթափում, հայերի ընտրողական տեղահանություն սահմանամերձ շրջաններից,
Տեղահանության մասին օրենքի ընդունում, հայերի զանգվածային տեղահանություն ու
սպանություն։ Որոշ պատմաբաններ ցեղասպանական գործողություններ և, դրանից ելնելով,
Հայոց ցեղասպանության մաս են համարում 1890-ական թվականների Համիդյան կոտորածները,
Զմյուռնիայի ջարդերը և թուրքական զորքերի գործողությունները Անդրկովկասում 1918
թվականին։

Ցեղասպանության հիմնական կազմակերպիչներն են երիտթուրքերի առաջնորդներ Թալեաթը,
Ջեմալը և Էնվերը, ինչպես նաև «Հատուկ կազմակերպության» ղեկավար Բեհաեդդին Շաքիրը։
Հայերի ցեղասպանությանը զուգահեռ Օսմանյան կայսրությունում տեղի էին ունենում
ասորիների և Պոնտոսի հույների ջարդերը։

Հայկական Սփյուռքի մեծ մասն առաջացել է Օսմանյան կայսրությունից բռնագաղթված և Մեծ
եղեռնը վերապրած հայերից։

Օսմանյան կայսրությունում հայերի և նացիստական Գերմանիայի կողմից բռնազավթված
տարածքներում հրեաների զանգվածային ոչնչացումը բնութագրելու համար
«ցեղասպանություն» եզրույթը ժամանակին առաջարկել է հենց եզրույթի հեղինակ Ռաֆայել
Լեմկինը։

Հոլոքոստից հետո հայերի ցեղասպանությունը պատմության մեջ իր ուսումնասիրվածությամբ
համարվում է երկրորդը:

1915 թվականի մայիսի 24-ի համատեղ հռչակագրում պատմության մեջ առաջին անգամ
դաշնակից երկրները (Մեծ Բրիտանիա, Ֆրանսիա և Ռուսական կայսրություն) հայերի
զանգվածային սպանությունները որակեցին իբրև «հանցագործություն մարդկության հանդեպ»:

19-րդ դարի վերջին Օսմանյան կայսրության բնակչությունը էթնիկ առումով բազմազգ էր։
Դրա մեջ մտնում էին մի քանի մուսուլմանական էթնոսներ՝ թուրքեր, քրդեր, արաբներ,
չերքեզներ, և Հյուսիսային Կովկասից ու այլ տեղերից վերաբնակեցվածներ։
Քրիստոնեադավան էթնոսների մեջ առանձնանում էին հայերը, հույները, բուլղարները և
այլք։ Օսմանյան կայսրությունում ապրում էին նաև հրեաներ և այլ ժողովուրդներ։

Օսմանյան կայսրության անկմանը նախորդող ժամանակաշրջանում մուսուլմանական
բնակչության նույնականացման համար, եթե դրանք որոշակի էթնիկ խմբեր էին (ինչպես,
օրինակ, քրդական քոչվոր ցեղերը), օգտագործվում էին «մուսուլմաններ» կամ «օսմաններ»
եզրույթները, չնայած լայն իմաստով «օսմաններ» կարելի է անվանել նաև օսմանահպատակ
հայերին։ Նախքան Առաջին համաշխարհային պատերազմի ավարտը կայսրության պետական
մարմինները բնութագրելու համար հիմնականում օգտագործվում էին «օտտոմանյան» կամ
«օսմանյան» եզրույթները, ավելի հազվադեպ՝ «թուրքական», չնայած սա ընդունված
անվանում է ռուսական պատմագրության մեջ (օրինակ՝ Ռուս-թուրքական պատերազմ
(1877-1878))։

Հայերի սպանություններում մասնակցություն ունեին շատ մուսուլմանական էթնոսներ, այդ
թվում՝ քրդերը և չերքեզները, բայց այս գործողությունները կատարվում էին հիմնականում
թուրք պաշտոնյաների կարգադրությամբ[Ն 1]:

Օսմանյան կայսրության հայերը, չլինելով մուսուլմաններ, համարվում էին երկրորդ կարգի
քաղաքացիներ՝ զիմմիներ։ Հայերին արգելված էր զենք կրել, նրանք պետք է վճարեին ավելի
բարձր հարկեր։ Հայ քրիստոնյաներն իրավունք չունեին վկայել դատարանում:

Չնայած հայ բնակչության 70 %-ը աղքատ էր, մուսուլմանների մոտ տարածված էր «գործարար
հաջողություններով խորամանկ ու հաջողակ հայի» կարծրատիպը։ Հայերի հետ թշնամանքն
ավելանում էր քաղաքներում չլուծված սոցիալական խնդիրների և գյուղական
տնտեսություններում ռեսուրսների համար պայքարի հետևանքով: Իրադրությունը բարդանում
էր մուհաջիրների՝ Կովկասից (Կովկասյան և 1877-78 թվականների ռուս-թուրքական
պատերազմից հետո) և նոր կազմավորված բալկանյան պետություններից փախստականների
ներգաղթի պատճառով։ Քրիստոնյա երկրներից վտարված մուսուլման փախստականներն իրենց
ատելությունը թափում էին օսմանահպատակ քրիստոնյաների վրա։ Հայերի կյանքի և
ունեցվածքի նկատմամբ պարբերական բնույթ կրող ոտնձգությունները, հայերի ընդհանուր
անապահով և իրավազուրկ վիճակը Օսմանյան կայսրությունում հանգեցրին այսպես կոչված
«Հայկական հարցի» առաջացման՝ որպես ավելի ընդհանուր Արևելյան հարցի մի մաս:

1882 թվականին Էրզրումի նահանգում ստեղծվեց առաջին հայկական միավորումներից
«Գյուղատնտեսական միավորումը», որը կոչված էր պաշտպանելու հայերին քրդերի և այլ
քոչվոր ցեղերի կողոպուտներից։ 1885 թվականին ստեղծվեց առաջին հայկական քաղաքական
կուսակակցությունը՝ Արմենական կուսակցությունը, որի գաղափարախոսության հիմքում տեղի
հայերի ինքնորոշման ձեռքբերումն էր լուսավորականության և քարոզչության ճանապարհով,
ինչպես նաև ռազմական պատրաստության իրականացում պետական ահաբեկմանը դիմակայելու
համար։1887 թվականին հիմնվեց Սոցիալ-դեմոկրատական հնչակյան կուսակցությունը, որի
նպատակն էր բոլոր էթնիկական խմբերի մասնակցությամբ հեղափոխության ճանապարհով
Թուրքահայաստանի ազատագրումը և անկախ սոցիալիստական պետության ձևավորումը։ Եվ
վերջապես, 1890 թվականին Թիֆլիսում կայացավ Դաշնակցության առաջին համագումարը։
Կուսակցության ծրագիրը նախատեսում էր ինքնավարություն Օսմանյան կայսրության
կազմում, բնակչության բոլոր խմբերի համար ազատություն և հավասարություն, իսկ
սոցիալական դրույթները հիմնվում էին գյուղական համայնքների՝ որպես նոր
հասարակության հիմնական տարրերի ստեղծման վրա:

Սասունի շրջանում քրդական առաջնորդները հարկատու էին դարձրել հայ բնակչությանը։
Միաժամանակ թուրքական կառավարությունը պահանջեց պետական հարկերի պարտքերի մարում,
որոնք սահմանվել էին առանց հաշվի առնելու քրդական կողոպուտները։ Հաջորդ տարում
քրդերն ու օսմանյան պաշտոնյաները հայերից պահանջեցին հարկերի վճարում, բայց
հանդիպեցին դիմադրության, որը ճնշելու համար ուղարկվեց թուրքական Չորրորդ բանակային
կորպուսը։ Սկսվեց Սասունի հայ բնակչության կոտորածը, որի արդյունքում սպանվեց ավելի
քան 3,000 մարդ։ Մեծ Բրիտանիայի, Ֆրանսիայի և Ռուսական կայսրության դեսպաններն
առաջարկեցին համատեղ հետաքննող հանձնաժողով ստեղծել, բայց առաջարկը մերժվեց Բարձր
դռան կողմից: Սասունի իրադարձությունների մասին Էրզրումում Մեծ Բրիտանիայի
հյուպատոս Քլիֆորդ Լլոյդն արտգործնախարարություն ուղարկված իր զեկուցագրերից մեկում
գրում էր.

Բողոքելով հայերի խնդիրների չլուծված մնալու դեմ՝ 1895 թվականի սեպտեմբերին
հնչակյանները որոշեցին մեծ ցույց կազմակերպել Կոստանդնուպոսլում, բայց նրանց
ճանապարհին կանգնեց ոստիկանությունը։ Ցույցի ճնշման արդյունքում սպանվեցին տասնյակ
և վիրավորվեցին հարյուրավոր հայեր։ Ոստիկանությունը բռնում էր հայերին և հանձնում
մահակներով և սառը զենքի այլ տեսակներով զինված սոֆթերին՝ Ստամբուլի իսլամական
ուսումնական հաստատությունների ուսանողներին։ Նրանք հայերին մինչ մահամերձ դառնալը
ծեծում էին։ Ջարդերը շարունակվեցին մինչ հոկտեմբերի 3-ը: Հոկտեմբերի 8-ին
Տրապիզոնում մուսուլմանները սպանեցին և կենդանի խարույկի վրա այրեցին հազարավոր
հայերի։ Այս իրադարձությունները ազդարարեցին Փոքր Ասիայում և Արևմտյան Հայաստանում՝
Երզնկայում, Էրզրումում, Գյումուշխանեում, Բաբերդում, Ուրֆայում և Բիթլիսում
օսմանական իշխանությունների կողմից կազմակերպված հայերի զանգվածային
սպանությունների մեկնարկը:

1895 թվականի ջարդերը հանգեցրին Դաշնակցական կուսակցության կողմից Ստամբուլի
Օտտոմանյան բանկի գրավման որոշման ընդունելուն։ 1896 թվականի օգոստոսի 26-ին մի
խումբ զինված դաշնակցականներ գրավեցին Օսմանյան բանկի շենքը, ողջ եվրոպական
անձնակազմը գերի վերցրեցին և սպառնալով բանկի պայթյունով՝ պահանջեցին թուրքական
կառավարությունից կատարել խոստացված քաղաքական բարեփոխումները։ Բանակցությունների
արդյունքում ռուսական դեսպանատան ներկայացուցիչը և բանկի տնօրեն Էդգար Վինսենթը
անվտանգության սեփական երաշխավորություններով համոզեցին բանկը գրավածներին լքել
բանկի շենքը։ Նույն օրը իշխանությունների հրահրմամբ Պոլսում բռնկվեց հայերի նոր
զանգվածային կոտորած, որին զոհ գնաց մոտ 6 000 մարդ:

1894-1896 թվականների ջարդերի արդյունքում զոհերի ճշգրիտ թիվն անհնար է որոշել։
Մինչ բռնարարքների ավարտը Թուրքիայում գտնվող լյութերական քարոզիչ Յոհաննես
Լեփսիուսը, օգտագործելով գերմանական աղբյուրները, հավաքեց հետևյալ
վիճակագրությունը՝

Անգլիացի ուսումնասիրող Քինռոսի կարծիքով Համիդյան կոտորածներին զոհ է գնացել 50
000-ից 100 000 հայ, Բլոքսհեմը՝ 80 000-100 000, Հովհաննիսյան՝ մոտ 100 000,
Ադալյանն ու Թոթենը՝ 100 000-ից 300 000, Դադրյան՝ 250 000-ից 300 000, Սունի՝ 300
000:

1908 թվականին Թուրքիայի սուլթան Աբդուլ Համիդ II-ը գահընկեց արվեց և աքսորվեց
Սալոնիկ: Իշխանության եկավ Երիտթուրքական կուսակցությունը, վերագործարկվեց դեռևս
1876 թ. ընդունված օսմանյան սահմանադրության գործողությունը, կասեցվեց
գրաքննությունը, հայտարարվեց քաղաքական հալածանքների դադարեցման մասին։ 1909 թ.
մարտին Աբդուլ Համիդի կողմնակիցները Ստամբուլում խռովություն բարձրացրին՝ փորձելով
վերականգնել սուլթանի իշխանությունը։ Դրանից ոգևորված մոլեռանդ մուսուլմանները
Կիլիկիայի Ադանա քաղաքում նախաձեռնեցին հայերի կոտորած։ Իշխանությունները
միջամտեցին միայն երկու օր անց, երբ արդեն սպանվել էին հազարավոր հայեր։ Քաղաք
ժամանած բանակային ստորաբաժանումները փոխանակ կասեցնելու ջարդերը, ընդհակառակը,
միացան ջարդարարնեին՝ հարձակվելով քաղաքի հայկական թաղամասի վրա, որն ամբողջությամբ
հրկիզվեց։ Ջարդերն անցան Կիլիկիայի այլ հայաբնակ բնակավայրերում՝ հասնելով Մարաշ և
Քեսաբ:

1908 թվականի սահմանադրական հեղափոխությունից հետո երիտթուրքերը ճանաչեցին Աբդուլ
Համիդի կողմից հայկական բնակչության հողերի բռնագրավման փաստը, բայց նրանք նաև
շարունակեցին խրախուսել հայաբնակ տարածքներում մուջահիրների վերաբնակեցումը։ Ռուս
պատմաբան Եվգենի Տառլեն նշել է, որ երիտթուրքերը իշխանության գլուխ անցան այն
հաստատ համոզմամբ, որ «ազգային հարցերը կլուծեն բոլոր ազգությունների ֆիզիկական
ոչնչացմամբ, բացի թուրքերից և նրանցից, ովքեր կհամաձայնվեն անհապաղ դառնալ թուրք»:
Նրանք հայտարարեցին, որ Օսմանյան կայսրությունում այլևս «չկան» հայ, հույն, արաբ և
այլն, որ այնտեղ ապրող բոլոր ազգությունները «օսմանցի» են և պետք է դառնան թուրքեր,
հակառակ դեպքում «մենք նրանց կկոտորենք»: 1909-1914 թթ ընթացքում բալկանյան
տարածքների կորստի և Անատոլիայում 400 000 մուհաջիրների բնակեցման արդյունքում
ավելացավ կայսրությունում մուսուլմանների տեսակարար կշիռը, որոնք դարձան ճնշող
մեծամասնություն (19-րդ դարի կեսերին ոչ մուսուլմանները կազմում էին բնակչության
56%-ը)։ Տեսնելով երիտթուրքերի դժկամությունը լուծելով օսմանահպատակ հայերի առջև
ծառացած խնդիրները՝ անցկացնել բարեփոխումներ, վերադարձնել սուլթան Աբդուլ Համիդի
իշխանության տարիներին հայերից բռնագրավված հողերը և այլն՝ հայկական քաղաքական
կուսակցությունները դադարեցրեցին համագործակցությունը Իթթիհաթ կուսակցության հետ և
կրկին դիմեցին օգնության խնդրանքով եվրոպական տերություններին։ Ռուսական
կայսրության աջակցությամբ 1914 թվականին թուլացած Օսմանյան կայսրությանը պարտադրվեց
հայկական բարեփոխումների նախագիծ, ըստ որի նախատեսվում էր հայկական վեց նահանգներից
և Տրապիզոն քաղաքից ստեղծել երկու գոտի, որոնք պետք է ղեկավարվեին Բարձր դռան հետ
համաձայնեցված եվրոպական տերությունների ներկայացուցիչների կողմից:

Շատ հետազոտողների բնութագրմամբ 1914 թվականին Թուրքիայում ապրում էր մինչև 2,5
միլիոն հայ: Բնակչության թվաքանակը խիստ պակասել է նաև ստիպողական գաղթերի
հետևանքով, որոնք տեղի են ունեցել 1894-1921 թվականերին։ Հազարավոր հայեր
հարկադրված գաղթեցին իրենց հայրենիքից՝ 100 000-ը՝ Ռուսական կայսրություն, իսկ 200
000-ը՝ Ամերիկայի, Եվրոպայի, Աֆրիկայի և Ասիայի տարբեր երկրներ։ Պահպանվել են
փաստեր և վկայություններ նաև շուրջ 200 000 հայերի բռնի իսլամացման մասին:

Մինչ Առաջին համաշխարհային պատերազմը երիտթուրքերի կառավարությունը ջանում էր
պահպանել քայքայվող Օսմանյան կայսրության մնացորդները, ուստի որդեգրեց
պանթյուրքիզմի և պանիսլամիզմի քաղաքականությունը։ Այն ծրագրում էր հսկայածավալ մի
կայսրության ստեղծում, որը տարածվելու էր մինչև Չինաստան՝ իր մեջ ներառելով
Կովկասի, Միջին Ասիայի բոլոր թուրքալեզու ժողովուրդներին։ Ծրագիրը նախատեսում էր
բոլոր քրիստոնյա ու իսլամացված և այլ ազգային փոքրամասնությունների թրքացում։ Այս
ամենից ելնելով՝ ծրագրի իրականացման ճանապարհին հայ բնակչությունը դիտվում էր որպես
հիմնական խոչընդոտ:

1908 թվականին երիտթուրքերի հեղափոխության և սուլթան Աբդուլ Համիդի գահընկեցության
արդյունքում վերականգնվեց Սահմանադրությունը, որը հավասար իրավունքներ էր սահմանում
Օսմանյան կայսրության բոլոր քաղաքացիների համար։ Հայերի մեծ մասը հավատաց
երիտթուրքերի խոստումներին՝ կարծելով, թե վերջ կտրվի իրենց տառապանքներին։ Սկզբում
երիտթուրք առաջնորդները հմտորեն թաքցնում էին իրենց ազգայնամոլ էությունը՝
ներկայանալով որպես Օսմանյան կայսրությունում ապրող բոլոր ժողովուրդների
իրավունքների պաշտպան: Սակայն նախկինում իրավազուրկ հպատակների կարգավիճակի
հնարավոր փոփոխությունն ավելի մեծացրեց թուրքերի թշնամանքը քրիստոնյաների հանդեպ։
Այդ թշնամանքը ձևավորվել էր վաղուց, քանի որ նույնիսկ իրավազուրկ պայմաններում
կայսրության հայ բնակչությունը աննախադեպ հասարակական, մշակութային և տնտեսական
զարգացում էր ապահովում։ Ցեղասպանությունը լավագույն միջոցն էր կասեցնելու այդ
վերելքը, ազգային առաջադիմությունն ու վերելքը, ինչպես նաև տիրանալու տասնամյակների
աշխատանքով ստեղծված հայկական հարստությանը։

Հայոց ցեղասպանությունը ծրագրվել էր դեռևս 1910-1911 թվականներին Սալոնիկում տեղի
ունեցած ժողովների ընթացքում, որոնց որոշումներում կարևորվում էր հայերի ֆիզիկական
բնաջնջման ծրագիրը, որի իրագործումն էլ կլուծեր հետևյալ խնդիրները՝

Երիտթուրքերն իրենց ծրագրերն իրականացնելու համար որպես հարմար առիթ օգտագործեցին
Առաջին համաշխարհային պատերազմը:

Իթթիհաթի հեղափոխությունից հետո՝ 1908 թվականին, թուրքերի առջև ինքնահաստատվելու և
ազգային ինքնությունը դիրքորոշելու նոր խնդիր առաջացավ։ Կայսրության օսմանյան
ինքնության ձևավերումը ավարտվեց սահմանադրությամբ, որը հավասարեցրեց Օսմանյան
կայսրության բնակչության տարբեր խմբերը և թուրքերին զրկեց կայսրության
կարգավիճակից։ Բացի այդ, այս գաղափարախոսությունը ընկրկում էր պանթյուրքիզմի
ագրեսիվ գաղափարախոսության և իսլամական դոկտրինի առջև։ Իր հերթին իսլամական
գաղափարախոսության դիրքերը խարխլում էին շիական Պարսկաստանի առկայությունը և
Իթթիհաթի ղեկավարների աթեիստական աշխարհայացքները։ Երիտթուրքերի ամենակարկառուն
գաղափարախոսը սոցիոլոգ և բանաստեղծ Զիա Գյոքալփն էր, որը ձևակերպեց սկզբունքներ,
որոնցով Օսմանյան կայսրությունը մասնակցեց Առաջին համաշխարհային պատերազմին։ Այս
սկզբունքները ներառում էին թուրքախոս մուսուլմաններով բնակեցված Թուրան երկիրը, ընդ
որում Թուրանի տարածքը պետք է ընդգրկեր թուրքական էթնոսի ողջ արեալը։ Փաստացի ոչ
թուրքերին ոչ միայն իշխանությունից, այլև քաղաքացիական հասարակությունից բացառող
այս ըմբռնումը ընդունելի չէր հայերի և Օսմանյան կայսրության այլ ազգային
փոքրամասնությունների համար։ Կայսրության հիմնական բնակչության համար ամենից հարմար
պանթյուրքիզմը՝ որպես հիմնական գաղափարախոսություն, մի քանի տարիների ընթացքում
ընդունվեց Իթթիհաթի բոլոր ղեկավարների կողմից։ Առաջին հերթին կրոնապես ինքնորոշված
հայերը թյուրիմացաբար գտնում էին թյուրքիզմը որպես չարյաց փոքրագույն, քան իսլամը[Ն
2]: 1912 թվականի բալկանյան պատերազմի ժամանակ հայերը մեծամասնությամբ հակված էին
օսմանիզմի գաղափարախոսության կողմը, իսկ հայ զինվորները, ավելի քան 8 000
կամավորներ, որոշիչ դեր էին խաղում թուրքական զորքերում։ Ըստ անգլիական դեսպանի
վկայությունների՝ բազմաթիվ հայ զինվորներ ցուցաբերում էին բացարձակ խիզախություն։

1914 թ. ամռանը բռնկվեց Առաջին համաշխարհային պատերազմը։ Օսմանյան կայսրության
իշխանության ղեկին կանգնած երիտթուրքերը որոշեցին պատերազմում դաշնակցել
Գերմանիային և Ավստրո-Հունգարիային Անտանտի պետությունների դեմ։ 1914 թվականի
օգոստոսի 2-ին Թուրքիան գաղտնի պայմանագիր կնքեց Գերմանիայի հետ, որի կետերից մեկը
Օսմանյան կայսրության արևելյան սահմանների փոփոխումն էր դեպի Ռուսական կայսրության
մուսուլմանական ազգերը տանող միջանցք ստեղծելու նպատակով, որը ենթադրում էր
փոփոխված տարածքներում հայերի բնաջնջում։ Այս քաղաքականությունը օսմանյան
կառավարության կողմից բարձրաձայնվեց 1914 թվականի հոկտեմբերի 30-ին՝ պատերազմի մեջ
մտնելուց հետո։ Հայտարարության մեջ պնդում կար թուրքական ռասայի բոլոր
ներկայացուցիչների «բնական» միավորման մասին:

Գերմանիայի հետ պայմանագիր կնքելուց անմիջապես հետո Օսմանյան կայսրությունում
սկսվեց քրիստոնյաների հանդեպ ոչ համաչափ կիրառվող ունեցվածքի բռնագրավում։ 1914
թվականի նոյեմբերին հայտարարվեց ջիհադ, որը բոցավառեց մուսուլման բնակչության
հակաքրիստոնեական ազգայնամոլությունը։ Էնվերի ու Ջեմալի հրամանով Ստամբուլի
անգլիական և ֆրանսիական բնակչությունը որպես կենդանի վահան օգտագործվում էր
ճակատում հարձակումների ժամանակ։ Լայն տարածում գտավ թշնամական տարածքներում
խռովարար էթնիկական համայնքների օգտագործման ռազմավարությունը. այսպես՝ Թուրքիան
դիմեց Ռուսական կայսրության մուսուլմաններին՝ կոչ անելով նրանց միանալ ջիհադին, Մեծ
Բրիտանիան ակտիվորեն աջակցում էր արաբական խռովություններին, իսկ Գերմանիան՝
ուկրաինական ազգայնականներին։ Օսմանական կառավարությունը փորձեց Դաշնակցությանը
օգտագործել ռուսական Անդրկովկասում բնակվող հայերի ապստամբությունը կազմակերպելու
համար՝ հաղթանակի դեպքում խոստանալով թուրքական իշխանության ներքո ստեղծել հայկական
շրջան, բայց Դաշնակցության ներկայացուցիչները հայտարարեցին, որ յուրաքանչյուր կողմի
հայ պետք է հավատարիմ մնա իր կառավարությանը: Այս մերժումից կատաղած «Հատուկ
կազմակերպության» ղեկավար Բեհաեդդին Շաքիրը հրամայեց գնդակահարել դաշնակների մի
քանի ղեկավարների։ Ճակատի մյուս կողմից Ռուսական կայսրության արտաքին գործերի
նախարարն առաջարկում էր հայերին և քրդերին օգտագործել Թուրքիայում խռովություն
բարձրացնելու համար։ Կովկասի փոխարքա Վորոնցով-Դաշկովը հայերին կոչ արեց սատարել
Ռուսական կայսրությանը և խոստացավ, որ Ռուսական կայսրությունը հավատարիմ կմնա
Թուրքիայի հայկական շրջանների ինքնավարության նախագծին, բայց այս խոստումները
կանխամտածված խաբկանք էին։ Վորոնցով-Դաշկովի նախագիծը ենթադրում էր Կովկասում,
Թուրքահայաստանում և Պարսկաստանում ստեղծել ռուսների կողմից ղեկավարվող
զորաջոկատներ։ Ձևավորվեց հինգ գումարտակ՝ համալրված 1878 թվականին Թուրքիայից
գրաված տարածքների և Թուրքիայից փախած հայերից։ Հայկական ստորաբաժանումները
տեղակայվեցին Թուրքիայի սահմանին այն նկատառումով, որ սահմանի այն կողմում գտնվող
հայերը ընդդիմություն կբարձրացնեն։ Անատոլիայի հայերը պատրաստվում էին
ինքնապաշտպանության՝ օգնություն ստանալով Ռուսական կայսրության կամավորներից։
Նմանատիպ ինքնակազմակերպում տեղի ունեցավ Թուրքիայի կողմից հրահրվող Կովկասի
մուսուլմանների մոտ։ Ընդհարումներ տեղի ունեցան հայերի և թուրքերի միջև, օրինակ՝
Վանի հեռագրագծի դիվերսիան և 1914 թվականի վերջին և 1915 թվականի սկզբներին Բիթլիսի
բախումները, բայց դրանք տեղային բնույթ ունեին։ Հայկական հիմնական բնակչությունը
կողմնակից չէր հակաօսմանյան քաղաքականությանը։ Ռուսական քարոզչությունը քրդերի
շրջանում դեռ քիչ հաջողություններ ուներ:

Թուրքիայի կողմից Պարսկաստանի և ռուսական Անդրկովկասի մի քանի տարածքների գրավումից
հետո մի քանի հազար մուսուլման կամավորների միացումը օսմանյան զորքերին պատճառ
հանդիսացավ ռուսական սահմաններից որոշ թվով ռուսական մուսուլմանների տարհանման։
Նմանատիպ քաղաքականություն տարվեց նաև Թուրքիայի հայերի նկատմամբ։ Այս քայլերը
վկայում են, որ զինվորականների և արևելյան Անատոլիայի ոչ կանոնավոր զինված
միավորումների համար սա արդեն «կանոնավոր խաղ» էր, նրանք չէին տատանվում դաժան
միջոցներ կիրառել ցանկացած միջադեպ զսպելու համար։ Սակայն մինչև 1915 թվականի մարտի
վերջը հայերի ջարդերը կրում էին տեղային բնույթ, ինչը որակապես տարբերվում էր
Իթթիհաթի ղեկավարների կողմից ավելի ուշ գործարկված արտաքսումներից և
սպանություններից:

Առաջին աշխարհամարտը հնարավորություն է ընձեռում երիտթուրքերին հաշվեհարդար լինել
կայսրության հպատակ հայերի հետ՝ իրականացնելով դեռևս 1911 թվականին Սալոնիկ
քաղաքում տեղի ունեցած գաղտնի ժողովի որոշումը։ Այն նախատեսում էր, որ կայսրության
տարածքում բնակվող մուսուլմանները պետք է թուրքացվեն, իսկ քրիստոնյաները՝
բնաջնջվեն։ Համագումարում որոշվել էր.

Ծրագրի հեղինակներն էին Թալեաթ փաշան (ներքին գործերի նախարար), էնվեր փաշան
(ռազմական գործերի նախարար), Ջեմալ փաշան (Պաղեստինյան ճակատի հրամանատար),
Բեհաեդդին Շաքիր բեյը (երիտթուրքական կենտրոնական կոմիտեի անդամ) և ուրիշներ։
Մտադրվելով ոչնչացնել հայերին՝ նրանք ցանկանում էին վերացնել Հայկական հարցը։
Հայերը և Հայաստանը արգելք էին հանդիսանում Երիտթուրքական ծրագրի ճանապարհին։ Նրանց
երազած «Մեծ Թուրան»-ը պետք է ձգվեր Բոսֆորից մինչև Ալթայ: Առաջին աշխարհամարտի
տարիներին երիտթուրքերը ջարդեր էին կազմակերպում նաև կայսրության տիրապետության տակ
գտնվող ասորիների, հույների և արաբների նկատմամբ։

Թուրք-գերմանական գաղտնի համաձայնագրի կնքումից արդեն մի քանի ժամ անց Իթթիհաթը
հայտարարեց համընդհանուր զորակոչ, որի արդյունքում գրեթե բոլոր ծառայությանը պիտանի
հայ տղամարդիկ զորակոչվեցին բանակ։ Առաջին զորակոչը վերաբերում էր 20-45
տարեկաններին, հաջորդ երկուսը՝ 18-20 և 45-60 տարեկաններին։ Առաջին համաշխարհային
պատերազմի մեջ մտելուց հետո Օսմանյան կայսրությունը մի քանի ճակատներով ներգրավեց
ռազմական գործողություններում։ Օսմանյան զորքերի ներխուժումը Ռուսական կայսրության
և Պարսկաստանի տարածք մեծացրեց հայերի հանդեպ բռնությունների շրջանները. 1914
թվականի նոյեմբերից 1915 թվականի ապրիլն ընկած ժամանակահատվածում ասպատակվեցին
բազմաթիվ հայկական գյուղեր և ընդհանուր առմամբ սպանվեցին 27 000 հայեր և մեծ թվով
ասորիներ:

Արևելյան ռազմաճակատում՝ Սարիղամիշի մոտ, 1915 թվականին Էնվերի զորքերը պարտություն
կրեցին ռուսական զորքերի կողմից։ Արդյունքում օսմանյան բանակը հետ շպրտվեց Թավրիզից
և Խոյից: Ռուսական բանակի հաղթանակին էականորեն օգնեցին Ռուսական կայսրությունում
բնակվող հայ կամավորականների գործողությունները:

Էնվերը հրապարակայնորեն շնորհակալություն հայտնեց Թուրքիայի հայերին Սարիղամիշի
ճակատամարտում հավատարմության համար՝ նամակ հղելով Կոնիայի արքեպիսկոպոսին։
Էրզրումից Կոստանդնուպոլսի ճանապարհին նա նույնպես երախտագիտություն հայտնեց
հայերին «օսմանյան կառավարությանը ամբողջական նվիրվածության» համար։ Բայց
Կոստանդնուպոլսում Էնվերը «Թանին» թերթի խմբագրին և օսմանյան խորհրդարանի
փոխնախագահին հայտարարեց, որ պարտությունը հայերի դավաճանության արդյունք էր, և
եկել է արևելյան շրջաններից հայերին արտաքսելու ժամանակը։ Պատմագետ Ստ. Աստուրյանը
դիրքորոշման նմանատիպ փոփոխությունը դիտարկում է որպես Էնվերի՝ սեփական
հեղինակությունը փրկելու փորձ և պարտության համար արդարացում: 1915 թ. փետրվարին
օսմանյան հայերի դեմ ձեռնարկվեցին արտակարգ միջոցներ՝ երիտթուրքերը սկսեցին հայերի
և կայսրության տարածքում գտնվող այլ քրիստոնյաների զինաթափումն ու ոչնչացումը։
Օսմանյան բանակի մոտավորապես 100 000 հայ զինվորներ զինաթափվեցին, քաղաքացիական հայ
բնակչությունից առգրավվեց 1908 թվականից թույլատրված զենքը։ Զինաթափմանը հետևեց հայ
զինծառայողների դաժան սպանությունը։ Օսմանյան բանակում ծառայող հայերը և այլ
քրիստոնեադավան ազգությունների ներկայացուցիչները ուղղվեցին ամենածանր, հյուծալի
աշխատանքների կատարմանը։ Երբ աշխատանքներն ավարտին էին հասցվում և պետքն այլևս
վերանում էր հայերը տարվում էին ամայի տեղեր և սպանվում։

Թուրքիայում ԱՄՆ դեսպան Հենրի Մորգենթաուն այս զինաթափումը բնորոշեց որպես հայերի
բնաջնջման նախերգանք:

Որոշ քաղաքներում իշխանությունները սպառնում էին զանգվածային պատիժներով, ինչպես
նաև բանտերում որպես պատանդ պահում էին հարյուրավոր մարդկանց, մինչև հայերը
չհավաքեին իշխանությունների կողմից սահմանված զենքի քանակը։ Հայերի զինաթափման
ընթացքն ուղեկցվում էր դաժան խոշտանգումներով։ Հավաքված զենքը հաճախ լուսանկարվում
և որպես «դավաճանության» ապացույց ուղարկվում էր մայրաքաղաք:

Հայերի զինաթափումը հնարավոր դարձրեց Օսմանյան կայսրության հայկական
ազգաբնակչության դեմ պարբերական գործողության, որը ներառում էր հայերի համընդհանուր
տեղահանում դեպի անապատ, որտեղ նրանք դատապարտված էին մահվան կողոպտիչ
ավազակախմբերից կամ սովից ու ծարավից։ Տեղահանման ենթարկվեցին կայսրության գրեթե
բոլոր հիմնական կենտրոնների հայերը, այլ ոչ թե միայն սահմանամերձ շրջանների, որտեղ
ծավալվում էին ռազմական գործողություններ:

Սկզբում իշխանությունները հավաքեցին առողջ տղամարդկանց՝ հայտարարելով, որ
բարյացակամ տրամադրված կառավարությունը, ելնելով ռազմական անհրաժեշտությունից,
պատրաստվում է հայերին վերաբնակեցնել նոր տներում։ Հավաքված տղամարդիկ փակվեցին
բանտերում, իսկ այնուհետև քշվեցին անմարդաբնակ վայրեր և ոչնչացվեցին հրազենի կամ
սառը զենքի օգնությամբ։ Այնուհետև հավաքագրվեցին ծերունիները, կանայք և երեխաները,
որոնց նույնպես հայտնեցին, որ նրանք պետք է վերաբնակեցվեն։ Նրանց քշում էին
շարասյուներով՝ ժանդարմների հսկողության տակ։ Նրանք, ովքեր ի վիճակի չէին այլևս
գնալու, սպանում էին. բացառություն չէր արվում նաև հղի կանանց հանդեպ։ Ժանդարմներն
ըստ հնարավորության ընտրում էին երկար երթուղիներ կամ մարդկանց ստիպում էին հետ
գնալ նույն երթուղուվ, մինչև ծարավից ու քաղցից չմեռներ վերջին մարդը:

Թալեաթը հրամայել էր սպանել բոլոր աքսորյալ հայերին՝ ինչպես տղամարդկանց, այնպես էլ
կանանց ու երեխաներին։ Նա բազմաթիվ հեռագրեր է ուղարկել այդ մասին, «Հալեպի
կուսակալին․ Վրա հասավ արտաքսումների վերջը։ Սկսեք գործել նախկին հրամանների
համաձայն, և դա կատարեցեք որքան կարելի է շուտ, Ձեզ արդեն հաղորդվել է, որ Ջեմիյեթի
ցուցումով որոշվել է լիովին ոչնչացնել Թուրքիայում ապրող հայերին։ Նա, ով դուրս կգա
այդ որոշման դեմ, չի կարող մնալ պաշտոնական դիրքում։ Ինչքան էլ դաժան լինեն
ձեռնարկվող միջոցները, պետք է վերջ արվի հայերի գոյությանը։ Որևէ ուշադրություն մի
դարձրեք ո՝չ տարիքին, ո՝չ սեռին և ո՝չ էլ խղճմտանքին»:

Տեղահանման առաջին փուլը սկսվեց 1915 թվականի ապրիլին Զեյթունի և Դորթյոլի հայերի
տեղահանմամբ։ Ապրիլի 24-ին ձերբակալվեց և աքսորվեց Ստամբուլի հայկական վերնախավը
(Այդ օրը երբեմն անվանում են Կարմիր կիրակի), իսկ հետագայում նաև կայսրության այլ
համայնքների հայտնի ներկայացուցիչները ձերբակալվեցին և տեղափոխվեցին երկու
համակենտրոնացման վայրեր Անկարայի մոտ՝ ղեկավարվելով 1915 թվականի ապրիլի 24-ին
ներքին գործերի նախարար Թալեաթ փաշայի արձակած հրամանով։

Այդ գիշերը հայ մտավորականների առաջին հոսքը՝ թվով 235 մարդ, ձերբակալվեց
Կոստանդնուպոլսում: Ձերբակալվածների ընդհանուր թիվը այս գործողության արդյունքում
կազմեց 2345 մարդ։ Տեղահանության մասին օրենքի ընդունումից հետո՝ 1915 թվականի
մայիսի 30-ին, ձերբակալվածները տեղաբաշխվեցին ամբողջ կայսրության տարածքով, և նրանց
մեծամասնությունը սպանվեց։ Շատ քչերը, այդ թվում Վրթանես Փափազյանը և Կոմիտասը
փրկվեցին առանձնահատուկ միջամտության արդյունքում։ Չնայած հայերն օրենքում չէին
հիշատակվում, բայց պարզ էր, որ օրենքը գրված էր նրանց համար։

Տեղահանման ենթարկվեց նաև Ալեքսանդրետտայի և Ադանայի հայ ազգաբնակչությունը։ Մայիսի
9-ին Օսմանյան կայսրության կառավարությունը որոշում ընդունեց տեղահանել նաև
արևելյան Անատոլիայի համակենտրոնացման ճամբարների հայերին։ Այն մտահոգությունը, որ
տեղահանվող հայերը կարող են համագործակցել ռուսական բանակի հետ, ապա
տեղահանությունը պետք է իրականացվեր դեպի հարավ, բայց պատերազմական թոհուբոհի մեջ
այդ հրամանը չկատարվեց։ Վանի հերոսամարտից հետո սկսվեց տեղահանման չորրորդ փուլը,
որի համաձայն պետք է տեղահանվեին սահմանամերձ շրջաններում և Կիլիկիայում բնակվող
բոլոր հայերը:

1915 թվականի հունիսի 21-ին՝ տեղահանումների եզրափակիչ փուլի ժամանակ, Թալեաթը
հրամայեց տեղահանել Օսմանյան կայսրության արևելյան շրջանի տասնյակ գավառներում
ապրող «առանց բացառության բոլոր հայերին», բացառությամբ նրանց, ովքեր պետության
համար կճանաչվեին պիտանի։ Տեղահանումն իրականացվում էր համաձայն երեք սկզբունքների՝

Հայերին արգելվում էր բացել սեփական դպրոցներ, հայկական գյուղերն իրարից պետք է
հեռու լինեին հինգ ժամվա ճանապարհով։ Չնայած առանց բացառության բոլոր հայերին
տեղահանելու պահանջին՝ Ստամբուլի և Էդիրնեի (Ադրիանապոլիսի) հայ ազգաբնակչության
զգալի մասը չտեղահանվեց այն մտահոգությամբ, որ օտարերկրյա քաղաքացիները այդ
գործողության ականատեսը կլինեն։ Իզմիրի հայկական բնակչությունը փրկվեց նահանգապես
Ռահմի բեյի կողմից, որը կարծում էր, որ հայերի տեղահանումը մահացու վտանգի
կենթարկեր քաղաքի առևտուրը։ Հուլիսի 5-ին տեղահանման սահմանները արևմտյան
նահանգների (Անկարա, Էսքիշեհիր և այլն), Կիրկուկի, Մոսուլի, Եփրատի հովտի հաշվին
մեկ անգամ ևս ընդարձակվեցին և մոտավորապես 1915 թվականի հուլիսի 13-ին Թալեաթը
հայտարարեց, որ տեղահանությունը իրականացվեց «Հայկական հարցի վերջնական լուծման
համար», ինչը փաստացի նշանակում էր Օսմանյան կայսրությունում հայերի հարցի
վերացում:

Երիտթուրքական կառավարողները պատերազմի սկզբից ևեթ ձեռնամուխ եղան հայերի բնաջնջման
գործին։ 1915 թվականի մարտի կեսերին անգլիո-ֆրանսիական ուժերը հարձակվեցին
Դարդանելի վրա։ Նույն ընթացքում տեղի ունեցան Իթթիհաթի կենտրոնական կոմիտեի մի քանի
ժողովներ, որոնց ժամանակ «Հատուկ կազմակերպության» ղեկավար Բեհաեդդին Շաքիրը
տեղեկություններ ներկայացրեց ռուս-թուրքական ռազմաճակատում հայկական խմբերի՝
ռուսներին աջակցող գործողությունների վերաբերյալ։ Ժողովները ղեկավարող Թալեաթը
կատաղի ատելությամբ ազդարարեց, որ «պետք է մաքրել հայերի հետ հաշիվը» և խոստացավ
դրա համար ոչնչի առջև չկանգնել։ Երիտթուրքերի ղեկավար գործիչները (Նազըմ, Շաքիր,
Շյուքրի, Ջավիդ և ուրիշներ) միաբերան պահանջեցին բնաջնջել բոլոր ոչ թուրք
ժողովուրդներին, այդ թվում քրդերին ու արաբներին, բայց այդ ժամանակ առաջնահերթ
համարեցին հայերի ոչնչացումը․

Ընդունվեց հայերի բնաջնջման որոշում և հանձնարարվեց կառավարությանը իրականացնել
այն։ Կազմվեց այդ հարցով զբաղվող գործադիր կոմիտե (դոկտոր Նազըմ, դոկտոր Բեհաեդդին
Շաքիր ու լուսավորության նախարար Միդհաթ Շյուքրի) և լիազորներ կարգվեցին
վիլայեթներում։ Հանձնարարվեց հայերին բնաջնջել բոլոր միջոցներով։ Թալեաթի
գլխավորությամբ ստեղծվեց հայերի բնաջնջման հատուկ կազմակերպություն՝ «Թեշքիլաթ-ը
մահսուսե»՝ լայն ճյուղավորմամբ (50-ական հոգով), և համապատասխան հրահանգներ
ուղարկվեցին բոլոր վիլայեթները։ 1915 թվականի փետրվարի 18-ի գաղտնի հրահանգում
ասված էր.

Շաքիրին, որը պնդում էր, որ «ներքին թշնամին» ոչ պակաս վտանգավոր է, քան «արտաքին
թշնամին», տրվեցին լայն իրավասություններ։ Մարտի վերջին և ապրիլի սկզբին «Հատուկ
կազմակերպությունը» փորձեց կազմակերպել Էրզրումի հայերի ջարդերը և հակահայկական
քարոզչության համար նահանգներ ուղարկեց Իթթիհաթի ամենաարմատական գործակալներին, այդ
թվում՝ Ռեշիդ բեյին (թուրք.՝ Reşit Bey), որն առավել դաժան մեթոդներով՝ ներառյալ
ձերբակալություններն ու կտտանքները, Դիարբեքիրում փնտրում էր զենք, իսկ այնուհետև
դարձավ հայերի ամենամոլեռանդ մարդասպանը։ Թաներ Աքչամի կարծիքով հայերի զանգվածային
տեղահանության որոշումն ընդունվել էր մարտին, բայց այն փաստը, որ Ստամբուլից
տեղահանություն այդպես էլ չեղավ, նշանակում է, որ այդ պահին հայերի ճակատագիրը
կախված էր պատերազմի հետագա ընթացքից:

Չնայած երիտթուրքերի պնդումներին, որ հայերի տեղահանությունները պատասխան էին
Արևելյան ռազմաճակատում հայերի անհնազանդության, Ջեմալի ղեկավարությամբ հայերի
առաջին տեղահանություններ կատարվեցին ոչ թե Արևելյան ռազմաճակատի հարևան
շրջաններում, այլ Անատոլիայի կենտրոնից դեպի Սիրիա: Եգիպտական գործողություններում
պարտությունից հետո նա Զեյթունի և Դորթյոլի բնակչությանը որակեց որպես հնարավոր
վտանգավոր և դաշնակիցների հնարավոր առաջխաղացման դեպքում որոշեց փոփոխել իրեն
ենթակա տարածքների էթնիկական կազմը՝ առաջարկելով հայերի առաջին տեղահանությունները։
Հայերի տեղահանությունները սկսեցին Զեյթուն քաղաքից ապրիլի 8-ին, որի բնակչությունը
դարերով ուներ մասնակի անկախություն և թուրքական իշխանությունների հետ գտնվում էր
առճակատման մեջ։ Որպես հիմնավորում բերվում էր իբր Զեյթունի հայերի և ռուսական
ռազմական շտաբի մեջ գաղտնի համաձայնության տեղեկատվությունը, բայց Զեյթունի հայերը
ոչ մի թշնամական քայլ չէին ձեռնարկել:

Քաղաք մտցվեց երեք հազար թուրք զինվոր։ Թուրք զինվորների վրա հարձակված Զեյթունի
երիտասարդ տղամարդկանց մի մասը, ներառյալ մի քանի դասալիք, փախավ հայկական եկեղեցի
և կազմակերպեց ինքնապաշտպանություն՝ համաձայն հայկական աղբյուրների՝ վերացնելով 300
զինվոր (թուրքերը նշում են մեկ մայոր և ութ զինվոր), բայց եկեղեցին գրավվեց։
Հայկական կողմի հաղորդմամբ զինվորների վրա հարձակումը վրեժ էր հայկական գյուղերում
այդ նույն զինվորների անհարիր պահվածքի դիմաց։ Զեյթունի հայության մեծ մասն
ապստամբներին չէր աջակցում, հայ համայնքի ղեկավարներն ապստամբներին համոզում էին
հանձնվել և կառավարական զորքերին թույլ տվեցին հաշվեհարդար տեսնել նրանց հետ։ Բայց
օսմանյան պաշտոնյաների մի մասն էր միայն պատրաստ ընդունել հայերի հավատարմությունը,
մեծամասնությունը համոզվեց, որ Զեյթունի հայերը համագործակցում են թշնամու հետ։
Ներքին գործերի նախարար Թալեաթը Կոստանդնուպոլսի հայոց պատրիարքին շնորհակալություն
հայտնեց դասալիքներին բռնելու գործում հայ բնակչության աջակցության համար, բայց
ավելի ուշ հաղորդագրություններում ներկայացրեց այդ իրադարձությունները որպես օտար
տերությունների հետ հայկական ապստամբության մի մաս. տեսակետ, որ ընդունելի է
թուրքական պատմագրության կողմից։ Չնայած հայկական բնակչության մեծ մասը կողմ չէր
օսմանյան բանակին ընդդիմանալուն, բայց այնուամենայնիվ նրանք ևս տեղահանվեցին դեպի
Կոնիա և Դեր Զորի անապատ, որտեղ հետո հայերին կա՛մ սպանում էին, կա՛մ թողնում էին
մեռնել սովից ու հիվանդություններից։ Զեյթունից հետո նույն ճակատագրին արժանացան
Կիլիկիայի մյուս քաղաքների բնակիչները։ Տեղահանությունները տեղի ունեցան Վանի
դեպքերից առաջ, որոնք օսմանյան իշխանություններն օգտագործում էին հակահայկական
քաղաքականությունը հիմնավորելու համար։ Օսմանյան կառավարության գործողություններն
իրենց ծավալներով ակնհայտորեն անգերազանցելի էին, բայց դրանք դեռ չէին ընդգրկել
կայսրության ողջ տարածքը: Զեյթունի հայերի տեղահանությունը լույս է սփռում
ցեղասպանության կազմակերպման ժամկետների հետ կապված մի կարևոր հարցի վրա։ Հայերի
որոշ մասն աքսորվեց Կոնիա քաղաք, որը հեռու էր գտնվում Սիրիայից ու Իրաքից. տեղեր,
որտեղ ավելի ուշ հիմնականում տեղահանվեցին հայերը։ Ջեմալը պնդում էր, որ անձամբ է
ընտրել Կոնիան, այլ ոչ թե Միջագետքը, որպեսզի զինամթերքի տեղափոխման համար
արգելքներ չստեղծվեն։ Բայց ապրիլից հետո և Ջեմալի իրավասություններից դուրս
տեղահանված հայերի մի մասն ուղղվում էր Կոնիա, որը կարող է նշանակել, որ տեղահանման
ծրագիր կար արդեն 1915 թվականի ապրիլին:

Սարիղամիշի պարտությունից հետո Վան քաղաքը ռազմավարական մեծ նշանակություն ուներ ոչ
միայն թուրքերի, այլև ռուսների համար։ 1914 թվականից Դաշնակցությունը, քաղաքում
ունենալով մեծ ազդեցություն, գաղտնի պաշարել էր մեծ թվով զինամթերք։ Անդրանիկի
հրամանատարությամբ ռուսական կամավորականների՝ Սարային մոտենալուց օսմանական
իշխանությունները դաշնակներից պահանջեցին հանձնել թուրքական բանակից փախած հայ
դասալիքներին, քաղաքը կտրեցին հեռախոսային կապից և սկսեցին տեղի բնակչությունից
շորթումները, որն արդյունքում վերաճեց մի կողմից զինվորների և չետեների (մուսուլման
ավազակների), մյուս կողմից հայկական ինքնապաշտպանության խմբերի միջև։ 1915 թվականի
փետրվարին Վանում՝ կայսրության միակ շրջանում, որտեղ հայերը մեծամասնություն էին
կազմում, նահանգապետ նշանակվեց Էնվերի աներորդին՝ Ջևդեթ բեյը, որը հայտնի էր
բռնությունների հանդեպ հակումներով և զենքի հավաքագրման ժամանակ հայերի
ահաբեկումներով։ Ջևդեթը նոր էր վերադարձել Պարսկաստանի անհաջող արշավանքից, և նրան
ուղեկցում էին մի քանի հազար քուրդ ու չերքեզ ոչ կանոնավոր զինվորներ, այսպես
կոչված «մսագործի գումարտակները»: Թուրքական կառավարությունը 1914 թվականի վերջին
նշել էր Վանում ապստամբության հնարավորությունը՝ պնդելով, որ Վանի շրջանում հայերին
ու մի քանի պարսկական ցեղերին զինում են Թուրքիայի թշնամիները։ Վանի հայ
ղեկավարները փորձեցին հանգստացնել իշխանություններին և հավատարմություն հայտնեցին
Ջևդեթին։ 1915 թվականի մարտի սկզբին Ջևդեթը Շատախի հայերից մահվան և աքսորի
սպառնալիքով պահանջեց 18-45 տարեկան բոլոր տղամարդկանց (4000 տղամարդ, ինչպես նաև
բազմաթիվ դասալիքներ) բանակում աշխատելու համար։ Հայերը տրամադրեցին միայն 400
մարդ, իսկ մնացածի փոխարեն առաջարկեցին վճարել այսպես կոչված «ազատման հարկ»
(բանակում ծառայելու փոխարեն օրենքով թույլատրված որոշակի գումարի վճարում), որը
մերժվեց Ջևդեթի կողմից։ Մի միջադեպ էլ տեղի ունեցավ, երբ Ջևդեթը հայ-թուրքական ութ
հոգանոց խումբ ուղարկեց Շատախ գյուղ, որտեղ պետք է քննարկեին հային բանտ նստեցնելու
պատմությունը։ Ճանապարհին խմբի բոլոր չորս հայ անդամները սպանվեցին։ Ապրիլի 17-ին
Ջևդեթը «մսագործի գումարտակներն» ուղարկեց վերացնելու Շատախի հայերին, բայց
անկարգապահ զորքը հարձակվեց մոտակա գյուղերի վրա:

Զանգվածային սպանությունները սկսվեցին ապրիլի 19-ին, երբ Վանի շրջակայքում
սպանվեցին մոտ 2500 հայեր, իսկ մոտակա մի քանի օրերին՝ ևս 50 000: Հայերի վրա
հարձակումները հրահրվում էին Իթթիհաթի կողմից, որը հետագայում խոստովանեցին Վանի
երկու գեներալ-նահագապետերը՝ Իբրահիմ Արվասը և Հասան Թաշինը: Մուսուլմաններին
մահվան սպառնալիքով արգելված էր օգնել հայերին։ Վանի հայերը, սպասելով հարձակման,
մի քանի շաբաթ ամրացրեցին քաղաքի իրենց հատվածը և չորս շաբաթների ընթացքում
արդյունավետ դիմադրություն ցուցաբերեցին։ Վանի հայկական բնակչությունը կազմում էր
մոտավորապես 30 000 մարդ, որոնցից միայն 1500-ն էին զինված։ Զենքը շատ հաճախ լինում
էր ինքնաշեն տարբերակով։ Մայիսի 16-ին, երբ ռուսական բանակը մոտեցավ Վանին,
թուրքերը հարկադրված հեռացան, և ռուս գեներալ Նիկոլաևը Վանում հռչակեց հայկական
կառավարումը։ Վեց շաբաթից արդեն նահանջում էին ռուսները՝ տանելով այն հայերին,
որոնք կարող էին հեռանալ:

Վանի իրադարձությունները նախապես մշակված բնույթ չունեին, հայերը փորձում էին
հնարավոր փախուստի միջանցք պահել դեպի Պարսկաստան, իսկ Ջևդեթը օգտագործում էր
պատժամիջոցները իրեն տեսանելի «հայկական վտանգը» ճնշելու համար։ Նրա
գործողություններն այն ժամանակի համար բնորոշ չէին։ Նույն ժամանակահատվածում տեղին
ունեցան նաև Բիթլիսի քրդերի և Բաշկալեի ասորիների ապստամբությունները:

Եթե ընդհանուր տեղահանությունները նախապես պլանավորված չէին, այնուամենայնիվ 1915
թվականի մարտին խորհրդակցելուց հետո Իթթիհաթի ներկայացուցիչները սկսեցին քարոզել
հայերի զանգվածային սպանությունները։ Վանի իրադարձություններն ու համաձայն
թուրքական պաշտոնական վիճակագրության՝ 150 000 մուսուլմանների սպանությունները
(Խալիլ Բերքթայը ներկայացնում է հայերի կողմից 1915 թվականի ողջ ընթացքում ամբողջ
Անատոլիայում սպանված 12 000 մուսուլմանների թիվը) նույնպես որպես առիթ
օգտագործվեցին իշխանությունների կողմից հակահայկական գործողությունների համար։ 1915
թվականի ապրիլի 24-ին Կոստանդնուպոլսում ձերբակալվեցին 235 երևելի հայեր, որոնք
հետագայում արտաքսվեցին։ Դրանց հետևեց 600 հայերի ձերբակալությունը, այնուհետև
5000-ի։ Նրանց մեծամասնությունը սպանվեց հենց Ստամբուլի մերձակայքում։ Այս
գործողություններն որևէ հիմք չունեին, և ԱՄՆ դեսպան Հենրի Մորգենթաուի հետ
զրույցում Թալեաթն այս գործողությունները բնութագրեց որպես «ինքնապաշտպանություն»:
1915 թվականի մայիսի 30-ին Օսմանյան կայսրության նախարարների խորհրդով ընդունվեց
Տեղահանության մասին օրենքը, ըստ որի ռազմական հրամանատարությունը լիազորված էր
ճնշել բնակչության զինված ապստամբությունները և տեղահանել դավաճանության կամ
լրտեսության մեջ կասկածվողներին։ Օրինականություն հաղորդելու նպատակով նախատեսվում
էին տեղահանվածներին պահակներ և կորցրած ունեցվածքի փոխհատուցում տրամադրել, բայց
գործնականում այս պայմաններից ոչ մեկը չիրականացվեց։ Հայերի բնաջնջման գործում
գլխավոր դերակատարությունն ուներ Էրզրումում տեղակայված «Հատուկ կազմակերպությունը»
(օսման.՝ تشکیلات مخصوصه), որն ուներ մինչև 34 000 անդամ, որոնց գերակշիռ մասը
կազմում էին «չեթերը»՝ բանտերից ազատ արձակված հանցագործները։ «Հատուկ
կազմակերպությունն» անմիջապես ենթարկվում էր Թալեաթին։ Առաջին անգամ սա իրեն
ցուցադրեց 1914 թվականին ռուսական զորքերի նահանջի շրջաններում հայերի դեմ
բռնություններում՝ Վանի դեպքերից վեց ամիս առաջ, ինչը հայերի տեղահանության
պաշտոնական պատճառը եղավ։ Զանգվածային սպանություններում գործուն մասնակցություն
ունեցավ նաև երկրի հատուկ ծառայությունները ղեկավարող և մահվան հատուկ գումարտակներ
ստեղծած Բեհաեդդին Շաքիրը[Ն 4][Ն 5]:

Ապրիլի 18-ին Էրզրումի մերձակայքում տեղի ունեցավ թուրքական զանգվածային
հանրահավաք, որի ընթացքում հայերին մեղադրեցին դավաճանության մեջ, իսկ նրանց օգնող
մուսուլմաններին նախազգուշացրեցին, որ նրանք նույնպես կկիսեն հայերի ճակատագիրը։
Հաջորդող շաբաթների ընթացքում Էրզրումի նահանգի հայերը դարձան թուրքերի
հարձակումների առարկա։ Մայիսի կեսերին ջարդեր տեղի ունեցան Խնուսում և նրա
մերձակայքում, որտեղ սպանվեց 19 000 հայ։ Նահանգի մյուս գյուղերի հայերը
տեղահանվեցին Էրզրում, նրանցից շատերը մահացան քաղցից, ծարավից և
տանջալլկությունից, իսկ ողջ մնացածներին Կամախի կիրճի լանջերից նետեցին գետը։
Էրզրումի 65 000 հայ բնակչության մեծամասնությունը 1915 թվականի հունիս-հուլիս
ամիսներին տեղահանվեց կամ սպանվեց Կամախի կիրճերում, մնացածներին տեղահանեցին Հալեպ
կամ Մոսուլ, որտեղ մի քանիսին հաջողվեց կենդանի մնալ։ Էրզրումում թողեցին
մոտավորապես 100 հայերի, որոնք աշխատում էին ռազմական կարևորագույն օբյեկտներում։
Երզնկայի հայերը նույնպես հիմնականում սպանվեցին Կամախի կիրճերում։ Բեյբուրթի՝
Էրզրումի նահանգի ևս մեկ քաղաքի հայերից սկզբում վերցրեցին փող և երիտասարդ
աղջիկներին՝ տալով անվտանգության երաշխիքներ, հետո նրանց վրա հարձակվեցին «չեթերը»:
Դեպի Երզնկա հետ փախչողներին գնդակահարում էին ժանդարմները:

Օրդուից կանայք և երեխաները Սամսուն տեղափոխվելու պատրվակով բարձվեցին բեռնանավերը,
իսկ հետո տարվեցին բաց ծով և նավից դուրս նետվեցին։ 1919 թվականի ռազմական դատարանի
լսումների ժամանակ Տրապիզոնի ոստիկանության պետը ցուցմունք տվեց, որ երիտասարդ
հայուհիներին՝ որպես նահանգապետից նվեր Իթթիհաթի ղեկավարներին, ուղարկել է
Ստամբուլ: Կարմիր մահիկի հիվանդանոցի հայուհիներն անարգվում էին. Տրապիզոնի
նահանգապետը բռնաբարում էր նրանց և պահում որպես հարճեր: Թուրքահայաստանի հարավային
մասը հայերից մաքրվեց Ջևդեթի և նրա «մսագործի գումարտակների» (թուրք.՝ kesab
taburi) կողմից։ Չնայած Բիթլիսի հայերի օրինապաշտությանը՝ Ջևդեթը սկզբում նրանցից
փրկագին պահանջեց, իսկ հետո շատերին կախաղան հանեց։ Հուլիսի 25-ին քաղաքը
շրջապատվեց Ջևդեթի զորքերի կողմից, և կարճ պաշարումից հետո քաղաքի հայկական մասն
անձնատուր եղավ։ Տղամարդիկ սպանվեցին, իսկ երիտասարդ աղջիկներին տվեցին տեղացի
թուրքերին ու քրդերին, մնացած հայ բնակչությունն ուղարկվեց հարավ և խեղդամահ արվեց
Տիգրիսում։ Բիթլիսում ընդհանուր առմամբ սպանվեց 15 000 հայ, նրանց տները տրվեցին
թուրք և քուրդ մուջահիրներին:

Միաժամանակ սպանդի ենթարկվեց Բիթլիսի շրջակա գյուղերի հայ բնակչությունը։ Բիթլիսից
հետո Ջևդեթը ուղևորվեց Մուշի նահանգ, որտեղ թուրքերի ու քրդերի մայիսյան
հարձակումներից հետո տիրում էր ժամանակավոր խաղաղություն։ Ջևդեթի՝ նահանգ
այցելելուց հետո սկսվեցին հայ համայնքի ղեկավարների կտտանքները, տղամարդիկ
սվինահարվեցին, կանայք և երեխաները փակվեցին ախոռներում և կենդանի հրկիզվեցին։ Հետո
Ջևդեթն ու թուրք-քրդական ջոկատները հարձակվեցին Սասունի հայության վրա, որոնք
պաշտպանվեցին, մինչ չվերջացան զինամթերքն ու սնունդը։ Սև ծովի ծովափնյա քաղաքներում
հայերին նստեցնում էին նավեր, իսկ այնուհետ ջրախեղդ անում։ Բնաջնջման ենթարկվեցին
նաև բողոքական և կաթոլիկ ուղղության հայերը։ Խարբերդում 13 000 հայ զինվորների հետ
սպանվեցին նաև ամերիկացի միսիոներների կողմից հիմնադրված Եփրատի վարժարանի
ուսանողներն ու դասախոսները։ Նույն բախտին արժանացան նաև Մերզիֆոնի հայերը, որտեղ
ամերիկյան բողոքական միսիոներների ղեկավարությամբ գործում էր Անատոլիայի վարժարանը։
Մարզվանի 12 000 հայերի մեծամասնությանը տեղահանելուց հետո վարժարանի նախագահը
ամերիկյան դեսպանի միջոցով Էնվերից ու Թալեաթից վարժարանի անդամների համար
անվտանգության երաշխիքներ ստացավ, բայց նահանգապետը հայտարարեց, որ ինքը տեղյակ չէ
երաշխիքների մասին և մնացած հայերին տարհանեց անապատ, որտեղ նրանք մահացան։
Տեղահանման ենթարկվեցին նաև Անկարայի հայերը, որոնցից շատերի կրոնը պատկանում էին
կաթոլիկ ուղղության:

Ի տարբերություն այլ տեղահանությունների, որոնք տեղի հայ համայնքների շրջանակներում
չէին տարբերակում իշխանությունների տեսանկյունից անմեղներին «մեղավորներից»,
Կիլիկիայի տեղահանություններն արդեն տարբերություն չէին դնում հայ հեղափոխական և
լոյալ համայնքների միջև։ Այս տեղահանություները կապ չունեին նաև սահմանի
մոտիկությունից և վերաբերում էին Օսմանյան կայսրության բոլոր հայերին։ Այս
տեղահանվածներին չէին տրամադրում սնունդ, ինչը փաստացի նշանակում էր
սովամահություն։ Նրանք պաշտպանված չէին և ճանապարհին ենթարկվում էին օսմանյան
անկանոն ուժերի, քրդերի, չերքեզների և այլ մուսուլմանական ցեղերի կողոպուտին ու
բռնություններին, որի արդյունքում անապատում գտնվող վերջնակետին հասնում էր
տարհանվողների մոտավորապես 20 %-ը միայն։ Նույն բանը տեղի էր ունենում ողջ Արևելյան
Անատոլիայի հայերի հետ։ Արևմտյան նահանգների հայերը համեմատաբար անխոչընդոտ հասան
մինչև Դեր Զոր, որտեղ հետագայում շատերը կա՛մ մահացան, կա՛մ սպանվեցին։ Անատոլիայի
հայ համայնքների ընդհանուր կազմաքանդման գործընթացը սկսվել է 1915 թվականի ապրիլի
24-ին, երբ ձերբակալվեցին և Անկարա տարհանվեցին Կոստանդնուպոլսի հայ համայնքի
ղեկավարները։ Հունիսի կեսերին նրանք գրեթե բոլորը սպանված էին։ Իսկ այդ ժամանակ
գրեթե ամբողջությամբ ոչնչացված էին Բիթլիսի և Էրզրումի հայ համայնքները։ Հունիսի
9-ին Ներքին գործերի նախարարությունն Էրզրումի նահանգապետին նամակ ուղարկեց՝
պահանջելով վաճառել տեղահանված հայերի ունեցվածքը, որոնց վերադարձը չէր ակնկալվում։
1915 թվականի ամառվա ընթացքում տեղահանության աշխարհագրությունն ընդարձակվեց՝
ներառելով ներկայիս Սիրիայի շրջանները։ Համաձայն տեղահանությունների նախագծի՝
հայերը չպետք է գերազանցեին տեղի բնակչության 10 %-ը, որն արտացոլում էր
երիտթուրքերի վախը հայերի կուտակումներից։ Հիմքեր կան կարծելու, որ Դեր Զորի
անապատի շուրջ գտնող ճամբարների մինչև 150 000 մարդու սպանությունը կատարվել է
չերքեզների, չեչենների և արաբների կողմից, որպեսզի թույլ չտրվի մեծ քանակությամբ
հայերի կուտակումներ մի վայրում:

Սպանությունների վերաբերյալ ամենաարժեքավոր վկայություններից մեկը թողել են
օսմանյան արաբ չորս պաշտոնյա, որոնք անցան ռուսական կողմ և հետագայում
տեղահանությունների մանրամասները պատմեցին Մարկ Սայքսին։ 1915 թվականին Տրապիզոնում
գտնվող լեյտենանտ Սաիդ Ահմեդ Մուխտերա ալ-Բահաջայի խոսքերով՝ նա գիտեր, որ հայերի
տեղահանությունը նշանակում էր ոչնչացում, և նրան հայտնի էր դասալիքներին առանց դատի
գնդակահարելու գաղտնի հրամանի մասին։ Լեյտենանտ Սաիդ Ահմեդը հայտնել է, որ գաղտնի
հրամանում «դասալիքներին» բառի փոխարեն գրված էր «հայերին», որը վկայում է, որ
կենտրոնական իշխանությունները գիտակցում էին իրենց արարքների հանցավոր լինելը և
ամեն կերպ փորձում էին քողարկել դրանք:

Հայերի սպանություններն ուղեկցվում էին կողոպուտով ու գողությամբ։ Վաճառական Մեհմեդ
Ալիի (թուրք.՝ Mehmed Ali) խոսքերով՝ Ասենթ Մուսթաֆան ու Տրապիզոնի նահանգապետ
Ջեմալ Ազմին յուրացրել էին հայերի՝ 300 000-400 000 թուրքական ոսկե ֆունտ
արժողությամբ թանկարժեք իրեր (այն ժամանակ մոտավորապես 1 500 000 ԱՄՆ դոլար)։
Հալեպում ԱՄՆ հյուպատոսը զեկուցում էր Վաշինգտոն, որ Թուրքիայում գործում էր
«հափշտակությունների հսկայական համակարգ»: Տրապիզոնի հյուպատոսը հայտնում էր, որ
ամեն օր տեսնում է, ինչպես է «թուրք կանանց և երեխաների ամբոխը գիշանգղերի պես
հետևում ոստիկանությանը ու տանում ամեն ինչ, ինչ կարողանում էին», և որ Տրապիզոնում
Իթթիհաթի կոմիսարի տունը լիքն է ոսկով և թանկարժեք իրերով, որոնք կողոպուտներից իր
մասն էին կազմում:

1915 թվականի ամռան ավարտին կայսրության հայ բնակչության զգալի մասը սպանված էր։
Չնայած օսմանյան կայսրության իշխանությունների փորձերին ծածկել դա՝ Եվրոպա հասած
փախստականները պատմում էին հայ բնակչության ոչնչացման մասին։ 1915 թվականի ապրիլի
27-ին Ամենայն հայոց կաթողիկոսը կոչ արեց ԱՄՆ-ին և Իտալիային թույլ չտալ և
կագնեցնել ջարդերը։ Դաշնակից պետությունները հրապարակայնորեն դատապարտեցին օսմանյան
իշխանությունների թողտվությամբ թուրքերի և քրդերի կողմից հայերի ջարդերը, բայց
պատերազմի պայմաններում այլ բան անկարող էին անել հայերի վիճակը թեթևացնելու համար։
Մեծ Բրիտանիայում պաշտոնական հետաքննությունից հետո հրատարակվեց «Օսմանյան
կայսրությունում վերաբերմունքը հայերի նկատմամբ» փաստաթղթերի գիրքը, իսկ Եվրոպայում
և ԱՄՆ-ում փախստականների համար հանգանակություններ սկսվեցին։ Կենտրոնական և
Արևմտյան Անատոլիայի հայերի ոչնչացումը շարունակվեց նաև 1915 թվականի օգոստոսից
հետո:

Որպես օսմանյան հայերի ոչնչացման արդարացում գործածվում էր նաև կենսաբանական
հիմնավորումը։ Հայերն անվանվում էին «վտանգավոր մանրէներ», նրանց վերագրվում էր
կենսաբանական ավելի ցածր կարգավիճակ, քան մուսուլմաններին։ Այս քաղաքականության
գլխավոր քարոզիչը բժիշկ Մեհմեդ Ռեշիդն էր՝ Դիարբեքիրի նահանգապետը, ով առաջինը
հրամայեց տեղահանվողների ոտքերը պայտել։ Ռեշիդը նաև կիրառում էր հայերի
խաչելությունը՝ նմանակեղծելով Քրիստոսի խաչելությունը: 1978 թվականին թուրքական
պաշտոնական հանրագիտարանը Ռեշիդին բնութագրում է որպես «հոյակապ հայրենասեր»:

Տանելի կենցաղային պայմանների և դեղորայքի բացակայությունը թուրքական բանակում
հանգեցրին համաճարակի տարածման՝ խլելով յուրաքանչյուր տասներորդ զինվորի կյանքը։
Երրորդ բանակի բժիշկ Թևֆիկ Սալիմի հրամանով բծավոր տիֆի դեմ պատվաստանյութ գտնելու
նպատակով Երզնկայի կենտրոնական հիվանդանոցում փորձեր էին կատարվում հայ զինվորների
և ռազմական ուսումնարանների կադետների վրա, որոնցից շատերը մահացան։ Ուղղակի
ապացույցները ցույց են տալիս այս ամենում Բեհաեդդին Շաքիրի մասնակցությունը։
Փորձերն անմիջականորեն անցկացնում էր Ստամբուլի բժշկական դպրոցի պրոֆեսոր Համդի
Սուաթը, որը հիվանդներին ներարկում էր տիֆով վարակված արյուն։ Պատերազմի ավարտից
հետո այս գործի քննման ժամանակ Ստամբուլի ռազմական դատարանի կողմից Համդի Սուաթը
տեղափոխվեց բժշկական դպրոցի կլինիկա «սուր փսիխոզ» ախտորոշմամբ հարկադիր բուժման:

Այսօր Թուրքիայում Համդի Սուաթը համարվում է թուրքական մանրէաբանության հիմնադիրը,
և նրան նվիրված է Ստամբուլի հիշատակի տուն-թանգարանը։ Նրա փորձակումները
հաստատվեցին Օսմանյան զինված ուժերի գլխավոր համաճարակային տեսուչ Սուլեյման
Նումանի (թուրք.՝ Süleyman Numan) կողմից։ Փորձարկումներն առաջացրին Թուրքիայի
գերմանացի բժիշկների, ինչպես նաև մի քանի թուրք բժիշկների բողոքները։ Նրանցից մեկն
էր Ջեմալ Հայդարը (թուրք.՝ Cemal Haydar), որն անձամբ էր ներկա գտնվել
փորձարկումներին և 1918 թվականին ներքին գործերի նախարարին բաց նամակով դրանք
բնութագրեց որպես «բարբարոսական» և «գիտական հանցագործություն»: Հայդարին աջակցեց
Երզնկայի Կարմիր մահիկի հիվանդանոցի գլխավոր բժիշկ դոկտոր Սալահեդդինը, որն իր
օգնությունն առաջարկեց իշխանություններին բժշկական փորձարկումների կազմակերպիչներին
և իրականացնողների գտնելու գործում։ Պաշտպանության նախարարությունը հերքեց իր
հասցեին հնչող մեղադրանքները, բայց Հայդարն ու Սալահեդդինը պնդեցին իրենց
ցուցմունքները։ Հայդարը կրկնեց բժշկական փորձակումների արդյունքում հարյուրավոր
հայերի սպանությունների մասին, իսկ Սալահեդդինի հայտարարությամբ իր վրա ճնշում է
գործադրվել՝ հարկադրելով լռել։ Անցումային շրջանի քաղաքական խառնաշփոթի արդյունքում
փորձարկումների մեղավորներին հաջողվեց խույս տալ պատժից։ Համդի Սուաթն արդյունքում
հրապարակեց իր հետազոտությունների արդյունքները, որտեղ նկարագրում էր «դատապարտված
հանցագործների» վրա իր փորձարկումները:

1919 թվականի ռազմական դատարանի անցկացրած հետաքննության արդյունքում հայտնի դարձան
հայ երեխաների և հղի կանանց թունավորման փաստեր Տրապիզոնի սանիտարա-հիգիենիկ
ծառայությունների և առողջապահության բաժանմունքի ղեկավար Ալի Սաիբի կողմից (թուրք.՝
Ali Saib)։ Թույնից հրաժարվողներին ստիպում էին այն ընդունել բռնի ուժով կամ
խեղդում էին ծովում։ Տեղահանումների արդյունքում ողջ մնացած և Միջագետքի ճամբարներ
հասած հայերին Սաիբը սպանում էր՝ ներարկելով մորֆինի մահացու չափաբաժին կամ
թունավոր նյութեր։ Ֆրանսիացի և թուրք ականատեսները հաստատում են հիվանդանոցներում և
դպրոցներում երեխաների թունավորվելու փաստերը։ Սաիբն օգտագործում էր նաև շարժական
շոգեբաղնիքներ (թուրք.՝ Etüv), որոնցում երեխաներին սպանում էին գերտաք շոգիով:

Անտիոքից ոչ հեռու՝ Մուսա լեռան շրջանում, ապրող հայ բնակչությունը, կանխազգալով
սպանությունները, 1915 թվականի հուլիսին իշխանություններից փախավ լեռները և այնտեղ
կազմակերպեց հաջող ինքնապաշտպանություն՝ թուրքական զորքերի հարձակումները կանխելով
յոթ շաբաթ։ Մոտավորապես 4000 մարդ փրկվեց ֆրանսիական ռազմական նավով և տեղափոխվեց
Պորտ-Սաիդ: Պաշտպանվողների մի մասը հետագայում մտան ֆրանսիական Արևելյան լեգիոնի
կազմ և իրենց դրսևորեցին հատկապես 1918 թվականին Արարում թուրքերի դեմ կռվում։
Մուսա լեռան ինքնապաշտության մասին գրվել է Ֆրանց Վերֆելի հանրաճանաչ «Մուսա լեռան
քառասուն օրը» վեպը:

Հայերի ինքնապաշտպանություններ տեղի ունեցան նաև Ուրֆայում և Մուշում և մի քանի այլ
վայրերում։

Մուսուլմանների կողմից հայերին օգնության ցուցաբերման հետազոտությունը բավական բարդ
խնդիր է, քանի որ հայերին օգնություն ցուցաբերելը պատժվում էր մահով, և բնականաբար,
ծածուկ էր պահվում։ Այնուամենայնիվ, հայտնի են թուրքական ընտանիքների կողմից հայ
երեխաների փրկության, ինչպես նաև օսմանյան իշխանավորներին ընդդիմանալու բազմաթիվ
դեպքեր, որոնք հրաժարվում էին մասնակցություն ունենալ հայ բնակչության
սպանությունների գործում։ Տեղահանությունների դեմ հանդես եկան Հալեպի քաղաքագլուխ
Մեհմեդ Ջելալ բեյը՝ հայտարարելով, որ հայերը պաշտպանվում են և կյանքի իրավունքը
յուրաքանչյուր մարդու բնական իրավունքն է, և արգելեց որևէ ճնշում հայ բնակչության
դեմ, ինչպես նաև Զմյուռնիայի և Ադրիանապոլիսի նահանգապետեր Ռահմի բեյը և Ադիլ բեյը։
Ջելիլ բեյը 1915 թվականի հուլիսին պաշտոնանկ արվեց։ Դեր Զորի անապատում
համակենտրոնացման ճամբարի հրամանատար Ալի Սուեդ Բեյը, փորձելով թեթևացնել հայերի
զրկանքները, փոխարինվեց և նրա պաշտոնում նշանակվեց հայերի հանդեպ բացառիկ
դաժանություն ցուցաբերած Զեքի բեյը։ Երիտթուրքերի առաջնորդներից մեկը՝ Ջեմալ փաշան,
իր հուշերում գրում էր, որ սարսափած էր հայերի դեմ կատարված հանցագործություններից
և փորձել է թեթևացնել նրանց վիճակը, բայց պատմաբանները սրան վերաբերում են մեծ
կասկածանքով:

Թուրքերի դաշնակից գերմանացիների ներկայացուցիչներից շատերը պասիվ կերպով աջակցում
էին հայերի հանդեպ բռնաճնշումներին։ Գերմանական դեսպան բարոն ֆոն Վանհենհայմը,
չնայած հյուպատոսների ներկայացրած մանրամասն նկարագրություններին, բողոքեց ընդամենը
մի քանի մանր խախտումների դեմ։ Միայն ֆոն Վանհենհայմից հետո երրորդ դեսպանը՝ կոմս
ֆոն Վոլֆ-Մետերնիխը, Իթթիհաթի գործողությունները որակեց որպես ազգայնամոլություն՝
ուղղված հայերի բնաջնջմանը։ Գերմանացի քարոզիչ Յոհաննես Լեփսիուսը հասցրեց 1915
թվականին այցելել Ստամբուլ, բայց նրա խնդրանքը Էնվերին հայերի պաշտպանության
վերաբերյալ մնացին անպատասխան։ Գերմանիա վերադառնալուց հետո առանց ակնհայտ
հաջողությունների փորձում էր հասարակության ուշադրությունը հրավիրել Թուրքիայում
հայերի վիճակի վրա։ Թուրքիայում ֆելդմարշալ ֆոն Հոլցի հրամանատարության տակ ծառայող
դոկտոր Արմին Վեգները հավաքեց լուսանկարների մեծ պահոց։ Թուրքական պահնորդների
հսկողության տակ գտնվող հայ կնոջ՝ նրա արած լուսանկարը դարձել է հայերի
ցեղասպանության խորհրդանիշներից մեկը։ 1919 թվականի Վեգները նամակ գրեց ԱՄՆ նախագահ
Վիլսոնին, որում հայտնում էր հայերի բնաջնջման՝ իրեն հայտնի մանրամասները։ Հալեպում
տեխնիկական դպրոցի ուսուցիչ Մարտին Նիպաժը (գերմ.՝ Martin Niepage) 1916 թվականին
գրված գրքում նկարագրություններ է թողել հայերի բարբարոսական սպանությունների
վերաբերյալ:

Համաձայն Մուդրոսյան հաշտության պայմանագրի՝ դաշնակից տերությունները պարտավորվում
էին պատժել թուրքերին և պարգևատրել հայերին։ Պնդելով ռազմավարական կարևոր
ճանապարհների վրա վերահսկողությունը, ռազմագերի ազատումը և Անդրկովկասից թուրքական
զորքերի դուրս բերումը՝ Մեծ Բրիտանիան համաձայնեց հայկական վեց վիլայեթներից
թուրքական զորքերի դուրսբերման պահանջը փոխարինել «անկարգությունների դեպքում» այդ
վիլայեթներ զորք մտցնելու դաշնակիցների իրավունքով։ Այնուամենայնիվ, դաշնակից
ուժերը չէին պատրաստվում կատարել պայմանագրի այդ կետը։ Երևանի նահանգից տարհանման
ժամանակ թուրքական բանակը կողոպտեց և տարավ՝ ինչ հնարավոր էր՝ սննդամթերքի պաշար,
տնային անասուններ, աշխատանքի գործիքներ, հագուստ, կահույք ու նույնիսկ դռներ,
պատուհաններ և երկաթգծի գերաններ։ Երբ հայկական բանակը 1918 թվականին գրավեց
Ալեքսանդրապոլը, երկաթգծի կայարանում ոչ մի գնացքաքարշ կամ վագոն չկար։ 1918-1919
թվականների ձմեռը սննդից, հագուստից ու դեղորայքից զրկված Հայաստանում ուղեկցվեց
մարդկանց զանգվածային մահերով։ Քաղցի ու ցրտի պայմաններում ողջ մնացածները դառնում
էին բծավոր տիֆի զոհեր։ Արդյունքում մահացավ մոտ 200 000 հայ, այսինքն՝ Հայաստանի
բնակչության 20 %-ը։ 1919 թվականին 8,7 ծնելիության դիմաց մահացությունը կազմում էր
204,2 մարդ ամեն 1000 բնակչին։ Հայաստանից նահանջի ժամանակ թուրքական բանակի
գործողությունները որոշ պատմաբանների կողմից գնահատվում են որպես ցեղասպանության
շարունակություն:

Թուրքիայի հայերի վտարման և ոչնչացման գործընթացը ավարտվեց 1920 թվականին հակառակ
ամեն ինչի Կիլիկիա վերադարձած փախստականների և Զմյուռնիայի ջարդերի ռազմական
գործողությունների արդյունքում, երբ Մուստաֆա Քեմալի հրամանատարությամբ զորքերը
կոտորեցին Զմյուռնիայի հայկական թաղամասի հայերին, իսկ հետո արևմտյան
տերությունների ճնշման ներքո թույլ տվեցին կենդանի մնացածներին տարհանել։ Վերջին
կազմակերպված համայնքի՝ Զմյուռնիայի հայերի ոչնչացումով Թուրքիայի հայ
բնակչությունն իր պատմական հայրենիքում փաստացի դադարեց գոյություն ունենալ։
Կենդանի մնացած փախստականները ցրվեցին աշխարհով մեկ՝ տարբեր երկրներում ձևավորելով
Հայկական սփյուռքը:

Հայկական հարցի առաջացումից ի վեր հայերի ժողովրդագրական կշիռը Թուրքիայում դարձավ
քաղաքական հարց՝ ձգտելով ցույց տալ, որ հայերը մուսուլմանական բնակչության կողքին
կազմում էին չնչին փոքրամասնություն։ 1864-1866 թվականների բարեփոխումների քողի տակ
Էրզրումի վիլայեթը (նախկին Էրմենիստան նահանգություն) բաժանվեց մութաշարիֆների
(թուրք.՝ Mutasarrıf) կողմից կառավարվող յոթ մասերի։ Էրզրումի վիլայեթի տարածքի մի
մասը տրվեց Դիարբեքիր գավառին։ Բայց այնուամենայնիվ, վիլայեթի բնակչության կազմում
հայերը մեծամասնություն էին կազմում, և 1878 թվականին ամբողջական շրջանների
հեռացման և ուրիշների ավելացման հետևանքով Էրզրումի վիլայեթը բաժանվեց չորս
վիլայեթների՝ Էրզրում, Վան, Հաքյարի և Մուշ: 1886 թվականին Բարձր դուռը Հայկական
լեռնաշխարհը բաժանեց այս անգամ ավելի փոքր վարչական միավորների։ Շրջանի վերջին
վերաձևումը տեղի ունեցավ 1895 թվականին. ութ վիլայեթներ միացվեցին՝ ձևավորելով վեց
նոր վարչական միավորներ։ Ժողովրդագրական հաշվարկներում օսմանյան կառավարությունը
ուղղափառ հայերին կաթոլիկ և բողոքական հայերից, հույներից և ասորիներից առանձին էր
հաշվարկում, մինչդեռ թուրքերը, թուրքմենները, քրդերը, զղլբաշները, եզդիները և այլք
հաշվարկվում էին միասին:

1844 թվականի Օսմանյան կայսրությունում առաջին մարդահամարը Ասիական Թուրքիայում
ցույց տվեց մոտավորապես 2 000 000 հայերի։ 1867 թվականին Փարիզի Համաշխարհային
ցուցահանդեսում կայսրության ղեկավարությունը Փոքր Ասիայում հայտարարեց 2 000 000,
իսկ եվրոպական Թուրքիայում՝ 400 000 հայերի մասին։ Հայոց պատրիարքության
տվյալներով՝ 1878 թվականին Օսմանյան կայսրությունում հայերի թիվը կազմում էր 3 000
000, 400 000՝ եվրոպական Թուրքիայում, 600 000՝ Փոքր Ասիայի արևմուտքում, 670 000՝
Սեբաստիայի, Տրապիզոնի, Մաժաքի և Դիարբեքիրի վիլայեթներում և 1 330 000՝ Հայկական
լեռնաշխարհում։ 1881-1893 թվականների պաշտոնական մարդահամարում հայերի թիվը կտրուկ
նվազում է ընդհուպ 1 048 143 մարդու։ Նույնիսկ Կարսի և Արդահանի 1878 թվականի
կորուստը հաշվի առնելով՝ հայերի քանակության այդպիսի նվազումը կարելի է բացատրել
թվերում մեքենայություններով։ Օսմանյան կայսրության տարեգրքում (թուրք.՝ Salname)
1882 թվականի՝ ոչ մուսուլման տղամարդկանց կողմից վճարվող հարկ հաշվարկված է եղել
462 870 թուրքական ֆունտի չափով, բայց համաձայն հենց նույն տարեգրքի՝ Թուրքիայի
նախարարների խորհուրդը ակնկալում էր այդ հարկից մուտքեր երկու անգամ ավելի, որն
ուղղակիորեն հիմնավորում է ոչ մուսուլման բնակչության թվի կրկնակի նվազում։
Պաշտոնական մարդահամարը որոշ քաղաքներում հայերի գոյության բացակայություն ցույց
տվեց, որոնց գոյության մասին կան հստակ աղբյուրներ։ Օսմանյան կայսրության 1907-1908
թվականների մարդահամարն առաջ է քաշում նույն հարցերը, ինչ նախորդը։ Համաձայն այդ
մարդահամարի՝ Էրզրումի, Բիթլիսի ու Վանի հայ բնակչությունը մնացել է նույնը՝ չնայած
1894-1896 թվականների ջարդերը։ Ռայմոնդ Կևորկյանը, մանրամասն ուսումնասիրելով
ժողովրդագրական տվյալները, կարծում է, որ այդ մարդահամարը կապ չուներ հայ
բնակչության իրական թիվն արտացոլելու հետ և միայն կրկնում էր նախորդ մարդահամարի
տվյալները, որոնք իրենց հերթին նվազեցվել էին երկու անգամ։ 1912 թվականին Հայոց
պատրիարքությունը Վանի, Բիթլիսի, Խարբերդի և Էրզրումի վիլայեթների հայ բնակչության
թիվը գնահատել է 804 500 մարդ։ 1914 թվականին պատրիարքությունը բերեց ավելի ստույգ
տվյալներ, որոնք կայսրության տարածքում ցույց էին տալիս 1 845 450 հայերի։
Բնակչության՝ մեկ միլիոնից ավելի նվազումը կարելի է բացատրել 1894-1896 թվականների
ջարդերով, Թուրքիայից փախուստով և հարկադրաբար իսլամացումով։ Բացի այդ, մարդահամարն
ամբողջական չէր, քանի որ պատրիարքության գրագիրները մուտք չունեին բոլոր հայաբնակ
վայրեր, մանավանդ եթե դրանք վերահսկվում էին քրդական ցեղերի կողմից։ Այս փաստն
ավելի բնորոշ է Դիարբեքիրի վիլայեթի համար, որի հայ բնակչությունը, համաձայն
պաշտոնական տվյալների, կազմում էր 73 226 մարդ, համաձայն պատրիարքության
հաշվարկների՝ 106 867, իսկ 1915 թվականի գարնանը վիլայեթից տեղահանվեց 120 000 հայ։
Պաշտոնական օսմանյան վիճակագրությունը 1915 թվականին կայսրության հայ բնակչությունը
հաշվվում էր 1 295 000 մարդ:

Համաձայն «Բրիտանիկա» հանրագիտարանի՝ գոյություն ունեն 1 միլիոնից մինչև 3,5 միլիոն
թվական տվյալներ։ Ժամանակակից գնահատմամբ Օսմանյան կայսրության հայ բնակչության
թիվը տատանվում է 1 500 000 և 2 500 000 մարդու միջև։

Զոհերի թվի հաշվարկը կարող է կախված լինել հիմք ընդունված Մեծ եղեռնի նախօրյակին
Օսմանյան կայսրության հայ բնակչության ընդհանուր թվի գնահականից: Զոհերի թվի
գնահատման վրա ազդող ևս մեկ գործոն է համարվում ժամանակաշրջանը, որը դիտարկվում է
որպես ցեղասպանության ընթացք. ժամանակակից գնահատականները տատանվում են 1915
թվականի և 1923 թվականն ընկած ժամանակահատվածի միջև:

1915 թվականի սեպտեմբերի 28-ին Դիարբեքիրի նահանգապետ Ռեշիդ բեյը Թալեաթին ուղղված
հեռագրում հայտնում է, որ նահանգից տեղահանել է 120 000 հայերի, նույն
ժամանակահատվածում պաշտոնական օսմանյան վիճակագրությունը ցույց էր տալիս երկու
անգամ քիչ թիվ: 1915 թվականի օգոստոսին Էնվեր փաշան Էրնստ Յախին (գերմ.՝ Ernst
Jackh) հայտնում է 300 000 սպանված հայերի մասին։ Համաձայն Յոհաննես Լեփսիուսի՝
սպանվել է մոտավորապես 1 միլիոն հայ, իսկ 1919 թվականին Լեփսիուսը վերանայեց իր
տվյալները մինչև 1 100 000 մարդ։ Նրա տվյալներով՝ միայն Անդրկովկաս թուրքական
ներխուժման ժամանակ սպանվել է 50-ից 100 հազար հայ։ «Օգնության գերմանական
միությունից» (գերմ.՝ Deutscher Hilfsbund Deutscher Hilfsbund für christliches
Liebeswerk im Orient) Էրնստ Զոմմերը տեղահանվածների քանակը գնահատեց 1 400 000,
իսկ ողջ մնացածներինը՝ 250 000: 1915 թվականի դեկտեմբերի 20-ին Հալեպում Գերմանիայի
հյուպատոս Ռյոսլերը ռեյխկանցլերին հայտնեց, որ ելնելով 2,5 միլիոն օսմանահպատակ
հայերի ընդհանուր թվից՝ 800 000 զոհերի թիվը հավանական է թվում և կարող է ավելի շատ
լինել։ Միաժամանակ նա նշում է, որ եթե հիմք վերցվի հայ բնակչության 1,5 միլիոն
թիվը, ապա զոհվածների թիվը համապատասխանաբար պետք է նվազեցնել (այսինքն՝ զոհվածների
թիվը կկազմի 480 0000):

Համաձայն Լեփսիուսի՝ բռնի կերպով իսլամացվեցին 250 0000-ից 300 0000 հայեր, որն
առաջացրեց կայսրության որոշ մուսուլման կրոնական առաջնորդների դժգոհությունը։
Այսպես, Կուտինայի մուֆտին իսլամին հակասող համարեց հայերի բռնի իսլամացումը։
Իսլամացումը անհավատ երիտթուրքերի առաջնորդների համար չուներ հոգևոր իմաստ, բայց դա
հետապնդում էր հայկական ինքնությունը ոչնչացնելու և հայերի իվը նվազեցնելու
քաղաքական նպատակներ, որպեսզի վերացվեն հայերի կողմից ինքնավարության կամ
անկախության պահանջները:

Զոհերի թվի մասին ժամանակակից գնահատականները տատանվում են 200 000-ից (որոշ
պաշտոնական թուրքական աղբյուրներ և «History of the Ottoman Empire and modern
Turkey» առաջին հրատարակությունում Սթենֆորդ Շոուն)) մինչև ավելի քան 2 000 000
(որոշ հայ պատմաբաններ և Ռուդոլֆ Ռումմելը)։ Ռոնալդ Սունին գնահատականների
ընդգրկման սահման է համարում մի քանի հարյուր հազարից մինչև 1,5 միլիոնը: Ըստ
«Օսմանյան կայսրության հանրագիտարանի»՝ ամենահամեստ հաշվարկները ցույց են տալիս
զոհերի 500 000 թիվը, իսկ ամենաբարձր թիվ համարվում է հայ գիտնականների 1,5 միլիոն
գնահատականը: Համաձայն Առնոլդ Թոյնբիին (հրապարակված 1916 թվականին) մեջբերող
«Բրիտանիկա»-ի՝ զոհվել է մոտ 600 000 հայ, Գյունթեր Լևին հայտնում է 642 000, Էրիկ
Յան-Ցյուրխերը ենթադրում է 600 000-800 000 զոհ, Ռոջեր Սմիթը՝ «միլիոնից ավել»,
«Ցեղասպանության հանրագիտարանի» տվյալներով ոչնչացվել է մինչև 1,5 միլիոն հայ, ըստ
Ռումմելի՝ 2 102 000 հայ (որոնցից 258 000-ը Օսմանյան կայսրությունից դուրս
ապրողները)։ Համաձայն Դուգլաս Հովարդի՝ շատ պատմաբաններ զոհերի թիվը գնահատում են
800 000-1 000 000-ի սահմաններում: Ռիչարդ Հովհաննիսյանի կարծիքով՝ մինչ վերջերս
ամենատարածվածը 1,5 միլիոն գնահատականն էր, բայց վերջին ժամանակներում Թուրքիայի
քաղաքական ճնշումների հետևանքով այդ գնահատականը նվազելու միտում ունի: Համաձայն
փիլիսոփայական գիտությունների դոկտոր պրոֆեսոր Արմեն Մարսուբյանի՝ պատմաբանների մեծ
մասը զոհերի թիվը գնահատում է 1-1,5 միլիոն: Թեմատիկ հանրագիտարանները տալիս են
հետևյալ գնահատականները՝ «Encyclopedia of Genocide»՝ 1918 թվականի դրությամբ
մոտավորապես 1 միլիոն, «Encyclopedia of Genocide and Crimes Against Humanity»՝
մոտավորապես 1,2 միլիոն, «Dictionary of Genocide»՝ 1 միլիոնից ոչ պակաս, բայց մոտ
1,5 միլիոն զոհ:

Մյուս վիճելի հարցը հանդիսանում է Թուրքիայի հայ բնակչության բնաջնջման վերաբերյալ
որոշման ընդունման ժամանակը։ Այս հիմնախնդիրն ուսումնասիրող պատմաբանները
(Հոլոքոստի պատմաբանների նմանությամբ) բաժանվում են երկու խմբի՝
«ինտենցիոնալիստների», որոնք կարծում են, որ թուրքերը հայերի բնաջնջման ծրագրեր
վաղուց էին մտմտում, իսկ 19-րդ դարավերջի և 20-րդ դարասկզբի իրադարձությունները
համարվում են 1915 թվականի հայերի զանգվածային բնաջնջման խաղափորձ, և
«ֆունկցիոնալիստների», որոնք կարծում են, որ իրադարձությունները կրում էին
բավականին դիպվածային բնույթ և տեղի ունեցան Առաջին համաշխարհային պատերազմի
ժամանակ ծագած հայկական վտանգի մասին պատկերացումների ազդեցության ներքո։ Այսպես,
«ինտենցիոնալիստ» Վահագն Դադրյանը կարևոր պատճառ է տեսնում հավատամքի
փոփոխություններին անկարող ներկայացող իսլամի մեջ։ Դադրյանն իր հայացքները
հիմնավորում է նրանով, որ սպանությունները հիմնականում տեղի էին ունենում ուրբաթ
օրվա աղոթքից հետո, որի ընթացքում մոլլաները հայերի դեմ ջիհադի էին կոչում։ Նրա
ընդդիմադիրները հակադարձում են՝ օրինակ բերելով մուսուլմանների կողմից հայերին
օգնությունը և ընդգծելով այն փաստը, որ հայերի նկատմամբ բռնություններն Օսմանյան
կայսրությունում սկսվեցին Թանզիմատի ժամանակաշրջանից հետո, երբ կայսրությունը
հրաժարվեց հոգևոր օրենքների գերակայությունից և կանգնեց արդիականացման ճանապարհին։
«Ֆունկցիոնալիստներ» Ռոնալդ Սունին և Դոնալդ Բլոքսհեմը, օրինակ, հայերին վերացնելու
պատճառները տեսնում էին Սարիղամիշում Օսմանյան կայսրության պարտության մեջ։
Վերլուծելով «ֆունկցիոնալիստների» տեսակետները՝ մեկ այլ ուսումնասիրող՝
Ասատուրյանը, նշում է, որ ցեղասպանության գաղափարները հասունանում են սոցիալական
տարբերակման հողի և կոլեկտիվ միֆերի վրա՝ հատուկ տիրող խմբին։ Այնուամենայնիվ
ուսումնասիրողների մեջ գոյություն ունի որոշակի համաձայնություն այն հարցի շուրջ,
որ «վերջնական որոշում» ընդունվել է մինչ 1915 թվականի Վանի ապստամբությունը։ Այս
բանավեճում ծայրահեղ մոտեցումներ ունեն Հայաստանի շատ պատմաբաններ՝ գտնելով, որ
Օսմանյան կայսրության ողջ պատմությունը հայերի բնաջնջման նախերգանքն էր, և
Թուրքիայի պատմաբանները, որոնք մեծամասամբ մերժում են հայկական համայնքի
նպատակաուղղված ոչնչացումը:

Հայ բնակչության բնաջնջումն ուղեկցվում էր հայկական մշակութային ժառանգության դեմ
ուղղված գործողությունների շարքով։ Հայկական հուշարձաններն ու եկեղեցիները
պայթեցվում են, գերեզմանները վերածվում են դաշտերի, որտեղ զբաղվում էին
եգիպտացորենի և հացահատիկի մշակմամբ, քաղաքների հայկական թաղամասերն ավերվում էին
կամ բնակեցվում էին թուրք կամ քուրդ բնակչության կողմից և անվանափոխվում էին:

1914 թվականին Կոստանդնուպոլսի Հայոց պատրիարքության հաշվեկշռում հաշվարկվում է ոչ
պակաս քան 2549 ծխական համայնք, այդ թվում ավելի քան 200 վանք և ոչ պակաս 1600
եկեղեցի: Ցեղասպանության քաղաքականության իրականացման ընթացքում և էթնիկ զտումներից
հետո վերացվեցին բազմաթիվ հայկական ճարտարապետության հուշարձաններ։ Շատ տաճարներ
ավերվեցին, ավելի շատերը վերածվեցին մզկիթների և իջևանատների: Մինչ 1960 թվականը
թուրքական քաղաքականությունը կայանում էր Թուրքիայի տարածքում հայերի գոյության
վկայությունների վերացման մեջ։ Միայն 1960-ական թվականներին գիտնականները հայկական
հոգևոր ժառանգության հուշարձանների գրանցման և փրկության հարց բարձրացրեցին։ 1974
թվականին Թուրքիայում գիտնականները նույնականացրին հայկական եկեղեցիների և վանքերի
913 շինություն։ Հուշարձանների կեսից ավելին չի պահպանվել մինչ մեր օրերը, իսկ
մնացածներից 252-ը քանդված են և միայն 197-ն են գտնվում այս կամ այն չափով պիտանի
վիճակում:

1980-ական թվականների վերջերին և 1990-ական թվականների սկզբներին անգլիացի պատմաբան
և գրող Ուիլյամ Դալրիմփլը գտավ հայկական պատմական հուշարձանների շարունակական
ավերման ապացույցներ։ Շատ հուշարձաններ խարխլվել էին երկրաշարժերից ու
իշխանությունների անուշադրությունից, բայց կային նաև գյուղացի ոսկի որոնողների
կողմից քանդված շինություններ, ովքեր փնտրում էին հայկական գանձեր, որոնք, ըստ
նրանց, թաղված են եկեղեցիների տակ, կան նաև փլուզումների կանխամտածված ակնհայտ
օրինակներ։ Ավելի վաղ ֆրանսիացի պատմաբան Ջ. Մ. Թիերին հեռակա կարգով դատապարտվեց
երեք ամիս հարկադիր աշխատանքների այն բանի համար, որ փորձել էր վերստեղծել Վան
քաղաքի հայկական եկեղեցու հատակագիծը։ Նա նաև նշում էր, որ 1985 թվականին
իշխանությունները ցանկանում էին քանդել Օշկվանք հայկական եկեղեցին, բայց նրանց
չհաջողվեց, քանի որ ընդդիմացան տեղի բնակիչները, որոնք եկեղեցին օգտագործում էին
որպես հացահատիկի պահեստ։ Ուիլյամ Դալրիմփլի կարծիքով՝ հայկական հուշարձանների
ոչնչացումն արագացավ թուրքական պաշտոնատար անձանց վրա հարձակվող հայկական
ահաբեկչական կազմակերպությունների ի հայտ գալուց հետո:

Ուիլյամ Դալրիմփլի կարծիքով՝ հայկական ժառանգության ոչնչացման վառ օրինակ է Կարս
քաղաքի շրջակայքում տեղակայված Խծկոնք վանական համալիրը՝ կազմված հինգ
եկեղեցիներից, որոնք 1915 թվականից մինչ 1960-ական թվականները պաշտոնապես արգելված
էին այցելությունների համար։ Ականատեսների վկայություններով՝ վանքը ուժանակի
միջոցով պայթեցվել է կանոնավոր բանակի զորամասերի կողմից, որը նաև ուսումնական
կրակային դասընթացներ էր անցկացնում համալիրի շինությունների վրա։ Պատմաբանի
այցելության պահին կանգուն էր միայն 11-րդ դարի Սուրբ Սարգիս եկեղեցին, որի պատերը
էականորեն վնասված էին։ Մեկ այլ օրինակ է Վարագավանքի կիսափլված եկեղեցին՝ վերածված
ցախատան։ Երզնկայի մոտ գտնվող 9-րդ հարյուրամյակի բազիլիկան վերածվել է պահեստի՝
տրանսպորտի մուտքի համար նախատեսված պատի վրայի ահռելի անցքով։ Եդեսիայի հայկական
տաճարը 1915 թվականին վերածվեց հրշեջ կայանի, իսկ 1994 թվականին՝ մզկիթի՝
հեռացնելով մզկիթի համար ոչ պիտանի քրիստոնեական կառույցները։ 1987 թվականին
Եվրախորհրդարանը կոչ արեց Թուրքիային բարելավել ճարտարապետական հուշարձանների
պահպանման պայմանները։ Նվազ հաջողությամբ նմանատիպ փորձ կատարվեց Հուշարձանների
համաշխարհային հիմնադրամի կողմից։ Միջազգային ճնշումների արդյունքում վերականգնվեց
Վանա լճում գտնվող Սուրբ Խաչ եկեղեցին:

1919 թվականին Բոստոնում Դաշնակցության 9-րդ համագումարում որոշում ընդունվեց
ոչնչացնել հայերի սպանություններին մասնակից երիտթուրքերի առաջնորդներին։
Գործողությունը ստացավ հին հունական վրեժի աստվածուհի Նեմեսիսի անվանումը։
Դավադիրների հիմնական մասը ցեղասպանությունից փրկված հայեր էին՝ լի վճռականությամբ
վրեժ լուծել իրենց սպանված ընտանիքների համար։

Գործողության ամենահայտնի զոհը դարձավ Օսմանյան կայսրության ներքին գործերի նախարար
և օսմանյան եռապետության անդամներից Թալեաթ փաշան։ Թալեաթը երիթուրքերի մյուս
առաջնորդների հետ 1918 թվականին փախավ Գերմանիա, բայց այստեղ բացահայտվեց և 1921
թվականի մարտի 15-ին Բեռլինում սպանվեց Սողոմոն Թեհլերյանի կողմից։ Թեհլերյանի
ձերբակալումից հետո հասարակական կարծիքը նրա դեմ էր, բայց դատական գործընթացի
ժամանակ հայերի զանգվածային սպանությունների մասին տեղեկությունները փոխեցին
հասարակության տրամադրվածությունը։ Դատարանի կարծիքի վրա էականորեն ազդեց Յոհաննես
Լեփսիուսի ելույթը՝ Օսմանյան կայսրությունում հայերի սպանությունների վերաբերյալ։

Արդյունքում Թեհլերյանն արդարացվեց «եռապետության կառավարության գործողությունների
հետևանքով տարած տառապանքների հետևանքով գիտակցության ժամանակավոր կորստի»
պատճառով:

Օսմանյան կայսրության անկումից և 1918 թվականի Մուդրոսի զինադադարից հետո հաղթող
երկրները պահանջեցին Թուրքիայից պատժել ռազմագերիների և հայերի դեմ
հանցագործությունների մեղավորներին։ Առանձին կողմ էր կազմում Մեծ Բրիտանիան՝
պնդելով առաջին հերթին բրիտանական ռազմագերիների հետ դաժան վերաբերմունքի համար
պատիժ և ապա միայն հայերի բնաջնջման։ Դատարանի աշխատանքների սկսվելուց առաջ
Իթթիհաթի ղեկավարները՝ Թալեաթը, Էնվերը, Ջեմալը, Շաքիրը, դոկտոր Նազիմը, Բեդրին ու
Ազմին, փախան Թուրքիայից։

Համաձայն մեղադրանքի՝ տեղահանությունները թելադրված չէին ռազմական անհրաժեշտությամբ
կամ կարգապահական պատճառներով, այլ մտածված էին Իթթիհաթի կենտրոնական կոմիտեի
կողմից, և դրանք ի վերջո զգացվեցին Օսմանյան կայսրության բոլոր անկյուններում
(թուրք.՝ Memaliki Osmaniyenin hemen ee tarafnda)։ Ապացուցների հարցում դատարանը
հիմնվում էր հիմնականում փաստաթղթերի, այլ ոչ թե վկաների ցուցմունքների վրա։
Դատարանն ապացուցված համարեց Իթթիհաթի ղեկավարների կողմից (թուրք.՝ taktil
cinayeti) հայերի կազմակերպված սպանությունների փաստը։ Դատարանը բացակայող Էնվերին,
Ջեմալին, Թալեաթին և դոկտոր Նազիմին ճանաչեց մեղավոր և հեռակա դատապարտեց
մահապատժի։ Դատարանում ներկա մեղադրյալներից երեքը դատապարտվեցին կախաղանի միջոցով
մահապատժի:

Թուրքիայի Հանրապետության ձևավորումից հետո երկրի քաղաքական և մտավոր վերնախավը
որևէ կարիք չէր զգում ընդհարվելու հայերի զանգվածային սպանություններն ու թալանը
ղեկավարած մարդկանց հետ։ Թուրքիայի հանրապետության սկզբնական տարիներին երկրի
քաղաքական վերնախավը հիմնականում կազմված էր Իթթիհաթի նախկին պաշտոնյաներից,
որոնցից շատերն անձամբ էին մասնակցություն ունեցել հայերի բնաջնջման գործում և
հայերի ու հույների տեղահանություններից մեծ եկամուտներ ստացող տարածքային
ղեկավարների և ցեղային առաջնորդների հետ գտնվում էին դաշինքի մեջ։ Հայկական հարցի
քննարկումը կարող էր կազմաքանդել այդ դաշինքը: 1927 թվականի հոկտեմբերին
Հանրապետական կուսակցության համագումարում, Մուսթաֆա Քեմալն ընդարձակ ճառում
ներկայացրեց իր տեսակետներն այն մասին, թե անկախության համար պայքարում ինչպես
առաջացավ թուրք ազգը։ Քեմալի ճառը դրվեց հանրապետական Թուրքիայի պաշտոնական
պատմագրության հիմքում, դրա դրույթները պետության կողմից սկսվեցին դիտարկվել որպես
անառարկելի։ Թուրքիայի քրեական օրենսդրությունը հանցագործություն է համարում
պատմության քեմալական տարբերակի քննադատությունը, ինչն անհնար է դարձնում թուրքական
հասարակությունում բանավեճերը: Ըստ պաշտոնական վիճակագրության՝ 1927 թվականին
Թուրքիայում ապրում էր 77 400 հայ։ Համաձայն Լոզանի պայմանագրի՝ Թուրքիան
պարտավորվում էր տրամադրել անվտանգության, ազատ զարգացման երաշխիքներ և մյուս
ազգային փոքրամասնությունների շարքում որոշակի արտոնություններ հայերին։ Բայց
պայմանագրի այս կետը չիրականացվեց։ Թուրքիայի հայերը շարունակում էին փախչել երկրից
կամ ձուլվել։ 1934 թվականի հունիսի 21-ին ընդունված «Ազգանունների մասին» օրենքը
պահանջում էր հույներից, հրեաներից և հայերից հրաժարվել ավանդական ազգանուններից և
ընդունել նոր՝ թուրքականները։ Երկրորդ համաշխարհային պատերազմի տարիներին
Թուրքիայում մտցվեց բազմաթիվ առևտրականների՝ հույների, հայերի և հրեաների
սնանկացրած ունեցվածքի ընտրության հարկը:

Վերջին տարիներին Թուրքիայում ակադեմիական գիտությունը, թուրք մտավորականները,
մամուլը և քաղաքացիական հասարակությունը ավելի համարձակ են սկսում քննարկել
Հայկական հարցը, ինչը հանգեցնում է թուրք ազգայնամոլների և թուրքական կառավարության
պատասխան գործողությունների։ Հայկական «Ակոս» թերթի խմբագիր Հրանտ Դինքը, գրողներ
Օրհան Փամուկը և Էլիֆ Շաֆաքը, հրատարակիչ Ռագիփ Զարաքօղլուն մեղադրվեցին
«թրքությունը» վիրավորելու մեջ, Դինքն ու Զարաքօղլին դատապարտվեցին։ 2007 թվականի
հունվարի 19-ին Հրանտ Դինքը սպանվեց 17-ամյա թուրք ազգայնականի կողմից, նրա
հուղարկավորությանը Ստամբուլում անցան դժգոհության ցույցեր, որտեղ տասնյակ
հազարավոր թուրքեր քայլում էին «Մենք բոլորս Հրանտ ենք, մենք բոլորս հայ ենք»
կարգախոսը կրող ցուցանակներով։ Միևնույն ժամանակ թուրքական հասարակության մի մասը
Դինքին սպանողին ընդունեց որպես ազգային հերոսի:

Փաստարկներն այն բանի օգտին, որ հայերի դեմ գործողությունները կրել են համակարգված
և կենտրոնացված բնույթ, հիմնվում են բազմաթիվ ոչ թուրք ականատեսների
վկայությունների (հյուպատոսներ, զինծառայողներ, բուժքույրեր, ուսուցիչներ,
քարոզիչներ), թուրք պաշտոնյաների և ողջ մնացած հայերի ցուցմունքների վրա։ Հայերի
նպատակուղղված բնաջնջման կազմակերպման պնդումն էլ տեղ գտավ երիտթուրքերի
պարագլուխների դեմ դատական գործընթացի ընդհանրական որոշման մեջ։ Մինչ օրս թուրքական
պահոցներից չի ներկայացված ոչ մի փաստաթուղթ, որը ինչ-որ կերպ կապացուցեր հայերի
բնաջնջման նպատակաուղղվածությունը, ինչն էլ բացատրվում է այդ փաստաթղթերի
ոչնչացմամբ կամ այսօր Թուրքիայում գործող գրաքննությամբ։ Չապացուցված կամ կեղծված
են համարվում 1920 թվականի հրապարակված այսպես կոչված «Թալեաթի հեռագրերը»:
Հեռագրերի բնօրինակները չկան, բայց Դադրյանի կողմից անցկացված ուսումնասիրությունը
ցույց է տալիս, որ այդ հեռագրերի բովանդակությունն ուղղակի կերպով հաստատվում է
երիտթուրքերի պարագլուխների դեմ դատական գործընթացի նյութերով։ Հայերից ազատագրված
տարածքներում բնակեցվում էին Թրակիայից կամ Բուլղարիայից եկած մուջահիրներով, որոնք
առանց կազմակերպչական օգնության կամ նախամշակման չէին կարող հասնել մինչ Կիլիկիա
կամ Թուրքահայաստան, ինչն էլ հայերի ոչնչացման ծրագրում բարձր պաշտոնական
շրջանակների մասնակցությունը վկայող փաստարկ է հանդիսանում:

Օսմանյան կայսրությունում հայերի սպանությունները դիտարկվել են մի քանի միջազգային
կազմակերպությունների կողմից։ 1984 թվականին «Ազգերի մշտական տրիբունալը» Օսմանյան
կայսրության գործողությունները որակեց ցեղասպանություն: 1997 թվականին նմանատիպ
որոշում կայացրեց Ցեղասպանության ուսումնասիրողների միջազգային միությունը : 2000
թվականի հունիսի 8-ին «Նյու Յորք Թայմս» և «The Jerusalem Post» թերթերում
Հոլոքոստի 126 ուսումնասիրողների հայտարարությունը (այդ թվում՝ Եղուդ Բաուեր,
Իսրայել Չարնի և Էլի Վիզել)՝ հաստատելով Առաջին համաշխարհային պատերազմի ժամանակ
հայերի ցեղասպանության փաստի անվիճելիությունը: 2001 թվականին հայ-թուրքական
հաշտեցման համատեղ հանձնաժողովը դիմեց «Անցումային շրջանի արդարադատության հարցերով
միջազգային կենտրոն»-ին (ԱՇԱՀՄԿ) անկախ եզրակացության համար. արդյո՞ք 1915 թվականի
իրադարձությունները համարվում են ցեղասպանություն։ 2003 թվականի սկզբին ԱՇԱՀՄԿ-ը
ներկայացրեց իր եզրակացությունը, որ 1915 թվականի իրադարձությունները
համապատասխանում են ցեղասպանության բոլոր սահմանումներին, և այս եզրույթի կիրառումը
ամբողջովին արդարացի է:

Հայերի ցեղասպանության ժխտումը, ի տարբերություն ցեղասպանության մերժման այլ ձևերի,
որոնք իրականացվում են մասնավոր անձանց կամ կազմակերպությունների կողմից, կազմված է
Թուրքիայի Հանրապետության պաշտոնական և բազակողմանի աջակցությունից, որը հարցը
դարձնում է գիտականորեն ակնածելի և քաղաքականապես փաստարկված[Ն 6] : Թուրքական
պետությունը խոշոր միջոցներ է ծախսում հանրային գործողությունների համար և
նվիրատվություններ է կատարում համալսարաններին՝ փորձելով ընդլայնել Հայոց
ցեղասպանության վերաբերյալ թուրքական պաշտոնական դիրքորոշման աջակցությունը։ Տարբեր
պետությունների խորհրդարանների կամ կառավարությունների կողմից հայերի
ցեղասպանության ճանաչման հերթական քննարկումների ժամանակ Թուրքիան սպառնում է
դիվանագիտական և առևտրային պատժամիջոցներով։ Որպեսզի Թուրքիայի տարածքում հայերի
ֆիզիկական գոյության հետքերը վերացվեն, երկրում պարբերաբար ոչնչացվում են հայկական
ճարտարապետական հուշարձանները: Ժխտողների փաստարկները հիմնականում իրենցից
ներկայացնում են հետևյալ պնդումների ձևախեղումները՝

1915 թվականի իրադարձությունների վերաբերյալ առաջին կինոնկարը «Բռնաբարված
Հայաստանը» ֆիլմն է (1919), որից պահպանվել է միայն 15 րոպեանոց հատված։ Առաջին
վավերագրական ֆիլմը՝ «Ո՞ւր է իմ ժողովուրդը» (անգլ.՝ Where Are My People?,
պրոդյուսեր Մայքլ Հակոբյան), թողարկվեց 1965 թվականին՝ իրադարձությունների
50-ամյակի առթիվ։ 20-րդ և 21-րդ դարերի սահմանագծին ստեղծվեցին մի քանի
վավերագրական ֆիլմեր, որոնցից ամենահետաքրքրականը եղավ «Թաքնված Հոլոքոստ» ֆիլմը
(անգլ.՝ The Hidden Holocaust)։ Խորհրդային տարիներին Հայաստանում նկարահանվեցին
«Նահապետ» և «Ձորի Միրոն» ֆիլմերը։ Արտասահմանում նկարահանված ֆիլմերից առավել
արժեքավոր են Անրի Վերնոյի «Մայրիկ» (1991), «Պարադի փողոց, 588» (1992), Ռոբերտ
Քեշիշյանի «Արամ» (2002), Ատոմ Էգոյանի «Արարատ» (2002), Տավիանի եղբայրների
«Արտույտների ագարակը» (2007), Ֆաթիհ Աքինի «Սպին» (2014) ֆիլմերը։

Հայտնի լուսանկարներ արվել են Արմին Վեգների և ԱՄՆ հյուպատոս Լեսլի Դևիսի կողմից:
Թուրքիայի Հանրապետությունը խոչընդոտում է հայերի բնաջնջման մասին ֆիլմերի
նկարահանմանը: Սպանությունների մասին բանավոր պատմելու ավանդույթը դրսևորվում է
երգերում, որոնք համարվում են ցեղասպանության վկայություններից մեկը: Հայ
երաժիշտներից կազմված ամերիկյան System of a Down ռոք-խումբը հաճախ է շոշափում
հայերի ցեղասպանության հարցեր։ Դեռևս 19-րդ դարի վերջերին հայ գեղանկարիչ Վարդգես
Սուրենյանցն իր նկարներից շատերը ձոնեց Արևմտյան Հայաստանում հայերի ջարդերին:
Արշիլ Գորկու շատ նկարներ ոգեշնչված են վերապրած իրադարձությունների
հիշողություններից:

Եղեռնին զոհ գնացած հայ մեծանուն գրողներից էր 1915 թվականին զոհված Սիամանթոն։
Մյուս խոշոր բանաստեղծը՝ Դանիել Վարուժանը, ձերբակալվեց ապրիլի 24-ին, ավելի ուշ՝
օգոստոսի 19-ին, տանջամահ եղավ։ Նրանք իրենց ստեղծագործություններում պատկերել են
հայերի կոտորածները մինչ 1915 թվականը։ Կարսում ծնված և 1915 թվականը հայկական
կամավորական ջոկատներից մեկի կազմում անցկացրած Եղիշե Չարենցի շատ
ստեղծագործություններ նկարագրում են ջարդերի սարսափները («Դանթեական առասպել»)։
Հայերի կոտորածներին իրենց գրական ստեղծագործություններում անդրադարձել են
Հովհաննես Թումանյանը, Մուշեղ Գալշոյանը, Խաչիկ Դաշտենցը, ինչպես նաև հայ այլ
գրողներ։ Հայոց ցեղասպանության թեման իր արտացոլումն է գտել նաև Պարույր Սևակի
«Անլռելի զանգակատուն» պոեմում («Ղողանջ եղեռնական»)։ Հայերի ցեղասպանության մասին
ամենահայտնի գրական ստեղծագործությունը թերևս ավստրիացի գրող Ֆրանց Վերֆելի «Մուսա
լեռան քառասուն օրը» վեպն է։

Հայերի զանգվածային կոտորածներին նվիրված զանգակատան տեսքով առաջին հուշակոթողը
կանգնեցվել է 1950-ական թվականներին Անթիլիաս քաղաքի (Լիբանան) հայկական՝ Մեծի Տանն
Կիլիկիո կաթողիկոսարանի տարածքում։ 1965 թվականին Էջմիածնի կաթողիկոսարանի
տարածքում կանգնեցվեց ցեղասպանության զոհերի հիշատակի հուշակոթող՝ կազմված բազմաթիվ
խաչքարերից։ 1990 թվականին հիշատակի մատուռ կառուցվեց սիրիական Դեր Զոր անապատում՝
այս պահի դրությամբ հայերի սպանությունների հետ կապված տեղում կանգնեցված միակ
հուշարձանը: 1967 թվականին՝ Խորհրդային Հայաստանում Մեծ Եղեռնի իրադարձությունների
50-ամյակին չարտոնագրված ցույցեր անցկացնելուց հետո Ծիծեռնակաբերդի բարձունքում
ավարտվեց հուշահամալիրի շինարարությունը։ Այսօր Ծիծեռնակաբերդը հայերի համար
հանդիսանում է ուխտագնացության վայր:

Վիթխարի չափերի հասան նաև Հայոց ցեղասպանության արդյունքում հայ ժողովրդի կրած
նյութական վնասները։ Պատերազմի ժամանակ արևմտահայությանը պատճռած նյութական
վնասները, որոնք հրապարակվեցին 1919-1920 թվականների Փարիզի խաղաղության
կոնֆերանսում, կազմեցին 14 միլիարդ 598 միլիոն 510 հազար ֆրանկ, իսկ
արևելահայությանը՝ 4 միլիարդ 532 միլիոն 472 հազար ֆրանկ։ Ոչնչացվեցին ու հրո ճարակ
դարձան նյութական ու մշակութային հազարավոր հուշարձաններ ու կոթողներ, հարուստ
գրականություն ու ձեռագրեր:

Մեծ Եղեռնի գլխավոր հանցավորը թուրքական բռնակալությունն էր։ Հայ ժողովրդի դահճապետ
Թալեաթը մարդասպանի գոռոզամտությամբ դեռևս 1915 թվականի օգոստոսի 31-ին գոչեց․

Օսմանյան Թուրքիայի հայաջինջ քաղաքականության մշակման ու իրականացման հովանավորն ու
ակտիվ գործակիցն էր եղել կայզերական Գերմանիան։ Կ. Պոլսում Գերմանիայի դեսպան Հանս
Վանգենհայմը եթե 1915 թվականի փետրվարին հաղորդում էր իր կառավարությանը
«չարգելակել հայերի դեմ ձեռնարկվող քայլերին», ապա հուլիսի 7-ին հեռագրեց կանցլեր
Բետման Հոլվեգին, որ կյանքի է կոչվում «թուրքական պետության մեջ հայ ազգի ոչնչացման
նպատակը»: Արևմտյան մեծ տերությունները, մասնավորապես՝ Մեծ Բրիտանիան, Ֆրանսիան,
Իտալիան, ԱՄՆ, ի վիճակի չեղան ձեռնարկել գործնական միջոցներ հայերի բնաջնջման
գործընթացը կանգնեցնելու ուղղությամբ։ Մեծ Բրիտանիայի վարչապետ Լլոյդ Ջորջը,
մասնավորապես խոսելով անգլիական քաղաքականության մասին, գրել է․

Ժորժ Կլեմանսոն ասել է, որ «եվրոպական դիվանագիտության վրա է ծանրանում հայկական
արյունը»: Առաջին աշխարհամարտից հետո չպատժվեցին նրա հանցավորները, այդ թվում՝
թուրք ջարդարարները։ Թեև դեռ 1915 թվականի մայիսի 24-ին Ռուսական կայսրության,
Անգլիայի ու Ֆրանսիայի կառավարությունները Թուրքիային ներկայացրին հռչակագիր՝
նախազգուշացնելով, որ նրա կառավարողները պատասխանատվություն կկրեն կատարած
հանցագործությունների համար, բայց այն մնաց թղթի վրա։

Անկատար էր նաև «դաշնակիցների» 1919 թվականին Կոստանդնուպոլսում կազմակերպած
դատավարությունը, և միայն հեռակա կարգով մահվան դատապարտվեցին մի քանի
երիտթուրքական գործիչներ, որոնք փախել ու թաքնվել էին Գերմանիայում ու այլ
երկրներում։ Ճիշտ է, Նեմեսիս գործողության միջոցով հայ ժողովրդի վրիժառուների
ձեռքով սպանվեցին Թալեաթը, Էնվերը, Ջեմալը, Բեհաեդդին Շաքիրը, Սայիդ Հալիմը, Ջեմալ
Ազմին և ուրիշներ, բայց, դժբախտաբար, տեղի չունեցավ ժողովուրդների դատ,
հանցագործները հրապարակայնորեն չպատժվեցին, և պատմական անարդարությունն էլ
չուղղվեց։ Դա ևս ինչ-որ տեղ ոգեշնչեց Ադոլֆ Հիտլերին, որը, հետագայում իր
հրոսակախմբերին մղելով հրեշավոր սպանությունների, ասաց․ «Այսօր էլ ո՞վ է խոսում
հայերի բնաջնջման մասին»: Խորհրդային Միության և նրա դաշնակիցների հաղթանակը
Հայրենական Մեծ Պատերազմում (1941-1945 թվականներ) և Երկրորդ աշխարհամարտում, դրա
արդյունքում՝ աշխարհում ուժերի հարաբերակցության փոփոխությունը, հասցրին նաև
Նյուրնբերգյան դատավարությանը. մահվան դատապարտվեցին հիտլերյան հանցագործները։

Հայերի ցեղասպանության դեմ վճռական բողոքի խոսք ասացին միջազգային ականավոր մի շարք
գործիչներ։ Կարլ Լիբկնեխտը, դատապարտելով Օսմանյան կայսրությունում կազմակերպված
հրեշավոր սպանդը, շեշտեց, որ դրա հանցավորները գերմանա-թուրքական կառավարողներն են,
որոնց ձեռքերը թաթախվել են «հայերի արյան մեջ»: Բողոքի հուժկու ելույթներ ունեցան
նշանավոր գրողներ ու գիտնականներ Մաքսիմ Գորկին, Վալերի Բրյուսովը, Յան Ռայնիսը,
Անատոլ Ֆրանսը, Ռոմեն Ռոլանը, էմիլ Վերհարնը, Ջոն Ռիդը, Յոզեֆ Մարկվարտը, Յոհաննես
Լեփսիուսը, Ժակ դը Մորգանը, Անտուան Մեյեն, Ֆրիտյոֆ Նանսենը, Հերբերտ Ադամս
Գիբբոնսը, Արմին Վեգները, ինչպես նաև Ջեյմս Բրայսը, Առնոլդ Թոյնբին, Հենրի
Մորգենթաուն, Ֆայեզ Ղոսեյնը և շատ ուրիշներ։ Հետագայում էլ երբեք չլռեց առաջադեմ
մարդկության խղճի ու մտքի ձայնը Մեծ Եղեռնի առթիվ։

ԽՄԿԿ Կենտկոմի կենտրոնական օրգան «Պրավդա»-ն 1965 թվականի ապրիլի 24-ին գրեց, որ
«հիսուն տարի առաջ երիտթուրքերի կառավարությունը ոչնչացրեց մոտ մեկուկես միլիոն
հայերի», և դա կատարվեց իմպերիալիստական Գերմանիայի աջակցությամբ ու
հովանավորությամբ։ Ֆրանսիայի կոմկուսի կենտրոնական օրգան «Յումանիտե»-ն նույն
թվականի ապրիլի 23-ին նշեց.

Սկսած 1915 թվականից տարբեր պետություններ ընդունել են բանաձևեր, որոնք քննադատում
են հայերի կոտորածը։ ԱՄՆ-ը երեք անգամ (1916, 1919, 1920) ընդունել է նմանատիպ
բանաձևեր, սակայն դրանք չեն կարողացել կանգնեցնել Օսմանյան կայսրության
գործողությունները։ 1915 թվականին մայիսի 24-ին Ֆրանսիան, Մեծ Բրիտանիան և Ռուսական
կայսրությունը հանդես են եկել համատեղ հռչակագրով, որը նույնպես քննադատում էր այդ
կոտորածները։

Հայկական սփյուռքը գրեթե ամբողջությամբ ներկայացված է ցեղասպանության զոհերի ուղիղ
ժառանգներից և ունի բավարար նյութական միջոցներ, որպեսզի դիմադրի Թուրքիայի
ճնշումներին: Հիգեր Գրեթի կարծիքով՝ ԱՄՆ-ում գործող հայ լոբբիստական
ընկերությունների գլխավոր նպատակն է Թուրքիայի կողմից հայոց ցեղասպանության
ճանաչումը և տարածքների վերադարձը։ Որպեսզի հայ լոբբիստները հասնեն այդ նպատակին,
նրանք իրենց կողմն են քաշում տարբեր քաղաքական գործիչների, ճնշում են գործադրում
տարբեր պետությունների կառավարությունների վրա, զբաղվում են Հայոց ցեղասպանության
հարցի լայնամասշտաբ լուսաբանմամբ, հիմնադրում են այդ ցեղասպանության հարցերով
զբաղվող կառույցներ։:

Հայոց ցեղասպանությունը ճանաչել են շատ պետություններ և միջազգային
կազմակերպություններ։ Պաշտոնապես առաջինն ընդունել է Ուրուգվայը 1965 թվականին։ Հայ
ժողովրդի կոտորածը պաշտոնապես քննադատել և ճանաչել են որպես ցեղասպանություն ըստ
միջազգային իրավունքի հետևյալ երկրները՝

Հայոց ցեղասպանությունն ընդունել են այնպիսի կազմակերպություններ, ինչպիսիք են
Եվրոպայի Խորհուրդը (1998, 2001), Եվրախորհրդարանը (1987, 2000, 2002, 2015), ՄԱԿ-ի
մի քանի հանձնաժողովներ, Եկեղեցիների համաշախարհային խորհուրդը և այլն։

2016 թվականի ապրիլի 15-ին Եվրախորհրդարանը 554 կողմ ձայնով բանաձև ընդունեց, որով
կոչ էր անում Թուրքիային ընդունել Հայոց ցեղասպանությունը և վերահաստատեց 1987
թվականի ընդունած բանաձևը, որով 1915-1917 թվականներին Օսմանյան կայսրությունում
հայերի հանդեպ իրականացվածը ճանաչվել էր ցեղասպանություն՝ ՄԱԿ-ի՝ ցեղասպանության
մասին 1948 թվականի կոնվենցիայի դրույթների համապատասխան:

Հայերի ցեղասպանության ընդունումը պաշտոնապես պարտադիր պայման չէ Թուրքիայի՝ ԵՄ-ին
անդամակցելու համար, բայց որոշ հեղինակներ կարծում են, որ Թուրքիան պետք է կատարի
այդ քայլը ԵՄ-ին անդամակցելու ճանապարհին:

Հայոց ցեղասպանության ժխտումը քրեականացված է Շվեյցարիայում, որտեղ մի քանի մարդ
դատարանի կողմից դրա համար արդեն պատժվել են: 2006 թվականին Ֆրանսիայի Ազգային
ժողովը Վալերի Բուայեի կողմից ներկայացված օրինագիծ ընդունեց, որը Ֆրանսիայի կողմից
ընդունված ցեղասպանությունների մերժումը դիտարկում էր որպես հանցագործություն.
մինչև 1 տարի բանտարկություն և 45 000 եվրո տուգանք նախատեսող օրինագիծը
վերընդունվեց 2011 թվականի դեկտեմբերի 22-ին, իսկ 2012 թվականի հունվարի 23-ին
Սենատը հաստատեց այդ որոշումը: Թուրքիան դատապարտեց ցեղասպանության մերժումը
հետապնդող ֆրանսիական օրենքը: Ֆրանսիացի պատգամավորների մի խումբ Ֆրանսիայի
Սահմանադրական խորհուրդ հայց ներկայացրեց՝ ընդունված օրենքի համապատասխանության
վերաբերյալ: Խորհուրդը որոշեց, որ ցեղասպանության փաստերը մերժելու համար
պատժամիջոցներ կիրառող օրենքը չի համապատասխանում սահմանադրությանը, քանի որ դեմ է
մարդու ազատ կարծիք արտահայտելուն։ Սահմանադրական խորհրդի որոշմանն ի պատասխան՝
Սարկոզին նախարարներից պահանջեց մշակել օրենքի նոր խմբագրում:

2013 թվականի դեկտեմբերի 17-ին Մարդու իրավունքների եվրոպական դատարանը
հրապարակայնորեն Հայոց ցեղասպանությունը մերժած Դողու Փերինչեքին շվեյցարական
դատարանի կողմից պատժելու որոշումը ճանաչեց որպես կարծիքի արտահայտման իրավունքի
ազատության խախտում՝ ընդ որում Փերինչեքին չնշանակելով ոչ մի դրամական
փոխհատուցում: 2014 թվականի մարտի 12-ին Շվեյցարիայի արդարադատության դաշնային
նախարարությունը բողոքարկեց վճիռը: Որպես երրորդ կողմեր ներգրավված են նաև
Հայաստանի Հանրապետությունը և Թուրքիան։ 2015 թվականի հոկտեմբերի 15-ին ՄԻԵԴ-ը
մերժեց Շվեյցարիայի հայցը՝ վճիռ կայացնելով հօգուտ Փերիչեքի: Հայկական կողմը և
Հայաստանը ներկայացնող փաստաբաններն այդ վճիռը հաղթանակ համարեցին Հայաստանի
Հանրապետության համար, քանի որ դատավորներից 10-ը նշել են, որ այդ հարցը չպետք է
քննվի, իսկ 7-ը արձանագրել, որ «Հայոց ցեղասպանությունը հստակորեն ամրագրված
պատմական փաստ է»:

2000 թվականին Կալիֆորնիայի կոնգրեսն օրենք ընդունեց, որով ճանաչեց 1915 թվականին
զոհված հայերի ժառանգների իրավունքները համապատասխան ապահովագրական
ընկերություններից փոխհատուցումներ ստանալու կապակցությամբ։ 2003 թվականին New York
Life ապահովագրական ընկերությունը սկսեց 1915 թվականի հայերի սպանությունների
զոհերի հարազատներին փոխհատուցումների վճարումները (փոխհատուցման ընդհանուր գումարը
կազմում է մոտավորապես 20 միլիոն ԱՄՆ դոլար): Սակայն 2009 թվականի օգոստոսին ԱՄՆ-ի
Կալիֆորնիա նահանգի Վերաքննիչ դատարանը որոշում ընդունեց չեղարկել հայերի
հարազատներին ապահովագրական փոխհատուցումներ վճարելու մասին օրենքը։ Դատավոր Դևիդ
Թոմփսնը նշեց, որ հայերի բողոքները ապահովագրավճարներ ստանալու առնչությամբ զուրկ
են հիմնավորումներից, քանի որ «բոլոր այդ իրադարձությունները տեղի են ունեցել
ԱՄՆ-ից հազարավոր մղոններ հեռավորության վրա, հետևաբար Կալիֆորնիա նահանգը ոչ մի
պատասխանատվություն չի կրում այդ մարդկանց առջև», և «ԱՄՆ-ի Դաշնային
կառավարությունը որոշում չի ընդունել հայերի ցեղասպանության ճանաչման վերաբերյալ»:

Ֆրանսիական «Աքսա» ապահովագրական ընկերությունը պարտավորվեց զոհերի ժառանգներին
վճարել փոխհատուցում (17,5 միլիոն ԱՄՆ դոլար):

Ամեն տարի ապրիլի 24-ին՝ Հայոց ցեղասպանության զոհերի հիշատակի օրը, հարյուր
հազարավոր մարդիկ այցելում են Հայոց ցեղասպանության զոհերի հուշահամալիրը և
ծաղիկներ դնում անմար կրակի շուրջը։ Շնորհիվ հայ համայնքների՝ ամբողջ աշխարհում
կառուցվել են հուշահամալիրներ։

1965 թվականին՝ Հայոց ցեղասպանության 50-րդ տարելիցին, Հայաստանում որոշում
ընդունվեց Մեծ եղեռնի զոհերին նվիրված հուշահամալիր կառուցել։ Հուշահամալիրի վայր
ընտրվեց Երևանում՝ Հրազդան կիրճի մոտ գտնվող Ծիծեռնակաբերդ բլուրը։ Հուշահամալիրի
շինարարությունն ավարտվեց երկու տարի անց։ 44-մետրանոց քարակոթողը (ճարտարապետ`
Արթուր Թարխանյան, (Սաշուր Քալաշյանի համահեղինակությամբ)) խորհրդանշում է հայ ազգի
վերածնունդը։ Ցավի տապանը ճեղքած 12 մույթների միջև վառվում է անմար կրակը՝ իբրև
մշտաբորբ ցավի խորհրդանիշ։ Քիչ այն կողմ «Վերածնվող Հայաստան» հուշակոթողն է, որը
խորհրդանշում է խոտի նման ծլարձակող հայ ժողովրդի երկու հատվածները։ Համալիրի մոտ է
գտնվում 100-մետրանոց Սգո պատը, որի վրա փորագրված են այն քաղաքների ու գյուղերի
անվանումները, որտեղ տեղի են ունեցել կոտորածները։

1995 թվականին հուշահամալիրին կից բացվեց ցեղասպանության թանգարանը, որը նախագծել
են ճարտարապետներ Սաշուր Քալաշյանը և Լևոն Մկրտչյանը։ Թանգարանում հարուստ
փաստավավերագրական նյութի հիման վրա ներկայացված է Հայոց ցեղասպանության
պատմությունը։ Թանգարանից ոչ հեռու գտնվում է պուրակ, որտեղ արտասահմանյան
հասարակական-քաղաքական գործիչները եղևնիներ են տնկում ի հիշատակ Մեծ եղեռնի զոհերի։

Հայոց ցեղասպանության 100-ամյակի տարելիցին ընդառաջ՝ 2011 թվականի ապրիլի 23-ին ՀՀ
Նախագահի հրամանագրով ՀՀ-ում ստեղծվեց միջոցառումները համակարգող պետական
հանձնաժողով, որի անդրանիկ նիստը հրավիրվեց 2011 թվականի մայիսի 30-ին Երևանում:
Հանձնաժողովի կազմի մեջ ընդգրկվեցին մշակույթի, կրթության, գիտության ոլորտների
մասնագետներ, ինչպես նաև ցեղասպանության հանցագործության միջազգային ճանաչման
գործընթացում հայ ժողովրդի ջանքերին սատարող գործիչներ։

Հանձնաժողովն իր գոյության ընթացքում նիստեր է գումարել հինգ անգամ՝ առաջինը՝ 2011
թվականի մայիսի 30-ին, վերջին հինգերորդը՝ 2015 թվականի հունվարի 29-ին, որտեղ
հաստատվեցին Հայոց ցեղասպանության 100-րդ տարելիցի խորհրդանշանները և հրապարակվեց
հայոց ցեղասպանության 100-րդ տարելիցի համահայկական հռչակագիրը: Վերջինս ընթերցել է
ՀՀ Նախագահ Սերժ Սարգսյանը և ի կատարումն 100-րդ տարելիցին նվիրված միջոցառումները
համակարգող պետական հանձնաժողովի որոշման՝ ի պահ հանձնել Հայոց Ցեղասպանության
թանգարան-ինստիտուտին։ Մեկ օրինակը ուղարկվել է ՄԱԿ-ի Գլխավոր քարտուղարին, իսկ մեկ
օրինակը ի պահ է հանձնված ՀՀ ազգային արխիվ:

Հայոց ցեղասպանության 100-րդ տարելիցի կարգախոս ընտրվեց «Հիշում եմ և պահանջում»
նախադասությունը, որ հիշեցնում է հայ ընտանիքների պատմությունը, հայերի վերապրած
ողբերգության պատմությունը և ամբողջ աշխարհին ներկայացվող պահանջը։

Հայոց ցեղասպանության 100-րդ տարելիցի խորհրդանշան ընդունվեց անմոռուկ ծաղիկը, որի
անվան հիմքում տարբեր լեզուներով միևնույն իմաստն է՝ հիշի՛ր։ Սա հարյուրամյակի
կարգախոսն է ու ուղերձը։ Ծաղիկը հնգաթերթ է, որը խորհրդանշում է այն հինգ
մայրցամաքները, որտեղ հանգրվան գտավ ցեղասպանությունից մազապուրծ հայ ժողովուրդը,
իսկ մանուշակագույնը հայ ժողովրդի ինքնագիտակցության մեջ է տպավորվել հայ
առաքելական եկեղեցու սպասավորների հանդերձանքից։ Մեջտեղի սև գույնը խորհրդանշում է
ցեղասպանության արհավիրքն ու սարսափը, նաև այն մեծ վիշտը, որ ունեցավ հայ
ժողովուրդը։ Ներսի ճառագայթաձև բաց մանուշակագույնը խորհրդանշում է Ցեղասպանության
դատապարտմանն ու ճանաչմանը մասնակից լինելը։ Դեղին գույնը խորհրդանշում է արևային
լույսը, որն ապրելու ու արարելու հույս է տալիս՝ Ծիծեռնակաբերդի հուշահամալիրի
տեսքով՝ 12 մույթերով:

Selim Deringil Mass Conversions of Armenians in Anatolia during the Hamidian
Massacres of 1895–1897.



https://hy.wikipedia.org/wiki/%D4%BB%D5%BD%D5%AC%D5%A1%D5%B6%D5%A4%D5%AB%D5%A1

Իսլանդիա (իսլ.՝ Ísland [ˈislant], «սառույցների երկիր» կամ «սառցե երկիր»),
կղզային պետություն հյուսիսարևմտյան Եվրոպայի համանուն կղզու վրա, Ատլանտյան
օվկիանոսի հյուսիսային մասում։ Ողողվում է Գրենլանդական և Նորվեգական ծովերով։
Դանիական նեղուցով բաժանվում է Գրենլանդիայից։ Տարածությունը 103 հզ կմ2 է,
բնակչությունը՝ 317 351 մարդ (հուլիս 2014), մայրաքաղաքը՝ Ռեյկյավիկ։

Իսլանդիայի բնակեցումն սկսվել է մոտ 870 թ.-ին։ Գաղութաբնակների մեծ մասը
նորվեգացիներ էին, կային նաև իռլանդացիներ, շոտլանդացիներ և շվեդներ։ Նրանք կղզին
անվանեցին Island՝ «Սառույցի երկիր»։

Իսլանդացիները հայտնագործեցին Գրենլանդիան (10-րդ դարի 80-ական թթ.) և հասան
Հյուսիսային Ամերիկա (մոտ 1000 թ.-ին)։ 930 թ.-ին գումարվել է համաժողովրդական
ժողով՝ ալտինգ, որտեղ ազդեցիկ տեղեր են գրավել քրմերն ու տոհմական ավագանին
(գոդիները)։ Յուրահատուկ պայմանների պատճառով Իսլանդիայում երկար ժամանակ պահպանվել
են տոհմական ավանդույթները։ 1000 թ.-ին ընդունել են քրիստոնեություն։ Մինչև 13-րդ
դար Իսլանդիայում ձևավորված դասակարգային հասարակարգ և պետություն չի եղել,
հիմնական սոցիալական խավը կազմել են ազատ մարդիկ՝ բոնդերը։ Գյուղացիների հողային
կախումը միջին և խոշոր հողատերերից տարածվել է 13-րդ դարում։ 1262 թ.-ին Իսլանդիան
ենթարկվել է Նորվեգիային, որի հետ և 1380 թ.-ին ունիայով միացել է Դանիային, իսկ
1397 թ.-ից մտել Դանիաշվեդանորվեգական Կաչմարյան անխայի մեջ։

Նորվեգիան թագավորության կարգավիճակից զրկվելուց (1537) հետո Իսլանդիայի
կառավարումն անցել է Դանիային։ 1800 թ.-ին դանիական թագավորի հրամանով վերացել է
իսլանդական ալտինգը։ 19-րդ դարի կեսին, կապիտալիզմի զարգացման և իսլանդական ազգի
ձևավորման հետ, ուժեղացել է անկախության շարժումը։ 19-րդ դարի վերջին և 20-րդ դարի
սկզբին Իսլանդիան ստացել է որոշ ինքնավար իրավունքներ։

Առաջին համաշխարհային պատերազմի տարիներին առաջացել են քաղաքական և հասարակական
կազմակերպություններ. 1916 թ.-ին վերջնականապես ձևավորվել են սոցիալ-դեմոկրատական և
առաջադիմական (ֆերմերական) կուսակցությունները, ինչպես նաև Իսլանդիայի
Արհմիութենական ֆեդերացիան։

1918 թ.-ի նոյեմբերի 30-ին Իսլանդիայի և Դանիայի միջև կնքվել է նոր ունիա, որով
Իսլանդիան մնում էր սուվերեն պետություն (Իսլանդիայի պաշտպանությունը և արտաքին
գործերը վարում էր Դանիան)։

1940 թ.-ի ապրիլին, երկրորդ համաշխարհային պատերազմի ժամանակ, ֆաշիստական
Գերմանիայի կողմից Դանիայի օկուպացումից հետո, Իսլանդիայում ափ իջան անգլիական
զորքերը։ 1941 թ.-ին նրանց փոխարինեցին ամերիկացիները։ 1943 թ.-ի դեկտեմբերին
ավարտվեց Դանիա-Իսլանդական ունիայի գործողության ժամկետը։ 1944 թ.-ի մայիսի
հանրաքվեի ժամանակ իսլանդացիների ճնշող մեծամասնությունն արտահայտվեց ունիայի
լուծարման և հանրապետության հռչակման օգտին։

1972—1973 թթ.-ին Իսլանդիայի ափամերձ ձկնորսական գոտին 12-ից 50 մղոնի հասցնելու
պատճառով սրվեցին հարաբերությունները Մեծ Բրիտանիայի և ԳՖՀ-ի հետ։ 1974 թ.-ի
օգոստոսին կազմվեց Գ. Հալգրիմսոնի կառավարությունը, որը հայտարարեց, որ պետք է զարկ
տա Արևմուտքի երկրների հետ «պաշտպանական համագործակցությանը» և նպաստի
Արևմուտք-Արևելք հարաբերությունների բարելավմանը։ 1974 թ.-ի հոկտեմբերին կնքվեց
իսլանդա-ամերիկյան պաշտպանական նոր համաձայնագիր, ըստ որի կրճատվեց Իսլանդիայում
գտնվող ամերիկյան զորքերի թիվը։

Իսլանդիան ՄԱԿ-ի անդամ է 1946 թ.-ից։ Տնտեսապես սերտորեն կապված է ՆԱՏՕ-ի առաջատար
պետությունների, հատկապես՝ ԱՄՆ-ի հետ։

Իսլանդիան հանրապետություն է։ Գործող սահմանադրությունն ընդունվել է 1944 թ.-ին։
Պետության ղեկավարը նախագահն է։ Օրենսդրական իշխանությունն իրականացնում են
նախագահն ու երկպալատ խորհրդարանը (Ալտինգ), գործադիր իշխանությունը՝ նախագահն ու
կառավարությունը։ Տեղական կառավարման մարմինները ընտրովի մունիցիպալիտետներն են։

Իսլանդիայի ափերը հարավում հարթ են, կուտակումնային, մնացած մասերում՝ կտրտված
ֆիորդերով ու ծոցերով։ Ռելիեֆում գերակշռում են 400 – 800 մ բարձրության
սարավանդները, որոնց վրա բարձրանում են 1000 – 1500 մ բարձրությամբ լեռնազանգվածներ
ու հրաբուխներ։ Կա մոտ 200 հրաբուխ, որից 30-ը վերջին 1000 տարում ակտիվ է։ Հայտնի
են Հեկլան, Լակին, Ասկյան, Հվաննադալսհնուկուրը (առավել բարձր կետը՝ 2119 մ)։

Կլիման մերձարկտիկական է, ծովային, ենթարկվում է Գոլֆստրիմ հոսանքի ազդեցությանը։
Հունվարի միջին ջերմաստիճանը -1 °C-ից -3 °C է, հուլիսինը՝ 9 °C-ից 11 °C, տարեկան
տեղումները՝ 465 – 4000 մմ։ Տարածքի 11, 4%-ը սառցապատված է։

Տեղական կառավարման մարմինները ձևավորում են համայնքները, իսկ պետական կառավարման
մարմինները, որպես կանոն, իրենց ֆունկցիաները կատարում են ավանդական շրջանների
տարածքում։

Համայնքները (իսլ.՝ Íslensk sveitarfélög) Իսլանդիայի վարչական տարածքներ են, որոնց
ինքնավարությունը հաստատված է Իսլանդիայի Սահմանադրությունում։ Համայնքների թիվը
այժմ կազմում է 76։

Կառավարական նպատակներով համայնքներում ընտրվում են հինգից մինչև տասնհինգ անդամ
ունեցող Համայնքային խորհուրդները։ Համայնքային խորհուրդը նաև կարող է կառավարչի
վարձել, որը կարող է խորհրդի անդամ չլինել։ Քաղաքային համայնքներում կառավարչի դերը
կատարում է քաղաքապետը (իսլ.՝ bæjarstjóri կամ borgarstjóri), իսկ գյուղական
համայնքներում՝ սվեյտարստյոուրիները (իսլ.՝ sveitarstjóri)։

Բնակչության մոտ 99%–ը իսլանդացիներ են, ապրում են նաև դանիացիներ, գերմանացիներ և
նորվեգացիներ։ Պաշտոնական լեզուն իսլանդերենն է, օրացույցը՝ Գրիգորյանը։
Համեմատաբար խիտ է բնակեցված կղզու հարավարևմտյան մասը՝ 1 կմ2 վրա մինչև 11, 6
մարդ։ Խոշոր քաղաքներն են Ռեյկյավիկը, Կոուպավոգուրը, Ակուրեյրին։

Իսլանդիան զարգացման միջին մակարդակ ունեցող կապիտալիստական երկիր է։ Մինչև 19-րդ
դարի կեսը տնտեսության հիմնական ճյուղը մսաբրդատու անասնապահությունն էր և թույլ
զարգացած ձկնորսությունը։ 20-րդ դարի սկզբից ձկնորսությունը և ձկնամշակությունը
դառնում է երկրի միջազգային մասնագիտացումը։ Ձկնամթերքի արտահանությամբ միջազգային
շուկայի առաջատարներից է։

Երկրորդ համաշխարհային պատերազմից հետո ձկնարդյունաբերության հետ մեկտեղ զարգացել է
էներգետիկ, ցեմենտի, քիմիական շինանյութերի արդյունաբերությունը։ Աճում է
պետական-մոնոպոլիստական սեկտորի դերը։ Արդյունաբերությունը մեծ մասամբ կապված է
ձկնորսության և ձկնամշակման հետ։

Ձկան որսով (մոտ 983 հզ. տ, 1975) Իսլանդիան գրավում է 7-րդ տեղը Արևմտյան
Եվրոպայում, իսկ մեկ շնչին ընկնող ձկան որսով՝ առաջին տեղը աշխարհում։ Ձկնամշակման
կենտրոններն են Ռեյկյավիկը, Սիգեուֆիորդուրը, Ակուրեյրին, Վեստմաննաէյարը։
Ստորգետնյա տաք ջրերն օգտագործվում են Ռեյկյավիկի ջեռուցման և ջերմային
տնտեսություններում։ Գյուղատնտեսության մեջ օգտագործվում է տարածքի 23%–ը։ Մշակում
են կերային կուլտուրաներ, կարտոֆիլ, ջերմոցներում՝ լոլիկ, վարունգ։

Ծովային նավատորմի ընդհանուր տոննաժը 105 հզ բրուտտո ռեգիստրային տ է (1971)։
Զարգացած է օդային տրանսպորտը («Լոֆտլեյդիր» և «Ֆլյուգֆելլագ»
ավիաընկերություններ)։ Ավտոճանապարհների երկարությունը ավելի քան 10 հզ կմ է։
Երկաթուղի չունի։

Կոորդինացնող օրգանը Հետազոտությունների ազգային խորհուրդն է։ Խոշոր
գիտահետազոտական հիմնարկ է Ռեյկյավիկի համալսարանին կից գործող (1937 թ․-ից)
Հետազոտական ինստիտուտը։ Բնագիտական հետազոտություններ են կատարում Իսլանդիայի
Ազգային թանգարանը, տարբեր ընկերություններ, հատուկ վարչություններ։
Ձկնատնտեսության գիտահետազոտական կենտրոնն ուսումնասիրում է ջրակենսաբանության,
ձկնաբանության, օվկիանոսագիտության պրոբլեմներ։

Էներգետիկ վարչությունն ուսումնասիրում է ջրային ռեսուրսները։ Համալսարանին կից կան
մանրէաբանության և ախտաբանության ինստիտուտներ։ Առանձին հրատարակությամբ լույս են
տեսնում «Vinsindaflags Is-lendinga Rit» (1923 թ․-ից) և «Greinar» (1935 թ․-ից)
գիտական աշխատությունների մատենաշարերը։ Ազգային թանգարանը (1946 թ․-ից)
հրատարակում է բնական գիտությունների վերաբերյալ «Acta Naturalia Islandica»
մատենաշարը։

1773 թ․-ին լույս է տեսել առաջին ամսագիրը, 19-րդ դարի կեսին՝ առաջին թերթը։
Հնագույն օրաթերթն է «Վիսիր»-ը («Visir»), 1910 թ․-ից։

Մայրաքաղաքի հիմնանան թերթերն են՝ «Մորգյունբլադիդ» («Morgunbladid»), 1913 թ․-ից,
«Տիմինն» («Timinn»), 1917 թ․-ից, «Թյոուդվիլյին» («Thjodhviljinn»), 1936 թ․-ից,
«Ալաիդյուբլադիդ» («Althydubladid»), 1916 թ․-ից, «Նիտ լանդ-ֆրյաուլս թյոուդ»
(«Nytt Land-Frjals Thjod»), 1952 թ․-ից։ Սեփական ինֆորմացիոն գործակալություն
չունի։ Ինֆորմացիա է ստանում Նորվեգական հեռագրական բյուրոյից, Ռեյտեր և Ասոշիեյտեդ
պրես (ԱՄՆ) գործակալություններից։

1930 թ․-ից գործում է պետական ռադիոկայանը (իսլանդերեն)։ 1966 թ․-ից հաղորդումներ է
տալիս իսլանդական հեռուստատեսությունը։

Գրականությունը սերում է հին սկանդինավյան բանահյուսությունից, որը հասել է ոչ վաղ,
քան 13-րդ դարի գրառումներով (էդդա)։ Համաշխարհային գրականության մեջ Իսլանդիայի
ամենակարևոր ավանդը սագաներն են, որոնցից առավել հետաքրքրականը, այսպես կոչված,
տոհմական սագաներն են կամ «իսլանդացիների մասին սագաները» («Սագա Նյալի մասին»,
«Սագա Էգիլի մասին»)։

Զարգացել է նաև քրիստոնեական պոեզիան, որն իր բարձրակետին է հասել 13-րդ դարի
կեսերին՝ Է. Աուսգրիմսոնի «Շուշան» պոեմում։

Կրոնական երկերի հետ հիմնական գրական ժանրն են դարձել (ընդհուպ մինչև 19-րդ դար),
այսպես կոչված, ռիմերը՝ բազմատեսակ սյուժեների չափածո վերապատումները։ Իսլանդիայիի
գրականությունը վերածնունդ է ապրել 19-րդ դարի ռոմանտիզմի շրջանում՝ սերտորեն
կապված ինքնուրույնության համար մղվող քաղաքական պայքարի հետ (Յո. Հալլգրիմսոն,
1807—1945, Բ. Տորարենսեն, 1786—1841)։ Իսլանդական առաջին վեպը Յո. Թորոդսենի
(1818—1868) «Պատանին ու աղջիկը» (1850) է։

Իսլանդիայի անկախության ձեռքբերումը (1918) խթանեց գրականության զարգացումը։
Հասարակական գիտակցության ձևավորման գործում զգալի դեր խաղացին Թ. Թոուրդարսոնի
(ծն. 1889) քաղաքականապես կրքոտ «Նամակներ Լաուրային» (1924) երկը և վեպերը
(«Իսլանդական ավագանի», 1938, «Քարերն են խոսում», 1956)։ Հ. Կ. Լաքսնեսը (ծն.
1902) «Սալկա Վալկա» (հ. 1—2, 1931 —1932) վեպում նկարագրել է բանվորական շարժման
առաջին քայլերը Իսլանդիայում։ 40-ական թթ. գրականության մեջ արտացոլվել է
Իսլանդիայի անկախ հանրապետություն հռչակելու (1944) համար պայքարի հետ կապված
հասարակական վերելքը։

Ռեալիզմի ուղիով է զարգանում Խ. Ստեֆաունսոնի (ծն. 1892), Օ. Սիգուրդսոնի (ծն.
1918), Յոունասոն ուր Կյոտլումի (ծն. 1899), Գ. Բյոդվարսոնի (ծն. 1904) և Ս.
Հյարտարսոնի (ծն. 1906) ստեղծագործությունը։ Իսլանդական արդի պոեզիայում ակնառու
դեր է խաղացել Ս. Ստեյնարը (1908—1958)։ ճանաչված են արձակագիր Թ. Վիլհյաումսոնը
(ծն. 1925), դրամատուրգ Ա. Բոգասոնը (ծն. 1917), հրապարակախոս Աուրնասոնը (ծն.
1922)։

Իսլանդիայում կառուցվում էին կիսահողե, ճիմածածկ «երկարավուն տներ», հաճախ մասամբ
թաղված գետնի մեջ, 18-րդ դարից՝ քաղաքներ քարե կառույցներով, դանիացի
ճարտարապետների նախագծերով (Հոուլարի և Ռեյկյավիկի տաճարները)։

19-րդ դարից ստեղծվեց ներբերված՝ փայտից, տուֆից, բազալտից, ծալքավոր երկաթով
շուրջկարված 2—3 հարկանի բնակելի տան տիպը։ 1920-ական թվականներից արմատավորվել են
ժամանակակից կառուցվածքային և կոմպոզիցիոն ձևերը (Ռեյկյավիկի նոր կառուցապատումը,
Ակուրեյրին)։ Կառուցվում են 4-5 հարկանի սեկցիոն բնակելի տներ, հասարակական,
վարչական, արդյունաբերական շենքեր (ճարտարապետներ՝ Սիգուրդուր Հուդմունդսոն,
Հուդյոուն Մամուելսոն, Սիգվալդի Տորդարսոն)։

11—12 դդ. Իսլանդիայի վարպետները զբաղվել են փայտի քանդակազարդմամբ։ Ավանդական
հյուսկեն նախշերով են զարդարվել 12—13-րդ դդ. արծաթյա թասերը, 14—15-րդ դդ. գոթական
մանրանկարները, զարդակարված ծածկոցները։

19-րդ դարից սկզբնավորվել է իսլանդական գեղանկարչությունը (դիմանկար և բնանկար)։
20-րդ դարից ռեալիստ գեղանկարիչներից են Կյարվալը, Ցոուն Ստեֆաունսոնը, Քրիստին
Յոունսդոուտիրը, քանդակագործներից՝ Էյնար Ցոունսոնը, Աուսմունդուր Ավեյնսոնը,
Սիգուրյոուն Օուլաֆսոնը։

Քրիստոնեություն ընդունելուց հետո տարածվել է գրիգորյան, ապա՝ բողոքական տոմարը։
Եկեղեցական երաժշտությանը զուգընթաց զարգացել է ժողովրդական երաժշտությունը
(հիմնականում առանց նվագակցության երգը)։ Երաժշտական գործիքներից են լանգշպիլը
(աղեղնավոր) և ջութակը։

19-րդ դարի վերջին զարգացել է պրոֆեսիոնալ երաժշտությունը, հիմնադիրն է ազգային
հիմնի հեղինակ Ս. Սվեյնբյոռնսոնը։ 20-րդ դարի կոմպոզիտորներից են Պ. Իսոուլֆսոնը,
Է. Տորոդսենը, Ա. Սնորասենը, երգչուհիներից՝ Ֆ. Պալդոաը, Գ. Սիմոնարը, երգիչներից՝
Ս. Իսլանդին, Ֆ. Վեյսգապելը, դաշնակահարներից՝ Ա. Բեյնտենենսոնը։

Ռեյկյավիկում գործում են Իսլանդական պետական սիմֆոնիկ նվագախումբը (հիմն. 1950),
երգչախմբեր, կամերային համույթներ, երաժշտական ընկերություններ։

Իսլանդական կինեմատոգրաֆում հատկանշական է ռեալիստական ոճը։ Նշանավոր ռեժիսորներից
են Ֆրիդրիկ Տոր Ֆրիդրիկսոնը, Բալթազար Կորմակուրը, Դագուր Կարի Պետուրսոնը։
Ֆրիդրիկսոնի «Բնության Երեխաները» ֆիլմը մեծ ճանաչում բերեց այդ ռեժիսորին,
ներկայացվելով նաև Օսկարի և եվրոպական մի քանի այլ մրցանակների ևս։ 1999 թվականին
Իսլանդիայում սահմանվել է Edda զգային կինոմրցանակ։

Հանրահայտ լուսանկարիչներ են Ռագնար Աքսելսոնը (Ragnar Axelsson), Արի Մագը (Ari
Magg), Լաուրուս Սիգուդարսոնը։

Սպորտը կարևոր տեղ ունի Իսլանդիայում, մասնավորապես այն պատճառով, որ բնակչությունը
ակտիվ մասնակցում է երկրի սպորտային կյանքին։ Իսլանդիան ունի ավանդական ազգային
մարզաձև՝ Գլիմա, որն իրենից ներկայացնում է ըմբշամարտի տեսակ, ենթադրվում է որ այն
առաջացել է միջնադարում։ Առավել սիրված մարզաձևերից են ֆուտբոլը, թեթև ատլետիկան,
բասկետբոլը և հանդբոլը։ Իսլանդացի ամենանշանավոր ֆուտբոլիստը Էյդուր Գուդյոնսենն է,
ով մասնավորապես հանդես է եկել «Չելսիի» և Բարսելոնա ակումբերում։ Ֆինլանդիայի
ֆուտբոլի ազգային հավաքականը ընտրական փուլում իր խմբում առաջին տեղը գրավելով
դուրս եկավ ֆուտբոլի եվրոպայի առաջնություն։ Հանդբոլը երբեմն հիշատակվում է որպես
ազգային մարզաձև, իսկ հանդբոլի Իսլանդիայի հավաքականը գրեթե մշտապես գտնվում է
հանդբոլի աշխարհի լավագույն քսան հավաքականների մեջ։ Նման բարձր ցուցանիշ ունի նաև
Կանանց ֆուտբոլի ազգային հավաքականը, 2013 թ. սեպտեմբեր ամսվա դրությամբ այն ՖԻՖԱ-ի
դասակարգման ցանկում զբաղեցնում է 15-րդ տեղը։ Իսլանդայում լավ պայմաններ են
ստեղծված մի շարք մարզաձևերի համար՝ դահուկավազքի, ձկնորսության, սնոուբորդի և
այլն։ Երկրում շատ կան գոլֆի մարզադաշտեր, և այդ ցուցանիշով Իսլանդիան ունի
ռեկորդային ցուցանիշ երկրի բնակչության քանակի համեմատ ունեցած գոլֆերի
մարզադաշտերի քանակով, Իսլանդիայում է մշտապես անցկացվում գոլֆի միջազգային Arctic
Open մրցաշարը։ Բարձր ցուցանիշներ Իսլանդիան ունի ուժեղ մարդկանց
առաջնություններում, Մագնուս Վեր Մագնուսոնը և Ջոն Պալ Սիգմարսոնը բարձր տեղեր են
գրավել այդ մրցություններում։

Բնակչության շրջանում մեծ տարածում նաև լողը, և լողի դասընթացները մտնում են
պարտադիր ուսուցման ծրագրերի մեջ։



https://hy.wikipedia.org/wiki/%D4%B5%D6%80%D6%87%D5%A1%D5%B6

Երևան, Հայաստանի մայրաքաղաք: Գտնվում է Արարատյան դաշտում՝ Հրազդան գետի ափին՝
գետը ներառելով իր մեջ։ Մշտական բնակչության քանակով, որը 2014 թվականի հունվարի
մեկի դրությամբ կազմում է ավելի քան 1 միլիոն 68 հազար մարդ, Հայաստանի խոշորագույն
քաղաքն է։ Երևանը Հայաստանի մայրաքաղաքն է 1918 թվականից և 12-րդն է՝ Հայաստանի
պատմության ընթացքում։

Երևանը հիմնադրել է Վանի թագավորության արքա Արգիշտի Ա-ն մ.թ.ա. 8-րդ դարում:
Քաղաքի տեղանվան ծագման հետ կապված կան շատ վարկածներ, մասնավորապես, ըստ
ժողովրդական ավանդության, Երևանը կապվում է Նոյի անվան հետ, իբր Նոյն է այդպես
կոչել առաջին ջրհեղեղից հետո երևացող ցամաքը: Միջնադարում քաղաքը մտել էր Մեծ Հայքի
Այրարատ նահանգի մեջ՝ Կոտայք գավառի սահմաններում: 2018 թվականին, երբ կլրանա
Հայաստանի Առաջին Հանրապետության 100-ամյակը, Երևանը կդառնա 2800 տարեկան։

Երևանն աշխարհի հնագույն քաղաքներից է։ Հնագիտական պեղումներով պարզվել է, որ մարդն
այստեղ բնակվել է տասնյակ հազարավոր տարիներ առաջ։ Քաղաքի տարածքում տարբեր
ժամանակաշրջաններում առաջացել և զանազան պատճառներով կործանվել են բազմաթիվ
բնակավայրեր։ Ժամանակագրական առումով՝ քաղաքի տարածքի հնագույն բնակավայրը Երևանյան
կամ Հրազդանյան քարայրն է (Երևանյան լճի մոտ՝ Հրազդան գետի ձախ ափին), որի
հնագույն, ստորին շերտը (4-5 մշակութային շերտ) թվագրվում է մուստերյան շրջանով
(10-3,5 հազարամյակ առաջ)։ Որպես հին բնակավայր հայտնի է նաև Շենգավիթը. այստեղ
մարդիկ բնակություն են հաստատել 5-6 հազար տարի առաջ:

Հայ մատենագիրները Երևանի անվան ծագումը երկար ժամանակ կապել են Նոյյան տապանի
աստվածաշնչյան ավանդության հետ. իբրև երբ Նոյի տապանը կանգ է առել Արարատի գագաթին,
Նոյը, ջրհեղեղից հետո տեսնելով առաջին ցամաքը, որն ապագա Երևանի կառուցման վայրն
էր, գոչել է՝ երևա՜ց (այստեղից էլ՝ «Երևան» անվանումը)։

Առավել տարածված է այն տեսակետը, որ «Երևան» անունը կապված է Էրեբունի բերդաքաղաքի
անվան հետ։ Սակայն կան նաև այլ տեսակետներ. դրանցից մեկի համաձայն՝ հիմնադրված նոր
բնակավայրի անվանակոչման համար Արգիշտի Ա-ն կամ օգտագործել է տարածքում եղած ու
նրան հայտնի հնագույն այլ բնակավայրի անուն, կամ կոչել է «երի» կամ «արի» ցեղի
(երկրի) անունով։ Հայկական լեռնաշխարհից ու շրջակա տարածքներից հեռացած
հնդեվրոպացիների նախնիները՝ արիական ցեղերը, հիշում են իրենց՝ արի ցեղին պատկանելու
փաստը և գրավոր աղբյուրներում նշում են այդ մասին (հնդկական վեդաներ, իրանական
«Ավեստա», պարսից շահ Դարեհ Ա Աքեմենյանի Բեհիսթունի արձանագրություն)։ Երևանը
կոչվել է նաև Այրիվան, Էրիվան, Րևան և այլ անուններով:

Երևանը հիշատակվում է 3-րդ դարի սոդդիական-մանիքեական տեքստում, որտեղ նշվում է, որ
քրիստոնեական համայնքի կողքին Մանիի (պարսիկ նկարիչ, մանիքեության հիմնադիրը)
աշակերտներից մեկը Երևանում հիմնել է մանիքեական համայնք:

Վանի թագավորության անկումից հետո Երևանի շուրջ 1000-ամյա պատմության մասին հայ
մատենագրական աղբյուրները լռում են։ Երևանը կրկին հիշատակվում է 7-րդ դարում՝ «Գիրք
թղթոցի» մեջ։ Պատմիչ Սեբեոսը վկայում է, որ արաբական արշավանքների ժամանակ Երևանը
վաճառաշահ ու այգեշատ քաղաք էր։

Վանի թագավորության քաղաք Էրեբունին հիմնադրվել է մ.թ.ա. 782 թվականին։ Ըստ Վանում
գտնված սեպագիր տարեգրության՝ Վանի թագավորության արքա Արգիշտի Ա-ն իր ղեկավարման
5-րդ տարում կառուցեց Էրեբունի քաղաքը։ 1950 թվականին Արին-Բերդի բլրի վրա գտած մի
սալաքարի վրա արված գրությունը թույլ է տալիս նույնականացնել Էրեբունի և Երևան
քաղաքները։ Սալաքարի վրա գրված է.

Արգիշտին այստեղ է բնակեցնում 6600 հայ զինվորների՝ իրենց ընտանիքներով։ Մեկ դար
անց Ռուսա Բ արքան Հրազդան գետի ափին՝ Երևանի հարավային մասում, հիմնադրում է մի
նոր բերդաքաղաք, որը Վանի թագավորության Թեյշեբա աստծու անունով կոչվեց Թեյշեբաինի:
Այն նշանավոր ռազմական կենտրոն էր տերության հյուսիսային հատվածում, ուներ
միջնաբերդ, քաղաքային թաղամասեր։ Բերդից հարավ տնկվել էին խաղողի այգիներ։
Թեյշեբաինին ավերվել է սկյութների կողմից Վանի թագավորության կործանման տարիներին՝
մ.թ.ա. 585 թվականին։

Աքեմենյանների (հին պարսկ.՝ Հախամանիշտիյա) կամ Արյաց Տերությունը (մ.թ.ա. 553 -
330) Հին Աշխարհի աշխարհակալ պետություններից էր։ Նրա տարածքը ընդգրկում էր երեք
աշխարհամասերի՝ Ասիայի, մասամբ՝ Եվրոպայի և Աֆրիկայի մի շարք երկրներ։ Արևելքում
նրա սահմանների մեջ էին մտնում արևմտյան Հնդկաստանը՝ Ինդոս գետի հովիտը և Միջին
Ասիան՝ հասնելով Հիմալայան լեռներ, արևմուտքում՝ Փոքր Ասիան և Եգիպտոսը՝
սահմանակցելով Միջերկրական ծովին, հյուսիսում՝ Ղրիմը և Կովկասյան լեռները՝
ներառելով Սև ծովը, հարավում՝ Իրանական բարձրավանդակը և Միջագետքի դաշտավայրը՝
հասնելով Արաբական թերակղզուն և Հնդկական օվկիանոսին: Տերությունը հիմնադրել էր
պարսից զորավար Կյուրոս Մեծը մ.թ.ա. 553 թվականին, ով ապստամբել էր Մարաստանի
թագավոր Աժդահակի դեմ և սպանել նրան։ Նրա մահից հետո գահին են բազմում իր
ժառանգները՝ Աքեմենից և նրան ազգակից Արշամից ու Արի-Արամից ծագած գահատոհմը։

Հայաստանն այս պետության մեջ մտնում էր որպես 13-րդ սատրապություն: Հետագայում այն
բաժանվում է 2՝ հյուսիսային ու հարավային հատվածների, համապատասխանաբար Էրեբունի և
Վան կենտրոններով։ Այսպիսով՝ Էրեբունին կրկին դառնում է վարչաքաղաքական կենտրոն։
Բերդում գտնվել են միլեթական մետաղադրամներ՝ հատած մ.թ.ա. 478 թվականին, ինչը
վկայում է այստեղ կատարված միջազգային առևտրի մասին։ Հավանաբար այդ ժամանակ էլ
հայերեն Էրեբունին սկսեցին արտասանել Էրեվունի: Ալեքսանդր Մակեդոնացու
արշավանքներից հետո Հայաստանը վերականգնում է իր անկախությունը, և պետության
կենտրոնը վերջնականապես տեղափոխվում է Արարատյան դաշտ:

Մ.թ.ա. 330 թվականին վերականգնվում է հայոց անկախ պետականությունը։ Դեռ 6-րդ դարում
հիմնված Երվանդունիների թագավորական տոհմը (մ.թ.ա. 580 - 201) վերստին բազմում է
հայոց գահին։ Նրան փոխարինելու է գալիս Արտաշեսյանների դինաստիան (մ.թ.ա. 190 - 1)։
Հայ թագավորները հրաժարվում են պարսկական նախկին վարչական կենտրոններ Վանից ու
Էրեբունուց։ Հայոց պետության կենտրոնը տեղափոխվում է Արարատյան դաշտ: Էրեբունուց ոչ
հեռու կառուցվում են մայրաքաղաքներ Արմավիրը, Երվանդաշատը, Արտաշատը, իսկ
Արշակունիների հարստության (66 - 428) ժամանակ՝ Վաղարշապատը և Դվինը: Էրեբունին
վերջնականապես զրկվում է վարչաքաղաքական կենտրոնի կարգավիճակից։

Հայոց թագավորության շրջանում Երևանի մասին հիշատակում եղել է միայն 3-րդ դարի
մանիքեական տեքստում, որից պարզ է դառնում, որ Մանի մարգարեի աշակերտներից մեկը
քրիստոնեական համայնքի հարևանությամբ հիմնադրել է մանիքեական համայնք։ Ըստ
արձանագրության՝ Երևանը կառավարում էր ինչ-որ միապետ։ 5-րդ դարում կառուցվել է
երևանյան ամենահին եկեղեցիներից մեկը՝ Սուրբ Պողոս-Պետրոս եկեղեցին, որը քանդվել է
1931 թվականին:

7-րդ դարում Արաբական թերակղզում ստեղծվում է Արաբական խալիֆայությունը: Այն
հիմնվում է արաբների ընդունած նոր կրոնի՝ իսլամի շնորհիվ, և արագորեն դառնում
աշխարհի՝ մինչ այդ եղած պետություններից ամենախոշորն ու զարգացածը։ 658 թվականին
արաբները գրավում են Երևանը: Իսկ 850 թվականին Հայոց իշխան, ապագա թագավոր Աշոտ
Բագրատունին ազատագրում է Երևանը Դվինի ամիրայի զորքերից և միացնում իր
կալվածքներին։ Այդ ժամանակ էլ կառուցվում է Երևանի նոր բերդը՝ Հրազդան գետի ափին։
Երևանը սկսում է զարգանալ որպես հայկական միջնադարյան քաղաք։

11-րդ դարում Մերձավոր Արևելք են թափանցում թյուրքական զանազան ցեղեր՝ սելջուկները,
մոնղոլները, թաթարները, ավելի ուշ՝ թուրքմենները և օղուզները։ Զաքարյան իշխանները
Վրաց թագավորության շնորհիվ ժամանակավորապես ազատագրում են Արևելյան Հայաստանը,
բայց թյուրքական ցեղերը թողնում են իրենց անդառնալի հետքը. Հայաստանի խոշոր
քաղաքները ամայանում են կամ կործանվում։

Թուրքմենական կարա-Կոյունլու ցեղերը միավորված էին Ամիր-Սաադի իշխանության ներքո։
Նրանք իրենց ցեղապետի անունով հետագայում կոչվեցին սաադլուներ։ 14-րդ դարի վերջերին
նրանք հիմնեցին Երևանի կուսակալությունը, որը Ամիր-Սաադի անունով հայերը կոչեցին
Սաադի փոս կամ Սահաթափոս, իսկ օտարները՝ Չուխուր-Սաադ կամ Չուղուր-Սաադ: Այս անունը
գործածական է եղել պարսկական ու թուրքական մատենագրության մեջ՝ թարգմանվելով որպես
«Երջանիկ հովիտ»: Կարա-Կոյունլուներին փոխարինելու եկան ակ-Կույունլու ցեղերը։
Բառացի նրանց անունները թարգմանվում էին որպես «սև և սպիտակ ոչխար արածեցնողներ»:

Հայ ժողովուրդը 15-րդ դարից սկսած զուրկ էր պետականությունից Մեծ Հայքի տարածքում։
1375 թ. կործանվել էր հայկական վերջին պետականությունը՝ Կիլիկիայի Հայկական
Թագավորությունը: Անկում էին ապրել Բյուզանդական կայսրությունն ու Վրացական
թագավորությունը, ասպարեզից հեռացել էին դարավոր պատմություն ունեցող
Բագրատունիները, Արծրունիներն ու Սյունիները: Վրաց Բագրատունիների հովանավորության
տակ ստեղծված Զաքարյանների իշխանապետության օրոք առաջացած իշխանական տները՝
Օրբելյանները, Պահլավունիները, Պռոշյանները ևս հետզհետե անկում էին ապրում:
Հայկական լեռնաշխարհով մեկ ցրված էին հայոց պետականության մնացորդները՝ մանրումիջին
իշխանությունները, որոնք ի վիճակի չէին ղեկավարել հայ ժողովրդի ազատագրական պայքարը
սելջուկների, մոնղոլների, թուրքմենների դեմ: Դարի թերևս միակ նշանակալի
իրադարձությունը 1441 թվականին Կիլիկիայից կաթողիկոսական աթոռի տեղափոխումն էր
Վաղարշապատ, և եկեղեցին սկսեց համախմբել հայ ժողովրդին իր շուրջ: 1440 թվականից
Երևանը դառնում է Հայաստանի վարչաքաղաքական, առևտրական և արհեստագործական կենտրոն:

Մերձավոր Արևելքի քաղաքական ասպարեզում հայտնվում են նորաստեղծ շահական Պարսկաստանն
ու սուլթանական Թուրքիան: Հայաստանը ավելի քան 2 դար դառնում է թուրք-պարսկական
պատերազմների թատերաբեմ: 1502 թվականին թուրքմենական համանուն կուսակալության կամ
Չուղուր-Սաադի տարածքի վրա ձևավորվում է Երևանի կուսակալությունը (պարս․՝ بیگلربیگی
ایروان‎ Beglarbegi-e Īravān)։ Նրա տարածքը շուրջ 45,000 կմ² էր՝ զբաղեցնելով Մեծ
Հայքի Այրարատ նահանգը՝ Արարատյան դաշտը, Շիրակը և Վանանդը, Արարատ և Արագած
լեռները, Սևանի ավազանը, ինչպես նաև՝ Նախիջևանի հովիտը: Այժմ համապատասխանում է ՀՀ
կենտրոնական հատվածին, բացի Արարատ լեռից և Կարսի մարզից, որոնք պատկանում են
Թուրքիային և Նախիջևանից, որն ինքնավար հանրապետություն է Ադրբեջանի կազմում:

1582-1583 թվականներին օսմանյան հրամանատար Ֆարհադ փաշան գրավում է Երևանը և
Հրազդանի ափին կառուցում Երևանի բերդը՝ շուրջ 1000-ամյա հայկական ամրոցի հիմքերի
վրա: Այն արտաքուստ շրջապատված էր Գետառի ջրերով լցված խանդակով և հողե պաշտպանական
շերտով։ Բերդի բնակիչները մուսուլմաններ էին՝ պարսիկներ, թուրքեր և քրդեր՝ շուրջ
800 տուն: Երևանի բերդը հաճախ վտանգ էր ներկայացնում Երևանի և շրջակա գյուղերի հայ
բնակչության համար: 1604 թվականին Երևանը կրկին անցնում է Պարսկաստանի
տիրապետության տակ։ Ամիրգունա խանի (1604-1628) օրոք կառուցվում է Երևանի
պարիսպների երկրոդ գիծը։ 1603-1604 թվականներինՇահ-Աբբասի իրականացրած հայերի
բռնագաղթի հետևանքով կուսակալության տարածքը ոչ միայն հայաթափվել էր, այլև ավելի
քան կիսով չափ դատարկվել: 300,000 բռնագաղթված հայերի փոխարեն վերաբնակեցված կամ
արդեն հաստատված մուսուլմանների ընդհանուր քանակը չէր հասնում 100 հազարի։

17-րդ դարի վերջին Պարսկաստանում ճամփորդած նկարիչ Ժան Շարդենը պատմում է Երևանի
բերդի մասին։ 1724 թվականին թուրքերը կրկին արշավում են Պարսկաստան, որի ժամանակ
պաշարում են նաև Երևանի բերդը։ Հայերը հերոսաբար պաշտպանվում են, սակայն, երբ
ավարտվում են սննդի և զենքի պաշարները, կուսակալը համաձայնության է գալիս թուրքական
զորահրամանատարի հետ և բացում բերդի դարպասները: Թուրքերը հաշվեհարդար են տեսնում
բերդաքաղաքի փոքրաքանակ հայության հետ և վերացնում Երևանի կուսակալությունը:

Երևանի խանությունը (պարս․՝ خانات ایروان‎ - Khānāt-e Īravān) միջնադարյան
կալվածատիրական կիսաանկախ իշխանապետություն էր 1747-1828 թվականներին։ Նրա տարածքը
կազմել է շուրջ 19,500 կմ²՝ զբաղեցնելով Մեծ Հայքի Այրարատ նահանգի արևմտյան
շրջանները՝ Արարատյան դաշտը, Արարատ և Արագած լեռները, Շիրակը, Սևանի ավազանը,
Կոտայքը: Հերթական թուրք-պարսկական պատերազմից հետո՝ 1603-1604 թվականներին Շահ
Աբբաս Առաջինի հրամանով հայաթափված Երևանի նահանգ բնակվելու են գալիս փոքրաքանակ
քրդական և թյուրքական ցեղեր։ Նրանք ոչ միայն տիրանում են հայկական բնակավայրերին,
այլև վերանվանում են դրանք։

Երևանի խանությունը կիսաանկախ վարչատարածքային միավոր էր, որն ուներ իր դրոշը,
զորքը և հպատակները։ Այն բաժանված էր 15 մահալների՝ Աբովյանի (Կըրխբուլաղ),
Ապարանի, Արարատի (Վեդիբասար), Արմավիրի (Սարդարապատ), Արտաշատի (Գառնիբասար),
Ծաղկաձորի (Դարաչիչակ), Գեղարքունիքի (Գյոկչա), Աշտարակի (Կարբիբասար), Թալինի,
Սուրմալուի և այլն։ Մահալներում կային մյուլքադար–հողատերեր՝ խաներ, բեկեր, հայ
մելիքներն ու հայկական եկեղեցին։ Երևանի խաները հիմնականում թյուրքական ծագում
ունեցող իշխող Ղաջարիների շահական դինաստիայից էին:

Երևանի բերդը արտաքուստ շրջապատված էր Գետառի ջրերով լցված խանդակով ու հողե
պաշտպանական շերտով, ուներ երկու մզկիթ, բաղնիք և շուկա։ Այստեղ էր գտնվում նաև
Սարդարի նշանավոր պալատը։ Զբաղեցրել է 7 հեկտար տարածություն՝ ամրացված 10,5-12
մետր բարձրութամբ երկշարք պարիսպներով: Երևանի բերդը կանգուն է մնացել ավելի քան 3
դար՝ իր մզկիթների ու եկեղեցիների հետ միասին ավերվելով 1920-ական թվականների
վերջին: Երևան քաղաքն առանձին վարչական միավոր էր, որը կառավարում էր խանի նշանակած
դարուղան (ոստիկանապետը)։ Նա իր իշխանությունը գործադրում էր յուզբաշիների
(հազարապետների) և չաուշների (տասնապետների) միջոցով։ Երևանի թաղերի կարգ ու կանոնի
պահպանումը, հարկերի բաշխումն ու հավաքումը իրականացնում էին թաղային ավագները՝
մելիքները։ Երևանում կար շուրջ 1000 խանութ, 8 մզկիթ, 7 եկեղեցի, 10 բաղնիք, 5
հրապարակ, 2 շուկա և 2 դպրոց-մեդրեսե։

Հայկական մարզը 1828 - 1840 թվականներին, (ռուս.՝ Армяская область) վարչական
միավոր էր Ռուսական կայսրության կազմում։ Նրա տարածքը կազմել է շուրջ 21.000 կմ² և
զբաղեցրել է Մեծ Հայքի Այրարատ նահանգի արևմտյան շրջանները՝ Արարատյան դաշտը,
Արարատ և Արագած լեռները, Սևանի ավազանը, Կոտայքը և Նախիջևանը: Հայկական մարզի
տարածքի մեջ չեն մտել հայկական Սյունիքը (Զանգեզուր), Արցախը (Ղարաբաղ), Գանձակը,
Շիրակը (Շորագյալ), Լոռին (Բորչալու), Տավուշը (Շամշադին) և Ջավախքը (Ախալքալաք):

Հերթական թուրք-պարսկական պատերազմի ժամանակ, 1603-1604 թվականներին Շահ Աբբաս
Առաջինի հրամանով պարսիկները խանության բնիկ հայ բնակչությանը գերեվարել էին
Պարսկաստան։ Ավելի քան 300 հազար հայերի փոխարեն այստեղ բնակվելու են գալիս
փոքրաքանակ քրդական և թյուրքական ցեղեր։ Երբ գեներալ Իվան Պասկևիչի գլխավորությամբ
ռուսական զորքերը և հայ կամավորական ջոկատները 1827 թվականի հոկտեմբերի 1-ին
ազատագրեցին Երևանի բերդը, խանության 100.000 հպատակներից միայն 23.000-ն էին
ազգությամբ հայ: Հարևան Նախիջևանի խանությունում 50.000 բնակչից հայեր էին ընդամենը
12.000-ը։ Միայն Արցախում և Սյունիքում էին հայերը շարունակում կազմել բացարձակ
մեծամասնություն։ Արևելյան Հայաստանում հայ ժողովրդի գլխին կանգնած էր ֆիզիկական
բնաջնջման վտանգը:

1828-1830 թվականներին ռուս դիվանագետ Ալեքսանդր Գրիբոյեդովը և հայոց կաթողիկոս
Ներսես Աշտարակեցին կազմակերպում են հայերի հայրենադարձությունը Ռուսական
կայսրության հայկական գավառներ։ Հայաստան են ներգաղթում Իրանից 40-42 հազար, իսկ
Թուրքիայից՝ 75-80 հազար հայեր։ Նրանց մի ստվար հատված հաստատվում է Հայկական մարզի
տարածքում, իսկ մնացածները՝ Ռուսական կայսրությանը հպատակ հայկական Ջավախքի,
Սյունիքի, Արցախի, Գարդմանի գավառներում։ Միաժամանակ Իրանից և Թուրքիայից Հայկական
մարզ են ներգաղթում այլ քրիստոնյաներ՝ հույներ և ասորիներ: Ավելի ուշ Հայկական
մարզի տարածք են ներգաղթում նաև հազարավոր ռուսներ։ Ռուսական կայսրության հայկական
գավառներից արտագաղթում են բազմաթիվ թուրքեր և պարսիկներ։ Անդրկովկասում հայերի
ընդհանուր թիվը հասնում է 300.000-ի։ Երկար դարեր անց, հայերը վերջապես կարողանում
են հանգիստ շունչ քաշել և սեփական տարածքում ձեռնամուխ լինել ստեղծարար աշխատանքի։

Երևանի նահանգը (1828 -1840), (ռուս.՝ Эриванская губерния) վարչական միավոր էր
Ռուսական կայսրության կազմում: Նրա տարածքը կազմել է շուրջ 28,000 կմ²՝ զբաղեցնելով
Մեծ Հայքի Այրարատ նահանգի արևմտյան շրջանները՝ Արարատյան դաշտը, Արարատ և Արագած
լեռները, Շիրակը, Սևանի ավազանը, Կոտայքը և Նախիջևանը: 1918 թվականին Ռուսական
կայսրության փլուզման արդյունքում Երևանի նահանգը Կարսի մարզի և Ելիզավետպոլի ու
Թիֆլիսի նահանգների մի մասի հետ միացվել է Հայաստանի Հանրապետությանը՝ որպես նրա
անբաժան մաս՝ Երևան մայրաքաղաքով:

Երևանը արևելյան քաղաք էր՝ իր նեղ, ծուռումուռ փողոցներով, կավից ու մանր քարերով
կառուցված տնակներով, շուկաներով ու բաղնիքներով, եկեղեցիներով ու մզկիթներով։
Երևանի փողոցների լայնությունը չէր գերազանցում 3-4 մետրը: Երկու կողմերով անցնում
էին առուներ։ Քաղաքը ուներ մի շարք հայտնի քաղաքամասեր՝ բուն քաղաքը՝ Շահարը
(պարս․՝ شهر քաղաք), շուկան՝ Ղանթարը (պարսկերեն՝ կշեռք), Կոնդը կամ Ծիրանի թաղը,
Ձորագյուղը, Նորքը, Շեն թաղը, Բուլվարը, Բերդը և այլն: 1832 թվականին բացվել է
Երևանի գավառական, 1837 թվականին՝ հոգևոր թեմական դպրոցները, 1850 թվականին՝ իգական
ուսումնարանը: 1856 թվականին հաստատվում է քաղաքի առաջին հատակագիծը: 1860 թվականին
Նորքում բացվում է ծխական դպրոց։ 1863 թվականին բացվել է Աստաֆյան (այժմ՝ Աբովյան)
փողոցը, մինչև դարավերջ՝ նաև զուգահեռ և ուղղահայաց այլ փողոցներ, որոնք կենտրոնում
ստեղծել են տրանսպորտային ուղիների փոքրիշատե կանոնավոր ցանց: 1866 թվականին
բացվում է Երևանի Գայանյան օրիորդաց ուսումնարանը, իսկ 1881 թվականին՝ Երևանի
ուսուցչական սեմինարիան, այժմ՝ ԵՊՀ մասնաշենք։ 1881 թվականին գործարկվում է Երևանի
գարեջրի գործարանը, 1887 թվականին՝ Թաիրյանի օղու, սպիրտի և գինու, 1892 թվականին՝
հանքային ջրերի և օշարակի, 1893 թվականին՝ Աֆրիկյանի և Գյուլազյանի, իսկ 1894
թվականին՝ Սարաջևի գինու-կոնյակի գործարանները: 1890 թվականին Թաիրյանի գործարանը
գնել է ռուս ֆաբրիկանտ Շուստովը և, մեծ ներդրումներ կատարելով, տասնապատկվել է
կոնյակի արտադրությունը։ 1899 թվականին գործարկվում է Ալեքսանդրապոլ-Կարս և 1901
թվականին Ալեքսանդրապոլ-Երևան երկաթուղիները։ 1906 թվականին գործարկվում է
Երևան-Ջուղա երկաթուղին: Երևանում գործարկվում է առաջին ջրաէլեկտրակայանը:
Հաստատվում է միջքաղաքային հեռախոսային և հեռագրային կապ:1907 թվականին Երևանը
մասամբ էլեկտրաֆիկացվել է, 1913 թվականին՝ հեռախոսաֆիկացվել։ 1912 թվականի ջրմուղով
խմելու ջուր է բերվել Քառասուն աղբյուրներից: Քաղաքում գործում էր էլեկտրական
տրամվայ, ձիակառք: Բացվել էին նոր խանութներ, հյուրանոցներ։ 1913 թվականին Երևան է
մտել առաջին ավտոմեքենան։ 1913 թվականին Երևանի բնակչությունը անցավ 35,000-ը:

1918 թվականի մայիսի 28-ին՝ մայիսյան հերոսամարտների՝ Սարդարապատի, Բաշ-Ապարանի և
Ղարաքիլիսայի արդյունքում ծնվեց Հայաստանի Առաջին Հանրապետությունը: Ավելի քան 400
տարի վարչաքաղաքական կենտրոնի պատմություն ունեցող Երևանը դառնում է նորանկախ
հանրապետության մայրաքաղաքը։

1918 թվականի հոկտեմբերի 30-ին Մուդրոսում կնքվեց զինադադար Անտանտի և Օսմանյան
կայսրության միջև, որով վերջինս ճանաչեց իր պարտությունը և դուրս եկավ Առաջին
համաշխարհային պատերազմից: Դրանով վերականգնվեցին ՀՀ սահմանները՝ ներառելով Երևանի
նահանգը ամբողջությամբ, Կարսի մարզի մեծ մասը, Ելիզավետպոլի նահանգի լեռնային
շրջանները՝ Սյունիքը, Արցախը և Տավուշը, Թիֆլիսի նահանգի հայկական տարածքները՝
Ախալքալաքը և Լոռին:

Երևան են տեղափոխվում վարչաքաղաքական մարմինները, բացվում են հյուպատոսարաններ։
Երևան բնակություն են հաստատում հարյուրավոր հայեր՝ ոչ միայն Արևելյան, այլև
Արևմտյան Հայաստանից: Նրանց մի մասը գաղթականներ էին: 1919 թվականին բացվում է
Երևանի պետական համալսարանը: Բազմաթիվ սփյուռքահայեր իրենց պատրաստակամությունն են
հայտնում ներդրումներ կատարել նորանկախ Հայաստանում, իսկ ոմանք կտակում են իրենց
ունեցվածքը: 1920 թվականին Մոսկվայում սկսվել էին հայ-ռուսական բանակցությունները։
Հոկտեմբերի կեսին, թուրք-հայկական պատերազմի ժամանակ, Երևանում սկսվեց
բանակցությունների երկրորդ փուլը։ Հոկտեմբերի 28-ին ստորագրվեց հայ-ռուսական
նախնական հաշտության պայմանագիրը, որի նախագծով Ռուսաստանը պետք է ստիպեր թուրքերին
զորքը հետ քաշել մինչև 1914 թվականի սահմանը, ինչպես նաև ճանաչել ՀՀ իրավունքները
Նախիջևանի և Զանգեգուրի նկատմամբ։ Հայաստանը պարտավորվում էր հրաժարվել Սևրի
պայմանագրից և տարանցիկ ճանապարհի իրավունք տալ խորհրդային Կարմիր բանակին՝ զորք,
զենք և ռազմամթերք փոխադրելու Թուրքիա: Սակայն հոկտեմբերի 31-ին հայկական զորքը
առանց դիմադրության թուրքերին հանձնեց Կարսը:

Ադրբեջանում ստեղծված Հայաստանի ռազմահեղափոխական կոմիտեն (ՌՀԿ) Սարգիս Կասյանի
նախագահությամբ և Կարմիր բանակի ուղեկցությամբ 1920 թվականի նոյեմբերի 29-ին
Ղազախից մուտք գործեց Հայաստան՝ Քարվանսարա (Իջևան) ու հայտարարեց Հայաստանի
խորհրդայնացման մասին։ Հայկական զորքը դիմադրություն ցույց չտվեց ռուսական
զորամասերին։ Դեկտեմբերի 2-ին Երևանում ստորագրվեց համաձայնագիր, որով Հայաստանը
խորհրդայնացվեց։ Նույն օրը սակայն, Ալեքսանդրապոլի պայմանագրով Ալ. Խատիսյանի
գլխավորությամբ հայկական կողմը պաշտոնապես հրաժարվեց Սևրի պայմանագրից և Թուրքիային
զիջեց Կարսի մարզը և Շիրակը:

Երևանի պատմության մեջ առանձնահատուկ տեղ է գրավում խորհրդային շրջանը: ՀԽՍՀ
ղեկավարները փորձում էին Երևանը գեղեցկացնել և աշխարհի այլ մայրաքաղաքների շարքում
իր անունն առանձնացնել։ Սարգիս Կասյանի օրոք՝ 1920-1921 թվականներին մեծ աշխատանք
կատարվեց արտադրական ձեռնարկությունները գործի գցելու, սովին ու համաճարակին վերջ
տալու, դպրոցները բացելու, ջրմուղը կարգի բերելու, փողոցներն ու հրապարակները
մաքրելու համար։ Ալեքսանդր Մյասնիկյանի հրավերով Հայաստան են տեղափոխվում և
Երևանում բնակություն հաստատում նկարիչ Մարտիրոս Սարյանը, կոմպոզիտոր Ալեքսանդր
Սպենդիարյանը, բանաստեղծուհի Շուշանիկ Կուրղինյանը, ճարտարապետ Ալեքսանդր Թամանյանը
և շատ ուրիշներ։ Թամանյանին վիճակված էր Երևանի նոր հատակագծի նախագծումը։

1921 թվականին կազմակերպվեց «Արարատ» տրեստը, որը միավորեց գինու-կոնյակի
արտադրության ձեռնարկությունները։ 1924 թվականին հրապարակվեց ՀԽՍՀ կառավարության
որոշումը մայրաքաղաքում կառուցվող կենտրոնական հրապարակը Վ. Ի. Լենինի անունով
կոչելու մասին: Երևանում բացվեցին թատրոններ, կինոստուդիա, համալսարանում բացվեցին
նոր ֆակուլտետներ, բազմաթիվ արվեստագետներ հիմնեցին խմբակներ ու միություններ։
1926-1927 թվականներին շարք մտան մի շարք գործարաններ ու ֆաբրիկաներ։ 1933 թվականին
սկսվեց կաուչուկի գործարանի շինարարությունը, որը դարձավ ԽՍՀՄ հարվածային
կառույցներից մեկը։ 1936 թ. կառուցվեց Քանաքեռգէսը: Երևանում ստեղծվեց ժամանակակից
քաղաքային տնտեսություն, ծավալվեց ջրմուղի, կոյուղու, բնակելի տների, դպրոցների,
վարչական շենքերի շինարարությունը, գործարկվեց տրամվայը։

1932 թվականին բացվել է Օպերայի և բալետի պետական ակադեմիական թատրոնը, 1933
թվականից սկսած՝ պոլիտեխնիկական, թատերական, կոնսերվատորիայի, մանկավարժական և այլ
ինստիտուտները։ 1935 թվականին բացվում է ԽՍՀՄ գիտությունների ակադեմիայի հայկական
մասնաճյուղը, որի հիման վրա Հովսեփ Օրբելին և մի շարք հայ գիտնականներ 1943
թվականին պետք է ստեղծեին ՀԽՍՀ Գիտությունների ազգային ակադեմիան:

1941 թվականի հուլիս-օգոստոսին հազարավոր երևանցիներ մեկնեցին բանակ։ Երևանում
կազմավորվեցին 89-րդ, 408-րդ և 261-րդ հայկական հրաձգային դիվիզիաները։ 89-րդ
Հայկական հրաձգային դիվիզիան, որին Թամանյան թերակղզու ազատագրման մարտերում
ցուցաբերած խիզախության համար ԽՍՀՄ զինված ուժերի Գերագույն գլխավոր հրամանատարի
հրամանով 1943 թվականին շնորհվեց «Թամանյան» տիտղոսը, Գրոզնու մատույցներից հասավ
Բեռլին: Քաղաքի տնտեսությունը փոխադրվեց ռազմական ռելսերին, շատ ձեռնարկություններ
անցան ռազմական արտադրանքի թողարկման։ Ավելացավ քիմիական, մեքենաշինական, թեթև և
սննդի արդյունաբերության արտադրանքը։ Պատերազմի ժամանակ շատ ընտանիքներ Երևան
էվակուացվեցին Լվովից, Մինսկից, Լենինգրադից, Դոնի Ռոստովից, Կրասնոդարից,
Արմավիրից, այլ քաղաքներից։

Հայրենական մեծ պատերազմից հետո Երևանում մնացած գերմանացի ռազմագերիները Հրազդան
գետի վրա կառուցեցին մի կամուրջ, որը կոչվեց Հաղթանակի: Ռազմագերիները կառուցել են
նաև Արարատ կոնյակի գործարանի շինությունները, և այլ կառույցներ։ Երևանում բացվում
է Հաղթանակի այգին, որտեղ նախ տեղադրվում է Ստալինի արձանը, ավելի ուշ փոխարինվում
է Մայր Հայաստանի արձանով:

Հետպատերազմյան շրջանում բուռն թափով շարունակվեց Երևանի զարգացումը։ Շահագործման
հանձնվեցին նոր ձեռնարկություններ, որոնց արտադրանքն իր նշանակությամբ հաճախ դուրս
էր գալիս ոչ միայն հանրապետության, այլև ԽՍՀՄ սահմաններից։ Շարք մտան էլեկտրաճշգրիտ
սարքերի, Քանաքեռի ալյումինի (ԿԱՆԱԶ), «Պոլիվինիլացետատ», ֆրեզերային հաստոցների,
հիդրոհաղորդակ, մետաղակերամիկայի, պոլիպլաստ, գեղարվեստական ժամացույցների,
քիմիական ռեակտիվների, երկաթբետոնե կոնստրուկցիաների գործարանները, տնաշինական
կոմբինատները, կահույքի ֆաբրիկան, մետաքսի կոմբինատը, դաշնամուրի ֆաբրիկան, մի քանի
տասնյակ այլ ձեռնարկություններ։ Արդյունաբերության զարգացման հետ մեկտեղ ընդլայնվեց
նրա էներգետիկ բազան. Աթարբեկյանգէսի և Երևանի 2-րդ հիդրոէլեկտրակայանի գործարկմամբ
ավարտվեց Սևան-Հրազդան կասկադը: Այնուհետև սկսեցին գործել Երևանի և Հրազդանի
ջերմաէլեկտրակայանները։ 1959-1960 թվականներին կառուցվեց Աղստաֆա-Երևան գազամուղը,
և բնական գազը Ադրբեջանից հասավ Հայաստանի մայրաքաղաք:

1965 թվականին Երևանում կազմակերպվեց բազմահազարանոց բողոքի ակցիա, ցույց՝ Հայոց
Մեծ Եղեռնի 50-ամյա տարելիցի կապակցությամբ։ Սա իր բնույթով եզակի հանրահավաք էր և
նախադեպը չուներ ԽՍՀՄ պատմության մեջ։ Որոշ ժամանակ անց ավարտին հասցվեց
Ծիծեռնակաբերդի հուշահամալիրի կառուցումը։ 1968 թվականին մեծ շուքով նշվեց Երևանի
2750-ամյակը։

1978 թվականին ծնվեց Երևանի միլիոներորդ բնակիչը։ Այդ ժամանակ աշխարհում մեկ միլիոն
բնակչությամբ շատ հազվագյուտ քաղաքներ կային։ Հրապարակում բացվեցին երգող
շատրվաններ, որոնք երկրորդն էին աշխարհում՝ Փարիզից հետո։ Կառուցվեցին
Երիտասարդական պալատը, Զվարթնոց օդանավակայանը, Երևանի մետրոպոլիտենը,
մարզահամերգային համալիրը, վերակառուցվեց Սուրբ Սարգիս եկեղեցին, նոր շուք ստացավ
Լենինի հրապարակը:

Արցախի հայությունը 1988 թվականին ազգային ինքնորոշման ազատագրական շարժում սկսեց՝
նպատակ ունենալով ուղղելու բոլշևիկյան Լենին-Ստալինյան բռնատիրության կատարած
պատմական սխալը և պատմականորեն հայկական Արցախ երկրամասը վերադարձնել Հայաստանի
կազմի մեջ: Երևանում սկսվեցին համազգային ցույցեր ու հանրավաքներ՝ ի պաշտպանություն
արցախահայության։ Ադրբեջանը ուժ կիրառեց Արցախի հայության դեմ, ինչպես նաև արյունոտ
սպանդի, թալանի ու տեղահանության ենթարկվեց Ադրբեջանի Սումգայիթ, Բաքու, Կիրովաբադ
քաղաքների և այլ բնակավայրերի խաղաղ հայ բնակչությունը։ Սակայն Լեռնային Ղարաբաղի
տարածքում և Հայաստանի սահմանամերձ շրջաններում սանձազերծած լայնածավալ ռազմական
գործողությունները, 1988 թվականի Սպիտակի երկրաշարժը ու շրջափակումը չկարողացան
ճնշել հայերի ազատ ապրելու կամքը։ Հայերը զենք վերցրին ազատագրելու իրենց հայրենիքի
մի մասը՝ Արցախը:

1991 թվականի մարտի 1-ին Հայաստանի Գերագույն խորհուրդը որոշում էր կայացրել 1991
թվականի սեպտեմբերի 21-ին ԽՍՀՄ-ի կազմից դուրս գալու վերաբերյալ հանրաքվե
անցկացնելու մասին։ Հանրաքվե անցկացնող հանձնաժողովի նախագահը Բաբկեն Արարքցյանն
էր, տեղակալները՝ նախարարների խորհրդի առաջին տեղակալ Գևորգ Վարդանյանը և
պատգամավոր Տեր Հուսիկ Լազարյանը, քարտուղարը՝ պատգամավոր Խաչատուր Բեզիրջյանը։
Քվեարկությանը մասնակցած քաղաքացիների գերակշիռ մասը (2.43 միլիոն մարդ կամ
քվեարկելու իրավունք ունեցողների 94.4 %) «այո» ասաց քվեարկության դրված հարցին՝
«Համաձայն եք, որ Հայաստանի Հանրապետությունը լինի անկախ ժողովրդավարական
պետություն ԽՍՀՄ կազմից դուրս»: Հանրաքվեի արդար ու թափանցիկ անցկացնելու
վերաբերյալ վկայում էին գրանցված 117 դիտորդները 25 երկրներից:

Սրանով ծնունդ առավ Հայաստանի երրորդ հանրապետությունը, որպես Հայաստանի առաջին
(1918-1920) և երկրորդ (խորհրդային՝ 1920-1991) հանրապետությունների ժառանգորդ։
Անկախացումից հետո երկիրն ուներ մի շարք խնդիրներ՝ քայքայված տնտեսություն, ավերիչ
երկրաշարժից մնացած ավերակներ ու զանգվածային մարդկային զոհեր, ինչպես նաև Արցախի
հարցը:

1991 թվականի հոկտեմբերի 16-ին Հայաստանում առաջին անգամ անցկացվեցին նախագահական
համաժողովրդական ընտրություններ, որի արդյունքում, ձայների ճնշող մեծամասնությամբ
(83 %), Հայաստանի Հանրապետության Նախագահ ընտրվեց Լևոն Տեր-Պետրոսյանը, իսկ
փոխնախագահ՝ Գագիկ Հարությունյանը:

Անկախության ուղին բռնած հանրապետությանը ու նրա նորընտիր ղեկավարությանը ծանր
փորձություններ էին սպասվում։ Հայաստանը փաստորեն կտրվել էր տնտեսական նախկին
համակարգից։ 1991 թ. նոյեմբերին հերթական անգամ փակվեց Ադրբեջանից եկող գազամուղը։
Սկսվեց Հայաստանի էներգետիկ ճգնաժամը, բնակչությունը զրկվեց ջեռուցումից, ընդհատվեց
երկաթուղային կապը, տնտեսությունը կանգնեց կազմալուծման լուրջ վտանգի առջև։

1991 թվականի դեկտեմբերի 8-ին, Մինսկի մոտակայքի Բելովեժսկ բնակավայրում, երեք
սլավոնական հանրապետությունների՝ Ռուսաստանի, Ուկրաինայի և Բելառուսի ղեկավարները
ստորագրեցին համաձայնագիր ԽՍՀՄ-ի գոյությունը դադարեցնելու մասին: Միաժամանակ
հայտարարվեց միջազգային համագործակցության նոր սուբյեկտի՝ Անկախ պետությունների
համագործակցության (ԱՊՀ) կազմավորման մասին։ Միութենական նախկին
հանրապետություններից Մինսկի համաձայնագրին առաջինն արձագանքեց Հայաստանի
Հանրապետությունը, որը ողջունեց նաև ԱՊՀ-ի ստեղծումը՝ հայտնելով նրան միանալու իր
պատրաստակամությունը:

Երևանը գտնվում է ծովի մակարդակից 850-ից մինչև 1300 մետր բարձրության վրա՝ Արաքսի
վտակ Հրազդանի ափին, Արարատյան դաշտի հյուսիս-արևելյան մասում: Երևանի կլիմային
բնորոշ են տաք, չոր ամառներ և համեմատաբար կարճ, բայց ցուրտ ձմեռներ։

Մայրաքաղաք Երևանը գտնվում է Արարատյան դաշտի հյուսիսարևելքում՝ հյուսիսային
լայնության 40° 04'-40° 14' և արևելյան երկայնության 44° 23'-44° 37' միջև,
երիտասարդ հրաբխային ու նստվածքային ապարներից կազմված 7-8-բալլանոց սեյսմիկ և
չորրորդ ժամային գոտիներում: Առավելագույն երկարությունը հյուսիսից հարավ 19,7 կմ
է, արևմուտքից արևելք՝ 19,1 կմ։

Երևանը ժամանակին մտել է Այրարատ նահանգի Կոտայք գավառի մեջ։ Սահմանակից է ՀՀ
Արագածոտնի, Կոտայքի, Արարատի և Արմավիրի մարզերին:

Քաղաքն ունի ամֆիթատրոնի տեսք. ներքևում քաղաքի կենտրոնն է, իսկ թաղամասերը
բարձրանում են լանջերն ի վեր։ Ամենացածր կետերը հարավում են՝ Շենգավիթ ու
Մալաթիա-Սեբաստիա համայնքներում: Ամենաբարձր տեղադրությունն ունեն Ավան և Նոր Նորք
համայնքները։ Հանրապետության հրապարակը գտնվում է ծովի մակարդակից ուղիղ 1000 մետր
բարձրության վրա:

Երևանը, ինչպես և ամբողջ Հայաստանի Հանրապետությունը, գտնվում է Գրինվիչի
զուգահեռականից արևելք՝ չորրորդ ժամային գոտում: Դա նշանակում է, որ երբ Երևանում
ժամը 12.00–ն է, կեսօր, ապա Լոնդոնում առավոտյան 08.00 է, Սիդնեյում՝ երեկոյան
19.00, իսկ Լոս Անջելեսում կեսգիշեր է՝ 01.00:

Մինչև 2011 թվականը Հայաստանն անցնում էր ամառային և ձմեռային ժամային հերթափոխի.
մարտի վերջին կիրակի օրը ժամացույցի սլաքները մեկ ժամ առաջ էին տրվում, իսկ
հոկտեմբերի վերջին կիրակի օրը ձմեռային ժամանակը վերականգնվում էր՝ ժամացույցի
սլաքները մեկ ժամ հետ տալով։ 2012 թվականից Երևանի ժամանակը նմանեցվել է Մոսկվայի
ժամանակին և դարձել է անփոփոխ ՀՀ համապատասխան օրենքի փոփոխությամբ:

Երևանը գտնվում է բարեխառն գոտու ցամաքային հատվածում, շրջապատված լեռներով ու
լեռնաշղթաներով։ Երևանի առջև Արարատ լեռան տեսարանն է, իսկ հյուսիսում վեր է
խոյանում Արագածը. այսպիսով, Երևանը թուրքական սահմանից հեռու է ընդամենը քսանհինգ
կիլոմետր։ Արևելքում Գեղամա լեռներն են, Սևանա լիճը: Քաղաքից արևմուտք և հարավ
սփռված է ընդարձակ Արարատյան դաշտը: Դարեր շարունակ Երևանի կլիման եղել է
անապատա–կիսաանապատային բնույթի. տարեկան տեղումների քանակը՝ սակավ, շոգ ու չոր
ամառներով, ցուրտ ու չոր ձմեռներով։ Ջրային հիմնական աղբյուրը լեռնային գետերն էին։
Դրանց շնորհիվ Արարատյան դաշտի բնակչությունը ստեղծել էր այգիներ ու
ցանքատարածություններ՝ վերակենդանացնելով այդ տարածքները։ Ամենուրեք առկա էին լքված
քարային տարածքներ, որտեղ բազմացել էին օձերը, սարդերը, կարիճները, շատ էին փշածածկ
տարածքները։

Վերջին դարի ընթացքում իրավիճակը փոխվում է. ավելի կանոնակարգված ոռոգման համակարգը
թույլ է տալիս ընդլայնել կանաչ տարածքները, հիմնել մայրաքաղաքին վայել այգիներ ու
պուրակներ։ Մշակվում ու բարեկարգվում են հողային տարածքների, և վերածվում այլ տիպի՝
կուլտուր–ոռոգելի։ Երևանի մերձակայքում հիմնվում են լճակներ, որտեղ զբաղվում են
ձկնաբուծությամբ: Քաղաքին նոր շուք են տալիս բուսաբանական ու կենդանաբանական
այգիները: Կանաչապատվում են նաև բակային տարածքները, տնկվում են հիմնականում բարդի
և կաղնի, ինչպես նաև պտղատու ծառեր։ Երևան են բերվում եղևնիներ ու սոճիներ:
Ծառատեսակներ են բերվում նաև արտասահմանից. դրանցից էր, օրինակ, ռուսական
չերյոմուխա ծառը, որի անունով էլ կոչվել է Աջափնյակ համայնքի մի մասը։ Բազմազան է
դարձել կենդանական աշխարհը, քաղաքային կյանքին սովոր բազմապիսի թռչուններ են
հայտնվել Երևանում։

Երևանը գտնվում է բարեխառն գոտում՝ ցամաքային կլիմային բնորոշ հատկանիշերով։ Դրա
շնորհիվ այստեղ պարզ արտահայտվում են տարվա բոլոր չորս եղանակները։ Ձմեռները ցուրտ
են, երբեմն՝ ձնառատ։ Ամռանը հիմնականում շոգ է, չորային։ Տեղումների հիմնական մասը
գալիս է գարնանը, մասամբ՝ աշնանը: Կլիման կիսաչոր է (Köppen կլիմայի դասակարգում։
BSk)։ Տեղումների սակավությանը զուգահեռ՝ շատ են արևային ժամերը, երկինքը պարզ է
հիմնականում ամբողջ տարին։ Մառախլապատ կամ ամպամած եղանակը, հատկապես
մայիս–սեպտեմբեր ամիսներին, հազվադեպ երևույթ է:

Երևանի կենտրոնով հոսում է Հրազդան գետը՝ իր սելավաբեր և տարանցիկ Գետառ, Ջրվեժ,
Ողջաբերդ, Մուշաղբյուր վտակներով։ Ներկայումս դրանք վերցվել են արհեստական հուների
մեջ և սելավներից ու հեղեղումներից վնասազերծվել։ Կառուցվել են Երևանյան լճի,
«Հաղթանակ» զբոսայգու և այլ ջրամբարներ: Երևանում կան նաև այլ արհեստական կամ
բնական լճակներ, որոնց մի մասը սնվում է ստորգետնյա արտեզյան ջրերից: Ջրաֆիկացված է
ամբողջ քաղաքը. աշխարհի շատ եզակի քաղաքներ են, որ ունեն այդպիսի մաքուր խմելու
ջուր։ Գառնու և Ապարանի բարձունքներից խողովակներով Երևան հասնող ջուրը
օգտագործվում է ոռոգման, ինչպես նաև՝ քաղաքի շատրվանների, արհեստական լճակների
համար: Երևանում կարելի է հանդիպել եզակի երևույթի. գրեթե ամեն բակում կան
քաղցրահամ մաքուր ջրով ցայտաղբյուրներ: Դրանք կարելի է համարել նաև
քանդակագործության նմուշներ։

Երևանի տարածքում բնական ջրավազանների (Հրազդան, Գետառ, Ջրվեժ) աղտոտման հիմնական
պատճառը տնտեսաֆեկալային և արդյունաբերական կոյուղու չմաքրված կամ ոչ բավարար
մաքրված, ինչպես նաև հարակից տարածքներից անկազմակերպ արտահոսքերով (հալոցքային,
անձրևների և ոռոգման ջրեր) աղտոտումն է։

Երևանի ներկայիս (2012) 33 ջրավազաններից առավել կարևոր նշանակություն ունի
Երևանյան լիճը, որը շահագործման է հանձնվել 1967 թվականին։ Ավելի քան 40 տարվա
ընթացքում լիճը հիմնովին չի մաքրվել։ Գետերով այնտեղ է լցվում հսկայական
քանակությամբ կենցաղային և շինարարական աղբ, բերվածքների և թափոնների կուտակման
հետևանքով ջրամբարի օգտագործման ծավալը գրեթե կիսով չափ նվազել է:

Երևանին, բոլոր խոշոր քաղաքների նման, բնորոշ են մթնոլորտի, օդի և ջրի ավազանների
մաքրության, կանաչապատ տարածքների պահպանության ու ընդլայնման հիմնախնդիրները։

Երևանում առաջին հասարակական պարտեզն Անգլիական այգին էր (միակը՝ մինչև 1920
թվականը, այժմ՝ Թատերական այգի)։ Երևանի առաջին (1924) և հաջորդ բոլոր
հատակագծերում հատուկ ուշադրություն է դարձվել կանաչապատման հարցերին։ 1930-ական
թվականներին սկսվել է Քանաքեռի, Նորքի և Սարի թաղի լանջերի կանաչապատումը։
Հետագայում ստեղծվել են «Հաղթանակ», «Օղակաձև», Ծիծեռնակաբերդի զբոսայգիները,
Ազատության հրապարակի, Շահումյանի պուրակները, Հրազդանի կիրճի, Մալաթիա թաղամասի
Ջրաշենի հանգստյան գոտիները և այլն։ 1990 թվականին Երևանն ունեցել է մոտ 1930 հա
ծառածածկ տարածք։ Այդուհանդերձ, կանաչապատման աստիճանը չի գերազանցել 11,4%-ը.
նախատեսված էր 40%: Միջազգային նվազագույն չափանիշով (50 մ²/մարդ) 1,2 միլիոն
բնակչություն (1986) ունեցող քաղաքին անհրաժեշտ է 6000 հա ծառածածկ տարածք, մինչդեռ
Երևանում այն 3 անգամ պակաս է ընդունված չափանիշից։ Ավելին, 1991-1995 թվականների
էներգետիկական ճգնաժամի տարիներին Երևանում հատվել է մոտ 470 հա ծառածածկ տարածք՝
38 հա-ն՝ լիակատար, 132 հա-ն՝ համատարած, 300 հա-ն՝ մասնակի կորուստներով։ 1995
թվականին քաղաքի ընդհանուր՝ 20 հզ. հա տարածքից ծառածածկ էր 1460 հա-ն,
կանաչապատման աստիճանը՝ 7,3%:

2004 թվականին քաղաքում մնացել էր 570 հա կանաչ տարածք՝ 60% միջին ծառածածկով (342
հա), կանաչապատման աստիճանը՝ 1,55%: 2005-2007 թվականներին վերակառուցվել Է շուրջ
120 կմ ջրագիծ, որը մայրաքաղաքում կանաչ տարածքների համեմատաբար լիարժեք պահպանման
և հետագայում ավելացման լավ նախապայման է։

2005-2007 թվականներին Երևանում տնկել են 110 հզ. ծառ և 162 հզ. թուփ՝ 65-70%
կպչողականությամբ։ Տրանսպորտով ծանրաբեռնված պողոտաներում և փողոցներում տնկել են
գազադիմացկուն ծառատեսակներ, որոնք զգալիորեն կմեղմեն տրանսպորտային միջոցների
արտանետած վնասակար նյութերի ազդեցությունը։

Երևանի տարբեր հատվածներում կան 41 զբոսայգի և պուրակ (2012)։ 2010 թվականի
հոկտեմբերին ավարտվել Է Սիրահարների այգու (նախկին Ալեքսանդր Պուշկինի անվան)
վերակառուցումը, որն ունի արհեստական լճակներ ու ջրվեժներ, քարե հորինվածքներ ու
արձաններ, ինչպես նաև բացօթյա ամֆիթատրոն:

Մայրաքաղաքի օդային ավազանում գերակշռում են 4 վնասակար նյութեր՝ փոշի, ազոտի և
ածխածնի օքսիդներ, ծծմբային անհիդրիդ։ Ըստ «Շրջակա միջավայրի վրա ներգործության
մոնիտորինգի կենտրոնի» տվյալների՝ 2006 թվականին Երևանում փոշու տարեկան միջին
կոնցենտրացիան թույլատրելի շեմը գերազանցել Է 2,3, ծծմբի երկօքսիդինը՝ 1,8, ազոտի
երկօքսիդինը՝ 1,2, գետնամերձ օզոնինը՝ 1,9 անգամ։

Երևանի մթնոլորտի վրա վնասակար ներգործություն ունեն հատկապես «Երևանի ՋԷԿ»,
«Մաքուր Երկաթ», «Գաջի», «Ասֆալտագործ», «Նաիրիտ» գործարանները։ Վնասակար
արտանետումների ծավալները նվազեցնելու նպատակով 2002 թվականից արգելվել է կապար
պարունակող բենզին ներկրելը մայրաքաղաք, 2006 թվականի հունվարի 1-ից՝ առանց
չեզոքարարների մեքենաներ, 2006-2009 թվականներին իրականացվել է ավտոտրանսպորտային
միջոցներից արտանետումների նվազեցման ծրագիր և այլն։ 2005 թվականից ՀՀ-ում ուժի մեջ
Է մտել նաև Կիոտոյի արձանագրությունը, որով կարգավորվում են ջերմոցային գազերի
արտանետման չափաքանակները։ Այդ արձանագրության շրջանակներում քաղաքապետարանը և
ճապոնական «Շիմիձու» կորպորացիան համատեղ մշակել են Նուբարաշենի աղբավայրից
կենսագազի օգտահանման և էներգիայի արտադրության նախագիծ, որը հնարավորություն կտա
16 տարում նվազեցնել աղբավայրից մեթանի մոտ 100 հզ. տ արտանետումը մթնոլորտ։
2005-2008 թվականներին իրականացվել Է նաև կենցաղային կոշտ թափոնների վերամշակման,
վնասազերծման և ոչնչացման ծրագիր:

1995 թվականի ՀՀ նոր վարչատարածքային բաժանմամբ՝ Երևանն ստացել է մարզի (Երևանի
քաղաքապետին նշանակում էր ՀՀ նախագահը), սահմանադրական փոփոխություններից հետո
(2005)՝ համայնքի (հոդված 108) կարգավիճակ, ունի դրոշ, զինանշան և օրհներգ: Տեղական
ինքնակառավարումը Երևանում իրագործվում է «Տեղական ինքնակառավարման մասին» (2002) և
«Երևան քաղաքում տեղական ինքնակառավարման մասին» (2008) ՀՀ օրենքներին
համապատասխան։ Երևանի տեղական ինքնակառավարման մարմիններն են ավագանին և
քաղաքապետը:

Երևանի խորհրդանիշ հանդիսացող զինանշանը, դրոշը և հիմնը ընդունվել են Երևանի
խորհրդի 2004 թվականի սեպտեմբերի 27-ի նիստի որոշումներով:

«Հայաստանի Հանրապետության տոների և հիշատակի օրերի մասին» ՀՀ օրենքի համաձայն
հոկտեմբերի երկրորդ շաբաթ օրը նշվում է որպես Երևանի օր:

«Երևան քաղաքում տեղական ինքնակառավարման մասին» ՀՀ օրենքի համաձայն՝ ավագանին
ընտրվում է ՀՀ ընտրական օրենսգրքով սահմանված կարգով և կազմված է 65 անդամից:

Երևանի ավագանին գործում է «Երևան քաղաքում տեղական ինքնակառավարման մասին» ՀՀ
օրենքի համաձայն և օժտված է Երևան համայնքի համար կենսական նշանակության խնդիրները
լուծելու իրավասությամբ:

Քաղաքապետ է ընտրվում ավագանու ձայների 50%-ից ավելին ստացած կուսակցության ցուցակի
1-ին համարի անձը։ Եթե նա հրաժարվում է (2008) կամ տարբեր պատճառներով չի
համապատասխանում քաղաքապետին ներկայացվող պահանջներին, ապա քաղաքապետին ընտրում է
ավագանին՝ գաղտնի քվեարկությամբ։ 2011 թվականից Երևանի քաղաքապետը Տարոն Մարգարյանն
է:

Երևանը ժամանակի ընթացքում ընդարձակվել և ներառել է Նորքը (1830 թվականից),
այնուհետև՝ Քանաքեռ, Ավան, Շոռբուլաղ, Վերին Ջրաշեն, Նուբարաշեն, Նոր Արեշ,
Խարբերդ, Նորագավիթ, Չարբախ, Հաղթանակ, Դավիթաշեն գյուղերը: Ներկայումս Երևանի
վարչական սահմանները սահմանված են «ՀՀ վարչատարածքային բաժանման մասին» (1995)
օրենքով և արդյունավետ տեղական ինքնակառավարում և տարածքային կառավարում
իրականացնելու, Երևանի տեղական ինքնակառավարման մարմինները բնակչությանն առավել
մատչելի դարձնելու նպատակով Երևան քաղաքը բաժանված է 12 վարչական շրջանների.

Աջափնյակ, Ավան, Արաբկիր, Դավթաշեն, Էրեբունի, Կենտրոն, Մալաթիա-Սեբաստիա, Նոր
Նորք, Նորք-Մարաշ, Նուբարաշեն, Շենգավիթ, Քանաքեռ-Զեյթուն:

ՀՀ կառավարության 2005 թվականի թիվ 2330-Ն որոշմամբ հաստատվել է Երևան քաղաքի
2005-2020 թվականների գլխավոր հատակագիծը:

Երևան քաղաքում մարդահամարներ են սկսել անցկացվել վերջին 200 տարում՝ կայսերական,
խորհրդային և անկախության շրջաններում։ Երևանում անցկացվել է 15 մարդահամար։ Վերջին
երկուսը անցկացվել են ՀՀ անկախության շրջանում՝ 2001 թ. և 2011 թ.:

Առաջին մարդահամարը անցկացվել է Երևանը ազատագրելուց հետո, երբ քաղաքում մեծ էր
մուսուլմանների՝ պարսիկների, թուրքերի ու քրդերի թիվը։

Իրանի հայկական գավառներից Երևան տեղափոխված հայության մեջ որոշակի թիվ էին կազմում
ասորիները, իսկ Արևմտյան Հայաստանից տեղափոխվածների մեջ՝ հույները: 1880-ական
թվականներին Երևանի նահանգ, մասնավորապես՝ Երևան են տեղափոխվում բազմաթիվ ռուսներ:

Քաղաքակենտրոնացումն ուղեկցվել է բնակչության թվի բնական և արհեստական արագ աճով։
Արհեստական աճին նպաստել են նաև հայերի ներհոսքը ԽՍՀՄ նախկին հանրապետություններից
և արտերկրից հայության կազմակերպված զանգվածային հայրենադարձությունը (1921-1936,
1946-1949, 1962-1982)։ Հայրենադարձներին տեղավորելու համար Երևանում կառուցվել են
Արևմտյան Հայաստանի բնակավայրերի անուններով թաղամասեր (Նոր Արաբկիր, Նոր Սեբաստիա,
Զեյթուն, Նոր Մալաթիա, Կիլիկիա, Նոր Արեշ և այլն)։ 1950-ական թվականների վերջից
կառուցվել են նաև բնակելի նոր զանգվածներ (Աջափնյակ, Նոր Նորք, Ավան-Առինջ,
Ղավթաշեն, Էրեբունի, Շենգավիթ և այլն): 1978 թ. ծնվել է Երևանի միլիոներորդ
բնակիչը։ Երևանը դառնում է աշխարհի միլիոնանոց քաղաքներից մեկը և բնակչության
մեծությամբ ընդգրկվում առաջին հարյուրակում: 1989 թվականի մարդահամարի տվյալներով
քաղաքի բնակչությունը 1,219 միլիոն էր։ Այն առավելագույնին է հասնում
ադրբեջանահայերի բռնագաղթից և անկախության հռչակումից հետո՝ շուրջ 1.350.000 (ՀԽՍՀ
բնակչության ավելի քան 38%-ը)։

1990-ական թվականներին սոցիալ-տնտեսական դժվարությունների պատճառով
հարյուրհազարավոր մարդիկ լքել են Երևանը, մեկնել արտասահման։ Սակայն մայրաքաղաքի
բնակչության նվազումը մասամբ չեզոքացվել է՝ ՀՀ մարզերից Երևան տեղափոխվածների և
Ադրբեջանից փախստականների հաշվին։

2001 թվականի մարդահամարի տվյալներով՝ բնակչությունը Երևանում 1,088,389 էր
(տղամարդիկ՝ 46,54%, կանայք՝ 53,46%) կամ ՀՀ բնակչության 34,35%-ը, քաղաքային
բնակչության՝ 53,4%-ը։

Երևանի մշտական բնակչության թիվը, 2012 թվականի հունվարի 1-ի տվյալներով, 1127,3
միլիոն էր (ՀՀ բնակչության 34,4%-ը), որի 98,6%-ը հայեր են, 0,6%-ը՝ ռուսներ,
0,4%-ը՝ եզդիներ, 0,4%-ը՝ այլ ազգեր։ Բնական հավելաճի և միգրացիայի հետևանքով
Երևանի բնակչությունը 2010 թվականին աճել է 5,3 հազարով կամ 0,5%-ով:

Երևանցիների 90-95%-ը Հայաստանյայց առաքելական եկեղեցու հետևորդ է։ Կան նաև
կաթոլիկներ և բողոքականներ, տարատեսակ աղանդավորական կազմակերպությունների, Ռուս
ուղղափառ եկեղեցու հետևորդներ։ Երևանում գործում է 15 եկեղեցի։ Լույս է տեսնում
Արարատյան հայրապետական թեմի «Շողակն Արարատյան» պաշտոնական երկշաբաթաթերթը։
Գործում են հոգևոր-մշակութային «Շողակաթ» հեռուստաընկերությունը և «Վեմ»
ռադիոկայանը:

Երևանի բնակչությունը կազմում է մեկ միլիոնից ավելի մարդ, որոնց բացարձակ
մեծամասնությունը էթնիկ հայեր են։ Խորհրդային իշխանությունների վարած
քաղաքականության շնորհիվ, հայ քրիստոնյաների և եկեղեցու կապը փոքր ինչ խզվեց,
մեծամասամբ այն կրեց ծածուկ բնույթ։ Երբ 1991 թվականին Հայաստանը անկախ հռչակվեց
հայ ժողովրդի և Հայ առաքելական եկեղեցու կապը կրկին ամրապնդվեց։ Հայաստանի
Հանրապետության տարածքը բաժանվեց 8 հոգևոր թեմերի, և ՀՀ 10 մարզերից միայն Վայոց
Ձորը մտավ Սյունիքի, իսկ Լոռին ու Տավուշը՝ Գուգարքի մեջ։ Մնացած դեպքերում
պահպանվեց մարզ-թեմ սկզբունքը։ Երևանը մտավ Արարատյան հայրապետական թեմի մեջ։ Հայ
առաքելական եկեղեցին առանձին ուղղություն է, որի կենտրոնը Սուրբ Էջմիածնի վանքն
(Մայր Աթոռ Սուրբ Էջմիածին)) է։ Հայ առաքելական եկեղեցու այժմյան առաջնորդը Գարեգին
Բ կաթողիկոսն է։

Սուրբ Սարգիս եկեղեցին առաջնորդանիստ էր, անապատը՝ կաթողիկոսական իջևանատեղ։ Սբ.
Սարգիս եկեղեցին վանք-անապատի հետ միասին ավերվել է 1679 թվականի մեծ երկրաշարժի
ժամանակ և վերակառուցվել նույն տեղում՝ եդեսացի Նահապետ կաթողիկոսի գահակալության
տարիներին (1691-1705)։ Ներկայիս Սուրբ Սարգիս եկեղեցին կառուցվել է 1835-1842
թվականներին։ Իր ներքին և արտաքին ճարտարապետական նկարագրով, որպես առաջնորդանիստ
եկեղեցի, այն Երևանի բոլոր եկեղեցիներից ամենաանշուքն էր։

Ն.Ս.Օ.Տ.Տ. Վազգեն Ա Ամենայն հայոց կաթողիկոսի օրոք այն հիմնովին նորոգվեց ու
բարեկարգվեց, կառուցվեց արևմտյան շքամուտքը, փայտե դուռը։ Շքամուտքից վեր գտնվող
հարթաքանդակները Աղթամարի Սբ. Խաչ տաճարի քանդակների թեմաներով են։ Քանդակագործների
ջանքերով եկեղեցու ներսում գմբեթի տակ գտնվող առագաստների քանդակազարդ աշխատանքներն
Արենիի Սուրբ Աստվածածին եկեղեցու առագաստների քանդակների նմանությամբ են ստեղծվել:

Սուրբ Գրիգոր Լուսավորիչը եկեղեցական համալիր է՝ բաղկացած երեք եկեղեցուց՝ Մայր,
Սբ. Տրդատ թագավորի և Սբ. Աշխեն թագուհու մատուռներից։ Եկեղեցու մուտքի առջև
տեղադրված են 30-ից ավելի կամարներով կառուցված զանգակատունն ու գավիթը։ Գավթում են
պահվում Գրիգոր Ա Լուսավորչի մասունքները, որոնք 2000 թվականին Գարեգին Երկրորդը
բերել էր Նեապոլի Սուրբ Գրիգոր Հայի եկեղեցուց։ Մայր եկեղեցու ներքևի հարկում
ընդունելությունների և եկեղեցուն առնչվող միջոցառումների համար սրահներ կան։
Նախագիծն ունի հավասարաթև խաչի հատակագիծ ու դեպի երկինք ուղղված ադամանդակերպ
ծավալ։ Այն ամենախոշորն է հայկական եկեղեցիների շարքում։

Համալիրի մակերեսը մոտավորապես 3,822 մ² է, իսկ ամենաբարձր կետը՝ մայր եկեղեցու
խաչը, հատակից 54 մետր բարձր է։ Համալիրն ամբողջությամբ կառուցված է միաձույլ
երկաթբետոնից, երեսպատման համար ընտրվել է Հայաստանի պատմական մայրաքաղաք Անիի բաց
նարնջագույն տուֆը: Երևանի մայր եկեղեցին կառուցվել է ճանաչված բարերարներ Ալեք և
Մարի Մանուկյանների ու նրանց զավակներ Ռիչարդ և Լուիզ Սիմոն Մանուկյանների կողմից:

Եկեղեցին հին Երևանի Շահար թաղամասում էր։ Եկեղեցում է գտնվում Սուրբ Անանիա
առաքյալի մատուռ-դամբարանը, որը նշանավոր սրբավայր էր համարվում։ Երևանցիների
նյութական օժանդակությամբ Մովսես Սյունեցի վարդապետը կառուցել է վանքային համալիր՝
բաղկացած եկեղեցուց, մատուռից, միաբանական խցերից, առաջնորդարանից և պարսպապատել։
Այստեղ հիմնվել է անապատ և վանական դպրոց։ Վանքը կառուցվել է Փիլիպոս կաթողիկոսի
օրոք (1632-1635), սակայն նորակառույց վանքը նույնպես երկար չի գոյատևել. 1679
թվականի երկրաշարժի ժամանակ կործանվել է։

Այժմյան Սբ. Զորավոր եկեղեցին կառուցվել է նույն տեղում՝ 1693 թվականին՝ Երևանի
մեծահարուստ Խոջա Փանոսի նվիրատվությամբ։ 1793 թվականի արձանագրության մեջ նշված է,
որ Սբ. Զորավոր եկեղեցին նորոգվել է Գաբրիել հարյուրապետի կողմից՝ Ղուկաս
կաթողիկոսի օրոք։ Խորհրդային տարիներին տարբեր նպատակների ծառայելուց հետո, Սբ.
Զորավոր եկեղեցին վերադարձվել է հավատացյալներին և սկսել է գործել։ Մայր Աթոռի
հովանավորությամբ 1974-1978 թվականներին եկեղեցին հիմնանորոգվել է, հատակը՝
մարմարապատվել, երգչախմբի համար կառուցվել է վերնատուն ու երիցատան նոր շենք։
Նորոգվել է նաև Սուրբ Անանիայի մատուռը:

Սբ. Գևորգ եկեղեցին կառուցվել է 17-րդ դարում, իսկ 1981-1984 թվականներին Մայր Աթոռ
Սուրբ Էջմիածնի հովանավորությամբ հիմնովին նորոգվել է։ Ավագ խորանում տեղադրվել է
քարակերտ բեմասեղան։ Նորոգվել են եկեղեցու դռներն ու լուսամուտները, դրսի կողմից
նախասրահը պսակող զանգակատունը, բարեկարգվել և ցանկապատվել է տարածքը։ Եկեղեցու
նորոգմանը մասնակցել է արգենտինացի բարերար Էդուարդ Սեֆերյանը:

Հայաստանի անկախացումից հետո՝ 1990 թվականի ապրիլից, Նորքի բնակիչները, Նորք-Մարաշ
հայրենակցական միության հանգանակած միջոցներով ձեռնամուխ եղան եկեղեցու
վերակառուցմանը։ Վերանորոգված եկեղեցին գործում է 1995 թվականից:

2004 թվականի Ամենայն հայոց կաթողիկոս Գարեգին Երկրորդի ձեռամբ տեղի է ունեցել
եկեղեցու խաչերի օծումը։ Ն.Ս.Օ.Տ.Տ Գարեգին Երկրորդ Ամենայն հայոց հայրապետի ձեռամբ
2005 թվականի նոյեմբերի 20-ին կատարվել է Ս. Երրորդություն եկեղեցու օծման
արարողությունը: Սա համայնքի՝ թվով երրորդ եկեղեցին է, Եռաբլուրի Սուրբ Վարդանանց
նահատակաց եկեղեցուց և Մալաթիայի Սուրբ Մարիամ Աստվածածին եկեղեցուց հետո։

Պարսկական իշխանության հայտնվելու հետ մեկտեղ Երևանում ստվարանում են թուրքմենական
սակավամարդ թաղամասերը։ 1725 թվականին, երբ օսմանցի թուրքերը գրավել էին Երևանը,
Ռեջեբ փաշան կառուցում է Երևանի բերդի առաջին մզկիթը: Երևանի նահանգի կազմավորումից
տարիներ անց թուրքական մզկիթը երևանաբնակ ռուսների աղոթատեղի է դարձել՝ վերածվելով
ռուսական եկեղեցու՝ սուրբ Նիկոլաևյան: Խորհրդային իշխանության ժամանակ այն քանդվել
է և փոխարենը տեղադրվել է Ստեփան Շահումյանի արձանը։ Երկրորդ՝ պարսկական մզկիթը
կառուցվել է արքայազն Աբբաս-Միրզայի օրոք՝ 1800-ական թվականներին, և կոչվել Խանի
մզկիթ: Բերդից դուրս կառուցվել են նաև այլ՝ թվով 6 մզկիթներ, որոնցից կանգուն է
մնացել Թափաբաշի մզկիթը Կոնդում։ Մզկիթները, ինչպես նաև Երևանի բերդը ու հայկական
մի քանի եկեղեցիներ, քանդվել են խորհրդային իշխանության տարիներին։

Կովկասում ամենամեծ մզկիթը՝ Կապույտ մզկիթը, Երևանի մուսուլմանական միակ աղոթատունն
է, որը կառուցվել է 1766 թվականին՝ Հուսեյն խանի նախաձեռնությամբ։ Այն պահպանվել է
Չարենցի շնորհիվ, ով առաջարկել է կառույցը վերածել թանգարանի։ Թանգարան են այցելում
բազմաթիվ զբոսաշրջիներ։

Համալիրը բաղկացած է երկու մզկիթից՝ մեկը կապույտ գմբեթով (այդ պատճառով էլ կոչվում
է Կապույտ մզկիթ), մյուսը, որն ավելի փոքր է, կրում է պարսիկների կրոնական առաջնորդ
Հուսեյնի անունը։ Երկու մզկիթները միանում են 28 սենյակների շղթայով։ Բակում աչքի է
զարնում նաև կապույտ մինարեթը։ Մզկիթի ներսը պատված է կարմիր գորգով, որը
վեհություն է հաղորդում աղոթատանը։ Այս մզկիթը Հայաստանի տեսարժան ու պատմական
վայրերից է համարվում։ Որպես երկու ազգերի հանդուրժողական ու ակնածալի
վերաբերմունքի ապացույց՝ մզկիթի ցուցասրահում հայկական եկեղեցին և պարսկական մզկիթը
կողք կողքի են տեղադրված։

Վարկած կա, որ հրեաները հայտնվել են Հայաստանի տարածքում Նաբուգոդոնոսոր II-րդ
արքայի կողմից մ.թ.ա. 586 թվականին Երուսաղեմի նվաճումից հետո։ Տիգրան Մեծի և
Արտավազդ թագավորների կողմից մ.թ.ա. առաջին դարում հրեաների խմբերը Պաղեստինից
վերաբնակվեցին Հայաստանում: Չնայած դրան մ. թ. 4-րդ դարում պարսկական զորքերի
կողմից Հայաստանի ավերումից հետո հրեաների մեծ մասը գերի ընկավ։ Հրեաների առանձին
խմբեր ապրում էին Հայաստանում մինչև 13-14-րդ դարեր: Այսպես կոչված «Տիգրանյան»
հրեաների սերունդներ են համարվում զոկիները՝ հրեաների սուբէթնիկական մի խումբ, որն
ապրում է Կապանի շրջանում։

1828 թվականի Թուրքմենչայի պայմանագրի համաձայն՝ Հայաստանի տարածքը միացվեց
Ռուսական կայսրությանը, որից հետո Հայաստանի տարածքում բնակեցվեցին վրացի և աշկենազ
հրեաներ, ինչպես նաև սուբբոտիկներ՝ ռուս գյուղացիներ, ովքեր ընդունել էին
հուդայականություն և արտաքսվել կայսրության նոր ծայրամասը։ Մինչև 1970 թվականը
հրեական բնակչությունը Հայաստանում կազմում էր մոտ 1048 մարդ։ 1980-ականների վերջին
նրանց թիվը (ներառյալ նաև սուբբոտիկներին) կազմում էր շուրջ 500 մարդ:

1990-ական թվականներին հրեաների մեծ մասը՝ շուրջ 1800 մարդ, արտագաղթեց։ Ներկա
պահին Հայաստանում հաշվվում է շուրջ 700 հրեա։ Չնայած նրան, որ տարեկան մոտ 90-100
մարդ էր արտագաղթում, համայնքը չի փոքրացել: Հանրապետության հիմնական հրեական
կազմակերպությունը Երևանում գործող Հայաստանի հրեական համայնքն է՝ գրանցված
Արդարադատության նախարարությունում 1991 թվականին։ 1996 թվականից նախագահն է Ռիմա
Վարժապետյան-Ֆելլերը: Սինագոգը վերաբացվել է 2011 թվականին (մինչև այդ 10 տարի չէր
գործում)։

Երևանը մշակութային քաղաք է։ Այստեղ կան շատ թատրոններ, կինոթատրոններ, Օպերայի և
բալետի թատրոնը, Կոմիտասի անվան Կամերային երաժշտության տունը և այլ մշակութային
օջախներ։ Երկար ժամանակ պասիվ վիճակում գտնվող թատրոնները գրեթե ամեն օր
ներկայացումներ են տալիս։ Ակտիվ է նաև Օպերայի և բալետի թատրոնը:

Երևանում են Հայաստանում գործող 95 թանգարանից 57-ը, այդ թվում՝ նկարիչ Մարտիրոս
Սարյանի տուն-թանգարանը, բանաստեղծ Հովհաննես Թումանյանի թանգարանը, կինոռեժիսոր
Սերգեյ Փարաջանովի թանգարանը: Երևանի կենտրոնում՝ Ծիծեռնակաբերդի բարձունքում, վեր
է խոյանում Եղեռնի զոհերի հիշատակին նվիրված կոթողը, Ցեղասպանության
թանգարան-ինստիտուտը, Մեսրոպ Մաշտոցի անվան մատենադարանը, «էրեբունի»
պատմահնագիտական արգելոց-թանգարանը և այլն։

Երևանում ստեղծվել է գրադարանների, թանգարանների լայն ցանց։ Ներկայումս (2012)
ՀՀ-ում գործող 986 գրադարանից 34-ը Երևանում են: Դրանք են՝ Ազգային գրադարանը, Խնկո
Ապոր անվան մանկական գրադարանը, Ավետիք Իսահակյանի անվան գրադարանը, ԳԱԱ հիմնարար
գիտական գրադարանը և այլն։

13-րդ դարում Երևանում հայտնի էին Կաթողիկե և Սբ Սարգիս եկեղեցիների գրչատները,
որտեղ ընդօրինակվել են բազմաթիվ ձեռագիր մատյաններ (զգալի մասը ոչնչացվել է կամ
հայտնվել աշխարհի տարբեր երկրներում)։ 1920-ական թվականներին Երևանի եկեղեցիներից
հավաքվել է ընդամենը 78 ձեռագիր։

Առաջին հայտնի նկարիչը, ով ստեղծագործել է Երևանում, Նաղաշ Հովնաթանն է։ 1679
թվականի մեծ երկրաշարժից հետո նա նկարազարդել ու նորոգել է Երևանի եկեղեցիների (Սբ
Պողոս-Պետրոս, Սբ Անանիա, չեն պահպանվել) որմնանկարները։

1780-ական թվականներին Երևան են այցելել մի շարք ռուս նկարիչներ, այդ թվում՝
Միխայիլ Իվանովը, Գ. Սերգեևը, Վլադիմիր Մաշկովը, Գրիգորի Գագարինը: Տարբեր
տարիներին Երևան են այցելել և բնապատկերներ ստեղծել Գևորգ Բաշինջաղյանը, Սեդրակ
Առաքելյանը, Փանոս Թերլեմեզյանը, Եղիշե Թադևոսյանը, Վարդգես Սուրենյանցը, Վանո
Խոջաբեկյանը և այլն։

Մինչխորհրդային շրջանում Երևանն արհեստավորական քաղաք էր. զարգացած էին
պղնձագործությունը, ոսկերչությունը, գորգագործությունը, կարպետագործությունը,
ասեղնագործությունը և այլն։ 1920-ական թվականներին Երևան են տեղափոխվել արտերկրում
ստեղծագործող հայ արվեստագետներ Ստեփան Աղաջանյանը, Մարտիրոս Սարյանը, Սեդրակ
Առաքելյանը, Հակոբ Կոջոյանը, Արա Սարգսյանը, Սուրեն Ստեփանյանը, Այծեմիկ Ուրարտուն
և ուրիշներ, 1936 թվականին՝ Երվանդ Քոչարը, ովքեր ակտիվորեն մասնակցել են Հայաստանի
և հատկապես Երևանի գեղարվեստական կյանքին։ Հիմնադրվել են գեղարվեստի տեխնիկումը
(1921, 2005 թվականից՝ Փանոս Թերլեմեզյանի անվան գեղարվեստի քոլեջ),
կուլտուր-պատմական թանգարանը (1919, 2003 թվականից՝ ՀՊԹ), որից 1935 թվականին
առանձնացել է Կերպարվեստի պետական թանգարանը (1992 թվականից՝ ՀԱՊ)։
Կերպարվեստագետները 1932 թվականին միավորվել են և ստեղծել Հայաստանի նկարիչների
միությունը (ՀՆՄ)։ Հետագայում Երևանում բացվել են Ժամանակակից (1972), Ժողովրդական
(1978), Ռուսական (1984) արվեստների, նաև Երվանդ Քոչարի (1984), Կալենցի (2010)
թանգարանները, Մարտիրոս Սարյանի (1967), Հակոբ Կոջոյանի և Արա Սարգսյանի (1973)
տուն-թանգարանները, հիմնադրվել են ԵԳԻ-ն (1945, 2000 թվականից՝ ԵԳԱ), Հակոբ
Կոջոյանի անվան նկարչական դպրոցը (1958), Գեղագիտական դաստիարակության հանրապետական
(1978, 1999 թվականից՝ Գեղագիտության ազգային), «Գաֆեսճյան» արվեստի (2009)
կենտրոնները։

Հայաստանում զարգացել են նաև գեղագիտական արդյունաբերության մի շարք ճյուղեր։
Ստեղծվել Է «Հայգորգ» արտադրական միավորումը (1978), որտեղ աշխատել են պրոֆեսիոնալ
նկարիչ-գորգագործներ։

1940 թվականին Երևանում տեղադրվել Է Վլադիմիր Լենինի, 1950 թվականին Իոսիֆ Ստալինի,
հետագայում՝ Ստեփան Շահումյանի, Սասունցի Դավթի, Վարդան Մամիկոնյանի, Սայաթ-Նովայի,
Մեսրոպ Մաշտոցի, Ալեքսանդր Թամանյանի, Արմեն Տիգրանյանի, Գայի, Մարտիրոս Սարյանի և
այլ հուշարձաններ։

Անկախության հռչակումից (1991) հետո կերպարվեստը, ինչպես մշակույթի այլ ճյուղեր
նույնպես հայտնվել է ճգնաժամային վիճակում։ 1990-ական թվականներին Երևանում փակվել
են ՀՆՄ-ի սալոն-խանութները. մայրաքաղաքում տարերայնորեն ձևավորվող գեղարվեստական
շուկան կենտրոնացել է Մարտիրոս Սարյանի հուշարձանի շուրջ՝ Վերնիսաժում: 1990-ական
թվականներին զգալիորեն նվազել է խմբային ցուցահանդեսների թիվը։

2001 թվականի աշնանը «Հաղթանակ» զբոսայգում տեղի է ունեցել «Քրիստոնյա Հայաստան»
հոբելյանական միջազգային սիմպոզիումը, որին մասնակցել է հայ և օտարազգի շուրջ 20
քանդակագործ։

2004 թվականի ապրիլի 1-ին՝ Ծիծաղի օրը, Երևանում հիմնադրվել է Հայաստանի
երգիծանկարիչների ընկերակցությունը, որին անդամակցում են նաև սփյուռքահայ
արվեստագետներ:

Թատրոնի մասին առաջին անգամ հիշատակվել է ուշ միջնադարում։ Ֆրանսիացի ճանապարհորդ
Ժան Շարդենը 1673 թվականին Երևանի սարդար Սեֆի Կուլի խանի պալատում դիտել է 2 մասից
բաղկացած ներկայացում (միմոդրամա), որտեղ նկատելի էին արևելյան ժողովրդական
թատրոնին և հայ միջնադարյան գուսանական արվեստին բնորոշ առանձնահատկություններ։
1829 թվականին ռուսական բանակի մի խումբ սպաներ Սարդարի բերդի սրահներից մեկում
ներկայացրել են Ալեքսանդր Գրիբոյեդովի «Խելքից պատուհաս» կատակերգությունը՝
հեղինակի ներկայությամբ։ 1851 թվականին Կ. Պոլսի «Արամյան թատրոնը» Հովհաննես
Գասպարյանի ղեկավարությամբ Երևանի Ցախի մեյդան թաղամասում խաղացել է կրկեսային և
դրամատիկական ներկայացումներ։

1868 թվականից Երևանի թատրոնում ներդրվել են թիֆլիսյան թատրոնի փորձն ու ճաշակը։
Նախաձեռնողը ինքնուս նկարիչ Ս. Աբամելիքյանն էր, ով առաջին բեմանկարիչն է հայ
իրականության մեջ։ 1878 թվականներից Երևանում խաղացել են նաև ռուսական
ներկայացումներ։ 1916 թվականին Սիրանույշի և Հովհաննես Աբելյանի մասնակցությամբ
ներկայացվել են հատվածներ Վ. Շեքսպիրի «Համլետ», «Լիր արքա» պիեսներից։ 1919
թվականին Վարդան Միրզոյանը բացել Է ստուդիա, որը 1921 թվականին պետականացվել և
դարձել Է խորհրդային առաջին թատերական կենտրոնը։ Նույն թվականին հինադրվել է
Հայաստանի Առաջին պետթատրոնը (այժմ՝ Գաբրիել Սունդուկյանի անվան թատրոն):

Այժմ Երևանում հաշվվում են տասից ավելի մեծ ու միջին թատրոններ, որոնցից աչքի են
ընկնում Գաբրիել Սունդուկյանի անվան ազգային ակադեմիական թատրոնը, Հակոբ Պարոնյանի
անվան երաժշտական կոմեդիայի պետական թատրոնը, Ստանիսլավսկու անվան ռուսական
դրամատիկական թատրոնը, Պատանի հանդիսատեսի, Համազգային, Խամաճիկների և այլ
թատրոններ։ Երևանում կազմակերպվում են Շեքսպիրյան (1944 թվականից, ընդհատումներով),
Մոնո (2003 թվականից, երկուսն էլ՝ ղեկավար՝ Հակոբ Ղազանչյան), Մնջախաղային (2001
թվականից, ղեկավար՝ Ժիրայր Դադասյան) ներկայացումների և այլ փառատոներ,
հյուրախաղերով հանդես են գալիս թատերախմբեր և անհատ դերասաններ արտերկրից։

Գաբրիել Սունդուկյանի անվան ազգային ակադեմիական թատրոնը հիմնադրվել է 1921
թվականին, պաշտոնապես բացվել 1922 թվականին։ Հիմնադիրն ու առաջին գեղարվեստական
ղեկավարը Լևոն Քալանթարն էր։ Առաջին ներկայացումը «Պեպո» կատակերգությունն է եղել։
1937 թվականին կոչվել է դրամատուրգ Գաբրիել Սունդուկյանի անունով, 1967 թվականին՝
արժանացել ակադեմիական թատրոնի կոչման։

Թատրոնի ռեժիսորների թվում էին Վարդան Աճեմյանը, Խորեն Աբրահամյանը, Արմեն
Գուլակյանը, Լևոն Քալանթարը, Վահե Շահվերդյանը, Արմեն Էլբակյանը, Հրաչյա
Ղափլանյանը: Թատրոնի հայտնի դերասաններն են Վլադիմիր Աբաջյանը, Հովհաննես Աբելյանը,
Ավետ Ավետիսյանը, Հրաչյա Ներսիսյանը, Վահրամ Փափազյանը, Գուրգեն Ջանիբեկյանը, Խորեն
Աբրահամյանը, Ֆրունզե Դովլաթյանը, Մհեր Մկրտչյանը, Էդգար Էլբակյանը, Սոս Սարգսյանը,
Արմեն Խոստիկյանը, Ազատ Գասպարյանը, Արմեն Էլբակյանը, Հարություն Մովսիսյանը, Կարեն
Ջանիբեկյանը, Լևոն Քալանթարը և ուրիշներ։

Երևանի կինեմատոգրաֆի մասին ամենավաղ վկայությունը վերաբերում է 1910 թվականին, երբ
Վ. Գագուան և Բ. Ջանիբեկովը դիմել են Երևանի գավառապետին՝ «Իլյուզիոն»
կինոթատրոնում նոր սարքավորում տեղադրելու համար։ Մինչև խորհրդային իշխանության
հաստատվելը Երևանում գործել են նաև «Ապոլլո»-ն, «Ավանեսով և Խաչատուրով»-ի ամառային
կինոթատրոնները։

Հայկական կինոյի հիմնադիրը Հ. Բեկնազարյանն է, ով կինոյի բնագավառում մեծ
փորձառությամբ, ռուսական կինոյի ճանաչված դերասաններից էր։ Հայ կինոյի ծննդյան
պաշտոնական տարեթիվը համարվում է «Պետական կինոյի կազմակերպման մասին» կառավարական
դեկրետի ընդունման օրը՝ 1923 թվականի ապրիլի 16-ը, որով բոլոր մասնավոր
կինոթատրոններն ազգայնացվել են։ 1923 թվականին Երևանում բացվել են «Պետկինո»
ամառային, 1924 թվականին՝ «Նաիրի» կինոթատրոնները, իսկ «Ապոլլո»-ն՝ վերանվանվել
«Պրոլետար»: Երևանի խոշոր կինոթատրոններից են եղել «Այրարատ»-ը, «Մոսկվա»-ն,
«Նաիրի»-ն, «Հայրենիք»-ը, «Կոմիտաս»-ը, «Արագած»-ը, «Անի»-ն և այլն։

«Նաիրի»-ն Երևանի ամենահին կինոթատրոնն է, որը 1920-1950 թվականներին գտնվել է
Ամիրյան փողոցում՝ ներկայիս Արտաքին գործերի նախարարության հասցեում։ Կինոթատրոնն
ունեցել է փակ և բաց՝ ամառային դահլիճ, որտեղ ցուցադրվել է հայկական առաջին ֆիլմը՝
«Զարե»-ն։ Կարմիր տուֆաշեն շենքի ճակատային մասում կան երեք կամարաձև մուտքեր,
որոնց վրա կառուցված են ևս երեք կամարներ՝ նախորդից երկու անգամ բարձր, իսկ դրանց
վրա՝ երկուական, առաջինից ցածր բարձրությամբ կամարաձև պատուհաններ, որոնք պահպանում
են շենքի համահունչ ճարտարապետական ոճը։ «Նաիրի» կինոթատրոնում կան մեծ (231
նստատեղով), փոքր (42 նստատեղով) և VIP՝ առանձնացված (12 նստատեղով) դահլիճներ։

«Մոսկվա» կինոթատրոնի շենքը կառուցվել է 1937 թվականին՝ ՀՀ մայրաքաղաքի սրտում։ Այն
գլխավոր ճակատով ուղղված է Շառլ Ազնավուրի անվան հրապարակին, մի թևը փռված է
Աբովյան փողոցի վրա մինչև Թումանյան փողոց, իսկ մյուսն ընկնում է փողոցների
անկյունում տարածվող թաղամասի վրա։ Շենքի ճակատային մասում կիրառված է տարբեր
գույների քարերի համադրություն։ Շենքի ներքին պատերը, հատկապես դահլիճի, պատված են
ծակոտկեն տուֆով և ձայնորսիչ սարքերով։ Կիրառվել է 1930-ական թվականներին
կինոթատրոնների շենքերին հատուկ ոճեր, դահլիճների քարե հարթ պատերին ցայտուն
ընդգծված շեղադիր ռումբաձև փոքր պատուհաններ կան, գլխավոր մուտքի սանդուղքների
երկու կողմերում՝ սեպաձև վահանակներ, կողային ճակատներին՝ խորաքանդակներ՝ հայկական
ֆիլմերի թեմաներով։ Կինոթատրոնի շենքում կա 4 դահլիճ՝ Կարմիր (491 նստատեղով),
Կապույտ (352 նստատեղով), VIP՝ առանձնացված (35 նստատեղով) և բացօթյա ամառային
դահլիճ:

2004 թվականից Երևանում կազմակերպվում է «Ոսկե ծիրան» ամենամյա միջազգային
կինոփառատոնը (տնօրեն՝ Հարություն Խաչատրյան), որտեղ սահմանված են «Ոսկե ծիրան»,
«Արծաթե ծիրան», «Ոսկե կորիզ» և այլ մրցանակներ։ 2010 թվականից կազմակերպվում է
«Կինոաշուն» փառատոնը, 2011 թվականին տեղի է ունեցել «Ոսկե ծիրանի» 1-ին
համահայկական համացանցային կինոփառատոնը, 2012 թվականին՝ ամենամյա «Հայակ» ազգային
կինոմրցանակաբաշխությունը։ 2006 թվականից Երևանում գործում է Հայաստանի ազգային
կինոկենտրոնը:

Կրկեսը, որպես խաղային բանահյուսության և խորհրդապաշտական արվեստի հնագույն ձևերից,
հայ միջնադարում եղել է թատրոնի ամենաընդունված տեսակը և կոչվել թատր կամ
թէատրոն(հուն.՝ θέατρον, թարգմ. տեսարանների վայր, տեսարան)։ Դրական սակավաթիվ
վկայություններից ամենահինը վերաբերում է 5-րդ դարին: Եզնիկ Կողբացու, Փավստոս
Բուզանդի «Պատմություն Հայոց»-ի մեջ կարելի է հանդիպել կրկեսի մասին
վկայությունների։

Հայկական միջնադարյան կրկեսային արվեստը վկայված է նաև ուշ շրջանի աղբյուրներում։
1248 թվականին Ժուանվիլ անունով խաչակիր ասպետը Երուսաղեմի ճանապարհին հանդիպել է
Մեծ Հայքից ուխտ գնացող չորս ձեռնածու-ակրոբատների։ Կիլիկյան աղբյուրներում
տեղեկություններ կան հեծելախաղային կրկեսի մասին և այլն։ Միջնադարում կրկեսը եղել է
նաե ուժային ցույցերի, կոփամարտի և ըմբշամարտի վայր։

Դարերից եկող ազգային կրկեսային կատարողական լավագույն ավանդույթներն իրենց
զարգացումն են գտել Խորհրդային Հայաստանում: Հայկական կրկեսի զարգացմանը մեծապես
նպաստել է հեծանվորդներ Վարդանովների ընտանիքը։ 20-րդ դարի սկզբին տարբեր
կրկեսներում հաջողությամբ հանդես են եկել նաև Ա․ Մինասովը (ակրոբատ),
էկվիլիբրիստներ Մանուկյանների ընտանիքը։ 1956 թվականին, հայկական արվեստի և
գրականության տասնօրյակի նախօրեին, ստեղծվել է հայկական կրկեսի կոլեկտիվը (1961
թվականից՝ «Երևան»), որի գեղարվեստական ղեկավարն էր ճանաչված էկվիլիբրիստ Վ․
Արզումանյանը։ Կոլեկտիվի առջև դրված էր ազգային ինքնատիպ կրկես ստեղծելու խնդիրը։

Ուժային ակրոբատիկայի ժանրում հաջողությամբ հանդես են եկել Ռ․ Մանասարյանը և Ռ․
Կասեևը։ Պլաստիկական էտյուդով ելույթ է ունեցել Ն․ Պապյանը, վարժեցված շնիկներով՝
Հայկական ԽՍՀ վաստակավոր արտիստ Շ․ Գևորգյանը, ծաղրածուական համարներով՝ Ռ․
Հարությունյանը և Լ․ Միներելյանը։ Օդային մարմնամարզուհի ՀԽՍՀ վաստակավոր
արտիստուհի Ե․ Ավանեսովայի համարներն աչքի են ընկել կատարման բարձր տեխնիկայով։
Իրենց ինքնատիպ արվեստով առանձնանում են ակրոբատներ Ի․ Շեստուան և Ասատրյան
եղբայրները։ Կրկեսային արվեստի զարգացմանը մեծապես նպաստել են
ակրոբատ-էքսցենտրիկների և ակրոբատ-ցատկորդների խմբերը։

Հայկական կրկեսային արվեստի պատմության ամենավառ էջը ստեղծել է ՀԽՍՀ ժողովրդական
արտիստ, միջազգային մրցույթների դափնեկիր Լեոնիդ Ենգիբարյանը: Նա ստեղծել է
ավանդական ծաղրածուի դիմակ՝ մերթ տխուր, մերթ ուրախ, մերթ երկչոտ, մերթ համարձակ,
բացահայտելով մարդկային ապրումների մի ամբողջ հաջորդականություն։ Նա օժտված էր
ժամանակակից աշխարհը բանաստեղծորեն ընկալելու հատկությամբ, տիրապետում էր կրկեսային
արվեստի գրեթե բոլոր ժանրերին։ Ենգիբարյանին բնորոշ էր անհանգիստ երևակայութունը և
ծիծաղելին արագ ընկալելու ունակությունը։ Ելնելով իրավիճակից, նա կարողանում էր
անմիջապես փոխել ծրագիրը՝ թե՛ շարժումների, թե՛ իմաստային լուծման առումով։
Ենգիբարյանի տարերքը մնջախաղն էր, և նա ստեղծել է իր՝ ենգիբարյանական մնջախաղը։

«Հայկական ժողովրդական խաղեր» համարով (ռեժիսոր Լ․ Ենգիբարյան) հանդես է եկել
հայկական կրկեսի արտիստ, միջազգային և համամիութենական մրցույթների դափնեկիր Սոս
Պետրոսյանը (1975 թվականից՝ հայկական կրկեսի գլխավոր ռեժիսոր)։ 1972 թվականին,
Երևանում կազմակերպել է Լ․ Ենգիբարյանի անվան մանկական կրկեսային ստուդիա, որը 1981
թվականին արժանացել է ժողովրդական կոլեկտիվի կոչման։

Կարմիր բլուրում 1948 թվականին պեղվել են նաև զույգ բրոնզե ծնծղաներ, որոնք
գործածվել են մ. թ. ա. 7-րդ դարում։ Երևանում ընդօրինակված (13-15-րդ դարեր)
ձեռագիր մատյանների մանրանկարներում հանդիպում են փողային գործիքների (շվի,
ռազմական շեփոր և այլն) պատկերներ։

Ուշ միջնադարում երաժշտական կյանքը զարգացել է տաղասացների, զուռնաչիների և
աշուղների գործունեության շնորհիվ։ Շրջիկ երգահանները սազի նվագակցությամբ երգել են
սեփական ստեղծագործությունները։

Երևանում կարևոր իրադարձություններ էին Կոմիտասի երգչախմբի (Գևորգյան ճեմարանի 85
սան) համերգը (1906) և Արմեն Տիգրանյանի «Անուշ» օպերայի ներկայացումը՝ հեղինակի
բեմադրությամբ (1913)։

Խորհրդային տարիներին Երևանը դարձել է հայ երաժշտական մշակույթի կենտրոն։ 1921
թվականին Ռոմանոս Մելիքյանի նախաձեռնությամբ ստեղծվել է երաժշտական ստուդիա, որը
1923 թվականին վերակազմավորվել է կոնսերվատորիայի (1948 թվականից՝ Կոմիտասի անվան)։
Կոնսերվատորիայի ստեղծագործական դասարանի բացումը (1930) և Հայաստանի
կոմպոզիտորների միության (ՀԿՄ) հիմնադրումը (1932) խթանել են ազգային
կոմպոզիտորական դպրոցի վերելքը։ Կատարողական արվեստի զարգացումը սերտորեն կապված է
երաժշտաուսումնական հաստատությունների, Հայֆիլհարմոնիայի, Ա. Սպենդիարյանի անվան
օպերայի և բալետի ազգային ակադեմիական թատրոնի (1933), Պետական ակադեմիական
երգչախմբի (1937), Երգչախմբային ընկերության (1958), Փողային նվագախմբի (1964), ՀՀ
հեռուստատեսության և ռադիոյի երաժշտական կոլեկտիվների գործունեության հետ։
Կամերային, վոկալ, գործիքային և երգեհոնային երաժշտության կենտրոն է Կամերային
երաժշտության տունը (1977)։ 1968 թվականից ավանդաբար անցկացվում է «Էրեբունի-Երևան»
ամենամյա տոնակատարությունը, որի համար գրվել է «Էրեբունի-Երևան» (խոսք՝ Պարույր
Սևակի, երաժշտություն՝ Էդգար Հովհաննիսյանի) երգը (հետագայում՝ Երևանի օրհներգը)։

Երաժշտական մշակույթի կենտրոններից են նաև Արամ Խաչատրյանի անվան ֆիլհարմոնիայի մեծ
և Առնո Բաբաջանյանի անվան ֆիլհարմոնիայի փոքր համերգասրահները, Ալեքսանդր
Սպենդիարյանի (1967) և Արամ Խաչատրյանի (1984) տուն-թանգարանները, «Մալխաս»
ջազ-ակումբը (2006) և այլն։ Երևանում գործում են երաժշտական և արվեստի 25 դպրոց,
Ռոմանոս Մելիքյանի անվան երաժշտական, Առնո Բաբաջանյանի անվան երաժշտական
մանկավարժական ուսումնարանները, Էստրադային և ջազային արվեստի պետական քոլեջը,
Հանրային ռադիոյի «Արևներ» անսամբլը, «Արձագանք ստուդիան», «Հայաստանի փոքրիկ
երգիչները» և այլն:

Երևանում առաջին ռադիոհաղորդումները տրվել են 1926 թվականին։ 1947 թվականից սկսվել
են սփյուռքահայության համար հաղորդումները։ 1957 թվականի փետրվարի 9-ից գործում է
հեռուստատեսությունը։ 1965 թվականին շարք է մտել Մոսկվա-Սոչի-Թբիլիսի-Երևան
ռադիոռելեային նոր գիծը, որի շնորհիվ ընդունվում էին Մոսկվայի և ԽՍՀՄ այլ
քաղաքների, ինչպես նաև «Ինտերվիդենիե»-ի հեռուստահաղորդումները։ 1977 թվականին
ավարտվել է Նորքի բարձունքում տեղադրված նոր ռադիոհաղորդիչ աշտարակի
(բարձրությունը՝ 312 մ) կառուցումը, որի ընդհանուր բարձրությունը Երևանի ցածրադիր
վայրերից ավելին է, քան Մոսկվայի Օստանկինո հեռուստաաշտարակի բարձրությունը (540
մ)։ Հեռուստատեսային հաղորդումները տրվում են հայերեն:

2015 թվականից Հայաստանի հեռուստատեսությունը անցնելու է թվային հեռարձակման։
Համաձայն Հայաստանի Հանրապետությունում թվային հեռուստառադիոհեռարձակման անցման
մասին օրենքի՝ Հայաստանում ստեղծվելու է պետական թվային հեռարձակող ցանց,
մասնավորապես Երևանում գործելու են 18 հեռուստաալիքներ և 12 ռադիոկայաններ, իսկ
հանրապետության մարզերում համապատասխանաբար՝ 9 հեռուստաալիքներ և 4 ռադիոկայաններ:

Այժմ Երևանում կան տարբեր, հիմնականում՝ լրատվական ու ժամանցային բնույթի շուրջ
քսան ռադիոկայան:

Երևանում հրատարակված առաջին պարբերականը «Պսակ» (1880-1884) գրական, մանկավարժական
շաբաթաթերթն է։ Մինչև 1920-ական թվականները քաղաքում լույս են տեսել շուրջ 30 անուն
թերթ ու հանդես։ 1920-1930-ական թվականներին Երևանում հրատարակվել է ավելի քան 100,
մինչև 1990 թվականը՝ շուրջ 370 պարբերական։

Ներկայումս Հայաստանում տպագրվող շուրջ 200 պարբերականների և հանդեսների մեծ մասը
հրատարակվում է Երևանում, օրաթերթերից՝ Հայաստանի Հանրապետություն, «Ազգ», Առավոտ,
«Հայկական ժամանակ», «Չորրորդ ինքնիշխանություն», «Երկիր» և այլն, երկօրյա
թերթերից՝ «Ռեսպուբլիկա Արմենիա», «Գոլոս Արմենիի» և «Նովոյե վրեմյա» (երեքն էլ՝
ռուսերեն), եռօրյա թերթերից՝ «Իրավունք», 168 ժամ, Ավանգարդ և այլն,
շաբաթաթերթերից՝ «Հայ զինվոր», «02», «Կանչ», «Կրթություն», Գրական թերթ,
«Մարզաշխարհ», «Ոզնի» և այլն, հանդեսներից՝ «Գարուն», «Շախմատային Հայաստան»,
«Նորք», «Գիտության աշխարհում», «Հայ ընտանիք», «Առողջապահություն», «Աղբյուր»,
«Լիտերատուրնայա Արմենիա» (ռուսերեն) և այլն։ Լույս են տեսնում նաև մեծ թվով
գիտական, մասնագիտական, ժամանցային պարբերականներ։

Երևանը հայ գրքի և տպագրության կենտրոնն է։ Հայաստանում գործող շուրջ 140
գրահրատարակչական համալիրների մեծ մասը («Հայաստան», «Նաիրի», ՀՀ ԳԱԱ-ի, ԵՊՀ-ի,
«Լույս», «Արևիկ», «Անահիտ», «Հայկական հանրագիտարան հրատարակչություն», «Ամարաս»,
«Մուղնի», «Զանգակ-97», «Տիգրան Մեծ», «Մակմիլան Արմենիա» և այլն) Երևանում է։

Հայկական առաջին տպագիր գրքի՝ Ուրբաթագրքի տպագրության 500-ամյա հոբելյանի
կապակցությամբ ՅՈՒՆԵՍԿՕ-ն 2012 թվականին Երևանը հայտարարել էր «Գրքի համաշխարհային
մայրաքաղաք»:

1832 թվականին Երևանում բացվել է գավառական դպրոց, որտեղ Խաչատուր Աբովյանն աշխատել
է որպես տեսուչ և ուսուցիչ։ Այնուհետև բացվել են հոգևոր թեմական դպրոցը (1837),
Հռիփսիմյան օրիորդաց դպրոցը (1850, 1884 թվականից՝ իգական պրոգիմնազիա, 1898
թվականից՝ գիմնազիա), իգական ուսումնարանը (1850), Նորքի ծխական դպրոցը (1860),
Գայանյան օրիորդաց ուսումնարանը (1866, 1879 թվականից՝ միջնակարգ դպրոց),
ուսուցչական սեմինարիան (1881), իգական 3-րդ դպրոցը (1906, հետագայում՝
Ալեքսանդրովյան № 2 իգական գիմնազիա) և այլն։

Երևանում դպրոցական ցանցի աննախադեպ զարգացումն սկսվել է 1920-ական թվականներից։
Խորհրդային առաջին տարիներին գործել են դպրոցի 2 հիմնական տիպեր՝ տարրական և
7-ամյա։ 1940 թվականին Երևանում կային 45 հանրակրթական դպրոցներ։ 1966 թվականից
անցում է կատարվել ընդհանուր միջնակարգ պարտադիր կրթության։ 1986-1987 թվականներին
Երևանում գործել են 308 նախադպրոցական հաստատություններ, 216 հանրակրթական
դպրոցներ, 34 պրոֆտեխնիկական ուսումնարաններ, 24 միջնակարգ մասնագիտական
ուսումնական հաստատություններ, 11 բուհ։ 1990-ական թվականների սկզբից,
հանրապետությունում ազգային դպրոցի զարգացման հայեցակարգի ընդունումով, ամրագրվել է
դպրոցահասակ բոլոր երեխաների՝ պետական հանրակրթական դպրոցներում անվճար ընդհանուր
միջնակարգ կրթություն ստանալու իրավունքը։ Համաձայն հանրակրթական պետական
կրթակարգի՝ 2006-2007 ուսումնական տարվանից ՀՀ-ում անցել են 12-ամյա ընդհանուր
միջնակարգ կրթության՝ եռաստիճան համակարգով. տարրական դպրոց՝ I-IV, միջին դպրոց՝
V-IХ (միասին՝ հիմնական), ավագ դպրոց՝ Х-XII դասարան:

Երևանի ենթակայությամբ գործող բոլոր դպրոցներում 2-րդ դասարանից ուսուցանվում է
ռուսաց լեզու, զուգահեռաբար 12 դպրոցներում գործում են ռուսերենով ուսուցմամբ
դասարաններ, իսկ 32 դպրոցներում ռուսերենի ուսուցումն իրականացվում է խորացված
եղանակով:

Նորաբաց համալսարաններից են Ամերիկյան, Սլավոնական կամ ռուս–հայկական և Եվրոպական
կամ ֆրանսիական համալսարանները։

1991 թվականի Երևանի պետական համալսարանն արդեն ուներ 17 ֆակուլտետ, որոնցում
կադրեր էին պատրաստվում 32 մասնագիտությունների գծով։ 1995-1996 ուստարվանից ԵՊՀ-ն
անցավ երկաստիճան կրթական համակարգի։ Մինչ օրս ԵՊՀ-ն տվել է շուրջ 90 հազար
շրջանավարտ։ Համալսարանի 22 ֆակուլտետներում մասնագիտանում է մոտ 13 հազար ուսանող,
բուհի ավելի քան 1200 դասախոսից 200-ը գիտությունների դոկտոր է, 500-ից ավելին՝
գիտությունների թեկնածու։ Համալսարանում գիտամանկավարժական աշխատանք են կատարում ՀՀ
ԳԱԱ ավելի քան երեք տասնյակ ակադեմիկոսներ։ Ուսումնագիտական գործունեությունը
կազմակերպվում է ավելի քան 100 ամբիոններում։ Երևանի պետական համալսարանում 1920
թվականից գործում է գիտական գրադարանը, որն առաջին կարգի բուհական գրադարան է՝
շուրջ 2 միլիոն գրքային ֆոնդով։ Գրադարանում առանձնացված է հնատիպ և հազվագյուտ
գրականության ֆոնդը՝ 20.770 միավոր։ Գրադարանի ֆոնդերի տարեկան համալրումը 710.000
միավոր է, սպասարկում է 12.000 ընթերցողի, որից շուրջ 9000-ն ուսանողներ են։

1993 թվականին Հայաստանի գիտությունների ակադեմիայի անունը փոխվել է Հայաստանի
Հանրապետության գիտությունների ազգային ակադեմիայի, և այդ թվականից մինչ 2007
թվականը նրա նախագահի պաշտոնում է ծառայել Ֆադեյ Սարգսյանը, իսկ 2007 թվականի
փետրվարի 19–ին այդ պաշտոնը հանձնարարվել է Ռադիկ Մարտիրոսյանին:

1962 թվականին Մատենադարանը անվանակոչվել է Մեսրոպ Մաշտոցի անունով։ 1954 թվականից
Մատենադարանը ղեկավարել է ակադեմիկոս Լևոն Խաչիկյանը (1918-1982), ում ջանքերով
հաստատությունը լիարժեքորեն կայանում է որպես գիտահետազոտական կենտրոն, կարճ
ժամանակում արժանանում միջազգային ճանաչման։ 1982-2007 թվականներին Մատենադարանի
տնօրենն է եղել ակադեմիկոս Սեն Արևշատյանը: 2007 թվականից Մատենադարանի տնօրենն է
բանասիրության դոկտոր Հրաչյա Թամրազյանը:

Սպորտի զարգացումը Հայաստանում դարձյալ կապված է խորհրդային իշխանության հաստատման
հետ։ Հայերի նվաճումները հատկապես մեծ էին շախմատի, ֆուտբոլի, ծանրամարտի ու
ըմբշամարտի ասպարեզներում։ Երևանի ամենանշանավոր սպորտային կառույցներն են Հրազդան
մարզադաշտը, Մարզահամերգային համալիրը, Շախմատի տունը և այլն։

Մարզահամերգային համալիրը շահագործման է հանձնվել 1983 թվականին։ Հետագայում
համալիրն անվանակոչվել է Կարեն Դեմիրճյանի անունով։ Կառույցի նախագծման
աշխատանքներն իրականացրել են Հայպետնախագիծ ինստիտուտի մասնագետները՝ ԽՍՀՄ
ժողովրդական ճարտարապետ Կորյուն Հակոբյանի և ՀԽՍՀ ժողովրդական ճարտարապետ Արթուր
Թարխանյանի գլխավորությամբ։ 1987 թվականին նախագծման և ճարտարապետական ինքնատիպ
լուծումների համար հեղինակային խումբն արժանացել է երկրի բարձրագույն պարգևի՝ ԽՍՀՄ
պետական մրցանակի։ Համալիրը հյուրընկալել է հանրահայտ արվեստագետներ Թոմաս
Անդերսին, Միշել Լեգրանին, Դեմիս Ռուսոսին, Յան Գիլանին, Լա Սկալա օպերային թատրոնի
սիմֆոնիկ նվագախմբին, Բոնի Էմ խմբին, Յանիին, ռուսական էստրադայի աստղեր Ալլա
Պուգաչովային, Իրինա Ալեգրովային, Ստաս Միխայլովին և այլոց։ Մարզահամերգային
համալիրում են անցկացվել նաև Շախմատի միջազգային օլիմպիադան, Եվրոպայի ուշուի
առաջնությունը, բասկետբոլի համահայկական խաղերը, ինչպես նաև ըմբշամարտի,
բռնցքամարտի, ծանրամարտի, գեղասահքի տարբեր առաջնություններ:

«Հրազդան» մարզադաշտը կառուցվել է նավթային մագնատ Գալուստ Գյուլբենկյանի
հիմնադրամի ֆինանսական աջակցությամբ 1970-1971 թվականներին, Հրազդան գետի լանջին,
որից էլ փաստացի ստացել է իր անունը։ Մարզադաշտի բացումը տեղի է ունեցել 1971
թվականի մայիսի 19-ին։ Խորհրդային ժամանակներում խոշորագույն մարզադաշտերից մեկն էր
ողջ Խորհրդային Միությունում: Հենց այս մարզադաշտում «Արարատ» թիմի ֆուտբոլասերները
ականատես եղան ակումբի հաղթանակներին, ինչը հանգեցրել է 1973 թվականին գավաթի
հաղթանակի։ Տարողությունը՝ 54.208, այդ թվում Յարուս՝ 16900, Հյուսիսային տրիբունա՝
11750, Հարավային տրիբունա՝ 11750, Արևմտյան տրիբունա՝ 8100, Արևելյան տրիբունա՝
5100:

Երևանի մյուս խոշոր մարզադաշտերից են Վազգեն Սարգսյանի անվան Հանրապետական
մարզադաշտը, կառուցվել է 1935 թվականին, վերակառուցվել 2000 թվականին, նստատեղերի
քանակը 14.403 և Միկա մարզադաշտը՝ 7.250 նստատեղ:

Երևանում գործում են սպորտային բազմաթիվ ու բազմատեսակ դպրոցներ ու մարզասրահներ՝
բոլոր հարմարանքներով։ Սպորտի յուրաքանչյուր քիչ թե շատ զարգացած ճյուղ ունի իր
ֆեդերացիան։ Առանձնապես մեծ տեղ է գրավում շախմատի դպրոցը. Հայաստանի շախմատի
հավաքականը, որ կազմավորում է Հայաստանի շախմատի ֆեդերացիան, օլիմպիական եռակի
չեմպիոն է (2006, 2008, 2012), աշխարհի թիմային առաջնության (2011) և Եվրոպայի
թիմային առաջնության (1999) հաղթող։ Բացի այդ, հավաքականը երեք անգամ դարձել է
օլիմպիադաների և աշխարհի թիմային առաջնությունների բրոնզե մեդալակիր, մեկական
անգամ՝ Եվրոպայի թիմային առաջնությունների արծաթե և բրոնզե մեդալակիր։

Երևանում առաջին բժշկական հիմնարկը՝ զինվորական հոսպիտալը, բացվել է 1828 թվականին,
դեղատունը՝ 1830 թվականին, որոնք բուժօգնություն են ցույց տվել նաև
ազգաբնակչությանը։ 1857 թվականից Երևանում գործել է ինքնուրույն դեղատուն, 1888
թվականին՝ բուժարան, որին կից 1893 թվականին կազմակերպվել է 12 մահճակալով
հիվանդանոց, 1898 թվականին՝ բանտի հիվանդանոցը (25 մահճակալով)։ 1899 թվականին
դեղագործ Շահնազարովի միջոցներով Երևանում բացվել է Հայաստանում առաջին պաշտոնական
դեղատունը։

1880-1881 թվականներին քաղաքային բժիշկ Լևոն Տիգրանյանի նախագահությամբ գործել է
Առողջապահական մշտական հանձնաժողով։ 1881 թվականից հրատարակվել է «Առողջապահական
թերթը»: Առաջին համաշխարհային պատերազմի նախօրյակին Երևանում բացվել են քաղաքային և
բանտի հիվանդանոցները, զինվորական հոսպիտալը, ակնաբուժարանը, հոգեկան հիվանդների
խնամատունը, Հ. Հովհաննիսյանի և Ա. Տեր-Ավետիքյանի մասնավոր հիվանդանոցները, 1918
թվականին քաղաքային հիվանդանոցը տեղափոխվել է նորակառույց շենք և վերանվանվել 1-ին
քաղաքային հիվանդանոցի, այնուհետև հիմնադրվել են 2-րդ և 3-րդ կլինիկական
հիվանդանոցները։

Երևանում առողջապահության կազակերպումն առաջին անգամ պետական ուշադրության է
արժանացել խորհրդային իշխանության օրոք. 1920 թվականին կազմավորվել է
Առողջապահության ժողկոմատը (1946 թվականից՝ ՀԽՍՀ ԱՆ), որի իրավասությանն են
հանձնվել բժշկասանիտարական բոլոր հիմնարկները, այդ թվում՝ մասնավորները։ 1922
թվականին քաղաքային 2-րդ կլինիկական հիվանդանոցում բացվել է ակնաբուժական
բաժանմունք՝ 25 մահճակալով, որը 1925 թվականին վերակառուցվել է Աչքի
հիվանդությունների կլինիկայի։ Ստեղծվել է մոր և մանկան պահպանության ծառայություն։
Հիմնադրվել են բժշկական ուսումնական հաստատություններ՝ 1921 թվականին՝ բժշկական
ուսումնարանը, 1922 թվականին՝ ԵՊՀ բժշկական ֆակուլտետը (1930 թվականից՝ ԵԲՀ, 1995
թվականից՝ ԵՊԲՀ), 1923 թվականին՝ Տրոպիկական ինստիտուտը, 1933 թվականին՝
Սանիտարական տեսչությունը, 1937 թվականին՝ Ախտահանման կայանը։

Հայրենական Մեծ պատերազմի սկզբին Երևանում գործել են 20 հիվանդանոցային հիմնարկներ,
աշխատել է 505 բժիշկ (1000 բնակչին՝ 2,2 բժիշկ)։ Առողջապահության կազմակերպման
աշխատանքները լայնորեն ծավալվել են հատկապես հետպատերազմյան ժամանակաշրջանում.
հիմնադրվել են Վնասվածքաբանության և օրթոպեդիայի (1946), Ռենտգենաբանության և
ուռուցքաբանության (1946) ԳՀԻ-Ները։ 1957 թվականին Երևանում շահագործման է հանձնվել
8-րդ կլինիկական հիվանդանոցը, 1961 թվականին՝ Սրտաբանության և սրտային
վիրաբուժության ԳՀԻ-ն, որի հիմքի վրա 1975 թվականին հիմնադրվել է ԽՍՀՄ ԲԳԱ
համամիութենական գիտական կենտրոնի Երևանի մասնաճյուղը (1991 թվականից՝ Ա.
Միքայելյանի անվան վիրաբուժության ինստիտուտ), Շտապ բժշկական օգնության 2-րդ
կլինիկական հիվանդանոցը։ 1984 թվականին Հանրապետական կլինիկական հիվանդանոցում
ստեղծվել է Հանրապետական ախտորոշման կենտրոնը։

ՀՀ անկախացումից հետո, առողջապահության համակարգի զարգացման ու բարեփոխումների
1996-2000 թվականների ծրագրին համապատասխան, Երևանի առողջապահության համակարգում
իրականացվել են կառուցվածքային և կանոնակարգային էական փոփոխություններ։ Երևանում է
կենտրոնացած երկրի առողջապահության համակարգի հզորությունների 2/3-ը։ 2001-2003
թվականներին առողջապահական ընկերությունները խոշորացվել են, որի հետևանքով նվազել է
բուժհաստատությունների թիվը։

Ներկայումս (2012) Երևանի քաղաքապետարանի ենթակայությամբ գործում է առողջապահական
25 ընկերություն՝ բժշկական 5 կենտրոն՝ 2-ը՝ բազմաճյուղ, 3-ը՝ նեղ մասնագիտացված, 15
պոլիկլինիկա, 2 բժշկասանիտարական մաս, 2 դիսպանսեր և շտապ բուժօգնության
ծառայություն։ 1992 թվականից հիմնվել և գործում են նաև 40-ից ավելի մասնագիտական
բժշկական միություններ:

Երևանի տարածքում պահպանվել են զարգացած քաղաքաշինական մշակույթով հնագույն
բնակավայրեր Շենգավիթը (մ. թ. ա. 4-2-րդ հազարամյակներ), Էրեբունին և Թեյշեբաինին
(մ. թ. ա. 8-6-րդ դարեր)։ Կանգուն են Ավանի Սուրբ Հովհաննես (6-րդ դար) և Կաթողիկե
(13-րդ դար) եկեղեցիները։

1679 թվականի երկրաշարժից ավերվել են Երևանի եկեղեցիների մեծ մասը, կամուրջները,
կարավանատները, բերդը։ 17-րդ դարում վերակառուցված Պողոս-Պետրոս եկեղեցին քանդվել է
1930-ական թվականներին (տեղում կառուցվել է «Մոսկվա» կինոթատրոնի շենքը, 1937)։

Միջնադարում Երևանն ունեցել է քաղաքաշինական երկաստիճան համակարգ՝ բերդ և բնակելի
թաղամասեր՝ պարիսպներից դուրս։ Բերդը կառուցվել է 1582-1583 թվականներին։ Ուշ
միջնադարի կառույցներից է Կոնդի Զորավոր եկեղեցին (կառուցել է մեծահարուստ Խոջա
Փանոսը 1693 թվականին)։ 17-18-րդ դարերում կառուցվել են նաև բազմաթիվ քաղաքացիական
շենքեր՝ աղյուսաշեն գմբեթավոր բաղնիքներ, կարավանատներ, կամուրջներ։ Պահպանվել են
Գետառի միաթռիչք (1664) և Հրազդանի Կարմիր կամ Խոջա Փլավի (17-րդ դար) կամուրջները։

19-րդ դարի 2-րդ քառորդից, Արևելյան Հայաստանը Ռուսաստանին միանալուց հետո, Երևանի
ճարտարապետական-քաղաքաշինական կերպարը հետզհետե փոխվել է. տարածվել է ռուսական
կլասիցիզմի ոճը, գերիշխել է կանոնավոր հատակագծումը։ Կրեպոստնայա փողոցը
բարեկարգվել է և 1863 թվականին վերանվանվել Աստաֆյան՝ նահանգապետ Աստաֆևի անունով
(այժմ՝ Աբովյան)։

1924 թվակականին հաստատվել է Երևանի կառուցապատման և զարգացման 1-ին գլխավոր
հատակագիծը (ճարտարապետ՝ Ա. Թամանյան), որտեղ կարևորվել է Բորիս Մեհրաբյանի կազմած
տեղագրական հատակագիծը (1906-1911)։ Գլխավոր հատակագիծը կազմվել է 15 տարի
հաշվարկային ժամկետով, 60-150 հզ. բնակչության հեռանկարով։ 1934 թվականին Ա.
Թամանյանի սկսած «Մեծ Երևանի» գլխավոր հատակագիծը 1936-1939 թվականներին
ճարտարապետներ Ի. Մալոգեմովը, Նորայր Ձարգարյանը, Ս. Կլևիցկին մշակել են 450 հզ.
բնակչի համար՝ 15 տարվա հեռանկարով։

Երևանի անկանխատեսելի ընդլայնմամբ պայմանավորված՝ 1951 թվականին վերանայվել է
գլխավոր հատակագիծը (ճարտարապետ՝ Ն. Զարգարյան և ուրիշներ)։ 1961 թվականից կազմվել
են Երևանի զարգացման տեխնիկատնտեսական ցուցանիշները՝ 1959-1975 թվականների
հեռանկարով։ 1985 թվականից սկսվել է Երևանի գլխավոր հատակագծի 5-րդ մշակումը։

1920-1930-ական թվականներին սկսվել է ներկայիս Հանրապետության հրապարակի
կառուցապատումը, ձևավորվել է Թումանյան և Նալբանդյան փողոցների խաչմերուկը։
Հանրապետության հրապարակից հարավ-արևմտյան պուրակն է՝ 2750 շատրվանով, ապա՝
Շահումյանի անվան հրապարակը, Ռուսաստանի հրապարակը՝ քաղաքապետարանի, Մոսկվայի տան,
«Երևան-Պլազա» բիզնես կենտրոնի (2009) շենքերով և Հաղթանակի կամուրջը, (2009)
Հրազդանի կիրճը, գինու գործարանի մառանները (2009) և կոնյակի գործարանը։ 2010
թվականին բացվել է Հյուսիսային պողոտան, որն Ազատության հրապարակը՝ Ա. Սպենդիարյանի
անվան օպերայի և բալետի ազգային ակադեմիական թատրոնի շենքով (1926-1953,
ճարտարապետ՝ Ա. Թամանյան), կապում է Հանրապետության հրապարակին։

1975 թվականին քաղաքում գործում էր 200 խոշոր և միջին արդյունաբերական
ձեռնարկություններ։ Գործում էին բազմաթիվ թեթև և սննդի արդյունաբերական,
մեքենաշինական, հաստոցաշինական, քիմիական և այլ ոլորտի գործարաններ։ Խոշորագույն
ձեռնարկություններն են Նաիրիտն ու Պոլիվինիլացետատը։ Դրանք հումքով էին ապահովում
շատ այլ գործարանների։ Երևանում էլեկտրաէներգիա ապահովող ջրային էլեկտրակայանների
կողքին բացվում է Երևանի ջերմային էլեկտրակայանը, որն աշխատում է բնական գազով։ Այն
հանրապետության խոշորագույն էլեկտրակայանն է՝ Հրազդանի ջերմաէլեկտրակայանից ու
Մեծամորի ատոմակայանից հետո։ Երևանում բացվել է նաև ավտոմեքենաշինական գորժարան՝
ԵրԱԶ, որը մարդատար ավտոմեքենաներ է արտադրել ԽՍՀՄ վերջին տարիներին։

Ցարական ժամանակներից Երևանում հիմնվել էին գինու և կոնյակի գործարաններ։ Հայկական
կոնյակը ավելի մեծ ճանաչում ստացավ ԽՍՀՄ տարիներից սկսած՝ Երևանի Արարատ կոնյակի
գործարանի շնորհիվ։ Հիմնվում են նաև բնական հյութերի, քաղցրավենիքի և սննդի այլ
արդյունաբերական հիմնարկ-ձեռնարկություններ, կոմբինատներ:

2011 թվականի տվյալներով մայրաքաղաքի արդյունաբերության տեսակարար կշիռը երկրի
ՀՆԱ-ի կառուցվածքում շուրջ 52,0% է. այստեղ են արտադրական հզորությունների գրեթե
կեսը, շինարարական ոլորտի 88,0%-ը, թողարկվում է արդյունաբերական արտադրանքի
49,0%-ը (մշակող արդյունաբերության 61,0%-ը), իրականացվում է մանրածախ
ապրանքաշրջանառության 84,0%-ը, հանրային ծառայությունների՝ 91,0%-ը, այդ թվում՝
հյուրանոցային ծառայությունների՝ 89,9%-ը, տրանսպորտային ծառայությունների՝
89,1%-ը, ֆինանսական գործունեության՝ 97.0%-ը, անշարժ գույքի հետ կապված
գործառույթների՝ 87,0%-ը, տեղեկատվական տեխնոլոգիաների բնագավառի ծառայությունների՝
99,0%-ը, արտահանման՝ 52,0%-ը, ներմուծման՝ 82,0%-ը։

Երևան քաղաքի արդյունաբերական արտադրանքի կառուցվածքի մեջ զգալի բաժին է կազմում
մշակող արդյունաբերությունը՝ 86,0 %, իսկ էլեկտրաէներգիայի, գազի, ջրի
արտադրությունն ու բաշխումը և հանքագործական արդյունաբերությունը՝
համապատասխանաբար՝ 13,1% և 0,9%:

Մշակող արդյունաբերության արտադրանքի ընդհանուր ծավալում սննդամթերքի տեսակարար
կշիռը 42,3% է, պատրաստի մետաղե արտադրատեսակների արտադրությանը՝ 4,25%,
հրատարակչական և պոլիգրաֆական գործունեությանը՝ 4,16%, քիմիական
արդյունաբերությանը՝ 3,87%, ծխախոտի արտադրատեսակների արտադրությանը՝ 2,9%:

21-րդ դարում լայն թափ է առնում շինարարությունը։ Արտասահմանում ապրող հայ
բարերարների և գործարարների ֆինանսական օժանդակությամբ կառուցվում են նոր թաղամասեր
ու ճանապարհներ, նորոգվում և նոր տեսք են ստանում հները։ Այդ ժամանակ կառուցվում է
Թամանյանի նախագծած Հյուսիսային պողոտան: Այստեղ վեր են խոյանում ժամանակակից
երկնաքերներ։

Քաղաքի կենտրոնում սկսվում է շենքերի կառուցումը, որը շարունակվում է նաև քաղաքի
համայնքներում։ Վերանորոգվում և բարեկարգվում են Օպերայի և բալետի ազգային
ակադեմիական թատրոնի շենքը, Մատենադարանը, հիմնվում են նոր մայրուղիներ։ Երևանը
սկսում է ստանալ ժամանակակից եվրոպական քաղաքի տեսք։ Կառուցվում և շահագործման է
հանձնվում Վահագնի թաղամասը:

Վերջին տարիներին լայն թափ է ստացել ասֆալտապատումը և բակային տարածքների
կարգավորումը, այգիների ու պուրակների ստեղծումը։ Երևանում կարգի են բերվել
ավտոբուսային կայանատեղիները, դրվել են նոր նստարաններ, փողոցներում կանգնեցվել նոր
լուսակիրներ ու ցուցանակներ։ Քաղաքային այգիներում շատացել են արձաններն ու
կիսանդրիները:

2010 թվականին մանրածախ առևտրի շրջանառությունը Երևանում կազմել Է 980 միլիարդ
դրամ, որը 2009 թվականի համեմատությամբ ավելացել Է շուրջ 9%-ով։

2010 թվականին Երևանում միջին հաշվով մեկ բնակչին ընկնող առևտրի տարեկան
շրջանառությունը կազմել Է 876 հզ․ դրամ, որը 2009 թվականի համեմատությամբ ավելացել
Է շուրջ 9%-ով։ Մեկ բնակչին ընկնող առևտրի շրջանառությունը հանրապետության միջին
ցուցանիշը գերազանցել է 244,6%-ով։

Մանրածախ առևտրի օբյեկտների թվաքանակում (11.210, 2010) մեծ Է խանութների (8772) և
կրպակների (2278) տեսակարար կշիռը, որոնք կազմում են հանրապետության՝
համապատասխանաբար՝ 67% և 39%-ը։ 2005-2010 թվականներին այդ օբյեկտների քանակն
ավելացել է 1853 միավորով։

Հանրապետության արտահանման ընդհանուր ծավալում 2005 թվականին Երևանին բաժին Է ընկել
59,02%-ը, 2007 թվականին՝ 57,75%-ը, 2008 թվականին՝ 55,3%-ը, 2010 թվականին՝ 53%-ը։
2005-2010 թվականներին, ներմուծման ծավալների աճին զուգընթաց, դիտվել Է ներմուծման
ծավալների տեսակարար կշռի աճ, որը հանրապետության ներմուծման ընդհանուր ծավալում
կազմել է՝ 2005 թվականին՝ 69,8%, 2006 թվականին՝ 71,9%, 2008 թվականին՝ 82,0%, 2010
թվականին՝80,7%:

Երևանն աշխարհի հնագույն քաղաքներից է։ Այստեղ են գտնվում հազարամյակների
պատմություն ունեցող պատմամշակութային արժեքներ։ Կան բազմաթիվ թանգարաններ,
հուշարձաններ, եկեղեցիներ, որոնք վկայում են քաղաքի հոգևոր, մշակութային և գիտական
բարձր կարգավիճակի մասին։ Երևանը՝ որպես ձեռնարկատիրական գործունեության և
ներդրումների համար կայուն և ապահով, զբոսաշրջության համար գրավիչ պատմամշակութային
քաղաք, միջազգային զբոսաշրջային շուկային բազմաբնույթ մրցունակ զբոսաշրջային
արդյունք և բարձրակարգ ծառայություններ առաջարկելու մեծ ներուժ ունի։

Զբոսաշրջության բնագավառում պետական քաղաքականության նպատակն է ստեղծել այնպիսի մի
համակարգ, որը կբավարարի ճանապարհորդող քաղաքացիների պահանջները, կմեծացնի
զբոսաշրջության ներդրումը ազգային եկամտի ավելացման, միջազգային կապերի զարգացման,
տարածքային համաչափ զարգացման, բնակչության կենսամակարդակի բարձրացման գործում։ Այս
ամենն իրականացնելու համար պետք է ապահովել զբոսաշրջության կայուն և կենսունակ
զարգացում, նպաստել ներգնա և ներքին զբոսաշրջիկների թվի աճին, միաժամանակ ավելացնել
զբոսաշրջությունից ստացվող եկամուտները՝ առաջարկելով ավելի բարձրարժեք զբոսաշրջային
արդյունք։ Երևանի զբոսաշրջային արդյունքը շարունակաբար ներկայացվելու է միջազգային
ցուցահանդեսներում, ինչը խիստ կարևոր է ոլորտի կայուն զարգացումն ապահովելու և
օտարերկրյա շուկաներում Երևանի զբոսաշրջային արդյունքը խթանելու համար։

Երևանի քաղաքապետարանի աշխատակազմի մշակույթի և տուրիզմի վարչության տուրիզմի
զարգացման ծրագրերի բաժինը կազմակերպում և ապահովում է զբոսաշրջության զարգացման
ծրագրերի և միջոցառումների պլանների մշակումը («Երևան Սիթի Տուր», հուշարձանների և
պատմամշակութային շենքերի գեղազարդ ու գունազարդ լուսավորումը և վերջիններիս
QR-կոդերով համապատասխան ցուցանակների տեղադրումը), ներառյալ՝ համապատասխան
կառուցվածքային և ներդրումային միջավայրի կատարելագործմանն ուղղված նախագծերն ու
առաջարկությունները։ Վարչությունը, համագործակցելով Երևանի տարածքում գործող ոչ
պետական զբոսաշրջային գործակալությունների, հյուրանոցների և հյուրանոցային
հանգրվանների հետ, նախապատրաստում և ներկայացնում է առաջարկներ՝ Երևանում
զբոսաշրջության քաղաքականություն մշակելու, համատեղ ծրագրեր իրագործելու, ներդաշնակ
և օրենսդրության պահանջներին համապատասխանող գործունեություն ծավալելու, ինչպես նաև
Երևանի քաղաքային ենթակայության զբոսաշրջային օբյեկտներ կառուցելու, հանգստի
գոտիներ ստեղծելու, պահպանելու և շահագործելու վերաբերյալ:

2009 թվականի դրությամբ Երևանում գործել են 40-ից ավելի հյուրանոցներ և
հյուրանոցային հանգրվաններ:

Երևանի գլխավոր հնագույն հարստությունը բերդերն են՝ Արին-Բերդում պահպանվում են
Էրեբունի քաղաքի և Շենգավիթում Թեյշեբաինի ուրարտական բերդի մնացորդները։

Մայրաքաղաքը ունի տասից ավելի եկեղեցիներ։ Միջնադարյան եկեղեցիներից կանգուն է
մնացել 13-րդ դարում ստեղծված Կաթողիկե եկեղեցին: Նրա շուրջը այժմ կառուցվում է նոր
կաթողիկոսանիստ եկեղեցի՝ հայկական ճարտարապետական ավանդույթներով։

Երևանում կան բազմաթիվ թանգարաններ, այդ թվում՝ Հայաստանի պատմության թանգարանը և
Հայաստանի ազգային պատկերասրահը (ավելի քան 14.000 պատկերներ), որոնք ներկայացնում
են հայկական պատմությունը, գրականությունն ու նկարչությունը։ Գլխավոր
հպարտություններից է Աբովյան փողոցը, որտեղ նոր շինությունների կողքին զգացվում է
Հին Երևանի շունչը։

Քաղաքի կենտրոնում՝ Մաշտոցի պողոտայի վերջնամասում է գտնվում Մատենադարանը՝ հին
հայկական, ինչպես նաև օտարերկրյա գրքերի ու ձեռագրերի թանգարանը (ավելի քան 100.000
ցուցանմուշ)։

Ծիծեռնակաբերդի բարձունքում է գտնվում Հայոց ցեղասպանության զոհերի հուշահամալիր‎ը,
որտեղ ապրիլի 24-ին հայ ժողովուրդը ծաղիկներ է դնում եղեռնի 1,5 միլիոն զոհերի
հիշատակին։ Դրանից ոչ հեռու գտնվում է մարզամշակութային գլխավոր կենտրոններից մեկը՝
Կարեն Դեմիրճյանի անվան մարզահամերգային համալիրը:

Քաղաքի կենտրոնում են գտնվում քաղաքի հիմնական մշակութային օջախներից շատերը։
Դրանցից են Օպերայի և բալետի թատրոնը, Երևանի Կոնսերվատորիան, բազմաթիվ թատրոններ,
Մատենադարանը, բազմաթիվ համալսարաններ, թանգարաններ և այլն։

Երևանը հարուստ է բազմաթիվ և բազմաժանր հուշարձաններով։ Երևանի հրապարակներն ու
փողոցներն ծավալային աշխատանքներով զարդարել են Անդրեաս Տեր-Մարուքյանը, Երվանդ
Քոչարը, Արա Սարգսյանը, Արա Հարությունյանը, Ղուկաս Չուբարյանը, Լևոն Թոքմաջյանը և
այլ քանդակագործներ։ Առանձին բացօթյա թանգարաններ են Օղակաձև այգին, Պետական
Համալսարանի կից տարածքն ու ճեմասրահը, Ազատության հրապարակը։ Վերջին տարիներին
երևանցիների ու մայրաքաղաքի հյուրերի սիրված տեղերից է դարձել Հյուսիսային պողոտան:

Ի սկզբանե կառուցման նախագիծը հաստատվել է որպես ստորգետնյա տրամվայի նախագիծ,
սակայն հետագայում այն վերափոխվել է մետրոյի։ Կառուցումն սկսվել է 1972 թվականին,
սակայն, քանի որ հինգ տարի անց ճանապարհի միայն 3,9 կմ էր պատրաստ, 1977 թվականին
կոմունիստական կուսակցությունը որոշում կայացրեց խորհրդային այլ քաղաքներից՝
(Մոսկվայից, Լենինգրադից, Մինսկից կամ Թբիլիսիից) օգնության կանչել նման
աշխատանքների փորձ ունեցող մասնագետների։

Առաջին գիծը՝ 11,47 կմ երկարությամբ, շահագործման է հանձնվել 1981 թվականի մարտի
7-ին՝ «Բարեկամություն», «Սարալանջի» (այժմ՝ «Մարշալ Բաղրամյան»), «Երիտասարդական»,
«Լենինի հրապարակ» (այժմ՝ «Հանրապետության Հրապարակ») և «Սասունցի Դավիթ»: Հետագա
տարիների ընթացում այն ընդլայնվեց դեպի քաղաքի հարավային մասերը. 1983-1996
թվականներին՝ «Գործարանային», «Հոկտեմբերյան» (այժմ՝ «Զորավար Անդրանիկ»),
«Շենգավիթ», «Սպանդարյան հրապարակ» (այժմ՝ «Գարեգին Նժդեհի հրապարակ») և վերջին
կայարանը՝ «Չարբախը»: Շահագործվող գծի երկարությունը 13,4 կմ է, ուղևորահոսքը՝ 50
000 մարդ/օր (2012)։ Երևանի մետրոպոլիտենի զարգացման հեռանկարային սխեմայի
(ճարտարապետներ՝ Է. Պապյան, Ֆ. Մարկոսյան, ճարտարագետ՝ Է. Ստեփանով) համաձայն՝
մետրոյի ցանցը կլրացվի դեպի Աջափնյակ, Նոր Արեշ, Սեբաստիա, Նոր Նորքի զանգվածներ
տանող ուղիներով:

Մետրոպոլիտենի կառուցումն ու ընդլայնումը կատարվել է Կարեն Դեմիրճյանի
ղեկավարության օրոք և նրա անմիջական հովանավորությամբ։ 1999 թվականի դեկտեմբերի
28-ին Երևանի մետրոպոլիտենը կոչվեց հոկտեմբերի 27-ին ՀՀ Ազգային ժողովում
ահաբեկչական գործողության ժամանակ սպանված Կարեն Դեմիրճյանի անունով:

Առաջին ավտոմեքենան Երևան մուտք է գործել 1913 թվականին: Այժմ քաղաքի տրանսպորտային
ուղևորափոխադրումները հիմնականում իրականացնում են ավտոբուսներն ու երթուղային
տաքսիները։ Վերջիններս հարմար են նրանով, որ քաղաքի ցանկացած տեղից կարելի է գնալ
դեպի նպատակակետ։ Տրոլեյբուսի երթևեկությունը Երևանում սկսվել Է 1949 թվականին։
1980-ական թվականների վերջերին տրոլեյբուսի երթուղիների երկարությունը հասել Է 256
կմ-ի, որից գործում Է 72 կմ-ը (5 երթուղի) (2012)։ «Երևանի Էլեկտրատրանսպորտ» ՓԲԸ-ի
հաշվեկշռում կա 89 տրոլեյբուս: Ավտոբուսների, միկրոավտոբուսների և տրոլեյբուսների
ուղեվարձը 100 դրամ է (0.25 ԱՄՆ դոլար):

Երևանում տրամվայ գործել է 1933 թվականից, իսկ 1980-ական թվականների վերջերից
տրամվայի ցանցի երկարությունը հասել Է 96 կմ-ի։ 2004 թվականից տրամվայը Երևանից
հանվել Է, գծերն ապամոնտաժվել են քաղաքից աննպատակահարմարության և ծախսատար լինելու
պատճառով:

Երևանի ճոպանուղին շահագործվել է 1967 թվականին։ Այն ուղիղ տրանսպորտային կապ էր
ապահովում Հերացու փողոցի մոտից դեպի Նորք։ Սակայն 2004 թվականի վթարից հետո այն
դեռ չի վերականգնվել:

Երևանը երկաթուղային ցանցին միացել է 1901 թվականին, Թբիլիսի-Ալեքսանդրապոլ-Երևան։
Ալեքսանդրապոլ-Կարս երկաթգծով այն կապ էր հաստատում Թուրքիայի, Նախիջևան-Ջուղա
երկաթգծով՝ Իրանի, իսկ ադրբեջանական ու վրաց-աբխազական երկաթգծերի շնորհիվ՝
Ռուսաստանի ու Եվրոպայի հետ։

ԽՍՀՄ ժամանակաշրջանում Երևանի երկաթգծի կայարանը կապված էր հարևան պետությունների
կայարանների հետ։ Բայց ԽՍՀՄ փլուզման և շրջափակման պատճառով այժմ գործում է միայն
դեպի Թբիլիսիի կայարան, այստեղից էլ՝ սևծովյան նավահանգիստներ, ինչպես նաև ներքին
հանգույցների հետ կապ:

Սկսած 2008 թվականից Հայաստանում գործում է «Ռուսական երկաթուղիներ» ԲԲԸ-ի դուստր
ընկերություն «Հարավկովկասյան երթուղի» ՓԲԸ-ն, որին իրականացնում է
բեռնափոխադրումներ և ուղևորափոխադրումներ Երևանից դեպի ՀՀ մի շարք քաղաքներ:

Զվարթնոց միջազգային օդանավակայանը Հայաստանի ամենամեծ օդանավակայանն է։ Այն
գտնվում է Զվարթնոցից ոչ հեռու, Երևանից 10 կմ դեպի արևմուտք։ Զվարթնոց միջազգային
օդանավակայանը բացվել է 1961 թվականին։ Այն կոնցեսիոն կառավարման է հանձնվել
Արմենիա միջազգային օդանավակայաններ ընկերությանը 30 տարի ժամկետով: Ըստ 2011
թվականի տվյալների՝ օդանավակայանը փոխադրել է 1.6 միլիոն ուղևոր:

1913 թվականին քաղաքը հեռախոսաֆիկացվել է՝ 80 հեռախոսահամարով։ Այժմ Երևանում են ՀՀ
սևեռված, բջջային և համացանցային կապի ոլորտում բարձրակարգ ծառայություններ
մատուցող բոլոր խոշոր ընկերությունների (ՎիվաՍել-ՄՏՍ, Բիլայն, Օրանժ Արմենիա,
Յուքոմ) կենտրոնական գրասենյակները, իսկ կապի ծառայություններից ստացված հասույթը
2008 թվականի ընթացիկ գներով, առանց ավելացված արժեքի հարկի, կազմել է 156,56
միլիարդ դրամ:

Նախատեսված է Երևան քաղաքում ներդնել նավիգացիոն համակարգ՝ տրանսպորտային միջոցների
և այլ շարժական օբյեկտների ճշգրիտ տեղադիրքի որոշման, մոնիթորինգի և վերահսկման
հնարավորությամբ:

Երևանի քաղաքապետարանը համագործակցում է արտերկրի ավելի քան 30 քաղաքների և
միջազգային 5 կազմակերպության հետ. առավել ընդգրկուն ծրագրեր է իրականացնում Երևանի
գործընկեր (Պոդգորիցա, Սոֆիա, Ռիո դե Ժանեյրո, Մինսկ, Կիև, Սանկտ Պետերբուրգ,
Վոլգոգրադ, Մոսկվա, Կալինինգրադ, Ստավրոպոլ, Աթենք, Լիոն) և քույր (Դոնի Ռոստով,
Անտանանարիվու, Բեյրութ, Բրատիսլավա, Դամասկոս, Սպահան, Կարրարա, Լոս Անջելես,
Քեմբրիջ, Քիշնև, Մարսել, Թբիլիսի, Մոնրեալ, Օդեսա, Սան Պաուլու) քաղաքների, ինչպես
նաև Տոսկանայի մարզի (Իտալիա) հետ:

Երևանի քույր քաղաքները՝ ըստ այբբենական դասակարգման․ առաջինը քույր քաղաք է
հայտարարվել իտալական Կարարան, վերջինը՝ Ռիգան:

Երևանի քաղաքապետի որոշմամբ ինչպես ՀՀ, այնպես էլ օտարերկրյա քաղաքացիների համար
սահմանվել է Երևանի պատվավոր քաղաքացի կոչումը: Ներկայումս 90-ից ավելի անձինք
հանդիսանում են Երևանի պատվավոր քաղաքացի: Երևանի առաջին պատվավոր քաղաքացի է
դարձել գիտնական Վիկտոր Համբարձումյանը (կոչմանը արժանացել է 1983 թվականին)։



https://hy.wikipedia.org/wiki/%D4%B1%D5%B4%D5%A5%D6%80%D5%AB%D5%AF%D5%A1%D5%B5%D5%AB_%D5%84%D5%AB%D5%A1%D6%81%D5%B5%D5%A1%D5%AC_%D5%86%D5%A1%D5%B0%D5%A1%D5%B6%D5%A3%D5%B6%D5%A5%D6%80

Ամերիկայի Միացյալ Նահանգներ (ԱՄՆ) (անգլ.՝ United States of America, USA),
դաշնային սահմանադրական հանրապետություն, բաղկացած 50 նահանգներից և դաշնային
Կոլումբիա մարզից։ Երկիրը մեծամասամբ տեղակայված է Հյուսիսային Ամերիկայի
կենտրոնական մասում՝ 48 նահանգներ և Վաշինգտոնի մայրաքաղաքային մարզը։ Հյուսիսից
այն սահմանակից է Կանադային, հարավից Մեքսիկային։ ԱՄՆ-ի 2 նահանգները ցամաքային
սահման չունեն ԱՄՆ-ի հիմնական տարածքի հետ։ Դրանք են՝ Ալյասկան՝ Հյուսիսային
Ամերիկայի հյուսիս-արևմտյան հատվածում, և Հավայան կղզիները՝ Խաղաղ օվկիանոսում։

ԱՄՆ-ի բնակչության թիվը կազմում է 320 միլիոն, այդ ցուցանիշով աշխարհում 3-րդ
պետությունն է։ Տարածքի մեծությամբ աշխարհի 4-րդ պետությունն է՝ փոքր-ինչ զիջելով
Չինաստանին։ Լայնամասշտաբ ներգաղթի պատճառով, այն աշխարհի ամենաբազմազգ
պետություններից մեկն է։

Ամերիկայի Միացյալ Նահանգները ստեղծվել է, երբ բրիտանական 13 նահանգները
միավորվեցին և 1776 թվականի հուլիսի 4-ին հռչակեցին իրենց անկախությունը։ ԱՄՆ-ն
համարվում է աշխարհի առաջին միջուկային տերությունը։ Ունի ամենահզոր բանակը և
տնտեսությունը։ ՄԱԿ-ի Անվտանգության խորհրդի մշտական անդամ է։

Մինչև եվրոպացիների կողմից գաղութացվելը ԱՄՆ-ի ներկա տարածքի հիմնական
բնակչությունը հնդկացիներն ու էսկիմոսներն էին, որոնք ապրում էին նախնադարյան
համայնական կարգերով։ Այդ ժողովուրդների պատմությունը մինչև եվրոպացիների հետ նրանց
հանդիպելը (16-րդ դար) զարգացել է ինքնուրույն, մյուս մայրցամաքների ժողովուրդներից
գրեթե անկախ։ 16-րդ դարին ԱՄՆ-ի տարածքում բնակվում էր մոտ 1 միլիոն հնդկացի։
Գաղութացման ընթացքում հնդկացիները մասամբ ոչնչացվում էին, մասամբ էլ քշվում դեպի
Արևմուտք: Մինչև 18-րդ դարի 60-ական թվականները Անգլիան զավթեց գրեթե ամբողջ
Հյուսիսային Ամերիկան։ 17-րդ դարի սկզբին հիմնվեցին առաջին անգլիական գաղութները։
Դրանք հյուսիսից սահմանակից էին Ֆրանսիական Կանադա տիրույթին, որը 18-րդ դարի
60-ական թվականներն անցավ Անգլիային, իսկ հարավից՝ Իսպանական Ֆլորիդային։ Ներկայիս
ԱՄՆ-ի տարածքում անգլիացիներն առաջին բնակատեղին (Վիրջինիայում) հիմնել են 1607-ին։
Հետագայում հիմնվել են Մերի Լենդը, Հյուսիսային և Հարավային Կարոլինաները, Զորջիան։
Այստեղ առաջ եկավ խոշոր պլանտացիոն տնտեսություն՝ ծխախոտի, բրնձի և ինդիգոյի
մշակությամբ։ 1619-ին Աֆրիկայից Վիրջինիա բերվեց նեգր ստրուկների առաջին խումբը։
Նեգրերի ստրկությունը առաջին անգամ պաշտոնապես ճանաչվեց 1656-ին, իսկ Անգլիայում
1661-ին ընդունված օրենքը նախատեսում էր ստրուկների կանոնավոր մատակարարում
հյուսիսամերիկյան գաղութներին։ 17-րդ դարի երկրորդ կեսից հարավային գաղութների
պլանտատորները սկսեցին լայնորեն կիրառել նեգր ստրուկների աշխատանքը։

1620-ին հիմք դրվեց Նոր Անգլիայի գաղութներին։ Անկախության պատերազմի նախօրյակին
այստեղ արդեն կար 4 գաղութ՝ Մասսաչուսեթս, Ռոդ Այլենդ, Նյու Հեմփշիր և Քոնեքթիքութ:
Հյուսիսում գերակշռում էին միջին ե մանր ֆերմերական տնտեսությունները։ Այստեղ ավելի
արագ, քան մյուս գաղութներում, զարգացան արհեստներն ու արդյունաբերությունը։ Չորս
այլ գաղութներ՝ Փենսիլվանիա, Նյու Յորք, Նյու Ջերսի և Դելավեր, հիմնվեցին
Մերձատլանտյան շրջանների կենտրոնական մասում։ Անգլիական գաղութները զգալի
հաջողության հասան տնտեսական առաջնթացի ասպարեզում։ Սկսեց ձևավորվել ամերիկյան
ազգային շուկան։ Միաժամանակ ստեղծվում էր նոր մշակույթ և գաղափարախոսություն, տեղի
էր ունենում ազգային ինքնագիտակցության վերելք։ Դա նոր, հյուսիսամերիկյան
բուրժուական ազգի ձևավորման պրոցեսն էր։ Շատ շուտով ամերիկյան բուրժուազիան դարձավ
անգլիական բուրժուազիայի մրցակիցը՝ նավաշինության, առևտրի, իսկ ապա նաև
մանուֆակտուրայի բնագավառում։ Այդ պատճառով Անգլիան ամեն կերպ արգևակում էր
գաղութների տնտեսական զարգացումը։ Անգլիայի այդ քաղաքականությունը շոշափում էր
գաղութների բոլոր դասակարգերի շահերը և նրանց մոտ առաջ բերեց մետրոպոլիայից
անջատվելու ձգտում, որը 18-րդ դարի 60-ական թվականներին վերաճեց զինված պայքարի՝
անկախության համար։ Վ. Ի. Լենինի բնորոշմամբ դա հեղափոխական ազատագրական պատերազմ
էր անգլիացիների դեմ։

1776-ի հուլիսի 4-ին ընդունված Անկախության դեկլարացիան հռչակում էր ԱՄՆ-ի
ստեղծումը։ 1783-ի Վերսալյան հաշտության պայմանագրով Անգլիան ճանաչեց ԱՄՆ-ի
անկախությունը։ Հաղթանակը ձեռք բերվեց ժողովրդի եռանդուն ջանքերով, սակայն
իշխանության գլուխ անցան բուրժուազիան և պլանտատորները։ Հարավում պահպանվեց
ստրկատիրությունը։ 1787-ին ընդունվեց ԱՄՆ-ի ասհմանադրությունը (գործողության մեջ
գրվեց 1789-ին)։ ԱՄՆ-ի առաջին նախագահ ընտրվեց Ջորջ Վաշինգտոնը։ 19-րդ դարի
սկզբներից ԱՄՆ սկսեց ընդարձակել իր տարածքը։ 1803-ին Ջեֆերսոնի կառավարությունը
Ֆրանսիայից գնեց Լուիզիանան, իսկ 1819-ին ԱՄՆ Իսպանիային ստիպեց զիջել Ֆլորիդան։
1823-ին հռչակվեց «Մոնրոյի դոկտրինան»: Մեքսիկայի դեմ 1846–1848-ին մղած զավթողական
պատերազմի հետևանքով ԱՄՆ նվաճեց Մեքսիկայի տարածքի գրեթե կեսը։ 1867-ին ԱՄՆ
Ռուսաստանից գնեց Ալյասկան (7,2 միլիոն դոլարով)։ 19-րդ դարի առաջին կեսին ԱՄՆ-ում
մեծ թափ ստացավ նեգրերի ազատագրության համար շարժումը։ Տեղի ունեցան նեգր
ստրուկների ապստամբություններ՝ 1800-ին Գաբրիելի, 1831-ին՝ Ն. Թյոոների և
1855-1859-ին՝ Ջ. Բրաունի ղեկավարությամբ։ Կապիտալիստական Հյուսիսի և ստրկատիրական
Հարավի միջև սրված հակասությունները հանգեցրին քաղաքացիական պատերազմի, որի համար
առիթ ծառայեց ստրկության հակառակորդ Ա. Լինկոլնի ԱՄՆ-ի նախագահ ընտրվելը։
Քաղաքացիական պատերազմը, հատկապես երկրորդ փուլում, բուրժուա-դեմոկրատական
հեղափոխության բնույթ ուներ։ Հյուսիսի հաղթանակով վերացվեց ստրկատիրությունը,
հեռանկարներ բացվեցին կապիտալիզմի անարգել զարգացման համար։ Չնայած դրան, նեգրերի
ազատագրման գործը մինչև վերջ չհասցվեց։ Ստրկության վերացումը բարենպաստ պայմաններ
ստեղծեց բանվորական շարժման զարգացման համար։ 1867-ին ԱՄՆ-ում ծագեցին 1
Ինտերնացիոնալի բաժանմունքներ, 1869-ին ստեղծվեց Աշխատանքի ասպետների
միաբանությունը, 1881-ին՝ Աշխատանքի ամերիկյան ֆեդերացիան։ 1900-1901-ին
կազմավորվեց ԱՄՆ-ի սոցիալիստական կուսակցությունը։ Սակայն այդ
կազմակերպություններում գերակշռող ազդեցություն ունեին օպորտունիստական տարրերը։

19-րդ դարի վերջին ամերիկյան կապիտալիզմը թևակոխեց իմպերիալիզմի փուլը։ 1898-ի
իսպանաամերիկյան պատերազմի ժամանակ ԱՍՆ գրավեց Ֆիլիպինները, Պուերտո Ռիկոն և
Գուամը, Կուբան փաստորեն վերածվեց ԱՍՆ-ի գաղութի։ 1899-ին ԱՍՆ Չինաստանում հռչակեց
«բաց դռների» քաղաքականություն։ 1903-ին ամերիկյան իմպերիալիստները հեղաշրջում
կաբմակերպեցին Պանամայում՝ այն անջատելով Կոլումբիայից։ Նույն թվականին ԱՍՆ իր իսկ
ստեղծած Պանամայի Հանրապետությանը պարտադրեց ստրկացուցիչ պայմանագիր, հավերժ
օգտագործման համար այդ երկրի տարածքում ձեռք բերեց 16,1 կմ լայնությամբ մի գոտի՝
ջրանցք կառուցելու նպատակով։ Նա միաժամանակ իրավունք ստացավ այդտեղ ամրություններ
շինել, զորք պահել, իրականացնել իր իշխանությունը։ 1899–1902-ին և 1906-1909-ին ԱՍՆ
օկուպացրեց Կուբան, 1912-1933-ին (ոչ մեծ ընդհատումներով)՝ Նիկարագուան,
1915–1934-ին՝ ՛ Հայիթին, 1916-1924-ին՝ Դոմինիկյան Հանրապետությունը։ 1914-ին և
1916–1917-ին ԱՍՆ ինտերվենցիա կազմակերպեց Մեքսիկայի, 1917-1922-ին՝ Կուբայի դեմ։

ԱՍՆ-ի ռազմատնտեսական պոտենցիալի աճի համար կարևոր խթան հանդիսացավ առաջին
համաշխարհային իմպերիալիստական պատերազմը։ Պատերազմի սկզբին նա հայտարարեց, որ
չեզոքություն է պահպանելու, սակայն ամերիկյան մոնոպոլիաները ստանձնեցին պատերազմող
երկրներին, գլխավորապես Անտանտի պետություններին սննդամթերք, ռազմամթերք և
փոխառություններ տրամադրելու գործը։ Պատերազմի շնորհիվ 1913-1914-ի տնտեսական
անկումը տեղի տվեց վերելքի, և ամերիկյան մոնոպոլիաները վիթխարի շահույթներ կորզեցին
զենքի ու զինամթերքի վաճառքից։ Չեզոքության տարիները ԱՍՆ-ի կառավարությունը
օգտագործեց պատերազմին նախապատրաստվելու համար։ Հետին պլան մղվեցին Սիացյալ
Նահանգների և Անտանտի պետությունների տարաձայնությունները, և սուր բնույթ ստացան
հակասությունները Գերմանիայի հետ։ Գերմանիան սպառնում էր հաղթանակի դեպքում
հաստատել գրեթե անբաժան տիրապետություն համաշխարհային շուկայում։ Միաժամանակ
Անտանտի պարտության դեպքում ԱՄՆ կկորցներ նրան տրամադրած զգալի վարկերն ու
փոխառությունները։ Բացի այդ, չեզոքությունը ամերիկյան իմպերիալիզմին կզրկեր աշխարհի
վերաբաժանմանը մասնակցելու իրավունքից։ 1917-ի ապրիլի 6-ին ԱՄՆ հրաժարվեց
չեզոքությունից և պատերազմ հայտարարեց Գերմանիային, որի հետ հարաբերությունները
հատկապես սրվել էին գերմանացիների մղած ստորջրյա պատերազմի հետևանքով։ Պատերազմից
հետո, լինելով հաղթող պետությունների թվում, ԱՄՆ ամենագործունյա մասնակցություն
ունեցավ հաշտության պայմանագրերի Վերսալ-վաշինգտոնյան սիստեմի ստեղծմանը, որը
կոչված էր հաստատելու ուժերի նոր հավասարակշռության կապիտալիստական աշխարհում։
1918-ի հունվարին նախագահ Վուդրո Վիլսոնը հանդես եկավ «14 կետերով»՝ հետպատերազմյան
կարգավորման ամերիկյան ծրագրով։

Իմպերիալիստական մյուս տերությունների հետ ԱՄՆ փորձեց Փարիզի հաշտության կոնֆերանսն
օգտագործել Խորհրդային Ռուսաստանի դեմ ինտերվենցիան ընդլայնելու և բլոկադա
կազմակերպելու նպատակով։ Վիլսոնը հասավ այն բանին, որ Վերսալի հաշտության
պայմանագրի մեջ մտցվեց Ազգերի լիգայի Կանոնադրությունը։ Սակայն ամերիկյան կոնգրեսը
չվավերացրեց այդ պայմանագիրը։ Չնայած դրան, Միացյալ Նահանգները շարունակեցին
ամենաակտիվ միջամտությունը մյուս աշխարհամասերի գործերին՝ դրա համար օգտագործելով
իրենց ֆինանսատնտեսական հզորությանը։ Առաջին համաշխարհային պատերազմի հետևանքով
հարստացած ԱՄՆ պարտապանից վերածվեց պարտատիրոջ, որին Եվրոպայի երկրները պարտք էին
ավելի քան 10 մլրդ. դոլար։ ԱՄՆ-ում էր կուտակվել ոսկու համաշխարհային պաշարի ավելի
քան կեսը։ «Ամերիկյան միլիարդատերերը գրեթե բոլորից հարուստ էին և գտնվում էին
ամենաապահով աշխարհագրական դիրքում։ Նրանք ամենից ավելի հարստացան։ Նրանք իրենց
հարկատուներ դարձրին բոլոր, նույնիսկ ամենահարաստ երկրները։ Նրանք կողոպտեցին
հարյուր միլիարդավոր դոլարներ։ Եվ ամեն մի դոլարի վրա երևում են կեղտի հետքեր՝
Անգլիայի և նրա «դաշնակիցների», Գերմանիայի և նրա վասալների միջև կնքված կեղտոտ
գաղտնի պայմանագրերի, կողոպտված ավարը բաժանելու պայմանագրերի, բանվորներին ճնշելու
և սոցիալիստ-ինտերնացիոնալիստներին հալածելու ասպարեզում միմյանց «օգնելու»
պայմանագրերի»: Հետպատերազմյան շրջանում բուռն վերելք ապրեց բանվորական շարժումը։
Այդ վերելքի պայմաններում 1919-ի սեպտեմբերին ստեղծվեց Ամերիկայի Միացյալ
Նահանգների կոմունիստական կուսակցությունը։ ԱՄՆ մասնակցեց Սովետական Ռուսաստանի դեմ
կազմակերպված ռազմական ինտերվենցիային Հյուսիսում (1918-1919) և Հեռավոր Արևելքում
(1918-1920)։ Միաժամանակ ամերիկյան բանվորները ստեղծեցին «Սովետական Ռուսաստանի
բարեկամների լիգա» և «Ձեռքերդ հեռու Ռուսաստանից» կոմիտեներ, որոնց անխոնջ պայքարը,
բողոքները և պահանջները ստիպեցին ԱՄՆ-ի կառավարությանը 1920-ին իր զորքերը հետ
կանչել Ռուսաստանից։ Առաջին համաշխարհային պատերազմից հետո սրվեցին
հակասությունները ԱՄՆ-ի և Անգլիայի, ԱՄՆ-ի և Ճապոնիայի միջև։ Գերմանիային ԽՍՀՄ-ի
դեմ ուղղելու նպատակով ամերիկյան մոնոպոլիաները օժանդակեցին Գերմանիայի
ռազմա-արդյունաբերական կարողության վերածնմանը։ Տնտեսական ճգնաժամը ԱՄՆ-ում
արտահայտվեց բացառիկ ուժով։ ճգնաժամի ավերիչ հետևանքների դեմ պայքարելու Հավերի
կառավարության փորձերն անցան ապարդյուն։ Նորընտիր նախագահը՝ Ֆ. Ռուզվելտը, մի շարք
բարեփոխումներով փորձեց հաղթահարել տնտեսական ճգնաժամի հետևանքները և պետական
կապիտալիզմի ուժեղացման ճանապարհով ամրապնդել կապիտալիստական կարգերը։ Ռուզվելտի
օրոք 1933-ի նոյեմբերի 16-ին դիվանագիտական հարաբերություններ հաստատվեցին ԱՄՆ-ի և
ԽՍՀՄ-ի միջև։

Համաշխարհային երկրորդ պատերազմին նախորդած շրջանում ԱՍՆ վարում էր «չմիջամտելու»
քաղաքականություն, որը նշանակում էր թողտվություն ֆաշիստական ագրեսորներին։ 1935-ի
օգոստոսի 8-ին կոնգրեսն ընդունեց «Չեզոքության մասին օրենքը», որը փաստորեն նպաստեց
Իսպանիայի Հանրապետության դեմ գերմանա-իտալական ինտերվենցիային (1936-1939)։ ԱՍՆ իր
դիրքով նպաստեց նաև 1938-ի Մյունխենյան համաձայնությանը։ ԱՄՆ-ի, ինչպես նաև
Անգլիայի և Ֆրանսիայի քաղաքականությունը հող նախապատրաստեց 2-րդ համաշխարհային
պատերազմի սանձազերծման համար։ Պատերազմի սկզբից ի վեր ձևականորեն մնայով չեզոք՝
ԱՄՆ պաշտպանում էր Անգլիային և Ֆրանսիային ընդդեմ Գերմանիայի։ 1939-ի նոյեմբերին
կոնգրեսը վերանայեց չեզոքության մասին օրենքը, որը փաստացի նշանակում էր Անգլիա և
Ֆրանսիա զենք արտահանելու թույլտվություն։ 1941-ի մարտին ընդունվեց Լենդլիզի մասին
օրենքը։ Միաժամանակ ԱՄՆ ձգտում էր օգտագործել Անգլիայի դժվարին կացությունը, նրա մի
շարք տիրույթներում և ազդեցության ոլորտներում իր վերահսկողությունը հաստատելու
նպատակով։ Այսպես, 1940-ին ստորագրված համաձայնությամբ (1941-ի մարտի 27-ին
վերջնականապես ձևակերպվեց որպես պայմանագիր) 50 հին էսկադրային ականակիրների դիմաց
ԱՄՆ Անգլիայից վարձակալական հիմունքներով Ատլանտյան օվկիանոսի մի շարք կարևոր
ստրատեգիական կետերում 99 տարվա ժամկետով տարածքներ ստացավ ռազմական բազաներ
կառուցելու համար։ ԽՍՀՄ–ի վրա հիտլերյան Գերմանիայի հարձակումից հետո՝ 1941-ի
հունիսի 24-ին, Ֆ. Ռուզվելտի կառավարությունը հայտարարեց Սովետական Միությանը
աջակցելու պատրաստակամության մասին։ Նույն թվականի օգոստոսի 14-ին ստորագրվեց
Ատլանտյան խարտիան՝ ԱՄՆ–ի և Անգլիայի կառավարությունների դեկլարացիան պատերազմի
նպատակների մասին, իսկ սեպտեմբերի 29-ից հոկտեմբերի 1-ը Մոսկվայում տեղի ունեցավ
ԽՍՀՄ–ի, ԱՄՆ–ի և Անգլիայի ներկայացուցիչների խորհրդակցությունը, որտեղ որոշումներ
ընդունվեցին ԽՍՀՄ–ին զենքի, սարքավորման ու պարենի մատակարարումն ընդլայնելու և
ԽՍՀՄ կողմից ԱՄՆ–ին ու Անզլիային հումք տրամադրելու վերաբերյալ։ Ստեղծվեց
հակահիտլերյան կոալիցիա ԽՍՀՄ–ի, ԱՄՆ–ի և Անգլիայի գլխավորությամբ։ Պատերազմի հենց
սկզբից սրվեցին ամերիկա-գերմանական և ամերիկա–ճապոնական հարաբերությունները։ 1941-ի
դեկտեմբերի 7-ին ճապոնիան հարձակվեց ԱՄՆ–ի և Անգլիայի Խաղաղօվկիանոսյան տիրույթների
ու բազաների վրա։ ԱՄՆ–ի նավատորմը ծանր կորուստներ կրեց հատկապես Պիրլ Հարբորում։
1941-ի դեկտեմբերի 11-ին Գերմանիան և Իտալիան պատերազմ հայտարարեցին ԱՄՆ–ին։ 1942-ի
հունիսին ՍՍՀՄ–ի, ԱՄՆ–ի և Անգլիայի միջև համաձայնություն ձեռք բերվեց՝ 1942-ին
Եվրոպայում երկրորդ ճակատ բացելու մասին։ Սակայն ԱՄՆ և Անգլիան ձգձգեցին երկրորդ
ճակատի բացումը մինչև 1944-ը, երբ պարզ դարձավ, որ ԽՍՀՄ ի վիճակի է սեփական ուժերով
ջախջախել հիտլերյան Գերմանիային և եվրոպակաև երկրներն ազատագրել ֆաշիստական լծից։
Պատերազմի ժամանակ ԱՄՆ մասնակցեց երեք մեծ տերությունների կառավարությունների
ղեկավարների կոնֆերաևսներին Թեհրանում, Յալթայում, իսկ Գերմանիայի կապիտուլյացիայից
հետո՝ Պոտսդամում, որտեղ ընդունվեցին պատերազմի և հետպատերազմյան կարգավորման
հարցերի հետ կապված համաձայնեցված որոշումներ։ 1945-ին ամերիկյան ինքնաթիռները
առաջին ատոմային ռումբերը նետեցին Ճապոնիայի Հիրոսիմա (օգոստոսի 6-ին) և Նագասակի
(օգոստոսի 9-ին) քաղաքների վրա։ Տասնյակ հազարավոր զոհեր պատճառած այդ ակտը
թելադրված չէր ռազմական անհրաժեշտությամբ և հետապնդում էր քաղաքական նպատակներ։
Ճապոնիան կապիտուլյացիան ստորագրեց 1945-ի սեպտեմբերի 2-ին, այն բանից հետո, երբ
ԽՍՀՄ զինված ուժերը ջախջախեցին նրա հիմնական ցամաքային բանակը։

ԱՄՆ կապիտալիստական միակ երկիրն էր, որ պատերազմից դուրս եկավ տնտեսապես և
ռազմականապես հզորացած։ 1939–1945-ին ամերիկյան կապիտալիստների զուտ շահույթները
կազմեցին մոտ 60 մլրդ. դոլար, 1931-1938-ի 14 մլրդ. դոլարի դիմաց։ 1939–1944-ին
արդյունաբերության արտադրական հզորությունն ավելացավ 40%-ով, գործազուրկների թիվը
կրճատվեց՝ հասնելով 700 հզ.: Սակայն արտադրության աճն իր գագաթնակետին հասավ
1943-ին։ Այնուհետև սկսվեց անկումը, որն էլ ավելի ուժեղացավ պատերազմից հետո, երբ
կրճատվեցին ռազմական պատվերները։ Դրությունը փրկելու նպատակով ամերիկյան
մոնոպոլիաները ուժեղացրին արտահանությունը՝ օգտվելով շատ երկրներում, հատկապես
Արևմտյան Եվրոպայում, պատերազմի հետևանքով առաջացած տնտեսական քայքայումից։ Սակայն
արդեն 1948-ի վերջին սկսվեց նոր տնտեսական ճգնաժամը, որը փոքր–ինչ մեղմացավ Կորեայի
պատերազմ (1950–1953) հետ կապված սպառազինության մրցավազքի շնորհիվ։ Ռուզվելտի
մահից հետո (1945-ի ապրիլի 12), նախագահի պաշտոնը ստանձնած Հարի Թրումենի
կառավարությունը (1945–1953) լայն հարձակում սկսեց բանվորական շարժման և
առաջադիմական կազմակերպությունների դեմ։ ԱՄՆ հրաժարվեց հակահիտլերյան կոալիցիայի
ներսում համաձայնեցված կուրսից և, ելնելով «ուժի դիրքի» քաղաքականությունից, «Սառը
պատերազմ» սկսեց ԽՍՀՄ–ի և Սոցիալիստական ճամբարի երկրների դեմ, բռնեց Արևմտյան
Գերմանիայի վերառազմականացման ուղին, ընդարձակեց ռազմական բազաների ցանցը։ 1947-ի
մարտին ԱՄՆ–ի կառավարությունը հռչակեց «Թրումենի դոկտրինան», 1948-ին ընդունեց
«Մարշալի պլանը»: 1949-ին ստորագրվեց Հյուսիս–Ատլանտյան պակտը, որի
կազմակերպիչներից մեկը ԱՄՆ էր։ ԱՄՆ–ի կառավարող շրջանները ուժեղացրին ծավալային
քաղաքականությունը նաև Լատինական Ամերիկայում և Հարավ–Արևելյաև Ասիայում։

1950-ի հունիսին զինված ընդհարում հրահրելով հյուսիսային Կորեայի և Հարավային
Կորեայի միջև՝ ԱՄՆ միջամուխ եղավ քաղաքացիական պատերազմին և զինված ինտերվենցիա
ձեռնարկեց Կորեայում։ 1951-ի սեպտեմբերին Սան Ֆրանցիսկոյի կոնֆերանսում ԱՄՆ և
Անգլիան սեպարատ հաշտության պայմանագիր կնքեցին Ճապոնիայի հետ։ Նույն ժամանակ
կնքվեց ամերիկա–ճապոնական «անվտանգության պայմանագիրը», որով ԱՄՆ իրավունք էր
ստանում անսահմանափակ ժամանակով զինված ուժեր պահել Ճապոնիայում։

1954-ին ԱՄՆ Հարավ-Արևելյան Ասիայում ստեղծեց ռազմա-քաղաքական բլոկ (ՍԵԱՏՕ), որն
ուղղված է Ասիայի երկրների ազգային-ազատագրական շարժումներին։ Միացյալ Նահանգները
միջամտեցին Վիետնամում Ֆրանսիայի մղած գաղութային պատերազմին և խոչընդոտեցին
Հնդկաչինում խաղաղությունը վերականգնելու մասին 1954-ի ժնևի համաձայնագրերի
կատարմանը։ Օգտվելով Եգիպտոսի դեմ Սուեզի ավանտյուրայի ժամանակ Անզլիայի ե
Ֆրանսիայի կրած պարտությունից ու հետապնդելով իմպերիալիստական նպատակներ՝ ԱՄՆ
1957-ի հունվարին առաջ քաշեց «Էյզենհաուերի դոկտրինան»: 1960-ին նախագահ ընտրվեց
դեմոկրատական կուսակցության թեկնածու Ջոն Ֆ. Քենեդին, որը խոստացավ ամերիկյան
ժողովրդին դուրս բերել «նոր բնագծեր»: 1962-ի հոկտեմբերին Քենեդիի կառավարությունը
բլոկադայի ենթարկեց Կուբան, որի հետևանքով աշխարհր կանգնեց ջերմամիջուկային
պատերազմի եզրին։ Այդ այսպես կոչված «կարիբյան ճգնաժամը» կարգավորվեց միջպետական
փոխզիջման միջոցով, ԽՍՀՄ և ԱՄՆ-ի կառավարությունների ցուցաբերած ողջամտության
շնորհիվ։

1963-ի օգոստոսի 5-ին ԽՍՀՄ, ԱՄՆ և Անգլիան ստորագրեցին Միջուկային փորձարկումները
մթնոլորտում, տիեզերական տարածության մեջ ե ջրի տակ արգելելու վերաբերյալ Մոսկվայի
պայմանագիրը։ Ջոն Քենեդու մահից հետո Նախագահի պաշտոնը ստանձնեց փոխնախագահ Լինդոն
Բ. Ջոնսոնը (նախագահ 1963–1968-ին)։ 1964-ի օգոստոսին հրահրելով «Տոնկինյան
միջադեպը» ԱՄՆ ձեռնամուխ եղավ Վիետնամի տարածքի զանգվածային ռմբակոծությանը։ Զինված
բացահայտ ագրեսիա սկսելով Հնդկաչինում՝ ԱՄՆ-ի կառավարությունը հույս ուներ կարճ
ժամանակամիջոցում ջախջախել հարավային վիետնամի ազատագրական ուժերը։ Արդեն 1967-ի
վերջին ամերիկյան զորքերի թիվը Հարավային Վիետնամում հասնում էր 500 հազար մարդու։
է. Զոնսոնի կառավարության օրոք խիստ ուժեղացան հակապատերազմական տրամադրությունները
բանվոր դասակարգի, մտավորականության, երիտասարդության (հատկապես ուսանող
երիտասարդության) և նեգր բնակչության շրջանում։ Լայն թափ ստացավ պայքարը նեգր
բնակչության քաղաքացիական իրավունքների համար։ Լ. Զոնսոնի արտաքին քաղաքականության
հետևանքով լրջորեն թուլացան դեմոկրատական կուսակցության դիրքերը, որը դժգոհության
ալիք առաջ բերեց նույնիսկ կուսակցության ղեկավար վերնախավի շրջանում։ Գիտակցելով իր
հեղինակազրկվելը՝ Լ. Ջոնսոնը 1968-ին հրաժարվեց մասնակցել նախագահի պաշտոնի համար
մրցապայքարին, ընտրություններում շահեց հանրապետական կուսակցության թեկնածուն՝
Ռիչարդ Նիքսոնը։ Նոր նախագահը, որն արդեն հայտնի էր ԱՄՆ-ի քաղ. պատմության մեջ իր
եռանդուն գործունեությամբ դեռևս Էյզենհաուերի օրոք, երբ գրավում էր փոխ-նախագահի
պաշտոնը, խոստացավ սոցիալիստական երկրների հետ հակամարտության քաղաքականությունից
անցնել բանակցությունների քաղաքականությանը։ Շուտով Գուամ կղզում ունեցած ելույթում
նա սասւջադրեց պատերազմը «վիետնամականացնելու» պլան, ըստ որի ԱՄՆ-ի ցամաքային
զինված ուժերը պետք է աստիճանաբար դուրս բերվեին Հարավային Վիետնամից և ցամաքում
պատերազմական գործողությունները պետք է վարեին Սայգոնի վարչակարգի զինված ուժերը։
Միաժամանակ ԱՄՆ այնտեղ պահպանում էր իր օդային և ծովային ուժերը, որոնք պետք է
հարաճուն ինտենսիվությամբ աջակցեին Սայգոնի ցամաքային զորքերին։ Նիքսոնի կարծիքով,
դրանով վերջ կգտնեին հակա-պատերազմական ընդվզումները Միացյալ Նահանգներում, իսկ ԱՄՆ
պատերազմը կշահեր։ Հարավային Վիետնամի ազատագրական ուժերին մեկուսացնելու,
մատակարարման ուղիները փակելու և Սայգոնի վարչակարգի զորքերի հաղթանակի համար
նպաստավոր պայմաններ ստեղծելու նպատակով ԱՄՆ ընդլայնեց ագրեսիայի սահմանները՝
ռազմական գործողությունները տարածելով նաև Լաոսում ե Կամբոջայում։ Սակայն ամերիկյան
կառավարության ռազմա-քաղաքական ծրագրերը ձախողվեցին։ Հարավային Վիետնամի
ազատագրական ուժերի ընդհանուր հարձակումը 1972-ի ապրիլ–հունիսին ցույց տվեց, որ
«վիետնամականացման» պլանը փաստորեն ձախողվել է։ Նախագահ Նիքսոնը ոչ մի շոշափելի
արդյունքի չհասավ նաև Վիետնամի և Հարավային Վիետնամի ազատագրական շրջանների
բարբարոսական ռմբակոծությունների միջոցով։ 1972-ի մայիսի 8-ին նա հրամայեց
ականապատել Վիետնամի նավահանգիստների մուտքերը և ռմբակոծության ենթարկել ցամաքային
երթուղիները, որպեսզի վիետնամական ժողովուրդը չկարողանա օգնություն ստանալ դրսից։
Դա միջազգային իրավունքի, մասնավորապես ծովագնացության օրենքների, և ՄԱԿ-ի
կանոնադրության կոպիտ խախտում էր։ Միաժամանակ հաշվի առնելով հրթիռամիջուկային
պատերազմի հնարավոր ճակատագրական հետևանքները, ԽՍՀՄ-ի հրթիռամիջուկային
հզորությունը և 1972-ի նախագահական ընտրությունների նախօրյակին երկրում իշխող
հակապատերազմական տրամադրությունները՝ նախագահ Ռ. Նիքսոնի կառավարությունը
ձեռնարկեց սոցիալիստական երկրների հետ համաձայնության հասնելու քայլեր։ Փետրվարին
նա այցելեց Չինական ժողովրդական Հանրապետություն: Թեև դա չհասցրեց երկու երկրների
միջև դիվանագիտական հարաբերությունների հաստատմանը, բայց ավելի քան երկու տասնամյակ
լիակատար մեկուսացումից հետո ԱՄՆ-ի և Չինաստանի Ժողովրդական Հանրապետության միջև
ստեղծվեցին որոշակի կոնտակտներ։ Առանձնապես կարևոր էր Նիքսոնի այցը ԽՍՀՄ 1972-ի
մայիսին, որի ժամանակ . ստորագրվեցին միջազգային խաղաղության համար պատմական
նշանակություն ունեցող համաձայնագրեր։ Սովետա-ամերիկյան հարաբերությունների
նորմալացմանը մեծապես նպաստեց նաև պատերազմի դադարեցումը Վիետնամում։ 1973-ի
հունվարի 27-ին ԱՄՆ Փարիզում ստորագրեց «Վիետնամում պատերազմը դադարեցնելու և
խաղաղությունը վերահաստատելու մասին համաձայնագիրը», իսկ փետրվարի 27-ին՝ Վիետնամի
վերաբերյալ միջազգային կոնֆերանսի «Ակտը»: Դրանով Միացյալ Նահանգները պարտավորվեցին
հարգել Վիետնամի անկախությունը, ինքնուրույնությունը, միասնությունը և տարածքային
ամբողջականությունը։ համաձայնագիրը ստորագրելուց հետո 2 ամսվա ընթացքում Հարավային
Վիետնամից հեռացան ամերիկյան զինված ուժերը։ Դա վիետնամական ժողովրդի մեծ հաղթանակն
էր ամերիկյան ագրեսիայի դեմ մղած պայքարում

Ամերիկայի Միացյալ Նահանգները «Մեծ յոթնյակ»-ի երկրներից է և աշխարհում քաղաքական
ու տնտեսական դերակատարում ունեցող երկիր։ Տարածքի մեծությամբ (9,8 միլիոն քկմ) ահբ
աշխարհի երրորդ պետությունն է (Ռուսաստանից և Կանադայից հետո), բնակչության թվով
(325 միլիոն մարդ)՝ երրորդը (Չինաստանից և Հնդկաստանից հետո)։ ԱՄՆ-ը գաղութատեր
պետություն է։ Նրա տիրապետության տակ գտնվում են Պուերտո Ռիկոն և Վիրգինյան
կղզիները՝ Կարիբյան ծովում, Արևելյան Սաոման, Գուամը և մի շարք այլ փոքր կղզիներ
Խաղաղ օվկիանոսում։ Այդ քաղաքներում տեղաբաշխված են ռազմածովային և ռազմաօդային
հենակետեր։

Ըստ պետական կարգի՝ ԱՄՆ-ը դաշնային նախագահական հանրապետություն է՝ բաղկացած 50
նահանգներից և Կոլումբիա դաշնային օկրուգից, որտեղ մայրաքաղաք Վաշինգտոնն է։ ԱՄՆ-ի
նահանգներն ունեն լայն ինքնավարություն, յուրաքանչյուրն ունի իր սահմանադրությունը,
օրենսդիր և գործադիր մարմինները։

Ամերիկայի Միացյալ Նահանգները համարվում է նախագահական հանրապետություն: Նախագահը
պետության ղեկավարն է։ Նա նաև ղեկավարում է կառավարության և կատարում վարչապետի
գործառույթներ։ ԱՄՆ-ում նախագահն ընտրվում է չորս տարի ժամկետով և իրավունք ունի
վերընտրվել միայն մեկ անգամ։ Նախագահը օժտված է շատ լայն լիազորություններով՝ նա
զինված ուժերի գլխավոր հրամանատարն է, ղեկավարում է կառավարական մարմինները,
նշանակում բարձրաստիճան պետական գործիչներին։ ԱՄՆ պատմության մեջ նախագահել է 44
նախագահ։

ԱՄՆ-ի գրեթե ողջ տարածքը գտնվում է Հյուսիսային Ամերիկայում, բաղկացած է երեք
մասից՝ ԱՄՆ-ի բուն տարածքից, Ալյասկա նահանգից և Հավայան կղզիներից (Խաղաղ
օվկիանոսում)։ ԱՄՆ-ը գաղութատեր պետություն է։ Նրա տիրապետություններն են Պուերտո
Ռիկոն և Վիրջինյան կղզիները՝ Կարիբյան ծովում, Արևելյան Սամոան, Գուամը և մի շարք
փոքր կղզիներ՝ Խաղաղ օվկիանոսում։ Դրանցում տեղաբաշխված են ԱՄՆ-ի ռազմաօդային և
ռազմածովային հենակետեր։ ԱՄՆ-ի արևելյան ափերը ողողում են Ատլանտյան, իսկ
արևմտյանը՝ Խաղաղ, Ալյասկայի հյուսիսը՝ Հյուսիսային սառուցյալ օվկիանոսների ջրերը։

ԱՍՆ գտնվում է Հյուսիսային Ամերիկայի բարեխառն ու մերձարևադարձային, իսկ
հյուսիս–արևմուտքը՝ արկտիկական, մերձարկտիկական գոտիներում։ Նրա ափերը ողողում են
Ատլանտյան, Խաղաղ և Հյուսիսային սառուցյալ օվկիանոսների, Բերինգի ծովի ու
Մեքսիկական ծոցի ջրերը։ Արևմտյան ափերի երկարությամբ անցնում է Կալիֆոռնիական սառը
հոսանքը, հարավ-արևելքի ափերով՝ Գոլֆստրիմ տաք հոսանքը, հյուսիս-արևելքում՝
Լաբրադորյան սառը հոսանքը։ Սառչում են (ոչ ամեն տարի) միայն հյուսիս-արևելյան
ծոցերը։ Ատլանտյան և Մեքսիկական ափերը ցածրադիր են՝ շրջապատված մայրցամաքային
ծանծաղուտի լայն շերտով։ Ատլանտյան ափի հյուսիս-արևելքում շատ են մանր ծոցերը
(Մասսաչուսեթս) ու մերձափնյա կղզիները (Լոնգ Այլենդ, Մարթաս Վինյարդ, Նանթաքիթ և
այլն)։ Գետաբերանները ձագարաձև են (Հուդսոն)։ Հյուսիսային լայնության 35°–ից հարավ
Խաղաղօվկիանոսյան ափերը լեռնոտ են, ուղղագիծ, կղզիներից զուրկ։ Մայրցամաքային
ծանծաղուտի շերտը նեղ է։ Տարածքի արևելյան և ներքին շրջանների ռելիեֆի մոտ կեսը
հարթավայրային է, արևմտյան մասը և Ալյասկան՝ լեռնային։ Արևելքում Ապալաչյան լեռներն
են (մինչև 2036 մ), իսկ նրանցից արևմուտք՝ Լավրենտինյան սարահարթը։ Լավրենտինյան
սարահարթն ունի 300-400 մ բարձրությամբ ալիքաձև մակերևույթ և չորրորդական
ժամանակաշրջանի սառցադաշտերի հետքեր։ Ներքին մասերը ընդգրկում են Կենտրոնական և Մեծ
հարթավայրերն ու Մերձմեքսիկական դաշտավայրը։ Կենտրոնական հարթավայրերը 200-500 մ
բարձրությամբ սառցադաշտային կուտակումներով բլրապատ հարթություններ են, հարավում
կտրտված ձորակներով և հովիտներով։ Մեծ հարթավայրերը գտնվում են արևմտյան
երկայնության 98°–ից արևմուտք, Կորդիլիերաների նախալեռնային սարահարթում, 500-1600
մ բարձրության վրա։ Մակերևույթն այնքան խիստ է կտրտված գետահովիտներով ու
ձորակներով, որ առանձին շրջաններ պիտանի չեն գյուղատնտեսության համար։
Մերձմեքսիկական տափարակ դաշտավայրն ունի մինչև 150 մ բարձրություն, ափամերձ
մասերում ճահճակալված է, եզրավորված մակընթացությունների եզրաբազկի գոտիով։
Մերձմեքսիկական դաշտավայրի և Կենտրոնական հարթավայրերի սահմանագլխին բարձրանում են
Օզարկի սարավանդը (մինչև 600 մ) և Օուչիթա մանրաբլուրները (մինչև 800 մ)։ Ապալաչյան
լեռների և Ատլանտյան օվկիանոսի միջև տարածված է Մերձատլանտյան նեղ ու տափարակ
դաշտավայրը։ Երկրաբանական կառուցվածքի տեսակետից երկրի ներքին և հյուսիսային
շրջանները (ամբողջ տարածքի կեսից ավելին) կազմված են Հյուսիսմերիկյան պլատֆորմից,
արևելյան և հարավ-արևելյան շրջանները՝ պալեոզոյան ապարներից, Մեքսիկական ծոցի ափերը
պալեոզոյ-չորրորդական հասակի և նստվածքային հզոր շերտերից, արևմտյան շրջանները՝
Կորդիլիերյան գեոսինկլինալի տարբեր հասակի ապարներից։

Կլիմայի վրա մեծ ազդեցություն ունեն օվկիանոսները։ Ալյասկայում կլիման արկտիկական և
մերձարկտիկական է, հյուսիսային լայնության 40°–ից հյուսիս՝ բարեխառն,
մերձարևադարձային, Ֆլորիդայի հարավում՝ արևադարձային։ Ձմռանը Ալյասկայի մեծ մասի
վրա տարածվում է արկտիկական օդը և առաջացնում պարզ ու սառնամանիքային եղանակ,
Ալյասկայի հարավային ափերին և արևմտյան խաղաղօվկիանոսյան ափին օդն առաջացնում է տաք
և խոնավ կլիմա։ Պարբերաբար թափանցող արկտիկական սառը և Մեքսիկական ծոցի տաք օդային
հոսանքները կենտրոնական և արևելյան շրջաններում եղանակը դարձնում են անկայուն։
Հունվարի միջին ջերմաստիճանը տատանվում է-18 °C–ից (Կենտրոնական հարթավայրերի
հյուսիսում) մինչև 12 °C (երկրի հարավում), Ֆլորիդայի հարավային մասում՝ 20 °C:
Առավել ցածր ջերմաստիճաններ լինում են Մոնտանա նահանգի արևելքում (-50 °C) և
Ցուկոնի սարահարթում (-64 °C)։ Ամռանը Ալյասկայի վրա գերիշխում է խաղաղօվկիանոսյան
օդը՝ ափերին առաջացնելով զով ու մառախլապատ, կենտրոնական մասում՝ պարզ ու չոր
եղանակ։ ԱՄՆ-ի արևմտյան մերձափնյա մասում, հատկապես հարավ-արևմուտքում, եղանակը զով
է ու չորային։ Տեղումները համեմատաբար շատ են լեռների ծովահայաց լանջերին։
Կենտրոնական և արևելյան շրջանները գտնվում են Մեքսիկական ծոցի տաք ու խոնավ օդի,
Կորդիլերաների ներքին սարավանդները՝ ցամաքային օդի ազդեցության տակ։ Հուլիսի միջին
ջերմաստիճանը տատանվում է արևմտուտքից–արևելք 14 °C–ից մինչև 26 °C: Մեծ
հարթավայրերի և ներքին սարավանդների հարավում միջին ջերմաստիճանը 32 °C է, Մահվան
հովտում՝ 56,7 °C: Տարեկան տեղումներն արևելյան և հյուսիս-արևմտյան ծովափնյա
շերտում 1000-2000 մմ է, Կենտրոնական հարթավայրերում՝ 600-900 մմ, Մեծ
հարթավայրում՝ 400-600 մմ, ներքին սարահարթերում ու սարավանդներում՝ 400 մմ և
պակաս, Մոխավե անապատում՝ 100 մմ-ից պակաս։

ԱՄՆ-ը հարուստ է բնական ռեսուրսներով՝ Վառելիքային, մետաղային, ջրային, հողային
անտառային և ռեկրեացիոն։ ԱՄՆ-ում է գտնվում ածխի պաշարների 1/4-ից ավելին (1-ինն
աշխարհում)։ Զգալի են Նավթի և Գազի պաշարները (համապատասխանաբար 11-րդն և 5-րդն
աշխարհում)։ Մետաղային օգտակար հանածոներից ԱՄՆ-ը հարուստ է մոլիբդենի, կապարի,
պղնձի, ցինկի, և ոսկու, ինչպես նաև երկաթաքարի, ուրանի և վոլֆրամի պաշարներով։
Դրանց մեծ մասը գտնվում է ժայռոտ լեռներում։ Մեքսիկական ծոցի շրջանում և Ֆլորիդայի
հյուսիսում առկա են ֆոսֆորիտների և ծծմբի համաշխարհային նշանակության պաշարները։
Սպառվող ու չվերականգնվող սեփական ռեսուրսները խնայելու նպատակով նախապատվությունը
տրվում է դրանց ներմուծմանը։

ԱՄՆ-ը հարուստ է ջրային ռեսուրսներով։ Նրա գետային ընդհանուր հոսքը փոքր ինչ զիջում
է Եվրոպային։ ԱՄՆ-ում է գտնվում աշխարհի ամենամեծ ջրային համակարգը Մեծ լճերը, ր
գեետային մեծ համակարգը՝ Միսիսիպին, որոնք ունեն տրանսպորտային մեծ նշանակություն։
ԱՄՆ-ի ջրաէներգետիկ ներուժը աշխարհում առավել խոշորներից է։

Բազմազան են ԱՄՆ-ի ռեկրեացիոն և զբոսաշրջային ռեսուրսները։ Համաշխարհային մեծ հռչակ
են վայելում Ելոուստոնյան, Յոսեմիթյան, Մեծ կանիոն, Մամոնտի քարանձավՍեքվոյա և այլ
ազգային պարկերն ու արգելոցները։ ԱՄՆ-ի արևային նահանգ Ֆլորիդայում է գտնվում
աշխարհի առողջարանային խոշորագույնկենտրոններից մեկը՝ Մայամին։ 2014 թվականին ԱՄՆ-ն
է ժամանել շուրջ 75 միլիոն Մարդ որով ԱՄՆ-ն աշխարհի երկրերդ պետությունն է
Ֆրանսիայից հետո։

ԱՄՆ-ը ժամանակակից աշխարհի տնտեսական, քաղաքական աշխարհի և ռազմական ամենահզոր ուժն
է։ Համախառն Ներքին Արդյունքի գրեթե 1/4 մասը ստեղծվում է ԱՄՆ-ում։
Արդյունաբերության և գյուղատնտեսության արտադրանքի ծավալով և արտահանմամբ, Արտաքին
առևտրի շրջանառության ծավալով, կապիտալի արտահանմամբ, գիտատեխնիկական ներուժով և
սպասարկման ոլորտի զարգացման մակարդակով աշխարհի առաջատար տերությունն է։ ԱՄՆ-ի
տնտեսությանը բնորոշ է արտադրության և կապիտալի համակենտրոնացման բարձր աստիճանը։
Աշխարհի բոլոր երկրներից առաջինը հետարդյունաբերական փուլը թևակոխած այդ երկրում
ծառայություններ մատուցող ճյուղերի բաժինը համախառն ներքին արդյունքում կազմում է
մոտ 80%, իսկ արտադրական ոլորտին բաժին է ընկնում ընդամենը 20% (այդ թվում՝
գյուղատնտեսությանը 1%, արդյունաբերությանը 19%)։ ԱՄՆ-ը ծառայությունների
խոշորագույն արտահանողն է ամբողջ աշխարհում։

Ավտոմոբիլաշինությունն ԱՄՆ-ի արդյունաբերության ազգային ճյուղն է։ Աշխարհում առաջին
անգամ այնտեղ է սկսվել ավտոմեքենաների զանվածային թողարկումը։ ԱՄՆ-ի
«ավտոմոբիլաշինության մայրաքաղաք»-ը Դետրոյտն է՝ «Ֆորդ», «Ջեներալ Մոտորս»,
«Կրայսլեր» ընկերությունների գրասենյակներով և ձեռնարկությւոններով։ «Բոինգ»-ը
ինքնաթիռներ արտադրող ամենախոշոր ընկերությունն է աշխարհում։

Համակարգչային տեխնիկայի արտադրության և ավիահրթիռատիեզերական արդյունաբերության
նոր կենտրոնները ստեղծվել են Արևմուտքում, հատկապես՝ Կալիֆոռնիա նահանգում։
Համակարգչային տեխնիկայի արտադրությամբ հանրահայտ են «Այ Բի Էմ» և «Մայքրոսոֆթ»
ընկերությունները։

ԱՄՆ-ի գյուղատնտեսությանը բնորոշ են բազմաճյուղ կառուցվածքը, զարգացման բարձր
մակարդակը և աշխատանքի բարձր արտադրողականությունը, տեխնիկական հագեցվածությունը,
տարածաշրջանային մասնագիտացումը։ Մեծ Հարթավայրերում ձևավորվել է «ցորենի գոտի»-ն,
Կենտրոնական հարթավայրերում՝ «Եգիպտացորենի գոտի»-ն, հարավային նահանգներում
«բամբակի գոտի»-ն, մերձլճային շրջային և հյուսիս-արևելքում՝ «կաթնային գոտի»-ն։
Տիրապետող են խոշոր ագարակատերերը։ ԱՄՆ-ի գյուղատնտեսության կարևոր
առանձնահատկությունն այն է, որ համախառն արտադրանքի մեծ մասը (ավելի քան 70 %)
տալիս է անասնապահությունը, որի առաջատար ճյուղը տավարաբուծությունն է։ ԱՄՆ-ի
գյուղատնտեսությունը լիովին բավարարում է բնակչության պարենի պահանջմունքները, իսկ
կարևոր մի շարք արտադրանքների գծով աշխարհում գրավում է առաջին տեղը։

ԱՄՆ-ն աշխարհում առաջինն է տրանսպորտային ուղիների երկարությամբ,
բեռնաշրջանառության և ուղևորարջանառության ծավալներով։ ԱՄՆ-ը մյուս երկրներից
զգալիորեն առաջ է անցել ավտոմեքենաների ու ինքնաթիռների պարկով։ Համաշխարհային
նշանակության տրանսպորտային հանգույցներ են Նյու Յորքը, Չիկագոն, Լոս Անջելեսը։

Երկրում գործում է 1300 ջրեկ, և 109 ԱԵկ։ ԱՄՆ-ում մեծ ուշադրություն է դարձվում ոչ
ավանդական էլեկտրակայանների կառուցմանը։ Առավել մեծ դեր ունեն 7 տասնյակի հասնող
երկրաջերմային էլեկտրակայանները։ Լոս Անջելեսի մոտ է գտնվում աշխարհում ամենահզոր
«Գեյզերս» երկրաջերմային էլեկտրակայանը։ Լայն տարածում է ստացել արևային և քամու
էներգիայի օգտագործումը, իսկ Ֆանդի ծոցի ափին, որտեղ մակընթացային ալիքը հասնում է
18 մ բարձրության, գործում է մակընթացային էլեկտրակայան։

Այլ զարգացած երկրների համեմատ (Ճապոնիա, արևմտյան Եվրոպայի երկրներ) ԱՄՆ-ի
բնակչությունն արագ է աճում։ 2000-2010 թթ. Ավելացել է 10%-ով։ Բնակչությունն
ավելանում է ոչ միայն բնական վերարտադրության, այլև մեխանիկական աճի՝ ներգաղթի
հաշվին։ Այժմ ներգաղթը կրճատված է, և բնակչության 90%-ից ավելին արդեն ԱՄՆ-ում
ծնվածներն են։ Ժամանակակից ամերիկյան ազգը ձևավորվել է բազմաթիվ ժողովուրդների և
ռասաների միախառնումից։ ԱՄՆ-ի բնակչության 3/4-ն ունի եվրոպական ծագում, երկրորդ
տեղը գրավում են աֆրիկյան ծագում ունեցող ամերիկացիները, իսկ երրորդ տեղը՝
Լատինամերիկյան ծագում ունեցողները, որոնց թիվը վերջին երկու տասնամյակում
կրկնապատկվել է։ Բնակչության մեծ մասը (70%-ից ավելին) անգլախոս է, վերջին
տասնամյակներին հատկապես հարավային նահանգներում՝ Կալիֆոռնիայում, Տեքսասում,
Ֆլորիդայում, արագորեն աճում է իսպանախոս բնակչության թիվը (12%-ից ավելին)։
Բնակչության կեսից ավելին բողոքականներ են, 1/4-ից ավելին կաթոլիկներ։ ԱՄՆ-ն
ապահովված է որակյալ և մեծաքանակ աշխատանքային ռեսուրսներով։ Տնտեսապես ակտիվ
բնակչության 2/3-ը զբաղված են սպասարկման ոլորտում (Աշխարհի ամենաբարձր
ցուցանիշներից մեկը)։ Բարձր են բնակչության կրթական մակարդակն ու կենսամակարդակը։
Բնակչության մեկ շնչին ընկնող ՀՆԱ-ով (շուրջ 56,000$) ԱՄՆ-ն աշխարհի 5-րդ երկիրն է։
ԱՄՆ-ի բնակչության 75%-ը ապրում է քաղաքներում։ երկրի քաղաքաբնակների մեծ մասը
կենտրոնացված է խոշոր ագլոմերացիաներում։ Խոշոր քաղաքների արվարձաններին հատուկ է
ցածրահարկ առանձնատներով կառուցապատումը, որտեղ ապրում է ամերիկացիների 1/3-ից
ավելին։

Նյու Յորքը ԱՄՆ-ի ամենամեծ քաղաքն է, որն արդյունաբերական, գիտական, ֆինանսական,
մշակութային խոշոր կենտրոն է և նավահանգիստ Ատլանտյան օվկիանոսի ափին։ Նյու Յորք
ագլոմերացիայի բնակչությունը 2015 թվականին կազմել է 21,9 միլիոն մարդ։ Քաղաքի
խորհրդանիշը Ազատության արձանն է՝ Ֆրանսիայի նվերը ԱՄՆ-ին։ Արձանի բարձրությունը 92
մ է. կնոջ ձեռքի ջահը ազատության խորհրդանիշն է, իսկ գիրքը՝ օրենքի։ Նյու Յորքի
գլխավոր առանձնահատկությունը 60–80-հարկանի երկնաքեր շենքերն են, իսկ
մետրոպոլիտենը՝ 460 կայարաններով և 1200 կմ ձգվածությամբ, խոշորագույններից է
աշխարհում։ Նյու Յորքի կենտրոնում, Մանհեթեն կղզում, տեղավորված են ամերիկյան
խոշորագույն ձեռնարկությունների վարչությունները, պետական և քաղաքային հիմնարկները,
բանկերը, ամերիկյան ամենախոշոր հեռուստատեսային ընկերությունները։ Նյու Յորքում է
գտնվում Միավորված ազգերի կազմակերպության (ՄԱԿ) գրասենյակը։

Պոտոմակ գետի ափին է գտնվում ԱՄՆ-ի մայրաքաղաք Վաշինգտոնը, որը հիմնադրվել է 1791
թվականին և կոչվել ի պատիվ երկրի առաջին նախագահ Ջորջ Վաշինգտոնի։ Վաշինգտոն
ագլոմերացիայի բնակչությունը 2015-ին կազմում է 8,3 միլիոն մարդ։ 1800 թ-ից ԱՄՆ-ի
նախագահների նստավայրը երկհարկանի Սպիտակ տունն է, որը նաև նախագահի բնակարանն է։
Վաշինգտոնում է գտնվում ԱՄՆ-ի խորհրդարանի՝ Կոնգրեսի շենքը՝ Կապիտոլիումը, ԱՄՆ-ի
Ազգային պատկերասրահը, Ազգային թանգարանը, Գիտությունների ակադեմիան և Կոնգրեսի
գրադարանը։ Նյու Յորքից մինչև մայրաքաղաք երկաթուղով հինգ ժամվա ճանապարհ է։

Լոս Անջելեսը ԱՄՆ-ի մեծությամբ երկրորդ քաղաքնե է Նյու Յորքից հետո։ Լոս Անջելես
քաղաքային ագլոմերացիայի բնակչությունը կազմում է 17,5 միլիոն մարդ։ Լոս Անջելեսը
հիմնադրվել է 1781 թվականի սեպտեմբերի 4-ին։ Բնակչության թվաքանակով խոշորագույնն է
նահանգում և երկրորդը՝ պետության մեջ Քաղաքը համարվում է համանուն շրջանի վարչական
կենտրոնը, ինչպես նաև Մեծ Լոս Անջելեսի՝ 17 միլիոն բնակչություն ունեցող
ագլոմերացիայի կենտրոնը։ Լոս Անջելեսը համարվում է համաշխարհային խոշորագույն
մշակութային, գիտական տնտեսական, կրթական կենտրոններից մեկը։ Քաղաքը նաև կինոյի,
երաժշտության, հեռուստատեսության և համակարգչային խաղերի ոլորտի արդյունաբերության
խոշորագույն կենտրոններից մեկն է։

Չիկագոն ԱՄՆ-ի մեծությամբ երրորդ քաղաքն է Նյու Յորքից և Լոս Անջելեսից հետո։
Չիկագո ագլոմերացիայի բնակչությունը 2015-ին կազմում է 9,8 միլիոն մարդ։ Գտնվում է
Իլինոյս նահանգի հյուսիսարևելյան հատվածում՝ Միչիգան լճի ափին։ Քաղաքը համարվում է
տնտեսական, արդյունաբերական, տրանսպորտային և մշակութային խոշոր հանգույց։ Չիկագոյի
գլխավոր պատմամշակության վայրերից մեկը «Ջրային աշտարակն» է։ Վերջինս այն եզակի
կառույցներից է, որ կանգուն է մնացել 1871 թվականի «մեծ հրդեհից» հետո։

ԱՄՆ-ը նշանավոր շատ մարդկանց հայրենիքն է. հայտնի են ականավոր քաղաքական գործիչներ
Բենջամին Ֆրանկլինն ու Աբրահամ Լինքոլնը, գյուտարարներ Ռոբերտ Ֆուլտոնը կառուցել է
առաջին շոգենավը, Պ. Կուպերը ստեղծել է շոգեքարշը, Ու. Հանթը՝ կարի մեքենան, Ս.
Մորզեն՝ հեռագրական սարքը, Ալեքսանդր Բելը՝ հեռախոսը, Թոմաս Էդիսոնը՝ շիկացման
էլեկտրական լամպը և էլի մի շարք նշանավոր գյուետր, Ու. Բարրոուզը՝ հաշվիչ մեքենան,
Ռ. Օպենհայմերը՝ առաջին ատոմային ռումբը։ ԱՄՆ-ը համարվում է առանձին գիտությունների
«հայրենիքը»: Կիբեռնետիկայի «հայրը» Ն. Վիներն է, սաղմնաբանության հիմնադիրը՝ Ռ.
Հարրիսոնը, երկրաքիմիայինը՝ Ֆ. Քլարկը, գենետիկայինը՝ Թ. Մորգանը։ Վիթխարի են ԱՄՆ-ի
նվաճումներն աստղագիտության և տիեզերքի ուսումնասիրության բնագավառում.
ղեկավարվելով ամերիկյան աստղագետ Փ. Լոուելի տեսական կանխագուշակումներով՝ Ք.
Թումբոն 1930 թ-ին հայտնագործել է Պլուտոն մոլորակը, Գ. Դեյպերը՝ տիեզերական
միգամածությունը, Ն. Արմսթրոնգը և Է. Օլդրինը առաջինն են վայրէջք կատարել Լուսնի
վրա (1969 թ.)։ Գրողներ Մարկ Տվենը, Ջեկ Լոնդոնը, Թեոդոր Դրայզերը, Էդգար Ալլան
Պոն, Ուիլյամ Ֆոլկները, Ֆրենսիս Ֆիցջերալդը, Ուիլյամ Օ'Հենրին, Ջերոմ Սելինջերը,
Հերբերտ Ուելսը, հայազգի Վիլյամ Սարոյանը և շատ ուրիշներ հայտնի են ամբողջ
աշխարհում։

Նահանգների մեծ մասում 6-18 տարեկան երեխաների ուսուցումը պարտադիր է։ Դպրոցներին
կից գործում են տարրական մեկամյա բաժիններ 5-6 տարեկանների համար։ Գոյություն ունեն
պետական և մասնավոր դպրոցներ։ 1970-1971 ուսումնական տարում տարրական և միջնակարգ
դպրոցներում սովորել է 47906 հազար երեխա։ ԱՄՆ-ի բարձրագույն ուսումնական
հաստատություններից առավել հայտնի են Հարվարդի (հիմնադրվել է 1636), Ցեյլի
(հիմնադրվել է 1701), Փենսիլվանիայի (հիմնադրվել է 1740), Պրինսթոնի (հիմնադրվել է
1746), Կոլումբիայի (հիմնադրվել է 1754), Ջոն Հոպկինսի (հիմնադրվել է 1876),
Չիկագոյի (հիմնադրվել է 1857), Կալիֆորնիայի (հիմնադրվել է 1891) համալսարանները։
1970-1971 ուսումնական տարում բուհերում և երկամյա քոլեջներում սովորել է 7513
հազար ուսանող։ 1967-1968 ուսումնական տարում քոլեջներ և համալսարաններ ավարտել է
866.548 մարդ։ Խոշոր գրադարաններն են՝ Կոնգրեսի գրադարանը Վաշինգտոնում (1968-ին՝
14107 հազար կտոր գիրք և 18970 հազար ձեռագիր, 2707 հազար քարտեզ), Նյու Յորքինը
8,3 միլիոն կտոր գիրք), Չիկագոյինը (4,0 միլիոն կտոր գիրք). Բոստոնինը (2510 հազար
կտոր գիրք), Լոս Անջելեսինը (մոտ 3,25 միլիոն կտոր գիրք), Քլիվլենդինը 3,2 միլիոն
կտոր գիրք)։ Հայտնի են նաև Հարվարդի (մոտ 8,0 միլիոն կտոր գիրք), Յեյլի (5,0 միլիոն
կտոր գիրք), Կոլումբիայի (ավելի քան 4,0 միլիոն կտոր գիրք), Իլինոյսի (մոտ 4,5
միլիոն կտոր գիրք). Կալիֆոռնիայի (9 միլիոն կտոր գիրք), (3,8 միլիոն կտոր գիրք)
համալսարանների գրադարանները՜. Նշանավոր եև ԱՄՆ-ի ազգային (Վաշինգտոնում),
Թանգարան-մետրոպոլիտենը (Նյու Յորքում), ԱՄՆ-ի ազգային գեղարվեստական, Կենցաղի
(Նյու Յորքում), Ամերիկայի Բնապատմական (Նյու Յորքում), Բնապատմական (Չիկագոյում)
թանգարանները։

Անգլերեն գրականությունը մայր ցամաքում սկզբնավորվել է 17-րդ դարը։ Առաջին
ներկայացուցիչներն էին տարեգրող Ջորջ Սմիթը («Նոր Անգլիայի նկարագրությունը»,
1616), Ա. Ուիթիքրը («Լավ նորություններ Վիրջինիայից», 1613)։ Այդ շրջանի նշանավոր
բանաստեղծներից են Ա. Բրեդստրիթը և Է. Թեյլորը։ Արձակի խոշորագույն ներկայացուցիչը
բազմաժանր և արգասավոր գրող Ք. Մադրն էր (1663–1728), որը տպագրել է 459 գիրք։ Նրա
գլուխգործոցը հանրագիտարանն է (1702), ուր տրված է Նոր Անգլիայի տարեգրությունը։
Ազգային գրականությունն իր ծիլերն սկսեց տալ անկախության պատերազմի նախօրյակին, երբ
գրական ասպարեզ իջան բուրժուական լուսավորիչդեմոկրատներ Բենջամին Ֆրանկլինը, Թ.
Փեյնը և Թոմաս Ջեֆերսոնը, որոնք դատապարտեցին Անգլիայի գաղութակալական
քաղաքականությունը և գաղափարապես հիմնավորեցին երկրի քաղաքական ինքնուրույնության
անհրաժեշտությունը։ Այդ տարիներին վերելք ապրեց պոեզիան։ Ֆ. Ֆրենոյի, Ջ. Բառլոուի,
Հ. Բրեքենրիջի պոեզիայում մարմնավորվել են ժամանակի հեղափոխական
տրամադրությունները։ 19-րդ դարի սկզբին ազգային գրականությունը թևակոխեց ռոմանտիզմի
շրջանը։ Ու. Իրվինգը «Ճանապարհորդի պատմածները» (1824), «Աստորիա» (1836) երկերում
խարազանել է ամերիկյան բարքերը և իդեալականացրել նահապետական տնտեսաձևն ու
հարաբերությունները, Ֆ. Կուպերը իր ստեղծագործություններում ծաղրել է բուրժուական
քաղաքակրթությունը, ցույց տվել հնդկացիների հոգևոր ու բարոյական գերազանցությունը
գաղութարարների նկատմամբ։ է. Պոն («Աշերի տան փլուզումը», 1839, «Ագռավը», 1845),
Հ. Մելվիլը («Թսւյփի», 1846), Ն. Հոթոռնը («Կարմիր տառը», 1850, «Ցոթճսւկտոնով
տունը», 1851) բացահայտել են կապիտալիստական Ամերիկայի տնտեսական ու հոգևոր կյանքի
արատները և ռոմանտիզմի ծավալման շրջանում սաղմնավորել քննադատական ռեալիզմը։
Քննադատական ռեալիզմի տարրերը ԱՄՆ-ի գրականության մեջ երևան են եկել
գրական-փիլիսոփայական հոսանքի՝ այսպես կոչված բոստոնյան «տրանսցենդենտալիզմի»
ներկայացուցիչների՝ Ռ. էմերսոնի («Ամերիկացի աշակերտը», 1837), Հ. Թորոյի («Կյանքն
անտառներում», 1854) մոտ, որոնք իրենց գործերում առաջադրեցին նեգրերի ազատագրման,
ստրկատիրության վերացման գաղափարը, որը 19-րդ. դարի 30–60-ական թվականներին վերաճեց
աբոլիցիոնիստական շարժման։ Հակաստրկատիրական գրականության մեջ որոշակի ավանդ է
ներդրել նաև Հ. Լոնգֆելլոն իր «Երգեր ստրկության մասին» (1842) գրքով։
Աբոլիցիոնիզմի գաղափարները իրենց արտացոլումը գտան նաև Ջ. Լոուելի, Հ. Բիչեր-Սթոուի
ստեղծագործություններում։ Ու. Ուիթմենը պոեզիային հաղորդեց հեղափոխական ռիթմ և այն
վերջնականապես մղեց դեպի ռեալիզմը։ Նա դատպպարտել է ստրկատիրությունը, գովերգել
ամերիկյան ժողովրդի հեղափոխական աւիսնդույթները («Խոտի տերևները», 1855)։ Հ.
Լոնգֆելլոն «Հայսւվաթի երգը» (1855) նշանավոր պոեմում հնդկացիների բանահյուսության
հիման վրա տվել է Ամերիկյան մայր ցամաքի հյուսիսային մասի հնդկացիների կյանքի
գունեղ պատկերը։ Քննադատական ռեալիզմի հասունացումը կապված է գրողներ Ֆ.
Բրեթ-Հարթի, Ջ. դե Ֆորեստի, Ռ. Դևիսի, Մ. Տվենի, Ֆ. Նորիսի անվան հետ։ Մարկ Տվենը
իր ստեղծագործություններում շոշափել է այն հանգամանքները, որոնք խոչընդոտում էին
ԱՄՆ-ում քննադատական ռեալիզմի զարգացմանը։ Ֆ. Նորիսն իր ստեղծագործություններում
արտացոլել է հասարակական խոր հակասությունները, մանր հողատերերի քայքայումը
(«Ութոտնիկ», 1901)։ Ջ. Լոնդոնի («Երկաթե կրունկ», 1907, «Մարտին Իդեն», 1909),
Թեոդոր Դրայզերի («Ամերիկյան ողբերգություն», 1925), Է. Սինքլերի («Ջունգլի», 1906)
ստեղծագործություններում քննադատվում են դրամատիրական աշխարհի բիրտ օրենքները։ Պարզ
մարդկանց կյանքը հումորով է պատկերել Օ՛Հենրին։ Առաջին համաշխարհային պատերազմին
հաջորդող տարիներին ԱՄՆ-ի գրականությունը հարստացել է Ջորջ Ռիդի, Ռ. Բոռնի, Կ.
Սենդբերգի, Վ. Լինդսեյի, Յու. Օ՛Նեյլի, Շ. Անդերսոնի, Ռ. Ֆրոսթի քննադատական
ռեալիզմի ոգով գրված ստեղծագործություններով։ Ջ. Ռիդը պատկերել է Հոկտեմբերյան
հեղափոխության դեպքերը («Տաս օր, որ ցնցեցին աշխարհը», 1919), Ս. Լյուիսը հանդես է
եկել սոցիալական հարաբերությունների սուր քննադատությամբ («Բսւբիտ», 1922)։
Հակապատերազմական-հակաֆաշիստական տրամադրություններով են. տոգորված Է. Հեմինգուեյի
(«Հրաժեշտ զենքին», 1929), Վ. Ֆոլկների, Ֆ. Ֆիցջերալդի, Ջ. Դոս-Պասոսի
ստեղծագործությունները։ Պատերազմը, ֆաշիզմի գաղափարախոսությունը և գործելակերպը
դատապարտված են Ա. Մալցի և Ջ. Լ. Ստեֆենսի ստեղծագործություններում, որոնք
ամերիկյան պրոլետարական գրականության և սոցիալիստական ռեալիզմի կենսունակության
վկայագրերն են։ Երկրորդ համաշխարհային պատերազմի և նրան հաջորդող տարիներին
դասակարգային հակասությունները ավելի սրվեցին։ Քաղաքական, փիլիսոփայական, գրական
պայքարը հրապարակ հանեց նորանոր առաջավոր դեմքերի՝ Վիլյամ Սարոյան, Ջ. Ստայնբեք, Ջ.
Սելինջեր, Ջ. Ապդայկ, Ա. Միլլեր և այլն։ Համաշխարհային ճանաչում են գտել նաև
ժամանակակից դրամատուրգներ Թ. Ուիլյսւմսը, Տ. Կապռտեն, է. Օլբին, Լ. Սթիվենսը, Վ.
Գիբսոնը և ուրիշներ։ 1970-ին լայս տեսած առավել կարևոր վեպերը շոշափում են
ավանդական թեմաներ, ինչպես Թ. Բերդերի «Հանապազօրյա գործեր» վեպը։ Իր երկում
հեղինակը զարգացնում է այն գաղափարը, որ չնայած պարտության հնարավորությանը, ի
վերջո հաղթանակում է նա, ով սիրում է կյանքը և չի վախենում փորձություններից։ Ավելի
մռայլ և անկեղծ դառնությամբ է գրված Ս. Բելոաի «Միստեր Սեմլերի մոլորակը» վեպը, ուր
պատմվում է հրեա մտավորական Արթուր Սեմլերի մասին, որր հասկանում է, թե ինչպես
ժամանակակից Ամերիկայում իրենց նշանակությունը կորցնում են այն արժեքները, որոնց
համար ինքը պայքարել է։ 1970-ին հրատարակված բանաստեղծությունների ժողովածուներից
հիշատակության արժանի են Ու. Սերեդիթի «Երկրային աարածության»–ը, Դ. Իգնատովի
«Բանաստեղծություններ. 1934–1969» գիրքը, Մ. Հարփերի «Թանկագին Ջոն, թանկագին
Կոլտրեյն»–ը։ Նեգրական գրականությունը ԱՄՆ-ի գրականության մի մասն է։ 18-րդ դարում
նեգր լուսավորիչներ՝ բանաստեղծուհի Ֆ. Ուիթլին, հրապարակախոս Բ. Բանեկերը իրենց
ստեղծագործություններում դատապարտել են ստրկությունը։ 19-րդ դարում հրապարակախոսներ
Ֆ. Դուգլասը, Դ. Ուոկերը և ուրիշներ պահանջել են վերացնել ստրկատիրությունը։
Նեգրական գրականությունը հարստացել է դեմոկրատական ոգով գրված նշանակալից
ստեղծագործություններով։

Գաղութատիրական վաղ շրջանի ճարտարապետության վրա զգալի էր տեղաբնիկների բնակելի և
պաշտամունքային կառույցների տիպերի ու ձևերի ազդեցությունը։ Եվրոպական շենքերի քարե
ճարտարապետությանը բնորոշ ձևերը պարզեցվում, կոպտացվում և հարմարեցվում էին եղած
շինանյութերին։ Շենքերի ուրվագծերում գերիշխում էին ուղիղ գծերը։ 17-րդ դարի
երկրորդ կեսին որոշ քաղաքներ կառուցապատվում էին նախապես արված հատակագծերով
(Չարլսթոն, 1680)։ Ֆիլադելֆիայի հատակագիծը (1682) կատարվել էր կանոնավոր
հատակագծման սկզբունքով ե արդեն առանց քաղաքային պարիսպների։ Կանոնավոր
կառուցապատման սկզբունքը հիմնականում կիրառվել է 18-րդ դարում։ Մերիլենդ-Աննապոլիսը
վերոհիշյալ սկզբունքի շառավղային կառուցապատման տարբերակն է։ Վաշինգտոնի համար
1777-ին կառուցապատման նման հատակագիծ առաջարկեց ճարտարապետ Պ. Լանֆանը
(1754-1826)։ Սակայն, դեռևս շատ քաղաքներ կառուցապատվում էին տարերայնորեն (Բոստոն,
Նյու Յորք և այլն)։ Նյու Յորքի կանոնավոր հատակագծումը կատարվել է 19-րդ դարի
երկրորդ տասնամյակում։ Կառույցներին բնորոշ էին իտալական վերածննդի գավառական
տարբերակի, կլասիցիզմի և ամրոցային ճարտարապետության ձևերի խառնուրդով ստեղծված
կերպարները։ Այս ժամանակաշրջանում սկսում են ստեղծագործել մասնագետ-ճարտարապետներ
Ջոն էրիսը, Պիտեր Հսւրիսոնը, որոնք հակված էին վերականգնելու հունական, անտիկ
ճարտարապետության ձևերը։ 18-րդ դարի վերջին և 19-րդ դարի սկզբին հաստատվեց դասական
ոճի ազգային տարբերակը։ Այս ոճով է ստեղծագործել քաղաքական գործիչ և լուսավորիչ,
ԱՄՆ-ի երրորդ նախագահ, ճարտարապետ Թոմաս Ջեֆերսոնը։ Ֆիլադելֆիայում կառուցվեցին
Փենսիլվանիայի բանկը, ԱՍՆ-ի բանկը, Նյու Յորքի Բիրժան, Սպիտակ տունը Վաշինգտոնում
(1792, ճարտարապետ Ջ. Հոբան), Նյու Յորքի Հին քաղաքապետսւրանը (1812) և այլն։
Դասականի հետ կառուցվում էին Վերածննդի, գոթական և ռոմանական ոճի շենքեր։
1820–50-ական թվականներին կլասիցիզմին աստիճանաբար և Փոխարինելու են գալիս զանազան
Էկլեկտիկ հոսանքներ։ 19-րդ դարի ճարտարապետներից շատերը իրենց նորարարություններով
նպաստեցին շինարարական տեխնիկայի առաջընթացին, օգտագործվեցին հրակայուն և մետաղական
կոնստրուկցիաներ (Ռ. Սիլս), գազային լուսավորություն (Ռ. Սթրիքլենդ), երկաթե և
թուջե կոնստրուկցիաներ (Ա. Ցանգ)։ Կառուցվեց Նյու Յորքի Բրուկլինյան կամուրջը
(1869-1883, Հ. Ռիչսւրդսոն, Ջ. Դյոյլինգ, Ու. Ռյոբլինգ)։ ճարտարապետության
վերաբերյալ տեսական աշխատություններով իրենց ժամանակից շատ առաջ անցան քանդակագործ
Հորացիո Գրինոուն և ճարտարապետ Ա. Բենջամենը։

Հայ-ամերիկյան առնչություններն իրենց վաղեմի պատմությունն ունեն. դեռևս XIX դարի
սկզբներին ամերիկացի միսիոներները (կրոնական քարոզիչներ) Արևմտյան Հայաստանում
բացել են բազմաթիվ դպրոցներ (քոլեջներ), որտեղ սովորել են հայ երեխաներ։ Ամերիկյան
այդ կրոնավորներն էլ հենց ականատես են եղել այնտեղ ապրող հայ ժողովրդի
հալածանքներին և իրենց կառավարության առջև հարց բարձրացրել՝ հանդես գալու հայերի
պաշտպանությամբ։ Ամերիկացի շատ գործիչներ, ինչպես, օրինակ, բանաստեղծուհիներ Ջուլյա
Ուորդ Հաուն և Ալիս Բլեքուելը, լրագրողներ Սամյուել Բարրոուն և Հենրի Բլեքուելը,
գիտնականներ Հենրի Ալենը, Վիլյամ Ուորդը և ուրիշներ իրենց բողոքի ձայնն են
բարձրացրել հայերի նկատմամբ թուրքական իշխանությունների գործադրած գազանությունների
դեմ։ Ամերիկյան հասարակայնությունը զայրույթով արձագանքեց 1915 թ-ի Մեծ Եղեռնին։
Այդ բռնություններից ցնցված՝ ԱՄՆ-ի այն ժամանակվա նախագահ Վուդրո Վիլսոնը 1920 թ-ին
նույնիսկ փորձ արեց ստանձնել Հայաստանի մանդատը, այսինքն հայ ժողովրդի
հովանավորությունը։ Սևրի պայմանագրի համաձայն՝ կազմվեց Հայաստանի քարտեզը՝ ըստ
Վուդրո Վիլսոնի, որը Արևմտյան Հայաստանի տարածքում նախատեսում էր հայկական
ինքնավարություն՝ դեպի Սև ծով ելքով։ Սակայն Եվրոպայի մեծ տերությունների և ԱՄՆ-ի
միջև ծագած ներհակությունները խանգարեցին այդ ծրագրի իրականացմանը։ ԱՄՆ-ը
սահմանափակվեց Թուրքիայից փախած հայ գաղթականներին սոսկ նյութական օգնություն
ցուցաբերելով, որը շարունակվեց մինչև 1930-ական թվականները։ Այդպիսի բարեգործական
կազմակերպություններից էր Ամերկոմը (Ամերիկյան օգնության կոմիտե), որը բազմաթիվ
որբանոցներ էր պահում Հայաստանում և հարակից երկրներում։

Ամերիկյան Կոնգրեսն այժմ էլ պարբերաբար քննարկում է 1915 թ-ի Հայոց Ցեղասպանության
ճանաչման հարցը։ ԱՄՆ-ը շոշափելի օգնություն ցուցաբերեց նաև Սպիտակի 1988 թ-ի
դեկտեմբերյան երկրաշարժի աղետյալներին:

Հայերի գաղթն ԱՄՆ շարունակվել է նաև Երկրորդ համաշխարհային պատերազմից հետո, ապա և
1950-1970-ական թվականներին, երբ Մերձավոր Արևելքի երկրներում գլուխ բարձրացրեց
արաբական ազգայնամոլությունը, և Լիբանանում բռնկեց քաղաքացիական պատերազմ։ Ցավոք,
այդ գաղթականության շարքերն այսօր համալրում են նաև Հայաստանից մեկնող մեր
հայրենակիցները։ Ներկայումս ԱՄՆ-ում բնակվում է շուրջ 1.400.000 հայ:



https://hy.wikipedia.org/wiki/%D5%96%D5%B8%D6%82%D5%BF%D5%A2%D5%B8%D5%AC%D5%AB_%D4%B5%D5%BE%D6%80%D5%B8%D5%BA%D5%A1%D5%B5%D5%AB_%D5%A1%D5%BC%D5%A1%D5%BB%D5%B6%D5%B8%D6%82%D5%A9%D5%B5%D5%B8%D6%82%D5%B6_2016

Ֆուտբոլի Եվրոպայի առաջնություն 2016 («ՈՒԵՖԱ Եվրո 2016»), Ֆուտբոլի Եվրոպայի
առաջնություն 15-րդ խաղարկությունն էր, որն անցկացվեց Ֆրանսիայում 2016 թվականի
հունիսի 10-ից մինչև հուլիսի 10-ը։ Գործող չեմպիոն Իսպանիան պարտվեց Իտալիային 1/8
եզրափակչում 0-2 հաշվով։ Առաջնության հաղթող դարձավ Պորտուգալիան, որը եզրափակչում
հաղթեց առաջնության ընդունող երկրին ` Ֆրանսիային 1-0 հաշվով, եզրափակիչը տեղի
ունեցավ Փարիզի Ստադ դը Ֆրանս մարզադաշտում:

Առաջնությունում առաջին անգամ մրցեցին 24 հավաքական նախկին 16-ի փոխարեն: Նախկին
ձևաչափը գործում էր սկսած 1996 թվականի Եվրոպայի առաջնությունից։ Այս ձևաչափով
եզրափակիչ փուլ հասած հավաքականներից կազմվռց վեց խումբ, որից հետո եղավ փլեյ-օֆֆի
երեք փուլ և եզրափակիչ։ 19 հավաքական միացան Ֆրանսիային որակավորման փուլի
արդյունքներով և մասնակցեցին առաջնության եզրափակիչ փուլին, ևս 4 հավաքական հայտնի
դարձան 2015 թվականի նոյեմբերին լրացուցիչ խաղերի արդյունքում։

Ֆրանսիան ընտրվել է որպես ընդունող երկիր 2010 թվականի մայիսի 28-ին՝ հայտերի
գործընթացից հետո, երբ Ֆրանսիան առաջ անցավ Իտալիայից և Թուրքիայից։ Բոլոր խաղերը
կկայանան տասը քաղաքների տասը մարզադաշտերում՝ Բորդո, Լանս, Լիլ, Լիոն, Մարսել,
Նիս, Փարիզ, Սեն-Դենի, Սենտ Էտիեն և Թուլուզ։ Ֆրանսիան ընդունեց առաջնությունը
երրորդ անգամ, նախկին երկու անգամները եղել են 1960 և 1984 թվականներին։ Ֆրանսիայի
հավաքականը հաղթել է առաջնությունում երկու անգամ՝ 1984 և 2000 թվականներին։

Պորտուգալիան կմասնակցի ՖԻՖԱ Կոնֆեդերացիայի գավաթ 2017 մրցաշարին, որը կկայանա
Ռուսաստանում։

Մինչև 2009 թվականի մարտի 9-ը, որը հայտերի ընդունման վերջնաժամկետն էր,
ներկայացվել էր չորս հայտ։ Ֆրանիսան, Իտալիան և Թուրքիան ներկայացրել էին մեկական
հայտ, մինչդեռ Շվեդիան և Նորվեգիան միասին ներկայացրել են մեկ հայտ։ Նորվեգիան և
Շվեդիան հետ կանչեցին իրենց հայտը 2009 թվականի դեկտեմբերին։

Որակավորման փուլի վիճակահանությունը կայացավ Նիսյի Ակրոպոլիս պալատում 2014
թվականի փետրվարի 23-ին, և առաջին խաղերը տեղի ունեցան 2014 թվականի սեպտեմբերին։

53 հավաքական պայքարեցին եզրափակիչ փուլի 23 ուղեգրի համար և միացան Ֆրանսիային,
որը՝ որպես ընդունող երկիր չմասնակցեց որակավորման փուլին։ Ջիբրալթարը առաջին անգամ
մասնակցեց Եվրոպայի ֆուտբոլի առաջնության որակավորման փուլին։ Զամբյուղներն
ընտրվեցին համաձայն ՈՒԵՖԱ ազգային հավաքականների վարկանիշների, բացառությամբ
Ֆուտբոլի Եվրոպայի առաջնություն 2012-ի հաղթող Իսպանիայի և Ֆրանսիայի, որոնք
զբաղեցրին առաջին զամբյուղները։

53 ազգային հավաքական բաժանվեցին վեցական անդամ ունեցող ութ խմբի և հինգ անդամ
ունեցող մեկ խմբի։ Խմբերի հաղթողները և երկրորդ տեղ գրավածները, ինչպես նաև
լավագույն երրորդ տեղ գրաված հավաքականը, ուղղակի որակավորվեցին եզրափակիչ փուլ։
Երրորդ տեղ գրաված մյուս հավաքականները բաժանվեցին չորս զույգի և երկու խաղերի
արդյունքում զույգերի հաղթողները որակավորվեցին եզրափակիչ փուլ։

Տասնվեց հավաքականից որոնք որակավորվել էին Եվրո 2012-ին տասներեքը նորից
որակավորվեցին։ Նրան մեջ ամենահաջողակը Անգլիան էր, որը որակավորման խմբային
փուլում ունեցավ 10 հաղթանակ 10 խաղում, որակավորվեցին Եվրոպայի գործող չեմպիոն
Իսպանիան և աշխարհի գործող չեմպիոն Գերմանիան, որոնք որակավորվեցին 12-րդ անգամ
անընդմեջ։

Ռումինիան, Թուրքիան, Ավստրիան և Շվեյցարիան վերադարձան բաց թողնելով Եվրո 2012,
Ավստրացիները կմասնակցեն եզրափակիչ փուլին երկրորդ անգամ Եվրո 2008-ից հետո։ Երկար
բացակայությունից հետո եզրափակիչ փուլ դուրս եկավ Բելգիան, որը վերջին անգամ
մասնակցել էր Եվրո 2000-ին, իսկ Հունգարիան վերադարձավ 44 տարի ընդմիջումից հետո։

Հինգ հավաքական առաջին անգամ կմասնակցեն եզրափակիչ փուլին, դրանք են Ալբանիան,
Իսլանդիան, Հյուսիսային Իռլանդիան, Սլովակիան և Ուելսը։ Հյուսիսային Իռլանդիան և
Սլովակիան նախկինում մասնակցել էին Աշխարհի առաջնության եզրափակիչ փուլին։ Ավստրան
և Ուկրաինան առաջին անգամ հաղթահարեցին որակավորման փուլը, քանի որ նախկինում
մասնակցել էին որպես ընդունող երկիր։

Շոտլանդիան միակ երկիրն է, որը չի որակավորվել եզրափակիչ փուլ Բրիտանական
կղզիներից, իսկ 2004 թվականի չեմպիոն Հունաստանը ավարտեց որակավորման փուլը իր խմբի
վերջին տեղում։ Առաջնությանը չեն մասնակցի նախկին չեմպիոններ Նիդերլանդները և
Դանիան։ Հայաստանը նույնպես դուրս մնաց որակավորման խաղերի արդյունքում։

Եզրափակիչ փուլի վիճակահանությունը տեղի ունեցավ 2015 թվականի դեկտեմբերի 12-ին
ժամը 18:00 ԿԵԺ Փարիզում: 24 որակավորված հավաքական բաշխվեցին վեց խմբի չորսական
անդամով, քանի որ Ֆրանսիան ընդունող երկիր էր, այն ինքնաբերաբար ընդգրկվեց առաջին
խմբում։ Մնացած հավաքականներից հինգը ընդգրկվեցին առաջին զամբյուղում, իսկ վեցական
հավաքական մնացած երեք զամբյուղներում։ Քանի որ Իսպանիան գործող չեմպիոնն էր, այն
ընդգրկվեց առաջին զամբյուղում, մնացած հավաքականները բաշխվեցին համաձայն իրենց
վարկանիշերի 14 հոկտեմբեր 2015 թվականի դրությամբ:

Սկզբնական շրջանում Ֆրանսիայի հայտում ներկայացված էին տասներկու մարզադաշտ 2010
թվականի մայիսի 28-ին։ 2011 թվականի մայիսին մարզադաշտերի թիվը կրճատվեց 9-ի,
սակայն 2011 թվականի հունսին որոշվեց ներկայացնել տասնմեկ մարզադաշտ: Ֆրանսիայի
ֆուտբոլի ֆեդերացիան որոշեց որ մարզադաշտերը պետք է օգտագործվեն։

Առաջին յոթ մարզադաշտերը ընտրվեցին առանց քննարկման։ Դրանք էին Ֆրանսիայի ազգային
մազադաշտ Ստադ դը Ֆրանսը, Լիլում, Լիոնում, Նիսյում և Բորդոյում կառուցված չորս նոր
մարզադաշտերը և մեծագույն քաղաքներ Փարիզի և Մարսելի մարզադաշտերը։ Մնացած երկու
վարյերը Ստրասբուրգի ֆինանսական խնդիրների պատճառով հրաժարումից հետո, ընտրվեցին
Լանսը և Նանսիին, իսկ Սենտ Էտիենը և Թուլուզը ընտրվեցին որպես պահեստային վայրեր։

2011 թվականի հունիսին մարզադաշտերի թիվը ավելացվեց տասնմեկի, քանի որ մրցաշարի
ձևաչափը փոխվեց և այժմ պետք է մասնակցեին 24 հավաքական նախկին 16-ի փոխարեն:
Քննարկման արդյունքում որոշվեց պահեստային մարզադաշտերը դարձնել հիմնական։
Այնուամենայնիվ 2011 թվականի դեկտեմբերին Նանսին հայտարարեց, որ իր մարզադաշտը
պատրաստ չի լինի մրցույթին, այսպիսով առաջնությունը կանցկացվի տաս քաղաքներում։

Նաև Նանտի Ստադ դը Բոժուար և Մոնպելիեի Ստադ դը կա Մոսոն մարզադաշտերը (որոնք եղել
են 1998 թվականի աշխարհի առաջնության մարզադաշտեր) չընտրվեցին։ Վերջնական ցանկը
հաստատեց ՈՒԵՖԱ-ի հատուկ կոմիտեն 2013 թվականի հունվարի 25-ին:

Յուրաքանչյուր հավաքական ունի իր տեղակայման ճամբարը, որտեղ հանգրվանեց միջխաղյա
ժամանակահատվածներում։ Այստեղ նրանք մարզվեցին և հանգստացան։ Նախնական 66
ճամբարներից 24-ը ընտրվեցին ՈՒԵՖԱ-ի հատուկ հանձնաժողովի կողմից 2016 թվականի
հունվարի 31-ին: Հավաքականների տեղակայման ճամբարները հայտարարվեցին 2016 թվականի
մարտի 2-ին:

Այս առաջնությունում առաջին անգամ 16 հավաքականի փոխարեն խաղացին 24 հավաքական,
ինչի արդյունքում ստեղծվեցին երկու լրացուցիչ խումբ։ Վեց խմբերում (A-ից F)
ըդգրկվեցին չորսական հավաքական յուրաքանչյուրում, ամեն խմբի լավագույն երկու
հավաքականները անցան փլեյ-օֆֆ փուլ։ Բացի այդ նոր ձևաչափի համաձայն չորս լավագույն
երրորդ տեղ զբաղեցրած հավաքականները նույնպես անցան հաջորդ փուլ: Այս ձևաչափը
կիրառվել է 1986, 1990 և 1994 թվականների Ֆուտբոլի աշխարհի առաջություններում,
բացառությամբ, որ այդ ժամանակ երրորդ տեղերը խաղացել են միմյանց միջև փլեյ-օֆֆ
փուլում։

Նոր ձևաչափի արդյունքում անցկացվեց 51 խաղ նախկին 31-ի փոխարեն, խաղերը անցկացվեցին
31 օրվա ընթացքում։ ՈՒԵՖԱ-ի գլխավոր քարտուղար Գիաննի Ինֆանտինոն նախապես քննադատեց
այս ձևաչափը, քանի որ երրորդ տեղ գրաված հավաքականը չի իմանում ինչքան միավոր է
հարկավոր հաջորդ փուլ անցնելու համար։

Յուրաքանչյուր հավաքական ներկայացնում է 23 ֆուտբոլիստ, որոնցից երեքը պետք է լինեն
դարպասապահներ։ Կազմերը պետք է ներկայացնեն ոչ ուշ քան առաջնության սկզբից 3 օր
առաջ։ Եթե հավաքականի ֆուտբոլիստներից որևէ մեկը հիվանդանում կամ վնասվածք է
ստանում, ապա նրան կարող է փոխարինել այլ խաղացողով:

2015 թվականի դեկտեմբերի 15-ին ՈՒԵՖԱ-ն հայտարարեց տասնութ մրցավարի անուն Եվրո
2016-ի համար: Ամբողջական մրցավարական կազմը հայտարավեց 2016 թվականի մարտի 1-ին:

ՈՒԵՖԱ-ն հայտարարեց նոր ձևաչափը 2014 թվականի ապրիլի 25-ին, իսկ վիճակահանությունը
կայացավ 2015 թվականի դեկտեմբերի 25-ին Բոլոր ժամերը տեղական են, ԿԵԱԺ (UTC+2).

Խմբերի հաղթողները, երկրորդ տեղ զբաղեցրածները և լավագույն չորս երրորդ տեղ
զբաղեցրածները անցան 1/16 եզրափակիչ:

Եթե մեկ կամ մի քանի հավաքականներ խաղերից հետո ունենան հավասար միավորներ, ապա
կգործեն հետևյալ պայմանները.

Չորս լավագույն երրորդ տեղ զբաղեցրած հավաքականների հավասարության դեպքում գործում
են հետևյալ պայմանները:

Այս փուլում հաղթողին որոշելու համար կարող են օգտագործվել լրացուցիչ ժամանակ և
հետխաղյա 11 մետրանոցներ:

Խաղացողը ինքնաբերաբար զրկվում է հաջորդ խաղում խաղալու իրավունքից հետևյալ
դեպքերում.



https://hy.wikipedia.org/wiki/%D5%84%D5%A5%D5%A4%D5%AB%D5%A1%D5%8E%D5%AB%D6%84%D5%AB

Վիքի ծրագրային ապահովում (հայտնի նաև վիքի շարժիչ, վիքի գործադիր անվանումներով)
համագործակցային ծրագրային ապահովում, որը հնարավորություն է ստեղծում
օգտագործողներին ստեղծել և համագործակցության միջոցով վեբ բրաուզերի միջոցով
խմբագրելու վեբ էջերը։ Վիքի համակարգը հիմնականում վեբ գործադիր (անգլ.՝
application) է, որը գործում է մեկ կամ մի քանի սպասարկիչ համակարգիչների վրա։
Պարունակությունը, ինչպես նաև բոլոր ներկա և նախկին փոփոխությունները, սովորաբար
պահպանվում են կամ ֆայլային համակարգում, կամ տվյալների բազայում։ Վիքիները վեբ
կոնտենտի սպասարկման համակարգի մի տեսակ են և հիմնականում հանդիսանում են վեբ
հոսթինգների կողմից առաջարկվող պատրաստ առաջարկներ։ Գոյություն ունեն հազարավոր
ակտիվորեն գործող վիքի շարժիչներ, որոնք տարբերվում են ծրագրավորման լեզուներով՝
ընդգրկելով և՛ բաց, և հեղինակային ծրագրեր։ Դրանք տարբերվում են իրենց հարթակների
աջակցությամբ, լեզուների նիշերով, խմբագրումների տեխնիկական կամ հասարակական
վերահսկողությամբ։

Ճանաչված առաջին վիքի ծրագիրը WikiWikiWeb-ն է, որը ստեղծվել է ամերիկյան
ծրագրավորող Ուորդ Քունինգհամը 1994 թվականին բացել է c2.com կայքը։ "WikiWikiWeb"ը
նաև այն վիքիի անվանումն է եղել, որը գործում է ծրագրի վրա։ Սկզբնական տարիներին
կոնտենտի և ծրագրերի միջև տարբերակումները քիչ էին։ Գրեթե յուրաքանչյուր վիքի
աշխատում է իր կողմից փոփոխված ծրագրով։ WikiWikiWeb ծրագիրը հետագայում
անվանփոխվեց "WikiBase" (վիքիբազա)։

Երբ MediaWiki-ն ստեղծվեց, այս սովորույթը, հօգուտ կրկնակի համախմբի նշաններով
հստակ հղումների, մոռացվեց։

Հանրային վիքիները կարող են կարդացվել յուրաքանչյուր այցելուի կողմից, սովորաբար
պարունակությունը նույնպես կարող է խմբագրվել յուրաքանչյուր այցելուի կողմից,
սակայն երբեմն դա պահանջում է գրանցում։ Հանրային վիքիների շարքում ՄեդիաՎիքին
գերակշռող ծրագրային ապահովումն է։ Դրա շնորհիվ գործում է աշխարհում ամենաճանաչված
հանրային վիքին՝ Վիքիպեդիան, և դա ամենաճանաչված ծրագրային ապահովումն է, որ
օգտագործվում է նաև այլ հանրային վիքիներում։ Այլ վիքի շարժիչներ շարքում են
MoinMoin և PmWiki կայքերում։

Կորպորատիվ վիքի ծրագրային ապահովումները նախատեսված են կորպորացիոն (կամ
կազմակերպությունների) շրջանակներում, հատկապես՝ ներքին տեղեկությունների
համօգտագործման համար։ Այն նպատակ ունի շեշտ դնելու այնպիսի գործիքների վրա,
ինչպիսիք են մուտքի կառավարումը, այլ ծրագրային ապահովումների հետ ինտեգրումը,
փաստաթղթերի ղեկավարումը։ Սեփականության իրավունքով ծրագրային ապահովումների մեծ
մասը իրենց ներկայացնում են որպես կորպորատիվ լուծումներ, որոնք ընդգրկում են
XWiki-ն, որը նաև ծրագրային վիքի է և ինքն իրեն անվանում է «ազատ և բաց ծրագրային
կոդով կորպորատիվ համօգտագործման հարթակ»։



https://hy.wikipedia.org/wiki/%D5%80%D5%A1%D5%B5%D5%B8%D6%81_%D6%81%D5%A5%D5%B2%D5%A1%D5%BD%D5%BA%D5%A1%D5%B6%D5%B8%D6%82%D5%A9%D5%B5%D5%B8%D6%82%D5%B6

Հայոց ցեղասպանություն կամ Մեծ եղեռն (թուրք.՝ Ermeni Soykırımı, անգլ.՝ Armenian
Genocide), (ֆր.՝ génocide arménien), Օսմանյան կայսրության իշխանության ղեկին
կանգնած երիտթուրքական «Իթթիհաթ վե թերաքի» կուսակցության կողմից կազմակերպված
ցեղասպանություն, որի արդյունքում 1915-1923 թվականներին զանգվածային տեղահանության
է ենթարկվել և բնաջնջվել Օսմանյան կայսրության նահանգների, այդ թվում՝ Արևմտյան
Հայաստանի հայ բնակչությունը։ Պայմանականորեն Հայոց ցեղասպանության զոհերի հիշատակի
օր է համարվում 1915 թվականի ապրիլի 24-ը, երբ Կոստանդնուպոլսում ըստ նախօրոք
պատրաստված ցուցակների ձերբակալվեց մոտ 235 հայազգի մտավորական (հայ գործիչների
ձերբակալությունները Կոստանդնուպոլսում շարունակվեցին նաև ապրիլի 24-ից հետո)։

Լայն իմաստով Հայոց ցեղասպանությունը ներառում է 1894-1923 թվականներին Օսմանյան
կայսրության և Թուրքիայի տարբեր վարչակարգերի կողմից ծրագրված ու հայ ժողովրդի դեմ
շարունակաբար իրականացված ցեղասպանական քայլերը, հայրենազրկումը, հայության
ոչնչացմանն ուղղված զանգվածային կոտորածները, էթնիկական զտումները, հայկական
պատմամշակութային ժառանգության ոչնչացումը, ինչպես նաև ցեղասպանության ժխտումը,
պատասխանատվությունից խուսափելու, կատարված հանցագործություններն ու դրանց
հետևանքները լռության մատնելու կամ արդարացնելու բոլոր փորձերը՝ որպես
հանցագործության շարունակություն և նոր ցեղասպանություններ իրականացնելու
խրախուսանք:

Հայերի ցեղասպանությունն իրականացվում էր մի քանի փուլերով՝ հայ զինվորների
զինաթափում, հայերի ընտրողական տեղահանություն սահմանամերձ շրջաններից,
Տեղահանության մասին օրենքի ընդունում, հայերի զանգվածային տեղահանություն ու
սպանություն։ Որոշ պատմաբաններ ցեղասպանական գործողություններ և, դրանից ելնելով,
Հայոց ցեղասպանության մաս են համարում 1890-ական թվականների Համիդյան կոտորածները,
Զմյուռնիայի ջարդերը և թուրքական զորքերի գործողությունները Անդրկովկասում 1918
թվականին։

Ցեղասպանության հիմնական կազմակերպիչներն են երիտթուրքերի առաջնորդներ Թալեաթը,
Ջեմալը և Էնվերը, ինչպես նաև «Հատուկ կազմակերպության» ղեկավար Բեհաեդդին Շաքիրը։
Հայերի ցեղասպանությանը զուգահեռ Օսմանյան կայսրությունում տեղի էին ունենում
ասորիների և Պոնտոսի հույների ջարդերը։

Հայկական Սփյուռքի մեծ մասն առաջացել է Օսմանյան կայսրությունից բռնագաղթված և Մեծ
եղեռնը վերապրած հայերից։

Օսմանյան կայսրությունում հայերի և նացիստական Գերմանիայի կողմից բռնազավթված
տարածքներում հրեաների զանգվածային ոչնչացումը բնութագրելու համար
«ցեղասպանություն» եզրույթը ժամանակին առաջարկել է հենց եզրույթի հեղինակ Ռաֆայել
Լեմկինը։

Հոլոքոստից հետո հայերի ցեղասպանությունը պատմության մեջ իր ուսումնասիրվածությամբ
համարվում է երկրորդը:

1915 թվականի մայիսի 24-ի համատեղ հռչակագրում պատմության մեջ առաջին անգամ
դաշնակից երկրները (Մեծ Բրիտանիա, Ֆրանսիա և Ռուսական կայսրություն) հայերի
զանգվածային սպանությունները որակեցին իբրև «հանցագործություն մարդկության հանդեպ»:

19-րդ դարի վերջին Օսմանյան կայսրության բնակչությունը էթնիկ առումով բազմազգ էր։
Դրա մեջ մտնում էին մի քանի մուսուլմանական էթնոսներ՝ թուրքեր, քրդեր, արաբներ,
չերքեզներ, և Հյուսիսային Կովկասից ու այլ տեղերից վերաբնակեցվածներ։
Քրիստոնեադավան էթնոսների մեջ առանձնանում էին հայերը, հույները, բուլղարները և
այլք։ Օսմանյան կայսրությունում ապրում էին նաև հրեաներ և այլ ժողովուրդներ։

Օսմանյան կայսրության անկմանը նախորդող ժամանակաշրջանում մուսուլմանական
բնակչության նույնականացման համար, եթե դրանք որոշակի էթնիկ խմբեր էին (ինչպես,
օրինակ, քրդական քոչվոր ցեղերը), օգտագործվում էին «մուսուլմաններ» կամ «օսմաններ»
եզրույթները, չնայած լայն իմաստով «օսմաններ» կարելի է անվանել նաև օսմանահպատակ
հայերին։ Նախքան Առաջին համաշխարհային պատերազմի ավարտը կայսրության պետական
մարմինները բնութագրելու համար հիմնականում օգտագործվում էին «օտտոմանյան» կամ
«օսմանյան» եզրույթները, ավելի հազվադեպ՝ «թուրքական», չնայած սա ընդունված
անվանում է ռուսական պատմագրության մեջ (օրինակ՝ Ռուս-թուրքական պատերազմ
(1877-1878))։

Հայերի սպանություններում մասնակցություն ունեին շատ մուսուլմանական էթնոսներ, այդ
թվում՝ քրդերը և չերքեզները, բայց այս գործողությունները կատարվում էին հիմնականում
թուրք պաշտոնյաների կարգադրությամբ[Ն 1]:

Օսմանյան կայսրության հայերը, չլինելով մուսուլմաններ, համարվում էին երկրորդ կարգի
քաղաքացիներ՝ զիմմիներ։ Հայերին արգելված էր զենք կրել, նրանք պետք է վճարեին ավելի
բարձր հարկեր։ Հայ քրիստոնյաներն իրավունք չունեին վկայել դատարանում:

Չնայած հայ բնակչության 70 %-ը աղքատ էր, մուսուլմանների մոտ տարածված էր «գործարար
հաջողություններով խորամանկ ու հաջողակ հայի» կարծրատիպը։ Հայերի հետ թշնամանքն
ավելանում էր քաղաքներում չլուծված սոցիալական խնդիրների և գյուղական
տնտեսություններում ռեսուրսների համար պայքարի հետևանքով: Իրադրությունը բարդանում
էր մուհաջիրների՝ Կովկասից (Կովկասյան և 1877-78 թվականների ռուս-թուրքական
պատերազմից հետո) և նոր կազմավորված բալկանյան պետություններից փախստականների
ներգաղթի պատճառով։ Քրիստոնյա երկրներից վտարված մուսուլման փախստականներն իրենց
ատելությունը թափում էին օսմանահպատակ քրիստոնյաների վրա։ Հայերի կյանքի և
ունեցվածքի նկատմամբ պարբերական բնույթ կրող ոտնձգությունները, հայերի ընդհանուր
անապահով և իրավազուրկ վիճակը Օսմանյան կայսրությունում հանգեցրին այսպես կոչված
«Հայկական հարցի» առաջացման՝ որպես ավելի ընդհանուր Արևելյան հարցի մի մաս:

1882 թվականին Էրզրումի նահանգում ստեղծվեց առաջին հայկական միավորումներից
«Գյուղատնտեսական միավորումը», որը կոչված էր պաշտպանելու հայերին քրդերի և այլ
քոչվոր ցեղերի կողոպուտներից։ 1885 թվականին ստեղծվեց առաջին հայկական քաղաքական
կուսակակցությունը՝ Արմենական կուսակցությունը, որի գաղափարախոսության հիմքում տեղի
հայերի ինքնորոշման ձեռքբերումն էր լուսավորականության և քարոզչության ճանապարհով,
ինչպես նաև ռազմական պատրաստության իրականացում պետական ահաբեկմանը դիմակայելու
համար։1887 թվականին հիմնվեց Սոցիալ-դեմոկրատական հնչակյան կուսակցությունը, որի
նպատակն էր բոլոր էթնիկական խմբերի մասնակցությամբ հեղափոխության ճանապարհով
Թուրքահայաստանի ազատագրումը և անկախ սոցիալիստական պետության ձևավորումը։ Եվ
վերջապես, 1890 թվականին Թիֆլիսում կայացավ Դաշնակցության առաջին համագումարը։
Կուսակցության ծրագիրը նախատեսում էր ինքնավարություն Օսմանյան կայսրության
կազմում, բնակչության բոլոր խմբերի համար ազատություն և հավասարություն, իսկ
սոցիալական դրույթները հիմնվում էին գյուղական համայնքների՝ որպես նոր
հասարակության հիմնական տարրերի ստեղծման վրա:

Սասունի շրջանում քրդական առաջնորդները հարկատու էին դարձրել հայ բնակչությանը։
Միաժամանակ թուրքական կառավարությունը պահանջեց պետական հարկերի պարտքերի մարում,
որոնք սահմանվել էին առանց հաշվի առնելու քրդական կողոպուտները։ Հաջորդ տարում
քրդերն ու օսմանյան պաշտոնյաները հայերից պահանջեցին հարկերի վճարում, բայց
հանդիպեցին դիմադրության, որը ճնշելու համար ուղարկվեց թուրքական Չորրորդ բանակային
կորպուսը։ Սկսվեց Սասունի հայ բնակչության կոտորածը, որի արդյունքում սպանվեց ավելի
քան 3,000 մարդ։ Մեծ Բրիտանիայի, Ֆրանսիայի և Ռուսական կայսրության դեսպաններն
առաջարկեցին համատեղ հետաքննող հանձնաժողով ստեղծել, բայց առաջարկը մերժվեց Բարձր
դռան կողմից: Սասունի իրադարձությունների մասին Էրզրումում Մեծ Բրիտանիայի
հյուպատոս Քլիֆորդ Լլոյդն արտգործնախարարություն ուղարկված իր զեկուցագրերից մեկում
գրում էր.

Բողոքելով հայերի խնդիրների չլուծված մնալու դեմ՝ 1895 թվականի սեպտեմբերին
հնչակյանները որոշեցին մեծ ցույց կազմակերպել Կոստանդնուպոսլում, բայց նրանց
ճանապարհին կանգնեց ոստիկանությունը։ Ցույցի ճնշման արդյունքում սպանվեցին տասնյակ
և վիրավորվեցին հարյուրավոր հայեր։ Ոստիկանությունը բռնում էր հայերին և հանձնում
մահակներով և սառը զենքի այլ տեսակներով զինված սոֆթերին՝ Ստամբուլի իսլամական
ուսումնական հաստատությունների ուսանողներին։ Նրանք հայերին մինչ մահամերձ դառնալը
ծեծում էին։ Ջարդերը շարունակվեցին մինչ հոկտեմբերի 3-ը: Հոկտեմբերի 8-ին
Տրապիզոնում մուսուլմանները սպանեցին և կենդանի խարույկի վրա այրեցին հազարավոր
հայերի։ Այս իրադարձությունները ազդարարեցին Փոքր Ասիայում և Արևմտյան Հայաստանում՝
Երզնկայում, Էրզրումում, Գյումուշխանեում, Բաբերդում, Ուրֆայում և Բիթլիսում
օսմանական իշխանությունների կողմից կազմակերպված հայերի զանգվածային
սպանությունների մեկնարկը:

1895 թվականի ջարդերը հանգեցրին Դաշնակցական կուսակցության կողմից Ստամբուլի
Օտտոմանյան բանկի գրավման որոշման ընդունելուն։ 1896 թվականի օգոստոսի 26-ին մի
խումբ զինված դաշնակցականներ գրավեցին Օսմանյան բանկի շենքը, ողջ եվրոպական
անձնակազմը գերի վերցրեցին և սպառնալով բանկի պայթյունով՝ պահանջեցին թուրքական
կառավարությունից կատարել խոստացված քաղաքական բարեփոխումները։ Բանակցությունների
արդյունքում ռուսական դեսպանատան ներկայացուցիչը և բանկի տնօրեն Էդգար Վինսենթը
անվտանգության սեփական երաշխավորություններով համոզեցին բանկը գրավածներին լքել
բանկի շենքը։ Նույն օրը իշխանությունների հրահրմամբ Պոլսում բռնկվեց հայերի նոր
զանգվածային կոտորած, որին զոհ գնաց մոտ 6 000 մարդ:

1894-1896 թվականների ջարդերի արդյունքում զոհերի ճշգրիտ թիվն անհնար է որոշել։
Մինչ բռնարարքների ավարտը Թուրքիայում գտնվող լյութերական քարոզիչ Յոհաննես
Լեփսիուսը, օգտագործելով գերմանական աղբյուրները, հավաքեց հետևյալ
վիճակագրությունը՝

Անգլիացի ուսումնասիրող Քինռոսի կարծիքով Համիդյան կոտորածներին զոհ է գնացել 50
000-ից 100 000 հայ, Բլոքսհեմը՝ 80 000-100 000, Հովհաննիսյան՝ մոտ 100 000,
Ադալյանն ու Թոթենը՝ 100 000-ից 300 000, Դադրյան՝ 250 000-ից 300 000, Սունի՝ 300
000:

1908 թվականին Թուրքիայի սուլթան Աբդուլ Համիդ II-ը գահընկեց արվեց և աքսորվեց
Սալոնիկ: Իշխանության եկավ Երիտթուրքական կուսակցությունը, վերագործարկվեց դեռևս
1876 թ. ընդունված օսմանյան սահմանադրության գործողությունը, կասեցվեց
գրաքննությունը, հայտարարվեց քաղաքական հալածանքների դադարեցման մասին։ 1909 թ.
մարտին Աբդուլ Համիդի կողմնակիցները Ստամբուլում խռովություն բարձրացրին՝ փորձելով
վերականգնել սուլթանի իշխանությունը։ Դրանից ոգևորված մոլեռանդ մուսուլմանները
Կիլիկիայի Ադանա քաղաքում նախաձեռնեցին հայերի կոտորած։ Իշխանությունները
միջամտեցին միայն երկու օր անց, երբ արդեն սպանվել էին հազարավոր հայեր։ Քաղաք
ժամանած բանակային ստորաբաժանումները փոխանակ կասեցնելու ջարդերը, ընդհակառակը,
միացան ջարդարարնեին՝ հարձակվելով քաղաքի հայկական թաղամասի վրա, որն ամբողջությամբ
հրկիզվեց։ Ջարդերն անցան Կիլիկիայի այլ հայաբնակ բնակավայրերում՝ հասնելով Մարաշ և
Քեսաբ:

1908 թվականի սահմանադրական հեղափոխությունից հետո երիտթուրքերը ճանաչեցին Աբդուլ
Համիդի կողմից հայկական բնակչության հողերի բռնագրավման փաստը, բայց նրանք նաև
շարունակեցին խրախուսել հայաբնակ տարածքներում մուջահիրների վերաբնակեցումը։ Ռուս
պատմաբան Եվգենի Տառլեն նշել է, որ երիտթուրքերը իշխանության գլուխ անցան այն
հաստատ համոզմամբ, որ «ազգային հարցերը կլուծեն բոլոր ազգությունների ֆիզիկական
ոչնչացմամբ, բացի թուրքերից և նրանցից, ովքեր կհամաձայնվեն անհապաղ դառնալ թուրք»:
Նրանք հայտարարեցին, որ Օսմանյան կայսրությունում այլևս «չկան» հայ, հույն, արաբ և
այլն, որ այնտեղ ապրող բոլոր ազգությունները «օսմանցի» են և պետք է դառնան թուրքեր,
հակառակ դեպքում «մենք նրանց կկոտորենք»: 1909-1914 թթ ընթացքում բալկանյան
տարածքների կորստի և Անատոլիայում 400 000 մուհաջիրների բնակեցման արդյունքում
ավելացավ կայսրությունում մուսուլմանների տեսակարար կշիռը, որոնք դարձան ճնշող
մեծամասնություն (19-րդ դարի կեսերին ոչ մուսուլմանները կազմում էին բնակչության
56%-ը)։ Տեսնելով երիտթուրքերի դժկամությունը լուծելով օսմանահպատակ հայերի առջև
ծառացած խնդիրները՝ անցկացնել բարեփոխումներ, վերադարձնել սուլթան Աբդուլ Համիդի
իշխանության տարիներին հայերից բռնագրավված հողերը և այլն՝ հայկական քաղաքական
կուսակցությունները դադարեցրեցին համագործակցությունը Իթթիհաթ կուսակցության հետ և
կրկին դիմեցին օգնության խնդրանքով եվրոպական տերություններին։ Ռուսական
կայսրության աջակցությամբ 1914 թվականին թուլացած Օսմանյան կայսրությանը պարտադրվեց
հայկական բարեփոխումների նախագիծ, ըստ որի նախատեսվում էր հայկական վեց նահանգներից
և Տրապիզոն քաղաքից ստեղծել երկու գոտի, որոնք պետք է ղեկավարվեին Բարձր դռան հետ
համաձայնեցված եվրոպական տերությունների ներկայացուցիչների կողմից:

Շատ հետազոտողների բնութագրմամբ 1914 թվականին Թուրքիայում ապրում էր մինչև 2,5
միլիոն հայ: Բնակչության թվաքանակը խիստ պակասել է նաև ստիպողական գաղթերի
հետևանքով, որոնք տեղի են ունեցել 1894-1921 թվականերին։ Հազարավոր հայեր
հարկադրված գաղթեցին իրենց հայրենիքից՝ 100 000-ը՝ Ռուսական կայսրություն, իսկ 200
000-ը՝ Ամերիկայի, Եվրոպայի, Աֆրիկայի և Ասիայի տարբեր երկրներ։ Պահպանվել են
փաստեր և վկայություններ նաև շուրջ 200 000 հայերի բռնի իսլամացման մասին:

Մինչ Առաջին համաշխարհային պատերազմը երիտթուրքերի կառավարությունը ջանում էր
պահպանել քայքայվող Օսմանյան կայսրության մնացորդները, ուստի որդեգրեց
պանթյուրքիզմի և պանիսլամիզմի քաղաքականությունը։ Այն ծրագրում էր հսկայածավալ մի
կայսրության ստեղծում, որը տարածվելու էր մինչև Չինաստան՝ իր մեջ ներառելով
Կովկասի, Միջին Ասիայի բոլոր թուրքալեզու ժողովուրդներին։ Ծրագիրը նախատեսում էր
բոլոր քրիստոնյա ու իսլամացված և այլ ազգային փոքրամասնությունների թրքացում։ Այս
ամենից ելնելով՝ ծրագրի իրականացման ճանապարհին հայ բնակչությունը դիտվում էր որպես
հիմնական խոչընդոտ:

1908 թվականին երիտթուրքերի հեղափոխության և սուլթան Աբդուլ Համիդի գահընկեցության
արդյունքում վերականգնվեց Սահմանադրությունը, որը հավասար իրավունքներ էր սահմանում
Օսմանյան կայսրության բոլոր քաղաքացիների համար։ Հայերի մեծ մասը հավատաց
երիտթուրքերի խոստումներին՝ կարծելով, թե վերջ կտրվի իրենց տառապանքներին։ Սկզբում
երիտթուրք առաջնորդները հմտորեն թաքցնում էին իրենց ազգայնամոլ էությունը՝
ներկայանալով որպես Օսմանյան կայսրությունում ապրող բոլոր ժողովուրդների
իրավունքների պաշտպան: Սակայն նախկինում իրավազուրկ հպատակների կարգավիճակի
հնարավոր փոփոխությունն ավելի մեծացրեց թուրքերի թշնամանքը քրիստոնյաների հանդեպ։
Այդ թշնամանքը ձևավորվել էր վաղուց, քանի որ նույնիսկ իրավազուրկ պայմաններում
կայսրության հայ բնակչությունը աննախադեպ հասարակական, մշակութային և տնտեսական
զարգացում էր ապահովում։ Ցեղասպանությունը լավագույն միջոցն էր կասեցնելու այդ
վերելքը, ազգային առաջադիմությունն ու վերելքը, ինչպես նաև տիրանալու տասնամյակների
աշխատանքով ստեղծված հայկական հարստությանը։

Հայոց ցեղասպանությունը ծրագրվել էր դեռևս 1910-1911 թվականներին Սալոնիկում տեղի
ունեցած ժողովների ընթացքում, որոնց որոշումներում կարևորվում էր հայերի ֆիզիկական
բնաջնջման ծրագիրը, որի իրագործումն էլ կլուծեր հետևյալ խնդիրները՝

Երիտթուրքերն իրենց ծրագրերն իրականացնելու համար որպես հարմար առիթ օգտագործեցին
Առաջին համաշխարհային պատերազմը:

Իթթիհաթի հեղափոխությունից հետո՝ 1908 թվականին, թուրքերի առջև ինքնահաստատվելու և
ազգային ինքնությունը դիրքորոշելու նոր խնդիր առաջացավ։ Կայսրության օսմանյան
ինքնության ձևավերումը ավարտվեց սահմանադրությամբ, որը հավասարեցրեց Օսմանյան
կայսրության բնակչության տարբեր խմբերը և թուրքերին զրկեց կայսրության
կարգավիճակից։ Բացի այդ, այս գաղափարախոսությունը ընկրկում էր պանթյուրքիզմի
ագրեսիվ գաղափարախոսության և իսլամական դոկտրինի առջև։ Իր հերթին իսլամական
գաղափարախոսության դիրքերը խարխլում էին շիական Պարսկաստանի առկայությունը և
Իթթիհաթի ղեկավարների աթեիստական աշխարհայացքները։ Երիտթուրքերի ամենակարկառուն
գաղափարախոսը սոցիոլոգ և բանաստեղծ Զիա Գյոքալփն էր, որը ձևակերպեց սկզբունքներ,
որոնցով Օսմանյան կայսրությունը մասնակցեց Առաջին համաշխարհային պատերազմին։ Այս
սկզբունքները ներառում էին թուրքախոս մուսուլմաններով բնակեցված Թուրան երկիրը, ընդ
որում Թուրանի տարածքը պետք է ընդգրկեր թուրքական էթնոսի ողջ արեալը։ Փաստացի ոչ
թուրքերին ոչ միայն իշխանությունից, այլև քաղաքացիական հասարակությունից բացառող
այս ըմբռնումը ընդունելի չէր հայերի և Օսմանյան կայսրության այլ ազգային
փոքրամասնությունների համար։ Կայսրության հիմնական բնակչության համար ամենից հարմար
պանթյուրքիզմը՝ որպես հիմնական գաղափարախոսություն, մի քանի տարիների ընթացքում
ընդունվեց Իթթիհաթի բոլոր ղեկավարների կողմից։ Առաջին հերթին կրոնապես ինքնորոշված
հայերը թյուրիմացաբար գտնում էին թյուրքիզմը որպես չարյաց փոքրագույն, քան իսլամը[Ն
2]: 1912 թվականի բալկանյան պատերազմի ժամանակ հայերը մեծամասնությամբ հակված էին
օսմանիզմի գաղափարախոսության կողմը, իսկ հայ զինվորները, ավելի քան 8 000
կամավորներ, որոշիչ դեր էին խաղում թուրքական զորքերում։ Ըստ անգլիական դեսպանի
վկայությունների՝ բազմաթիվ հայ զինվորներ ցուցաբերում էին բացարձակ խիզախություն։

1914 թ. ամռանը բռնկվեց Առաջին համաշխարհային պատերազմը։ Օսմանյան կայսրության
իշխանության ղեկին կանգնած երիտթուրքերը որոշեցին պատերազմում դաշնակցել
Գերմանիային և Ավստրո-Հունգարիային Անտանտի պետությունների դեմ։ 1914 թվականի
օգոստոսի 2-ին Թուրքիան գաղտնի պայմանագիր կնքեց Գերմանիայի հետ, որի կետերից մեկը
Օսմանյան կայսրության արևելյան սահմանների փոփոխումն էր դեպի Ռուսական կայսրության
մուսուլմանական ազգերը տանող միջանցք ստեղծելու նպատակով, որը ենթադրում էր
փոփոխված տարածքներում հայերի բնաջնջում։ Այս քաղաքականությունը օսմանյան
կառավարության կողմից բարձրաձայնվեց 1914 թվականի հոկտեմբերի 30-ին՝ պատերազմի մեջ
մտնելուց հետո։ Հայտարարության մեջ պնդում կար թուրքական ռասայի բոլոր
ներկայացուցիչների «բնական» միավորման մասին:

Գերմանիայի հետ պայմանագիր կնքելուց անմիջապես հետո Օսմանյան կայսրությունում
սկսվեց քրիստոնյաների հանդեպ ոչ համաչափ կիրառվող ունեցվածքի բռնագրավում։ 1914
թվականի նոյեմբերին հայտարարվեց ջիհադ, որը բոցավառեց մուսուլման բնակչության
հակաքրիստոնեական ազգայնամոլությունը։ Էնվերի ու Ջեմալի հրամանով Ստամբուլի
անգլիական և ֆրանսիական բնակչությունը որպես կենդանի վահան օգտագործվում էր
ճակատում հարձակումների ժամանակ։ Լայն տարածում գտավ թշնամական տարածքներում
խռովարար էթնիկական համայնքների օգտագործման ռազմավարությունը. այսպես՝ Թուրքիան
դիմեց Ռուսական կայսրության մուսուլմաններին՝ կոչ անելով նրանց միանալ ջիհադին, Մեծ
Բրիտանիան ակտիվորեն աջակցում էր արաբական խռովություններին, իսկ Գերմանիան՝
ուկրաինական ազգայնականներին։ Օսմանական կառավարությունը փորձեց Դաշնակցությանը
օգտագործել ռուսական Անդրկովկասում բնակվող հայերի ապստամբությունը կազմակերպելու
համար՝ հաղթանակի դեպքում խոստանալով թուրքական իշխանության ներքո ստեղծել հայկական
շրջան, բայց Դաշնակցության ներկայացուցիչները հայտարարեցին, որ յուրաքանչյուր կողմի
հայ պետք է հավատարիմ մնա իր կառավարությանը: Այս մերժումից կատաղած «Հատուկ
կազմակերպության» ղեկավար Բեհաեդդին Շաքիրը հրամայեց գնդակահարել դաշնակների մի
քանի ղեկավարների։ Ճակատի մյուս կողմից Ռուսական կայսրության արտաքին գործերի
նախարարն առաջարկում էր հայերին և քրդերին օգտագործել Թուրքիայում խռովություն
բարձրացնելու համար։ Կովկասի փոխարքա Վորոնցով-Դաշկովը հայերին կոչ արեց սատարել
Ռուսական կայսրությանը և խոստացավ, որ Ռուսական կայսրությունը հավատարիմ կմնա
Թուրքիայի հայկական շրջանների ինքնավարության նախագծին, բայց այս խոստումները
կանխամտածված խաբկանք էին։ Վորոնցով-Դաշկովի նախագիծը ենթադրում էր Կովկասում,
Թուրքահայաստանում և Պարսկաստանում ստեղծել ռուսների կողմից ղեկավարվող
զորաջոկատներ։ Ձևավորվեց հինգ գումարտակ՝ համալրված 1878 թվականին Թուրքիայից
գրաված տարածքների և Թուրքիայից փախած հայերից։ Հայկական ստորաբաժանումները
տեղակայվեցին Թուրքիայի սահմանին այն նկատառումով, որ սահմանի այն կողմում գտնվող
հայերը ընդդիմություն կբարձրացնեն։ Անատոլիայի հայերը պատրաստվում էին
ինքնապաշտպանության՝ օգնություն ստանալով Ռուսական կայսրության կամավորներից։
Նմանատիպ ինքնակազմակերպում տեղի ունեցավ Թուրքիայի կողմից հրահրվող Կովկասի
մուսուլմանների մոտ։ Ընդհարումներ տեղի ունեցան հայերի և թուրքերի միջև, օրինակ՝
Վանի հեռագրագծի դիվերսիան և 1914 թվականի վերջին և 1915 թվականի սկզբներին Բիթլիսի
բախումները, բայց դրանք տեղային բնույթ ունեին։ Հայկական հիմնական բնակչությունը
կողմնակից չէր հակաօսմանյան քաղաքականությանը։ Ռուսական քարոզչությունը քրդերի
շրջանում դեռ քիչ հաջողություններ ուներ:

Թուրքիայի կողմից Պարսկաստանի և ռուսական Անդրկովկասի մի քանի տարածքների գրավումից
հետո մի քանի հազար մուսուլման կամավորների միացումը օսմանյան զորքերին պատճառ
հանդիսացավ ռուսական սահմաններից որոշ թվով ռուսական մուսուլմանների տարհանման։
Նմանատիպ քաղաքականություն տարվեց նաև Թուրքիայի հայերի նկատմամբ։ Այս քայլերը
վկայում են, որ զինվորականների և արևելյան Անատոլիայի ոչ կանոնավոր զինված
միավորումների համար սա արդեն «կանոնավոր խաղ» էր, նրանք չէին տատանվում դաժան
միջոցներ կիրառել ցանկացած միջադեպ զսպելու համար։ Սակայն մինչև 1915 թվականի մարտի
վերջը հայերի ջարդերը կրում էին տեղային բնույթ, ինչը որակապես տարբերվում էր
Իթթիհաթի ղեկավարների կողմից ավելի ուշ գործարկված արտաքսումներից և
սպանություններից:

Առաջին աշխարհամարտը հնարավորություն է ընձեռում երիտթուրքերին հաշվեհարդար լինել
կայսրության հպատակ հայերի հետ՝ իրականացնելով դեռևս 1911 թվականին Սալոնիկ
քաղաքում տեղի ունեցած գաղտնի ժողովի որոշումը։ Այն նախատեսում էր, որ կայսրության
տարածքում բնակվող մուսուլմանները պետք է թուրքացվեն, իսկ քրիստոնյաները՝
բնաջնջվեն։ Համագումարում որոշվել էր.

Ծրագրի հեղինակներն էին Թալեաթ փաշան (ներքին գործերի նախարար), էնվեր փաշան
(ռազմական գործերի նախարար), Ջեմալ փաշան (Պաղեստինյան ճակատի հրամանատար),
Բեհաեդդին Շաքիր բեյը (երիտթուրքական կենտրոնական կոմիտեի անդամ) և ուրիշներ։
Մտադրվելով ոչնչացնել հայերին՝ նրանք ցանկանում էին վերացնել Հայկական հարցը։
Հայերը և Հայաստանը արգելք էին հանդիսանում Երիտթուրքական ծրագրի ճանապարհին։ Նրանց
երազած «Մեծ Թուրան»-ը պետք է ձգվեր Բոսֆորից մինչև Ալթայ: Առաջին աշխարհամարտի
տարիներին երիտթուրքերը ջարդեր էին կազմակերպում նաև կայսրության տիրապետության տակ
գտնվող ասորիների, հույների և արաբների նկատմամբ։

Թուրք-գերմանական գաղտնի համաձայնագրի կնքումից արդեն մի քանի ժամ անց Իթթիհաթը
հայտարարեց համընդհանուր զորակոչ, որի արդյունքում գրեթե բոլոր ծառայությանը պիտանի
հայ տղամարդիկ զորակոչվեցին բանակ։ Առաջին զորակոչը վերաբերում էր 20-45
տարեկաններին, հաջորդ երկուսը՝ 18-20 և 45-60 տարեկաններին։ Առաջին համաշխարհային
պատերազմի մեջ մտելուց հետո Օսմանյան կայսրությունը մի քանի ճակատներով ներգրավեց
ռազմական գործողություններում։ Օսմանյան զորքերի ներխուժումը Ռուսական կայսրության
և Պարսկաստանի տարածք մեծացրեց հայերի հանդեպ բռնությունների շրջանները. 1914
թվականի նոյեմբերից 1915 թվականի ապրիլն ընկած ժամանակահատվածում ասպատակվեցին
բազմաթիվ հայկական գյուղեր և ընդհանուր առմամբ սպանվեցին 27 000 հայեր և մեծ թվով
ասորիներ:

Արևելյան ռազմաճակատում՝ Սարիղամիշի մոտ, 1915 թվականին Էնվերի զորքերը պարտություն
կրեցին ռուսական զորքերի կողմից։ Արդյունքում օսմանյան բանակը հետ շպրտվեց Թավրիզից
և Խոյից: Ռուսական բանակի հաղթանակին էականորեն օգնեցին Ռուսական կայսրությունում
բնակվող հայ կամավորականների գործողությունները:

Էնվերը հրապարակայնորեն շնորհակալություն հայտնեց Թուրքիայի հայերին Սարիղամիշի
ճակատամարտում հավատարմության համար՝ նամակ հղելով Կոնիայի արքեպիսկոպոսին։
Էրզրումից Կոստանդնուպոլսի ճանապարհին նա նույնպես երախտագիտություն հայտնեց
հայերին «օսմանյան կառավարությանը ամբողջական նվիրվածության» համար։ Բայց
Կոստանդնուպոլսում Էնվերը «Թանին» թերթի խմբագրին և օսմանյան խորհրդարանի
փոխնախագահին հայտարարեց, որ պարտությունը հայերի դավաճանության արդյունք էր, և
եկել է արևելյան շրջաններից հայերին արտաքսելու ժամանակը։ Պատմագետ Ստ. Աստուրյանը
դիրքորոշման նմանատիպ փոփոխությունը դիտարկում է որպես Էնվերի՝ սեփական
հեղինակությունը փրկելու փորձ և պարտության համար արդարացում: 1915 թ. փետրվարին
օսմանյան հայերի դեմ ձեռնարկվեցին արտակարգ միջոցներ՝ երիտթուրքերը սկսեցին հայերի
և կայսրության տարածքում գտնվող այլ քրիստոնյաների զինաթափումն ու ոչնչացումը։
Օսմանյան բանակի մոտավորապես 100 000 հայ զինվորներ զինաթափվեցին, քաղաքացիական հայ
բնակչությունից առգրավվեց 1908 թվականից թույլատրված զենքը։ Զինաթափմանը հետևեց հայ
զինծառայողների դաժան սպանությունը։ Օսմանյան բանակում ծառայող հայերը և այլ
քրիստոնեադավան ազգությունների ներկայացուցիչները ուղղվեցին ամենածանր, հյուծալի
աշխատանքների կատարմանը։ Երբ աշխատանքներն ավարտին էին հասցվում և պետքն այլևս
վերանում էր հայերը տարվում էին ամայի տեղեր և սպանվում։

Թուրքիայում ԱՄՆ դեսպան Հենրի Մորգենթաուն այս զինաթափումը բնորոշեց որպես հայերի
բնաջնջման նախերգանք:

Որոշ քաղաքներում իշխանությունները սպառնում էին զանգվածային պատիժներով, ինչպես
նաև բանտերում որպես պատանդ պահում էին հարյուրավոր մարդկանց, մինչև հայերը
չհավաքեին իշխանությունների կողմից սահմանված զենքի քանակը։ Հայերի զինաթափման
ընթացքն ուղեկցվում էր դաժան խոշտանգումներով։ Հավաքված զենքը հաճախ լուսանկարվում
և որպես «դավաճանության» ապացույց ուղարկվում էր մայրաքաղաք:

Հայերի զինաթափումը հնարավոր դարձրեց Օսմանյան կայսրության հայկական
ազգաբնակչության դեմ պարբերական գործողության, որը ներառում էր հայերի համընդհանուր
տեղահանում դեպի անապատ, որտեղ նրանք դատապարտված էին մահվան կողոպտիչ
ավազակախմբերից կամ սովից ու ծարավից։ Տեղահանման ենթարկվեցին կայսրության գրեթե
բոլոր հիմնական կենտրոնների հայերը, այլ ոչ թե միայն սահմանամերձ շրջանների, որտեղ
ծավալվում էին ռազմական գործողություններ:

Սկզբում իշխանությունները հավաքեցին առողջ տղամարդկանց՝ հայտարարելով, որ
բարյացակամ տրամադրված կառավարությունը, ելնելով ռազմական անհրաժեշտությունից,
պատրաստվում է հայերին վերաբնակեցնել նոր տներում։ Հավաքված տղամարդիկ փակվեցին
բանտերում, իսկ այնուհետև քշվեցին անմարդաբնակ վայրեր և ոչնչացվեցին հրազենի կամ
սառը զենքի օգնությամբ։ Այնուհետև հավաքագրվեցին ծերունիները, կանայք և երեխաները,
որոնց նույնպես հայտնեցին, որ նրանք պետք է վերաբնակեցվեն։ Նրանց քշում էին
շարասյուներով՝ ժանդարմների հսկողության տակ։ Նրանք, ովքեր ի վիճակի չէին այլևս
գնալու, սպանում էին. բացառություն չէր արվում նաև հղի կանանց հանդեպ։ Ժանդարմներն
ըստ հնարավորության ընտրում էին երկար երթուղիներ կամ մարդկանց ստիպում էին հետ
գնալ նույն երթուղուվ, մինչև ծարավից ու քաղցից չմեռներ վերջին մարդը:

Թալեաթը հրամայել էր սպանել բոլոր աքսորյալ հայերին՝ ինչպես տղամարդկանց, այնպես էլ
կանանց ու երեխաներին։ Նա բազմաթիվ հեռագրեր է ուղարկել այդ մասին, «Հալեպի
կուսակալին․ Վրա հասավ արտաքսումների վերջը։ Սկսեք գործել նախկին հրամանների
համաձայն, և դա կատարեցեք որքան կարելի է շուտ, Ձեզ արդեն հաղորդվել է, որ Ջեմիյեթի
ցուցումով որոշվել է լիովին ոչնչացնել Թուրքիայում ապրող հայերին։ Նա, ով դուրս կգա
այդ որոշման դեմ, չի կարող մնալ պաշտոնական դիրքում։ Ինչքան էլ դաժան լինեն
ձեռնարկվող միջոցները, պետք է վերջ արվի հայերի գոյությանը։ Որևէ ուշադրություն մի
դարձրեք ո՝չ տարիքին, ո՝չ սեռին և ո՝չ էլ խղճմտանքին»:

Տեղահանման առաջին փուլը սկսվեց 1915 թվականի ապրիլին Զեյթունի և Դորթյոլի հայերի
տեղահանմամբ։ Ապրիլի 24-ին ձերբակալվեց և աքսորվեց Ստամբուլի հայկական վերնախավը
(Այդ օրը երբեմն անվանում են Կարմիր կիրակի), իսկ հետագայում նաև կայսրության այլ
համայնքների հայտնի ներկայացուցիչները ձերբակալվեցին և տեղափոխվեցին երկու
համակենտրոնացման վայրեր Անկարայի մոտ՝ ղեկավարվելով 1915 թվականի ապրիլի 24-ին
ներքին գործերի նախարար Թալեաթ փաշայի արձակած հրամանով։

Այդ գիշերը հայ մտավորականների առաջին հոսքը՝ թվով 235 մարդ, ձերբակալվեց
Կոստանդնուպոլսում: Ձերբակալվածների ընդհանուր թիվը այս գործողության արդյունքում
կազմեց 2345 մարդ։ Տեղահանության մասին օրենքի ընդունումից հետո՝ 1915 թվականի
մայիսի 30-ին, ձերբակալվածները տեղաբաշխվեցին ամբողջ կայսրության տարածքով, և նրանց
մեծամասնությունը սպանվեց։ Շատ քչերը, այդ թվում Վրթանես Փափազյանը և Կոմիտասը
փրկվեցին առանձնահատուկ միջամտության արդյունքում։ Չնայած հայերն օրենքում չէին
հիշատակվում, բայց պարզ էր, որ օրենքը գրված էր նրանց համար։

Տեղահանման ենթարկվեց նաև Ալեքսանդրետտայի և Ադանայի հայ ազգաբնակչությունը։ Մայիսի
9-ին Օսմանյան կայսրության կառավարությունը որոշում ընդունեց տեղահանել նաև
արևելյան Անատոլիայի համակենտրոնացման ճամբարների հայերին։ Այն մտահոգությունը, որ
տեղահանվող հայերը կարող են համագործակցել ռուսական բանակի հետ, ապա
տեղահանությունը պետք է իրականացվեր դեպի հարավ, բայց պատերազմական թոհուբոհի մեջ
այդ հրամանը չկատարվեց։ Վանի հերոսամարտից հետո սկսվեց տեղահանման չորրորդ փուլը,
որի համաձայն պետք է տեղահանվեին սահմանամերձ շրջաններում և Կիլիկիայում բնակվող
բոլոր հայերը:

1915 թվականի հունիսի 21-ին՝ տեղահանումների եզրափակիչ փուլի ժամանակ, Թալեաթը
հրամայեց տեղահանել Օսմանյան կայսրության արևելյան շրջանի տասնյակ գավառներում
ապրող «առանց բացառության բոլոր հայերին», բացառությամբ նրանց, ովքեր պետության
համար կճանաչվեին պիտանի։ Տեղահանումն իրականացվում էր համաձայն երեք սկզբունքների՝

Հայերին արգելվում էր բացել սեփական դպրոցներ, հայկական գյուղերն իրարից պետք է
հեռու լինեին հինգ ժամվա ճանապարհով։ Չնայած առանց բացառության բոլոր հայերին
տեղահանելու պահանջին՝ Ստամբուլի և Էդիրնեի (Ադրիանապոլիսի) հայ ազգաբնակչության
զգալի մասը չտեղահանվեց այն մտահոգությամբ, որ օտարերկրյա քաղաքացիները այդ
գործողության ականատեսը կլինեն։ Իզմիրի հայկական բնակչությունը փրկվեց նահանգապես
Ռահմի բեյի կողմից, որը կարծում էր, որ հայերի տեղահանումը մահացու վտանգի
կենթարկեր քաղաքի առևտուրը։ Հուլիսի 5-ին տեղահանման սահմանները արևմտյան
նահանգների (Անկարա, Էսքիշեհիր և այլն), Կիրկուկի, Մոսուլի, Եփրատի հովտի հաշվին
մեկ անգամ ևս ընդարձակվեցին և մոտավորապես 1915 թվականի հուլիսի 13-ին Թալեաթը
հայտարարեց, որ տեղահանությունը իրականացվեց «Հայկական հարցի վերջնական լուծման
համար», ինչը փաստացի նշանակում էր Օսմանյան կայսրությունում հայերի հարցի
վերացում:

Երիտթուրքական կառավարողները պատերազմի սկզբից ևեթ ձեռնամուխ եղան հայերի բնաջնջման
գործին։ 1915 թվականի մարտի կեսերին անգլիո-ֆրանսիական ուժերը հարձակվեցին
Դարդանելի վրա։ Նույն ընթացքում տեղի ունեցան Իթթիհաթի կենտրոնական կոմիտեի մի քանի
ժողովներ, որոնց ժամանակ «Հատուկ կազմակերպության» ղեկավար Բեհաեդդին Շաքիրը
տեղեկություններ ներկայացրեց ռուս-թուրքական ռազմաճակատում հայկական խմբերի՝
ռուսներին աջակցող գործողությունների վերաբերյալ։ Ժողովները ղեկավարող Թալեաթը
կատաղի ատելությամբ ազդարարեց, որ «պետք է մաքրել հայերի հետ հաշիվը» և խոստացավ
դրա համար ոչնչի առջև չկանգնել։ Երիտթուրքերի ղեկավար գործիչները (Նազըմ, Շաքիր,
Շյուքրի, Ջավիդ և ուրիշներ) միաբերան պահանջեցին բնաջնջել բոլոր ոչ թուրք
ժողովուրդներին, այդ թվում քրդերին ու արաբներին, բայց այդ ժամանակ առաջնահերթ
համարեցին հայերի ոչնչացումը․

Ընդունվեց հայերի բնաջնջման որոշում և հանձնարարվեց կառավարությանը իրականացնել
այն։ Կազմվեց այդ հարցով զբաղվող գործադիր կոմիտե (դոկտոր Նազըմ, դոկտոր Բեհաեդդին
Շաքիր ու լուսավորության նախարար Միդհաթ Շյուքրի) և լիազորներ կարգվեցին
վիլայեթներում։ Հանձնարարվեց հայերին բնաջնջել բոլոր միջոցներով։ Թալեաթի
գլխավորությամբ ստեղծվեց հայերի բնաջնջման հատուկ կազմակերպություն՝ «Թեշքիլաթ-ը
մահսուսե»՝ լայն ճյուղավորմամբ (50-ական հոգով), և համապատասխան հրահանգներ
ուղարկվեցին բոլոր վիլայեթները։ 1915 թվականի փետրվարի 18-ի գաղտնի հրահանգում
ասված էր.

Շաքիրին, որը պնդում էր, որ «ներքին թշնամին» ոչ պակաս վտանգավոր է, քան «արտաքին
թշնամին», տրվեցին լայն իրավասություններ։ Մարտի վերջին և ապրիլի սկզբին «Հատուկ
կազմակերպությունը» փորձեց կազմակերպել Էրզրումի հայերի ջարդերը և հակահայկական
քարոզչության համար նահանգներ ուղարկեց Իթթիհաթի ամենաարմատական գործակալներին, այդ
թվում՝ Ռեշիդ բեյին (թուրք.՝ Reşit Bey), որն առավել դաժան մեթոդներով՝ ներառյալ
ձերբակալություններն ու կտտանքները, Դիարբեքիրում փնտրում էր զենք, իսկ այնուհետև
դարձավ հայերի ամենամոլեռանդ մարդասպանը։ Թաներ Աքչամի կարծիքով հայերի զանգվածային
տեղահանության որոշումն ընդունվել էր մարտին, բայց այն փաստը, որ Ստամբուլից
տեղահանություն այդպես էլ չեղավ, նշանակում է, որ այդ պահին հայերի ճակատագիրը
կախված էր պատերազմի հետագա ընթացքից:

Չնայած երիտթուրքերի պնդումներին, որ հայերի տեղահանությունները պատասխան էին
Արևելյան ռազմաճակատում հայերի անհնազանդության, Ջեմալի ղեկավարությամբ հայերի
առաջին տեղահանություններ կատարվեցին ոչ թե Արևելյան ռազմաճակատի հարևան
շրջաններում, այլ Անատոլիայի կենտրոնից դեպի Սիրիա: Եգիպտական գործողություններում
պարտությունից հետո նա Զեյթունի և Դորթյոլի բնակչությանը որակեց որպես հնարավոր
վտանգավոր և դաշնակիցների հնարավոր առաջխաղացման դեպքում որոշեց փոփոխել իրեն
ենթակա տարածքների էթնիկական կազմը՝ առաջարկելով հայերի առաջին տեղահանությունները։
Հայերի տեղահանությունները սկսեցին Զեյթուն քաղաքից ապրիլի 8-ին, որի բնակչությունը
դարերով ուներ մասնակի անկախություն և թուրքական իշխանությունների հետ գտնվում էր
առճակատման մեջ։ Որպես հիմնավորում բերվում էր իբր Զեյթունի հայերի և ռուսական
ռազմական շտաբի մեջ գաղտնի համաձայնության տեղեկատվությունը, բայց Զեյթունի հայերը
ոչ մի թշնամական քայլ չէին ձեռնարկել:

Քաղաք մտցվեց երեք հազար թուրք զինվոր։ Թուրք զինվորների վրա հարձակված Զեյթունի
երիտասարդ տղամարդկանց մի մասը, ներառյալ մի քանի դասալիք, փախավ հայկական եկեղեցի
և կազմակերպեց ինքնապաշտպանություն՝ համաձայն հայկական աղբյուրների՝ վերացնելով 300
զինվոր (թուրքերը նշում են մեկ մայոր և ութ զինվոր), բայց եկեղեցին գրավվեց։
Հայկական կողմի հաղորդմամբ զինվորների վրա հարձակումը վրեժ էր հայկական գյուղերում
այդ նույն զինվորների անհարիր պահվածքի դիմաց։ Զեյթունի հայության մեծ մասն
ապստամբներին չէր աջակցում, հայ համայնքի ղեկավարներն ապստամբներին համոզում էին
հանձնվել և կառավարական զորքերին թույլ տվեցին հաշվեհարդար տեսնել նրանց հետ։ Բայց
օսմանյան պաշտոնյաների մի մասն էր միայն պատրաստ ընդունել հայերի հավատարմությունը,
մեծամասնությունը համոզվեց, որ Զեյթունի հայերը համագործակցում են թշնամու հետ։
Ներքին գործերի նախարար Թալեաթը Կոստանդնուպոլսի հայոց պատրիարքին շնորհակալություն
հայտնեց դասալիքներին բռնելու գործում հայ բնակչության աջակցության համար, բայց
ավելի ուշ հաղորդագրություններում ներկայացրեց այդ իրադարձությունները որպես օտար
տերությունների հետ հայկական ապստամբության մի մաս. տեսակետ, որ ընդունելի է
թուրքական պատմագրության կողմից։ Չնայած հայկական բնակչության մեծ մասը կողմ չէր
օսմանյան բանակին ընդդիմանալուն, բայց այնուամենայնիվ նրանք ևս տեղահանվեցին դեպի
Կոնիա և Դեր Զորի անապատ, որտեղ հետո հայերին կա՛մ սպանում էին, կա՛մ թողնում էին
մեռնել սովից ու հիվանդություններից։ Զեյթունից հետո նույն ճակատագրին արժանացան
Կիլիկիայի մյուս քաղաքների բնակիչները։ Տեղահանությունները տեղի ունեցան Վանի
դեպքերից առաջ, որոնք օսմանյան իշխանություններն օգտագործում էին հակահայկական
քաղաքականությունը հիմնավորելու համար։ Օսմանյան կառավարության գործողություններն
իրենց ծավալներով ակնհայտորեն անգերազանցելի էին, բայց դրանք դեռ չէին ընդգրկել
կայսրության ողջ տարածքը: Զեյթունի հայերի տեղահանությունը լույս է սփռում
ցեղասպանության կազմակերպման ժամկետների հետ կապված մի կարևոր հարցի վրա։ Հայերի
որոշ մասն աքսորվեց Կոնիա քաղաք, որը հեռու էր գտնվում Սիրիայից ու Իրաքից. տեղեր,
որտեղ ավելի ուշ հիմնականում տեղահանվեցին հայերը։ Ջեմալը պնդում էր, որ անձամբ է
ընտրել Կոնիան, այլ ոչ թե Միջագետքը, որպեսզի զինամթերքի տեղափոխման համար
արգելքներ չստեղծվեն։ Բայց ապրիլից հետո և Ջեմալի իրավասություններից դուրս
տեղահանված հայերի մի մասն ուղղվում էր Կոնիա, որը կարող է նշանակել, որ տեղահանման
ծրագիր կար արդեն 1915 թվականի ապրիլին:

Սարիղամիշի պարտությունից հետո Վան քաղաքը ռազմավարական մեծ նշանակություն ուներ ոչ
միայն թուրքերի, այլև ռուսների համար։ 1914 թվականից Դաշնակցությունը, քաղաքում
ունենալով մեծ ազդեցություն, գաղտնի պաշարել էր մեծ թվով զինամթերք։ Անդրանիկի
հրամանատարությամբ ռուսական կամավորականների՝ Սարային մոտենալուց օսմանական
իշխանությունները դաշնակներից պահանջեցին հանձնել թուրքական բանակից փախած հայ
դասալիքներին, քաղաքը կտրեցին հեռախոսային կապից և սկսեցին տեղի բնակչությունից
շորթումները, որն արդյունքում վերաճեց մի կողմից զինվորների և չետեների (մուսուլման
ավազակների), մյուս կողմից հայկական ինքնապաշտպանության խմբերի միջև։ 1915 թվականի
փետրվարին Վանում՝ կայսրության միակ շրջանում, որտեղ հայերը մեծամասնություն էին
կազմում, նահանգապետ նշանակվեց Էնվերի աներորդին՝ Ջևդեթ բեյը, որը հայտնի էր
բռնությունների հանդեպ հակումներով և զենքի հավաքագրման ժամանակ հայերի
ահաբեկումներով։ Ջևդեթը նոր էր վերադարձել Պարսկաստանի անհաջող արշավանքից, և նրան
ուղեկցում էին մի քանի հազար քուրդ ու չերքեզ ոչ կանոնավոր զինվորներ, այսպես
կոչված «մսագործի գումարտակները»: Թուրքական կառավարությունը 1914 թվականի վերջին
նշել էր Վանում ապստամբության հնարավորությունը՝ պնդելով, որ Վանի շրջանում հայերին
ու մի քանի պարսկական ցեղերին զինում են Թուրքիայի թշնամիները։ Վանի հայ
ղեկավարները փորձեցին հանգստացնել իշխանություններին և հավատարմություն հայտնեցին
Ջևդեթին։ 1915 թվականի մարտի սկզբին Ջևդեթը Շատախի հայերից մահվան և աքսորի
սպառնալիքով պահանջեց 18-45 տարեկան բոլոր տղամարդկանց (4000 տղամարդ, ինչպես նաև
բազմաթիվ դասալիքներ) բանակում աշխատելու համար։ Հայերը տրամադրեցին միայն 400
մարդ, իսկ մնացածի փոխարեն առաջարկեցին վճարել այսպես կոչված «ազատման հարկ»
(բանակում ծառայելու փոխարեն օրենքով թույլատրված որոշակի գումարի վճարում), որը
մերժվեց Ջևդեթի կողմից։ Մի միջադեպ էլ տեղի ունեցավ, երբ Ջևդեթը հայ-թուրքական ութ
հոգանոց խումբ ուղարկեց Շատախ գյուղ, որտեղ պետք է քննարկեին հային բանտ նստեցնելու
պատմությունը։ Ճանապարհին խմբի բոլոր չորս հայ անդամները սպանվեցին։ Ապրիլի 17-ին
Ջևդեթը «մսագործի գումարտակներն» ուղարկեց վերացնելու Շատախի հայերին, բայց
անկարգապահ զորքը հարձակվեց մոտակա գյուղերի վրա:

Զանգվածային սպանությունները սկսվեցին ապրիլի 19-ին, երբ Վանի շրջակայքում
սպանվեցին մոտ 2500 հայեր, իսկ մոտակա մի քանի օրերին՝ ևս 50 000: Հայերի վրա
հարձակումները հրահրվում էին Իթթիհաթի կողմից, որը հետագայում խոստովանեցին Վանի
երկու գեներալ-նահագապետերը՝ Իբրահիմ Արվասը և Հասան Թաշինը: Մուսուլմաններին
մահվան սպառնալիքով արգելված էր օգնել հայերին։ Վանի հայերը, սպասելով հարձակման,
մի քանի շաբաթ ամրացրեցին քաղաքի իրենց հատվածը և չորս շաբաթների ընթացքում
արդյունավետ դիմադրություն ցուցաբերեցին։ Վանի հայկական բնակչությունը կազմում էր
մոտավորապես 30 000 մարդ, որոնցից միայն 1500-ն էին զինված։ Զենքը շատ հաճախ լինում
էր ինքնաշեն տարբերակով։ Մայիսի 16-ին, երբ ռուսական բանակը մոտեցավ Վանին,
թուրքերը հարկադրված հեռացան, և ռուս գեներալ Նիկոլաևը Վանում հռչակեց հայկական
կառավարումը։ Վեց շաբաթից արդեն նահանջում էին ռուսները՝ տանելով այն հայերին,
որոնք կարող էին հեռանալ:

Վանի իրադարձությունները նախապես մշակված բնույթ չունեին, հայերը փորձում էին
հնարավոր փախուստի միջանցք պահել դեպի Պարսկաստան, իսկ Ջևդեթը օգտագործում էր
պատժամիջոցները իրեն տեսանելի «հայկական վտանգը» ճնշելու համար։ Նրա
գործողություններն այն ժամանակի համար բնորոշ չէին։ Նույն ժամանակահատվածում տեղին
ունեցան նաև Բիթլիսի քրդերի և Բաշկալեի ասորիների ապստամբությունները:

Եթե ընդհանուր տեղահանությունները նախապես պլանավորված չէին, այնուամենայնիվ 1915
թվականի մարտին խորհրդակցելուց հետո Իթթիհաթի ներկայացուցիչները սկսեցին քարոզել
հայերի զանգվածային սպանությունները։ Վանի իրադարձություններն ու համաձայն
թուրքական պաշտոնական վիճակագրության՝ 150 000 մուսուլմանների սպանությունները
(Խալիլ Բերքթայը ներկայացնում է հայերի կողմից 1915 թվականի ողջ ընթացքում ամբողջ
Անատոլիայում սպանված 12 000 մուսուլմանների թիվը) նույնպես որպես առիթ
օգտագործվեցին իշխանությունների կողմից հակահայկական գործողությունների համար։ 1915
թվականի ապրիլի 24-ին Կոստանդնուպոլսում ձերբակալվեցին 235 երևելի հայեր, որոնք
հետագայում արտաքսվեցին։ Դրանց հետևեց 600 հայերի ձերբակալությունը, այնուհետև
5000-ի։ Նրանց մեծամասնությունը սպանվեց հենց Ստամբուլի մերձակայքում։ Այս
գործողություններն որևէ հիմք չունեին, և ԱՄՆ դեսպան Հենրի Մորգենթաուի հետ
զրույցում Թալեաթն այս գործողությունները բնութագրեց որպես «ինքնապաշտպանություն»:
1915 թվականի մայիսի 30-ին Օսմանյան կայսրության նախարարների խորհրդով ընդունվեց
Տեղահանության մասին օրենքը, ըստ որի ռազմական հրամանատարությունը լիազորված էր
ճնշել բնակչության զինված ապստամբությունները և տեղահանել դավաճանության կամ
լրտեսության մեջ կասկածվողներին։ Օրինականություն հաղորդելու նպատակով նախատեսվում
էին տեղահանվածներին պահակներ և կորցրած ունեցվածքի փոխհատուցում տրամադրել, բայց
գործնականում այս պայմաններից ոչ մեկը չիրականացվեց։ Հայերի բնաջնջման գործում
գլխավոր դերակատարությունն ուներ Էրզրումում տեղակայված «Հատուկ կազմակերպությունը»
(օսման.՝ تشکیلات مخصوصه), որն ուներ մինչև 34 000 անդամ, որոնց գերակշիռ մասը
կազմում էին «չեթերը»՝ բանտերից ազատ արձակված հանցագործները։ «Հատուկ
կազմակերպությունն» անմիջապես ենթարկվում էր Թալեաթին։ Առաջին անգամ սա իրեն
ցուցադրեց 1914 թվականին ռուսական զորքերի նահանջի շրջաններում հայերի դեմ
բռնություններում՝ Վանի դեպքերից վեց ամիս առաջ, ինչը հայերի տեղահանության
պաշտոնական պատճառը եղավ։ Զանգվածային սպանություններում գործուն մասնակցություն
ունեցավ նաև երկրի հատուկ ծառայությունները ղեկավարող և մահվան հատուկ գումարտակներ
ստեղծած Բեհաեդդին Շաքիրը[Ն 4][Ն 5]:

Ապրիլի 18-ին Էրզրումի մերձակայքում տեղի ունեցավ թուրքական զանգվածային
հանրահավաք, որի ընթացքում հայերին մեղադրեցին դավաճանության մեջ, իսկ նրանց օգնող
մուսուլմաններին նախազգուշացրեցին, որ նրանք նույնպես կկիսեն հայերի ճակատագիրը։
Հաջորդող շաբաթների ընթացքում Էրզրումի նահանգի հայերը դարձան թուրքերի
հարձակումների առարկա։ Մայիսի կեսերին ջարդեր տեղի ունեցան Խնուսում և նրա
մերձակայքում, որտեղ սպանվեց 19 000 հայ։ Նահանգի մյուս գյուղերի հայերը
տեղահանվեցին Էրզրում, նրանցից շատերը մահացան քաղցից, ծարավից և
տանջալլկությունից, իսկ ողջ մնացածներին Կամախի կիրճի լանջերից նետեցին գետը։
Էրզրումի 65 000 հայ բնակչության մեծամասնությունը 1915 թվականի հունիս-հուլիս
ամիսներին տեղահանվեց կամ սպանվեց Կամախի կիրճերում, մնացածներին տեղահանեցին Հալեպ
կամ Մոսուլ, որտեղ մի քանիսին հաջողվեց կենդանի մնալ։ Էրզրումում թողեցին
մոտավորապես 100 հայերի, որոնք աշխատում էին ռազմական կարևորագույն օբյեկտներում։
Երզնկայի հայերը նույնպես հիմնականում սպանվեցին Կամախի կիրճերում։ Բեյբուրթի՝
Էրզրումի նահանգի ևս մեկ քաղաքի հայերից սկզբում վերցրեցին փող և երիտասարդ
աղջիկներին՝ տալով անվտանգության երաշխիքներ, հետո նրանց վրա հարձակվեցին «չեթերը»:
Դեպի Երզնկա հետ փախչողներին գնդակահարում էին ժանդարմները:

Օրդուից կանայք և երեխաները Սամսուն տեղափոխվելու պատրվակով բարձվեցին բեռնանավերը,
իսկ հետո տարվեցին բաց ծով և նավից դուրս նետվեցին։ 1919 թվականի ռազմական դատարանի
լսումների ժամանակ Տրապիզոնի ոստիկանության պետը ցուցմունք տվեց, որ երիտասարդ
հայուհիներին՝ որպես նահանգապետից նվեր Իթթիհաթի ղեկավարներին, ուղարկել է
Ստամբուլ: Կարմիր մահիկի հիվանդանոցի հայուհիներն անարգվում էին. Տրապիզոնի
նահանգապետը բռնաբարում էր նրանց և պահում որպես հարճեր: Թուրքահայաստանի հարավային
մասը հայերից մաքրվեց Ջևդեթի և նրա «մսագործի գումարտակների» (թուրք.՝ kesab
taburi) կողմից։ Չնայած Բիթլիսի հայերի օրինապաշտությանը՝ Ջևդեթը սկզբում նրանցից
փրկագին պահանջեց, իսկ հետո շատերին կախաղան հանեց։ Հուլիսի 25-ին քաղաքը
շրջապատվեց Ջևդեթի զորքերի կողմից, և կարճ պաշարումից հետո քաղաքի հայկական մասն
անձնատուր եղավ։ Տղամարդիկ սպանվեցին, իսկ երիտասարդ աղջիկներին տվեցին տեղացի
թուրքերին ու քրդերին, մնացած հայ բնակչությունն ուղարկվեց հարավ և խեղդամահ արվեց
Տիգրիսում։ Բիթլիսում ընդհանուր առմամբ սպանվեց 15 000 հայ, նրանց տները տրվեցին
թուրք և քուրդ մուջահիրներին:

Միաժամանակ սպանդի ենթարկվեց Բիթլիսի շրջակա գյուղերի հայ բնակչությունը։ Բիթլիսից
հետո Ջևդեթը ուղևորվեց Մուշի նահանգ, որտեղ թուրքերի ու քրդերի մայիսյան
հարձակումներից հետո տիրում էր ժամանակավոր խաղաղություն։ Ջևդեթի՝ նահանգ
այցելելուց հետո սկսվեցին հայ համայնքի ղեկավարների կտտանքները, տղամարդիկ
սվինահարվեցին, կանայք և երեխաները փակվեցին ախոռներում և կենդանի հրկիզվեցին։ Հետո
Ջևդեթն ու թուրք-քրդական ջոկատները հարձակվեցին Սասունի հայության վրա, որոնք
պաշտպանվեցին, մինչ չվերջացան զինամթերքն ու սնունդը։ Սև ծովի ծովափնյա քաղաքներում
հայերին նստեցնում էին նավեր, իսկ այնուհետ ջրախեղդ անում։ Բնաջնջման ենթարկվեցին
նաև բողոքական և կաթոլիկ ուղղության հայերը։ Խարբերդում 13 000 հայ զինվորների հետ
սպանվեցին նաև ամերիկացի միսիոներների կողմից հիմնադրված Եփրատի վարժարանի
ուսանողներն ու դասախոսները։ Նույն բախտին արժանացան նաև Մերզիֆոնի հայերը, որտեղ
ամերիկյան բողոքական միսիոներների ղեկավարությամբ գործում էր Անատոլիայի վարժարանը։
Մարզվանի 12 000 հայերի մեծամասնությանը տեղահանելուց հետո վարժարանի նախագահը
ամերիկյան դեսպանի միջոցով Էնվերից ու Թալեաթից վարժարանի անդամների համար
անվտանգության երաշխիքներ ստացավ, բայց նահանգապետը հայտարարեց, որ ինքը տեղյակ չէ
երաշխիքների մասին և մնացած հայերին տարհանեց անապատ, որտեղ նրանք մահացան։
Տեղահանման ենթարկվեցին նաև Անկարայի հայերը, որոնցից շատերի կրոնը պատկանում էին
կաթոլիկ ուղղության:

Ի տարբերություն այլ տեղահանությունների, որոնք տեղի հայ համայնքների շրջանակներում
չէին տարբերակում իշխանությունների տեսանկյունից անմեղներին «մեղավորներից»,
Կիլիկիայի տեղահանություններն արդեն տարբերություն չէին դնում հայ հեղափոխական և
լոյալ համայնքների միջև։ Այս տեղահանություները կապ չունեին նաև սահմանի
մոտիկությունից և վերաբերում էին Օսմանյան կայսրության բոլոր հայերին։ Այս
տեղահանվածներին չէին տրամադրում սնունդ, ինչը փաստացի նշանակում էր
սովամահություն։ Նրանք պաշտպանված չէին և ճանապարհին ենթարկվում էին օսմանյան
անկանոն ուժերի, քրդերի, չերքեզների և այլ մուսուլմանական ցեղերի կողոպուտին ու
բռնություններին, որի արդյունքում անապատում գտնվող վերջնակետին հասնում էր
տարհանվողների մոտավորապես 20 %-ը միայն։ Նույն բանը տեղի էր ունենում ողջ Արևելյան
Անատոլիայի հայերի հետ։ Արևմտյան նահանգների հայերը համեմատաբար անխոչընդոտ հասան
մինչև Դեր Զոր, որտեղ հետագայում շատերը կա՛մ մահացան, կա՛մ սպանվեցին։ Անատոլիայի
հայ համայնքների ընդհանուր կազմաքանդման գործընթացը սկսվել է 1915 թվականի ապրիլի
24-ին, երբ ձերբակալվեցին և Անկարա տարհանվեցին Կոստանդնուպոլսի հայ համայնքի
ղեկավարները։ Հունիսի կեսերին նրանք գրեթե բոլորը սպանված էին։ Իսկ այդ ժամանակ
գրեթե ամբողջությամբ ոչնչացված էին Բիթլիսի և Էրզրումի հայ համայնքները։ Հունիսի
9-ին Ներքին գործերի նախարարությունն Էրզրումի նահանգապետին նամակ ուղարկեց՝
պահանջելով վաճառել տեղահանված հայերի ունեցվածքը, որոնց վերադարձը չէր ակնկալվում։
1915 թվականի ամառվա ընթացքում տեղահանության աշխարհագրությունն ընդարձակվեց՝
ներառելով ներկայիս Սիրիայի շրջանները։ Համաձայն տեղահանությունների նախագծի՝
հայերը չպետք է գերազանցեին տեղի բնակչության 10 %-ը, որն արտացոլում էր
երիտթուրքերի վախը հայերի կուտակումներից։ Հիմքեր կան կարծելու, որ Դեր Զորի
անապատի շուրջ գտնող ճամբարների մինչև 150 000 մարդու սպանությունը կատարվել է
չերքեզների, չեչենների և արաբների կողմից, որպեսզի թույլ չտրվի մեծ քանակությամբ
հայերի կուտակումներ մի վայրում:

Սպանությունների վերաբերյալ ամենաարժեքավոր վկայություններից մեկը թողել են
օսմանյան արաբ չորս պաշտոնյա, որոնք անցան ռուսական կողմ և հետագայում
տեղահանությունների մանրամասները պատմեցին Մարկ Սայքսին։ 1915 թվականին Տրապիզոնում
գտնվող լեյտենանտ Սաիդ Ահմեդ Մուխտերա ալ-Բահաջայի խոսքերով՝ նա գիտեր, որ հայերի
տեղահանությունը նշանակում էր ոչնչացում, և նրան հայտնի էր դասալիքներին առանց դատի
գնդակահարելու գաղտնի հրամանի մասին։ Լեյտենանտ Սաիդ Ահմեդը հայտնել է, որ գաղտնի
հրամանում «դասալիքներին» բառի փոխարեն գրված էր «հայերին», որը վկայում է, որ
կենտրոնական իշխանությունները գիտակցում էին իրենց արարքների հանցավոր լինելը և
ամեն կերպ փորձում էին քողարկել դրանք:

Հայերի սպանություններն ուղեկցվում էին կողոպուտով ու գողությամբ։ Վաճառական Մեհմեդ
Ալիի (թուրք.՝ Mehmed Ali) խոսքերով՝ Ասենթ Մուսթաֆան ու Տրապիզոնի նահանգապետ
Ջեմալ Ազմին յուրացրել էին հայերի՝ 300 000-400 000 թուրքական ոսկե ֆունտ
արժողությամբ թանկարժեք իրեր (այն ժամանակ մոտավորապես 1 500 000 ԱՄՆ դոլար)։
Հալեպում ԱՄՆ հյուպատոսը զեկուցում էր Վաշինգտոն, որ Թուրքիայում գործում էր
«հափշտակությունների հսկայական համակարգ»: Տրապիզոնի հյուպատոսը հայտնում էր, որ
ամեն օր տեսնում է, ինչպես է «թուրք կանանց և երեխաների ամբոխը գիշանգղերի պես
հետևում ոստիկանությանը ու տանում ամեն ինչ, ինչ կարողանում էին», և որ Տրապիզոնում
Իթթիհաթի կոմիսարի տունը լիքն է ոսկով և թանկարժեք իրերով, որոնք կողոպուտներից իր
մասն էին կազմում:

1915 թվականի ամռան ավարտին կայսրության հայ բնակչության զգալի մասը սպանված էր։
Չնայած օսմանյան կայսրության իշխանությունների փորձերին ծածկել դա՝ Եվրոպա հասած
փախստականները պատմում էին հայ բնակչության ոչնչացման մասին։ 1915 թվականի ապրիլի
27-ին Ամենայն հայոց կաթողիկոսը կոչ արեց ԱՄՆ-ին և Իտալիային թույլ չտալ և
կագնեցնել ջարդերը։ Դաշնակից պետությունները հրապարակայնորեն դատապարտեցին օսմանյան
իշխանությունների թողտվությամբ թուրքերի և քրդերի կողմից հայերի ջարդերը, բայց
պատերազմի պայմաններում այլ բան անկարող էին անել հայերի վիճակը թեթևացնելու համար։
Մեծ Բրիտանիայում պաշտոնական հետաքննությունից հետո հրատարակվեց «Օսմանյան
կայսրությունում վերաբերմունքը հայերի նկատմամբ» փաստաթղթերի գիրքը, իսկ Եվրոպայում
և ԱՄՆ-ում փախստականների համար հանգանակություններ սկսվեցին։ Կենտրոնական և
Արևմտյան Անատոլիայի հայերի ոչնչացումը շարունակվեց նաև 1915 թվականի օգոստոսից
հետո:

Որպես օսմանյան հայերի ոչնչացման արդարացում գործածվում էր նաև կենսաբանական
հիմնավորումը։ Հայերն անվանվում էին «վտանգավոր մանրէներ», նրանց վերագրվում էր
կենսաբանական ավելի ցածր կարգավիճակ, քան մուսուլմաններին։ Այս քաղաքականության
գլխավոր քարոզիչը բժիշկ Մեհմեդ Ռեշիդն էր՝ Դիարբեքիրի նահանգապետը, ով առաջինը
հրամայեց տեղահանվողների ոտքերը պայտել։ Ռեշիդը նաև կիրառում էր հայերի
խաչելությունը՝ նմանակեղծելով Քրիստոսի խաչելությունը: 1978 թվականին թուրքական
պաշտոնական հանրագիտարանը Ռեշիդին բնութագրում է որպես «հոյակապ հայրենասեր»:

Տանելի կենցաղային պայմանների և դեղորայքի բացակայությունը թուրքական բանակում
հանգեցրին համաճարակի տարածման՝ խլելով յուրաքանչյուր տասներորդ զինվորի կյանքը։
Երրորդ բանակի բժիշկ Թևֆիկ Սալիմի հրամանով բծավոր տիֆի դեմ պատվաստանյութ գտնելու
նպատակով Երզնկայի կենտրոնական հիվանդանոցում փորձեր էին կատարվում հայ զինվորների
և ռազմական ուսումնարանների կադետների վրա, որոնցից շատերը մահացան։ Ուղղակի
ապացույցները ցույց են տալիս այս ամենում Բեհաեդդին Շաքիրի մասնակցությունը։
Փորձերն անմիջականորեն անցկացնում էր Ստամբուլի բժշկական դպրոցի պրոֆեսոր Համդի
Սուաթը, որը հիվանդներին ներարկում էր տիֆով վարակված արյուն։ Պատերազմի ավարտից
հետո այս գործի քննման ժամանակ Ստամբուլի ռազմական դատարանի կողմից Համդի Սուաթը
տեղափոխվեց բժշկական դպրոցի կլինիկա «սուր փսիխոզ» ախտորոշմամբ հարկադիր բուժման:

Այսօր Թուրքիայում Համդի Սուաթը համարվում է թուրքական մանրէաբանության հիմնադիրը,
և նրան նվիրված է Ստամբուլի հիշատակի տուն-թանգարանը։ Նրա փորձակումները
հաստատվեցին Օսմանյան զինված ուժերի գլխավոր համաճարակային տեսուչ Սուլեյման
Նումանի (թուրք.՝ Süleyman Numan) կողմից։ Փորձարկումներն առաջացրին Թուրքիայի
գերմանացի բժիշկների, ինչպես նաև մի քանի թուրք բժիշկների բողոքները։ Նրանցից մեկն
էր Ջեմալ Հայդարը (թուրք.՝ Cemal Haydar), որն անձամբ էր ներկա գտնվել
փորձարկումներին և 1918 թվականին ներքին գործերի նախարարին բաց նամակով դրանք
բնութագրեց որպես «բարբարոսական» և «գիտական հանցագործություն»: Հայդարին աջակցեց
Երզնկայի Կարմիր մահիկի հիվանդանոցի գլխավոր բժիշկ դոկտոր Սալահեդդինը, որն իր
օգնությունն առաջարկեց իշխանություններին բժշկական փորձարկումների կազմակերպիչներին
և իրականացնողների գտնելու գործում։ Պաշտպանության նախարարությունը հերքեց իր
հասցեին հնչող մեղադրանքները, բայց Հայդարն ու Սալահեդդինը պնդեցին իրենց
ցուցմունքները։ Հայդարը կրկնեց բժշկական փորձակումների արդյունքում հարյուրավոր
հայերի սպանությունների մասին, իսկ Սալահեդդինի հայտարարությամբ իր վրա ճնշում է
գործադրվել՝ հարկադրելով լռել։ Անցումային շրջանի քաղաքական խառնաշփոթի արդյունքում
փորձարկումների մեղավորներին հաջողվեց խույս տալ պատժից։ Համդի Սուաթն արդյունքում
հրապարակեց իր հետազոտությունների արդյունքները, որտեղ նկարագրում էր «դատապարտված
հանցագործների» վրա իր փորձարկումները:

1919 թվականի ռազմական դատարանի անցկացրած հետաքննության արդյունքում հայտնի դարձան
հայ երեխաների և հղի կանանց թունավորման փաստեր Տրապիզոնի սանիտարա-հիգիենիկ
ծառայությունների և առողջապահության բաժանմունքի ղեկավար Ալի Սաիբի կողմից (թուրք.՝
Ali Saib)։ Թույնից հրաժարվողներին ստիպում էին այն ընդունել բռնի ուժով կամ
խեղդում էին ծովում։ Տեղահանումների արդյունքում ողջ մնացած և Միջագետքի ճամբարներ
հասած հայերին Սաիբը սպանում էր՝ ներարկելով մորֆինի մահացու չափաբաժին կամ
թունավոր նյութեր։ Ֆրանսիացի և թուրք ականատեսները հաստատում են հիվանդանոցներում և
դպրոցներում երեխաների թունավորվելու փաստերը։ Սաիբն օգտագործում էր նաև շարժական
շոգեբաղնիքներ (թուրք.՝ Etüv), որոնցում երեխաներին սպանում էին գերտաք շոգիով:

Անտիոքից ոչ հեռու՝ Մուսա լեռան շրջանում, ապրող հայ բնակչությունը, կանխազգալով
սպանությունները, 1915 թվականի հուլիսին իշխանություններից փախավ լեռները և այնտեղ
կազմակերպեց հաջող ինքնապաշտպանություն՝ թուրքական զորքերի հարձակումները կանխելով
յոթ շաբաթ։ Մոտավորապես 4000 մարդ փրկվեց ֆրանսիական ռազմական նավով և տեղափոխվեց
Պորտ-Սաիդ: Պաշտպանվողների մի մասը հետագայում մտան ֆրանսիական Արևելյան լեգիոնի
կազմ և իրենց դրսևորեցին հատկապես 1918 թվականին Արարում թուրքերի դեմ կռվում։
Մուսա լեռան ինքնապաշտության մասին գրվել է Ֆրանց Վերֆելի հանրաճանաչ «Մուսա լեռան
քառասուն օրը» վեպը:

Հայերի ինքնապաշտպանություններ տեղի ունեցան նաև Ուրֆայում և Մուշում և մի քանի այլ
վայրերում։

Մուսուլմանների կողմից հայերին օգնության ցուցաբերման հետազոտությունը բավական բարդ
խնդիր է, քանի որ հայերին օգնություն ցուցաբերելը պատժվում էր մահով, և բնականաբար,
ծածուկ էր պահվում։ Այնուամենայնիվ, հայտնի են թուրքական ընտանիքների կողմից հայ
երեխաների փրկության, ինչպես նաև օսմանյան իշխանավորներին ընդդիմանալու բազմաթիվ
դեպքեր, որոնք հրաժարվում էին մասնակցություն ունենալ հայ բնակչության
սպանությունների գործում։ Տեղահանությունների դեմ հանդես եկան Հալեպի քաղաքագլուխ
Մեհմեդ Ջելալ բեյը՝ հայտարարելով, որ հայերը պաշտպանվում են և կյանքի իրավունքը
յուրաքանչյուր մարդու բնական իրավունքն է, և արգելեց որևէ ճնշում հայ բնակչության
դեմ, ինչպես նաև Զմյուռնիայի և Ադրիանապոլիսի նահանգապետեր Ռահմի բեյը և Ադիլ բեյը։
Ջելիլ բեյը 1915 թվականի հուլիսին պաշտոնանկ արվեց։ Դեր Զորի անապատում
համակենտրոնացման ճամբարի հրամանատար Ալի Սուեդ Բեյը, փորձելով թեթևացնել հայերի
զրկանքները, փոխարինվեց և նրա պաշտոնում նշանակվեց հայերի հանդեպ բացառիկ
դաժանություն ցուցաբերած Զեքի բեյը։ Երիտթուրքերի առաջնորդներից մեկը՝ Ջեմալ փաշան,
իր հուշերում գրում էր, որ սարսափած էր հայերի դեմ կատարված հանցագործություններից
և փորձել է թեթևացնել նրանց վիճակը, բայց պատմաբանները սրան վերաբերում են մեծ
կասկածանքով:

Թուրքերի դաշնակից գերմանացիների ներկայացուցիչներից շատերը պասիվ կերպով աջակցում
էին հայերի հանդեպ բռնաճնշումներին։ Գերմանական դեսպան բարոն ֆոն Վանհենհայմը,
չնայած հյուպատոսների ներկայացրած մանրամասն նկարագրություններին, բողոքեց ընդամենը
մի քանի մանր խախտումների դեմ։ Միայն ֆոն Վանհենհայմից հետո երրորդ դեսպանը՝ կոմս
ֆոն Վոլֆ-Մետերնիխը, Իթթիհաթի գործողությունները որակեց որպես ազգայնամոլություն՝
ուղղված հայերի բնաջնջմանը։ Գերմանացի քարոզիչ Յոհաննես Լեփսիուսը հասցրեց 1915
թվականին այցելել Ստամբուլ, բայց նրա խնդրանքը Էնվերին հայերի պաշտպանության
վերաբերյալ մնացին անպատասխան։ Գերմանիա վերադառնալուց հետո առանց ակնհայտ
հաջողությունների փորձում էր հասարակության ուշադրությունը հրավիրել Թուրքիայում
հայերի վիճակի վրա։ Թուրքիայում ֆելդմարշալ ֆոն Հոլցի հրամանատարության տակ ծառայող
դոկտոր Արմին Վեգները հավաքեց լուսանկարների մեծ պահոց։ Թուրքական պահնորդների
հսկողության տակ գտնվող հայ կնոջ՝ նրա արած լուսանկարը դարձել է հայերի
ցեղասպանության խորհրդանիշներից մեկը։ 1919 թվականի Վեգները նամակ գրեց ԱՄՆ նախագահ
Վիլսոնին, որում հայտնում էր հայերի բնաջնջման՝ իրեն հայտնի մանրամասները։ Հալեպում
տեխնիկական դպրոցի ուսուցիչ Մարտին Նիպաժը (գերմ.՝ Martin Niepage) 1916 թվականին
գրված գրքում նկարագրություններ է թողել հայերի բարբարոսական սպանությունների
վերաբերյալ:

Համաձայն Մուդրոսյան հաշտության պայմանագրի՝ դաշնակից տերությունները պարտավորվում
էին պատժել թուրքերին և պարգևատրել հայերին։ Պնդելով ռազմավարական կարևոր
ճանապարհների վրա վերահսկողությունը, ռազմագերի ազատումը և Անդրկովկասից թուրքական
զորքերի դուրս բերումը՝ Մեծ Բրիտանիան համաձայնեց հայկական վեց վիլայեթներից
թուրքական զորքերի դուրսբերման պահանջը փոխարինել «անկարգությունների դեպքում» այդ
վիլայեթներ զորք մտցնելու դաշնակիցների իրավունքով։ Այնուամենայնիվ, դաշնակից
ուժերը չէին պատրաստվում կատարել պայմանագրի այդ կետը։ Երևանի նահանգից տարհանման
ժամանակ թուրքական բանակը կողոպտեց և տարավ՝ ինչ հնարավոր էր՝ սննդամթերքի պաշար,
տնային անասուններ, աշխատանքի գործիքներ, հագուստ, կահույք ու նույնիսկ դռներ,
պատուհաններ և երկաթգծի գերաններ։ Երբ հայկական բանակը 1918 թվականին գրավեց
Ալեքսանդրապոլը, երկաթգծի կայարանում ոչ մի գնացքաքարշ կամ վագոն չկար։ 1918-1919
թվականների ձմեռը սննդից, հագուստից ու դեղորայքից զրկված Հայաստանում ուղեկցվեց
մարդկանց զանգվածային մահերով։ Քաղցի ու ցրտի պայմաններում ողջ մնացածները դառնում
էին բծավոր տիֆի զոհեր։ Արդյունքում մահացավ մոտ 200 000 հայ, այսինքն՝ Հայաստանի
բնակչության 20 %-ը։ 1919 թվականին 8,7 ծնելիության դիմաց մահացությունը կազմում էր
204,2 մարդ ամեն 1000 բնակչին։ Հայաստանից նահանջի ժամանակ թուրքական բանակի
գործողությունները որոշ պատմաբանների կողմից գնահատվում են որպես ցեղասպանության
շարունակություն:

Թուրքիայի հայերի վտարման և ոչնչացման գործընթացը ավարտվեց 1920 թվականին հակառակ
ամեն ինչի Կիլիկիա վերադարձած փախստականների և Զմյուռնիայի ջարդերի ռազմական
գործողությունների արդյունքում, երբ Մուստաֆա Քեմալի հրամանատարությամբ զորքերը
կոտորեցին Զմյուռնիայի հայկական թաղամասի հայերին, իսկ հետո արևմտյան
տերությունների ճնշման ներքո թույլ տվեցին կենդանի մնացածներին տարհանել։ Վերջին
կազմակերպված համայնքի՝ Զմյուռնիայի հայերի ոչնչացումով Թուրքիայի հայ
բնակչությունն իր պատմական հայրենիքում փաստացի դադարեց գոյություն ունենալ։
Կենդանի մնացած փախստականները ցրվեցին աշխարհով մեկ՝ տարբեր երկրներում ձևավորելով
Հայկական սփյուռքը:

Հայկական հարցի առաջացումից ի վեր հայերի ժողովրդագրական կշիռը Թուրքիայում դարձավ
քաղաքական հարց՝ ձգտելով ցույց տալ, որ հայերը մուսուլմանական բնակչության կողքին
կազմում էին չնչին փոքրամասնություն։ 1864-1866 թվականների բարեփոխումների քողի տակ
Էրզրումի վիլայեթը (նախկին Էրմենիստան նահանգություն) բաժանվեց մութաշարիֆների
(թուրք.՝ Mutasarrıf) կողմից կառավարվող յոթ մասերի։ Էրզրումի վիլայեթի տարածքի մի
մասը տրվեց Դիարբեքիր գավառին։ Բայց այնուամենայնիվ, վիլայեթի բնակչության կազմում
հայերը մեծամասնություն էին կազմում, և 1878 թվականին ամբողջական շրջանների
հեռացման և ուրիշների ավելացման հետևանքով Էրզրումի վիլայեթը բաժանվեց չորս
վիլայեթների՝ Էրզրում, Վան, Հաքյարի և Մուշ: 1886 թվականին Բարձր դուռը Հայկական
լեռնաշխարհը բաժանեց այս անգամ ավելի փոքր վարչական միավորների։ Շրջանի վերջին
վերաձևումը տեղի ունեցավ 1895 թվականին. ութ վիլայեթներ միացվեցին՝ ձևավորելով վեց
նոր վարչական միավորներ։ Ժողովրդագրական հաշվարկներում օսմանյան կառավարությունը
ուղղափառ հայերին կաթոլիկ և բողոքական հայերից, հույներից և ասորիներից առանձին էր
հաշվարկում, մինչդեռ թուրքերը, թուրքմենները, քրդերը, զղլբաշները, եզդիները և այլք
հաշվարկվում էին միասին:

1844 թվականի Օսմանյան կայսրությունում առաջին մարդահամարը Ասիական Թուրքիայում
ցույց տվեց մոտավորապես 2 000 000 հայերի։ 1867 թվականին Փարիզի Համաշխարհային
ցուցահանդեսում կայսրության ղեկավարությունը Փոքր Ասիայում հայտարարեց 2 000 000,
իսկ եվրոպական Թուրքիայում՝ 400 000 հայերի մասին։ Հայոց պատրիարքության
տվյալներով՝ 1878 թվականին Օսմանյան կայսրությունում հայերի թիվը կազմում էր 3 000
000, 400 000՝ եվրոպական Թուրքիայում, 600 000՝ Փոքր Ասիայի արևմուտքում, 670 000՝
Սեբաստիայի, Տրապիզոնի, Մաժաքի և Դիարբեքիրի վիլայեթներում և 1 330 000՝ Հայկական
լեռնաշխարհում։ 1881-1893 թվականների պաշտոնական մարդահամարում հայերի թիվը կտրուկ
նվազում է ընդհուպ 1 048 143 մարդու։ Նույնիսկ Կարսի և Արդահանի 1878 թվականի
կորուստը հաշվի առնելով՝ հայերի քանակության այդպիսի նվազումը կարելի է բացատրել
թվերում մեքենայություններով։ Օսմանյան կայսրության տարեգրքում (թուրք.՝ Salname)
1882 թվականի՝ ոչ մուսուլման տղամարդկանց կողմից վճարվող հարկ հաշվարկված է եղել
462 870 թուրքական ֆունտի չափով, բայց համաձայն հենց նույն տարեգրքի՝ Թուրքիայի
նախարարների խորհուրդը ակնկալում էր այդ հարկից մուտքեր երկու անգամ ավելի, որն
ուղղակիորեն հիմնավորում է ոչ մուսուլման բնակչության թվի կրկնակի նվազում։
Պաշտոնական մարդահամարը որոշ քաղաքներում հայերի գոյության բացակայություն ցույց
տվեց, որոնց գոյության մասին կան հստակ աղբյուրներ։ Օսմանյան կայսրության 1907-1908
թվականների մարդահամարն առաջ է քաշում նույն հարցերը, ինչ նախորդը։ Համաձայն այդ
մարդահամարի՝ Էրզրումի, Բիթլիսի ու Վանի հայ բնակչությունը մնացել է նույնը՝ չնայած
1894-1896 թվականների ջարդերը։ Ռայմոնդ Կևորկյանը, մանրամասն ուսումնասիրելով
ժողովրդագրական տվյալները, կարծում է, որ այդ մարդահամարը կապ չուներ հայ
բնակչության իրական թիվն արտացոլելու հետ և միայն կրկնում էր նախորդ մարդահամարի
տվյալները, որոնք իրենց հերթին նվազեցվել էին երկու անգամ։ 1912 թվականին Հայոց
պատրիարքությունը Վանի, Բիթլիսի, Խարբերդի և Էրզրումի վիլայեթների հայ բնակչության
թիվը գնահատել է 804 500 մարդ։ 1914 թվականին պատրիարքությունը բերեց ավելի ստույգ
տվյալներ, որոնք կայսրության տարածքում ցույց էին տալիս 1 845 450 հայերի։
Բնակչության՝ մեկ միլիոնից ավելի նվազումը կարելի է բացատրել 1894-1896 թվականների
ջարդերով, Թուրքիայից փախուստով և հարկադրաբար իսլամացումով։ Բացի այդ, մարդահամարն
ամբողջական չէր, քանի որ պատրիարքության գրագիրները մուտք չունեին բոլոր հայաբնակ
վայրեր, մանավանդ եթե դրանք վերահսկվում էին քրդական ցեղերի կողմից։ Այս փաստն
ավելի բնորոշ է Դիարբեքիրի վիլայեթի համար, որի հայ բնակչությունը, համաձայն
պաշտոնական տվյալների, կազմում էր 73 226 մարդ, համաձայն պատրիարքության
հաշվարկների՝ 106 867, իսկ 1915 թվականի գարնանը վիլայեթից տեղահանվեց 120 000 հայ։
Պաշտոնական օսմանյան վիճակագրությունը 1915 թվականին կայսրության հայ բնակչությունը
հաշվվում էր 1 295 000 մարդ:

Համաձայն «Բրիտանիկա» հանրագիտարանի՝ գոյություն ունեն 1 միլիոնից մինչև 3,5 միլիոն
թվական տվյալներ։ Ժամանակակից գնահատմամբ Օսմանյան կայսրության հայ բնակչության
թիվը տատանվում է 1 500 000 և 2 500 000 մարդու միջև։

Զոհերի թվի հաշվարկը կարող է կախված լինել հիմք ընդունված Մեծ եղեռնի նախօրյակին
Օսմանյան կայսրության հայ բնակչության ընդհանուր թվի գնահականից: Զոհերի թվի
գնահատման վրա ազդող ևս մեկ գործոն է համարվում ժամանակաշրջանը, որը դիտարկվում է
որպես ցեղասպանության ընթացք. ժամանակակից գնահատականները տատանվում են 1915
թվականի և 1923 թվականն ընկած ժամանակահատվածի միջև:

1915 թվականի սեպտեմբերի 28-ին Դիարբեքիրի նահանգապետ Ռեշիդ բեյը Թալեաթին ուղղված
հեռագրում հայտնում է, որ նահանգից տեղահանել է 120 000 հայերի, նույն
ժամանակահատվածում պաշտոնական օսմանյան վիճակագրությունը ցույց էր տալիս երկու
անգամ քիչ թիվ: 1915 թվականի օգոստոսին Էնվեր փաշան Էրնստ Յախին (գերմ.՝ Ernst
Jackh) հայտնում է 300 000 սպանված հայերի մասին։ Համաձայն Յոհաննես Լեփսիուսի՝
սպանվել է մոտավորապես 1 միլիոն հայ, իսկ 1919 թվականին Լեփսիուսը վերանայեց իր
տվյալները մինչև 1 100 000 մարդ։ Նրա տվյալներով՝ միայն Անդրկովկաս թուրքական
ներխուժման ժամանակ սպանվել է 50-ից 100 հազար հայ։ «Օգնության գերմանական
միությունից» (գերմ.՝ Deutscher Hilfsbund Deutscher Hilfsbund für christliches
Liebeswerk im Orient) Էրնստ Զոմմերը տեղահանվածների քանակը գնահատեց 1 400 000,
իսկ ողջ մնացածներինը՝ 250 000: 1915 թվականի դեկտեմբերի 20-ին Հալեպում Գերմանիայի
հյուպատոս Ռյոսլերը ռեյխկանցլերին հայտնեց, որ ելնելով 2,5 միլիոն օսմանահպատակ
հայերի ընդհանուր թվից՝ 800 000 զոհերի թիվը հավանական է թվում և կարող է ավելի շատ
լինել։ Միաժամանակ նա նշում է, որ եթե հիմք վերցվի հայ բնակչության 1,5 միլիոն
թիվը, ապա զոհվածների թիվը համապատասխանաբար պետք է նվազեցնել (այսինքն՝ զոհվածների
թիվը կկազմի 480 0000):

Համաձայն Լեփսիուսի՝ բռնի կերպով իսլամացվեցին 250 0000-ից 300 0000 հայեր, որն
առաջացրեց կայսրության որոշ մուսուլման կրոնական առաջնորդների դժգոհությունը։
Այսպես, Կուտինայի մուֆտին իսլամին հակասող համարեց հայերի բռնի իսլամացումը։
Իսլամացումը անհավատ երիտթուրքերի առաջնորդների համար չուներ հոգևոր իմաստ, բայց դա
հետապնդում էր հայկական ինքնությունը ոչնչացնելու և հայերի իվը նվազեցնելու
քաղաքական նպատակներ, որպեսզի վերացվեն հայերի կողմից ինքնավարության կամ
անկախության պահանջները:

Զոհերի թվի մասին ժամանակակից գնահատականները տատանվում են 200 000-ից (որոշ
պաշտոնական թուրքական աղբյուրներ և «History of the Ottoman Empire and modern
Turkey» առաջին հրատարակությունում Սթենֆորդ Շոուն)) մինչև ավելի քան 2 000 000
(որոշ հայ պատմաբաններ և Ռուդոլֆ Ռումմելը)։ Ռոնալդ Սունին գնահատականների
ընդգրկման սահման է համարում մի քանի հարյուր հազարից մինչև 1,5 միլիոնը: Ըստ
«Օսմանյան կայսրության հանրագիտարանի»՝ ամենահամեստ հաշվարկները ցույց են տալիս
զոհերի 500 000 թիվը, իսկ ամենաբարձր թիվ համարվում է հայ գիտնականների 1,5 միլիոն
գնահատականը: Համաձայն Առնոլդ Թոյնբիին (հրապարակված 1916 թվականին) մեջբերող
«Բրիտանիկա»-ի՝ զոհվել է մոտ 600 000 հայ, Գյունթեր Լևին հայտնում է 642 000, Էրիկ
Յան-Ցյուրխերը ենթադրում է 600 000-800 000 զոհ, Ռոջեր Սմիթը՝ «միլիոնից ավել»,
«Ցեղասպանության հանրագիտարանի» տվյալներով ոչնչացվել է մինչև 1,5 միլիոն հայ, ըստ
Ռումմելի՝ 2 102 000 հայ (որոնցից 258 000-ը Օսմանյան կայսրությունից դուրս
ապրողները)։ Համաձայն Դուգլաս Հովարդի՝ շատ պատմաբաններ զոհերի թիվը գնահատում են
800 000-1 000 000-ի սահմաններում: Ռիչարդ Հովհաննիսյանի կարծիքով՝ մինչ վերջերս
ամենատարածվածը 1,5 միլիոն գնահատականն էր, բայց վերջին ժամանակներում Թուրքիայի
քաղաքական ճնշումների հետևանքով այդ գնահատականը նվազելու միտում ունի: Համաձայն
փիլիսոփայական գիտությունների դոկտոր պրոֆեսոր Արմեն Մարսուբյանի՝ պատմաբանների մեծ
մասը զոհերի թիվը գնահատում է 1-1,5 միլիոն: Թեմատիկ հանրագիտարանները տալիս են
հետևյալ գնահատականները՝ «Encyclopedia of Genocide»՝ 1918 թվականի դրությամբ
մոտավորապես 1 միլիոն, «Encyclopedia of Genocide and Crimes Against Humanity»՝
մոտավորապես 1,2 միլիոն, «Dictionary of Genocide»՝ 1 միլիոնից ոչ պակաս, բայց մոտ
1,5 միլիոն զոհ:

Մյուս վիճելի հարցը հանդիսանում է Թուրքիայի հայ բնակչության բնաջնջման վերաբերյալ
որոշման ընդունման ժամանակը։ Այս հիմնախնդիրն ուսումնասիրող պատմաբանները
(Հոլոքոստի պատմաբանների նմանությամբ) բաժանվում են երկու խմբի՝
«ինտենցիոնալիստների», որոնք կարծում են, որ թուրքերը հայերի բնաջնջման ծրագրեր
վաղուց էին մտմտում, իսկ 19-րդ դարավերջի և 20-րդ դարասկզբի իրադարձությունները
համարվում են 1915 թվականի հայերի զանգվածային բնաջնջման խաղափորձ, և
«ֆունկցիոնալիստների», որոնք կարծում են, որ իրադարձությունները կրում էին
բավականին դիպվածային բնույթ և տեղի ունեցան Առաջին համաշխարհային պատերազմի
ժամանակ ծագած հայկական վտանգի մասին պատկերացումների ազդեցության ներքո։ Այսպես,
«ինտենցիոնալիստ» Վահագն Դադրյանը կարևոր պատճառ է տեսնում հավատամքի
փոփոխություններին անկարող ներկայացող իսլամի մեջ։ Դադրյանն իր հայացքները
հիմնավորում է նրանով, որ սպանությունները հիմնականում տեղի էին ունենում ուրբաթ
օրվա աղոթքից հետո, որի ընթացքում մոլլաները հայերի դեմ ջիհադի էին կոչում։ Նրա
ընդդիմադիրները հակադարձում են՝ օրինակ բերելով մուսուլմանների կողմից հայերին
օգնությունը և ընդգծելով այն փաստը, որ հայերի նկատմամբ բռնություններն Օսմանյան
կայսրությունում սկսվեցին Թանզիմատի ժամանակաշրջանից հետո, երբ կայսրությունը
հրաժարվեց հոգևոր օրենքների գերակայությունից և կանգնեց արդիականացման ճանապարհին։
«Ֆունկցիոնալիստներ» Ռոնալդ Սունին և Դոնալդ Բլոքսհեմը, օրինակ, հայերին վերացնելու
պատճառները տեսնում էին Սարիղամիշում Օսմանյան կայսրության պարտության մեջ։
Վերլուծելով «ֆունկցիոնալիստների» տեսակետները՝ մեկ այլ ուսումնասիրող՝
Ասատուրյանը, նշում է, որ ցեղասպանության գաղափարները հասունանում են սոցիալական
տարբերակման հողի և կոլեկտիվ միֆերի վրա՝ հատուկ տիրող խմբին։ Այնուամենայնիվ
ուսումնասիրողների մեջ գոյություն ունի որոշակի համաձայնություն այն հարցի շուրջ,
որ «վերջնական որոշում» ընդունվել է մինչ 1915 թվականի Վանի ապստամբությունը։ Այս
բանավեճում ծայրահեղ մոտեցումներ ունեն Հայաստանի շատ պատմաբաններ՝ գտնելով, որ
Օսմանյան կայսրության ողջ պատմությունը հայերի բնաջնջման նախերգանքն էր, և
Թուրքիայի պատմաբանները, որոնք մեծամասամբ մերժում են հայկական համայնքի
նպատակաուղղված ոչնչացումը:

Հայ բնակչության բնաջնջումն ուղեկցվում էր հայկական մշակութային ժառանգության դեմ
ուղղված գործողությունների շարքով։ Հայկական հուշարձաններն ու եկեղեցիները
պայթեցվում են, գերեզմանները վերածվում են դաշտերի, որտեղ զբաղվում էին
եգիպտացորենի և հացահատիկի մշակմամբ, քաղաքների հայկական թաղամասերն ավերվում էին
կամ բնակեցվում էին թուրք կամ քուրդ բնակչության կողմից և անվանափոխվում էին:

1914 թվականին Կոստանդնուպոլսի Հայոց պատրիարքության հաշվեկշռում հաշվարկվում է ոչ
պակաս քան 2549 ծխական համայնք, այդ թվում ավելի քան 200 վանք և ոչ պակաս 1600
եկեղեցի: Ցեղասպանության քաղաքականության իրականացման ընթացքում և էթնիկ զտումներից
հետո վերացվեցին բազմաթիվ հայկական ճարտարապետության հուշարձաններ։ Շատ տաճարներ
ավերվեցին, ավելի շատերը վերածվեցին մզկիթների և իջևանատների: Մինչ 1960 թվականը
թուրքական քաղաքականությունը կայանում էր Թուրքիայի տարածքում հայերի գոյության
վկայությունների վերացման մեջ։ Միայն 1960-ական թվականներին գիտնականները հայկական
հոգևոր ժառանգության հուշարձանների գրանցման և փրկության հարց բարձրացրեցին։ 1974
թվականին Թուրքիայում գիտնականները նույնականացրին հայկական եկեղեցիների և վանքերի
913 շինություն։ Հուշարձանների կեսից ավելին չի պահպանվել մինչ մեր օրերը, իսկ
մնացածներից 252-ը քանդված են և միայն 197-ն են գտնվում այս կամ այն չափով պիտանի
վիճակում:

1980-ական թվականների վերջերին և 1990-ական թվականների սկզբներին անգլիացի պատմաբան
և գրող Ուիլյամ Դալրիմփլը գտավ հայկական պատմական հուշարձանների շարունակական
ավերման ապացույցներ։ Շատ հուշարձաններ խարխլվել էին երկրաշարժերից ու
իշխանությունների անուշադրությունից, բայց կային նաև գյուղացի ոսկի որոնողների
կողմից քանդված շինություններ, ովքեր փնտրում էին հայկական գանձեր, որոնք, ըստ
նրանց, թաղված են եկեղեցիների տակ, կան նաև փլուզումների կանխամտածված ակնհայտ
օրինակներ։ Ավելի վաղ ֆրանսիացի պատմաբան Ջ. Մ. Թիերին հեռակա կարգով դատապարտվեց
երեք ամիս հարկադիր աշխատանքների այն բանի համար, որ փորձել էր վերստեղծել Վան
քաղաքի հայկական եկեղեցու հատակագիծը։ Նա նաև նշում էր, որ 1985 թվականին
իշխանությունները ցանկանում էին քանդել Օշկվանք հայկական եկեղեցին, բայց նրանց
չհաջողվեց, քանի որ ընդդիմացան տեղի բնակիչները, որոնք եկեղեցին օգտագործում էին
որպես հացահատիկի պահեստ։ Ուիլյամ Դալրիմփլի կարծիքով՝ հայկական հուշարձանների
ոչնչացումն արագացավ թուրքական պաշտոնատար անձանց վրա հարձակվող հայկական
ահաբեկչական կազմակերպությունների ի հայտ գալուց հետո:

Ուիլյամ Դալրիմփլի կարծիքով՝ հայկական ժառանգության ոչնչացման վառ օրինակ է Կարս
քաղաքի շրջակայքում տեղակայված Խծկոնք վանական համալիրը՝ կազմված հինգ
եկեղեցիներից, որոնք 1915 թվականից մինչ 1960-ական թվականները պաշտոնապես արգելված
էին այցելությունների համար։ Ականատեսների վկայություններով՝ վանքը ուժանակի
միջոցով պայթեցվել է կանոնավոր բանակի զորամասերի կողմից, որը նաև ուսումնական
կրակային դասընթացներ էր անցկացնում համալիրի շինությունների վրա։ Պատմաբանի
այցելության պահին կանգուն էր միայն 11-րդ դարի Սուրբ Սարգիս եկեղեցին, որի պատերը
էականորեն վնասված էին։ Մեկ այլ օրինակ է Վարագավանքի կիսափլված եկեղեցին՝ վերածված
ցախատան։ Երզնկայի մոտ գտնվող 9-րդ հարյուրամյակի բազիլիկան վերածվել է պահեստի՝
տրանսպորտի մուտքի համար նախատեսված պատի վրայի ահռելի անցքով։ Եդեսիայի հայկական
տաճարը 1915 թվականին վերածվեց հրշեջ կայանի, իսկ 1994 թվականին՝ մզկիթի՝
հեռացնելով մզկիթի համար ոչ պիտանի քրիստոնեական կառույցները։ 1987 թվականին
Եվրախորհրդարանը կոչ արեց Թուրքիային բարելավել ճարտարապետական հուշարձանների
պահպանման պայմանները։ Նվազ հաջողությամբ նմանատիպ փորձ կատարվեց Հուշարձանների
համաշխարհային հիմնադրամի կողմից։ Միջազգային ճնշումների արդյունքում վերականգնվեց
Վանա լճում գտնվող Սուրբ Խաչ եկեղեցին:

1919 թվականին Բոստոնում Դաշնակցության 9-րդ համագումարում որոշում ընդունվեց
ոչնչացնել հայերի սպանություններին մասնակից երիտթուրքերի առաջնորդներին։
Գործողությունը ստացավ հին հունական վրեժի աստվածուհի Նեմեսիսի անվանումը։
Դավադիրների հիմնական մասը ցեղասպանությունից փրկված հայեր էին՝ լի վճռականությամբ
վրեժ լուծել իրենց սպանված ընտանիքների համար։

Գործողության ամենահայտնի զոհը դարձավ Օսմանյան կայսրության ներքին գործերի նախարար
և օսմանյան եռապետության անդամներից Թալեաթ փաշան։ Թալեաթը երիթուրքերի մյուս
առաջնորդների հետ 1918 թվականին փախավ Գերմանիա, բայց այստեղ բացահայտվեց և 1921
թվականի մարտի 15-ին Բեռլինում սպանվեց Սողոմոն Թեհլերյանի կողմից։ Թեհլերյանի
ձերբակալումից հետո հասարակական կարծիքը նրա դեմ էր, բայց դատական գործընթացի
ժամանակ հայերի զանգվածային սպանությունների մասին տեղեկությունները փոխեցին
հասարակության տրամադրվածությունը։ Դատարանի կարծիքի վրա էականորեն ազդեց Յոհաննես
Լեփսիուսի ելույթը՝ Օսմանյան կայսրությունում հայերի սպանությունների վերաբերյալ։

Արդյունքում Թեհլերյանն արդարացվեց «եռապետության կառավարության գործողությունների
հետևանքով տարած տառապանքների հետևանքով գիտակցության ժամանակավոր կորստի»
պատճառով:

Օսմանյան կայսրության անկումից և 1918 թվականի Մուդրոսի զինադադարից հետո հաղթող
երկրները պահանջեցին Թուրքիայից պատժել ռազմագերիների և հայերի դեմ
հանցագործությունների մեղավորներին։ Առանձին կողմ էր կազմում Մեծ Բրիտանիան՝
պնդելով առաջին հերթին բրիտանական ռազմագերիների հետ դաժան վերաբերմունքի համար
պատիժ և ապա միայն հայերի բնաջնջման։ Դատարանի աշխատանքների սկսվելուց առաջ
Իթթիհաթի ղեկավարները՝ Թալեաթը, Էնվերը, Ջեմալը, Շաքիրը, դոկտոր Նազիմը, Բեդրին ու
Ազմին, փախան Թուրքիայից։

Համաձայն մեղադրանքի՝ տեղահանությունները թելադրված չէին ռազմական անհրաժեշտությամբ
կամ կարգապահական պատճառներով, այլ մտածված էին Իթթիհաթի կենտրոնական կոմիտեի
կողմից, և դրանք ի վերջո զգացվեցին Օսմանյան կայսրության բոլոր անկյուններում
(թուրք.՝ Memaliki Osmaniyenin hemen ee tarafnda)։ Ապացուցների հարցում դատարանը
հիմնվում էր հիմնականում փաստաթղթերի, այլ ոչ թե վկաների ցուցմունքների վրա։
Դատարանն ապացուցված համարեց Իթթիհաթի ղեկավարների կողմից (թուրք.՝ taktil
cinayeti) հայերի կազմակերպված սպանությունների փաստը։ Դատարանը բացակայող Էնվերին,
Ջեմալին, Թալեաթին և դոկտոր Նազիմին ճանաչեց մեղավոր և հեռակա դատապարտեց
մահապատժի։ Դատարանում ներկա մեղադրյալներից երեքը դատապարտվեցին կախաղանի միջոցով
մահապատժի:

Թուրքիայի Հանրապետության ձևավորումից հետո երկրի քաղաքական և մտավոր վերնախավը
որևէ կարիք չէր զգում ընդհարվելու հայերի զանգվածային սպանություններն ու թալանը
ղեկավարած մարդկանց հետ։ Թուրքիայի հանրապետության սկզբնական տարիներին երկրի
քաղաքական վերնախավը հիմնականում կազմված էր Իթթիհաթի նախկին պաշտոնյաներից,
որոնցից շատերն անձամբ էին մասնակցություն ունեցել հայերի բնաջնջման գործում և
հայերի ու հույների տեղահանություններից մեծ եկամուտներ ստացող տարածքային
ղեկավարների և ցեղային առաջնորդների հետ գտնվում էին դաշինքի մեջ։ Հայկական հարցի
քննարկումը կարող էր կազմաքանդել այդ դաշինքը: 1927 թվականի հոկտեմբերին
Հանրապետական կուսակցության համագումարում, Մուսթաֆա Քեմալն ընդարձակ ճառում
ներկայացրեց իր տեսակետներն այն մասին, թե անկախության համար պայքարում ինչպես
առաջացավ թուրք ազգը։ Քեմալի ճառը դրվեց հանրապետական Թուրքիայի պաշտոնական
պատմագրության հիմքում, դրա դրույթները պետության կողմից սկսվեցին դիտարկվել որպես
անառարկելի։ Թուրքիայի քրեական օրենսդրությունը հանցագործություն է համարում
պատմության քեմալական տարբերակի քննադատությունը, ինչն անհնար է դարձնում թուրքական
հասարակությունում բանավեճերը: Ըստ պաշտոնական վիճակագրության՝ 1927 թվականին
Թուրքիայում ապրում էր 77 400 հայ։ Համաձայն Լոզանի պայմանագրի՝ Թուրքիան
պարտավորվում էր տրամադրել անվտանգության, ազատ զարգացման երաշխիքներ և մյուս
ազգային փոքրամասնությունների շարքում որոշակի արտոնություններ հայերին։ Բայց
պայմանագրի այս կետը չիրականացվեց։ Թուրքիայի հայերը շարունակում էին փախչել երկրից
կամ ձուլվել։ 1934 թվականի հունիսի 21-ին ընդունված «Ազգանունների մասին» օրենքը
պահանջում էր հույներից, հրեաներից և հայերից հրաժարվել ավանդական ազգանուններից և
ընդունել նոր՝ թուրքականները։ Երկրորդ համաշխարհային պատերազմի տարիներին
Թուրքիայում մտցվեց բազմաթիվ առևտրականների՝ հույների, հայերի և հրեաների
սնանկացրած ունեցվածքի ընտրության հարկը:

Վերջին տարիներին Թուրքիայում ակադեմիական գիտությունը, թուրք մտավորականները,
մամուլը և քաղաքացիական հասարակությունը ավելի համարձակ են սկսում քննարկել
Հայկական հարցը, ինչը հանգեցնում է թուրք ազգայնամոլների և թուրքական կառավարության
պատասխան գործողությունների։ Հայկական «Ակոս» թերթի խմբագիր Հրանտ Դինքը, գրողներ
Օրհան Փամուկը և Էլիֆ Շաֆաքը, հրատարակիչ Ռագիփ Զարաքօղլուն մեղադրվեցին
«թրքությունը» վիրավորելու մեջ, Դինքն ու Զարաքօղլին դատապարտվեցին։ 2007 թվականի
հունվարի 19-ին Հրանտ Դինքը սպանվեց 17-ամյա թուրք ազգայնականի կողմից, նրա
հուղարկավորությանը Ստամբուլում անցան դժգոհության ցույցեր, որտեղ տասնյակ
հազարավոր թուրքեր քայլում էին «Մենք բոլորս Հրանտ ենք, մենք բոլորս հայ ենք»
կարգախոսը կրող ցուցանակներով։ Միևնույն ժամանակ թուրքական հասարակության մի մասը
Դինքին սպանողին ընդունեց որպես ազգային հերոսի:

Փաստարկներն այն բանի օգտին, որ հայերի դեմ գործողությունները կրել են համակարգված
և կենտրոնացված բնույթ, հիմնվում են բազմաթիվ ոչ թուրք ականատեսների
վկայությունների (հյուպատոսներ, զինծառայողներ, բուժքույրեր, ուսուցիչներ,
քարոզիչներ), թուրք պաշտոնյաների և ողջ մնացած հայերի ցուցմունքների վրա։ Հայերի
նպատակուղղված բնաջնջման կազմակերպման պնդումն էլ տեղ գտավ երիտթուրքերի
պարագլուխների դեմ դատական գործընթացի ընդհանրական որոշման մեջ։ Մինչ օրս թուրքական
պահոցներից չի ներկայացված ոչ մի փաստաթուղթ, որը ինչ-որ կերպ կապացուցեր հայերի
բնաջնջման նպատակաուղղվածությունը, ինչն էլ բացատրվում է այդ փաստաթղթերի
ոչնչացմամբ կամ այսօր Թուրքիայում գործող գրաքննությամբ։ Չապացուցված կամ կեղծված
են համարվում 1920 թվականի հրապարակված այսպես կոչված «Թալեաթի հեռագրերը»:
Հեռագրերի բնօրինակները չկան, բայց Դադրյանի կողմից անցկացված ուսումնասիրությունը
ցույց է տալիս, որ այդ հեռագրերի բովանդակությունն ուղղակի կերպով հաստատվում է
երիտթուրքերի պարագլուխների դեմ դատական գործընթացի նյութերով։ Հայերից ազատագրված
տարածքներում բնակեցվում էին Թրակիայից կամ Բուլղարիայից եկած մուջահիրներով, որոնք
առանց կազմակերպչական օգնության կամ նախամշակման չէին կարող հասնել մինչ Կիլիկիա
կամ Թուրքահայաստան, ինչն էլ հայերի ոչնչացման ծրագրում բարձր պաշտոնական
շրջանակների մասնակցությունը վկայող փաստարկ է հանդիսանում:

Օսմանյան կայսրությունում հայերի սպանությունները դիտարկվել են մի քանի միջազգային
կազմակերպությունների կողմից։ 1984 թվականին «Ազգերի մշտական տրիբունալը» Օսմանյան
կայսրության գործողությունները որակեց ցեղասպանություն: 1997 թվականին նմանատիպ
որոշում կայացրեց Ցեղասպանության ուսումնասիրողների միջազգային միությունը : 2000
թվականի հունիսի 8-ին «Նյու Յորք Թայմս» և «The Jerusalem Post» թերթերում
Հոլոքոստի 126 ուսումնասիրողների հայտարարությունը (այդ թվում՝ Եղուդ Բաուեր,
Իսրայել Չարնի և Էլի Վիզել)՝ հաստատելով Առաջին համաշխարհային պատերազմի ժամանակ
հայերի ցեղասպանության փաստի անվիճելիությունը: 2001 թվականին հայ-թուրքական
հաշտեցման համատեղ հանձնաժողովը դիմեց «Անցումային շրջանի արդարադատության հարցերով
միջազգային կենտրոն»-ին (ԱՇԱՀՄԿ) անկախ եզրակացության համար. արդյո՞ք 1915 թվականի
իրադարձությունները համարվում են ցեղասպանություն։ 2003 թվականի սկզբին ԱՇԱՀՄԿ-ը
ներկայացրեց իր եզրակացությունը, որ 1915 թվականի իրադարձությունները
համապատասխանում են ցեղասպանության բոլոր սահմանումներին, և այս եզրույթի կիրառումը
ամբողջովին արդարացի է:

Հայերի ցեղասպանության ժխտումը, ի տարբերություն ցեղասպանության մերժման այլ ձևերի,
որոնք իրականացվում են մասնավոր անձանց կամ կազմակերպությունների կողմից, կազմված է
Թուրքիայի Հանրապետության պաշտոնական և բազակողմանի աջակցությունից, որը հարցը
դարձնում է գիտականորեն ակնածելի և քաղաքականապես փաստարկված[Ն 6] : Թուրքական
պետությունը խոշոր միջոցներ է ծախսում հանրային գործողությունների համար և
նվիրատվություններ է կատարում համալսարաններին՝ փորձելով ընդլայնել Հայոց
ցեղասպանության վերաբերյալ թուրքական պաշտոնական դիրքորոշման աջակցությունը։ Տարբեր
պետությունների խորհրդարանների կամ կառավարությունների կողմից հայերի
ցեղասպանության ճանաչման հերթական քննարկումների ժամանակ Թուրքիան սպառնում է
դիվանագիտական և առևտրային պատժամիջոցներով։ Որպեսզի Թուրքիայի տարածքում հայերի
ֆիզիկական գոյության հետքերը վերացվեն, երկրում պարբերաբար ոչնչացվում են հայկական
ճարտարապետական հուշարձանները: Ժխտողների փաստարկները հիմնականում իրենցից
ներկայացնում են հետևյալ պնդումների ձևախեղումները՝

1915 թվականի իրադարձությունների վերաբերյալ առաջին կինոնկարը «Բռնաբարված
Հայաստանը» ֆիլմն է (1919), որից պահպանվել է միայն 15 րոպեանոց հատված։ Առաջին
վավերագրական ֆիլմը՝ «Ո՞ւր է իմ ժողովուրդը» (անգլ.՝ Where Are My People?,
պրոդյուսեր Մայքլ Հակոբյան), թողարկվեց 1965 թվականին՝ իրադարձությունների
50-ամյակի առթիվ։ 20-րդ և 21-րդ դարերի սահմանագծին ստեղծվեցին մի քանի
վավերագրական ֆիլմեր, որոնցից ամենահետաքրքրականը եղավ «Թաքնված Հոլոքոստ» ֆիլմը
(անգլ.՝ The Hidden Holocaust)։ Խորհրդային տարիներին Հայաստանում նկարահանվեցին
«Նահապետ» և «Ձորի Միրոն» ֆիլմերը։ Արտասահմանում նկարահանված ֆիլմերից առավել
արժեքավոր են Անրի Վերնոյի «Մայրիկ» (1991), «Պարադի փողոց, 588» (1992), Ռոբերտ
Քեշիշյանի «Արամ» (2002), Ատոմ Էգոյանի «Արարատ» (2002), Տավիանի եղբայրների
«Արտույտների ագարակը» (2007), Ֆաթիհ Աքինի «Սպին» (2014) ֆիլմերը։

Հայտնի լուսանկարներ արվել են Արմին Վեգների և ԱՄՆ հյուպատոս Լեսլի Դևիսի կողմից:
Թուրքիայի Հանրապետությունը խոչընդոտում է հայերի բնաջնջման մասին ֆիլմերի
նկարահանմանը: Սպանությունների մասին բանավոր պատմելու ավանդույթը դրսևորվում է
երգերում, որոնք համարվում են ցեղասպանության վկայություններից մեկը: Հայ
երաժիշտներից կազմված ամերիկյան System of a Down ռոք-խումբը հաճախ է շոշափում
հայերի ցեղասպանության հարցեր։ Դեռևս 19-րդ դարի վերջերին հայ գեղանկարիչ Վարդգես
Սուրենյանցն իր նկարներից շատերը ձոնեց Արևմտյան Հայաստանում հայերի ջարդերին:
Արշիլ Գորկու շատ նկարներ ոգեշնչված են վերապրած իրադարձությունների
հիշողություններից:

Եղեռնին զոհ գնացած հայ մեծանուն գրողներից էր 1915 թվականին զոհված Սիամանթոն։
Մյուս խոշոր բանաստեղծը՝ Դանիել Վարուժանը, ձերբակալվեց ապրիլի 24-ին, ավելի ուշ՝
օգոստոսի 19-ին, տանջամահ եղավ։ Նրանք իրենց ստեղծագործություններում պատկերել են
հայերի կոտորածները մինչ 1915 թվականը։ Կարսում ծնված և 1915 թվականը հայկական
կամավորական ջոկատներից մեկի կազմում անցկացրած Եղիշե Չարենցի շատ
ստեղծագործություններ նկարագրում են ջարդերի սարսափները («Դանթեական առասպել»)։
Հայերի կոտորածներին իրենց գրական ստեղծագործություններում անդրադարձել են
Հովհաննես Թումանյանը, Մուշեղ Գալշոյանը, Խաչիկ Դաշտենցը, ինչպես նաև հայ այլ
գրողներ։ Հայոց ցեղասպանության թեման իր արտացոլումն է գտել նաև Պարույր Սևակի
«Անլռելի զանգակատուն» պոեմում («Ղողանջ եղեռնական»)։ Հայերի ցեղասպանության մասին
ամենահայտնի գրական ստեղծագործությունը թերևս ավստրիացի գրող Ֆրանց Վերֆելի «Մուսա
լեռան քառասուն օրը» վեպն է։

Հայերի զանգվածային կոտորածներին նվիրված զանգակատան տեսքով առաջին հուշակոթողը
կանգնեցվել է 1950-ական թվականներին Անթիլիաս քաղաքի (Լիբանան) հայկական՝ Մեծի Տանն
Կիլիկիո կաթողիկոսարանի տարածքում։ 1965 թվականին Էջմիածնի կաթողիկոսարանի
տարածքում կանգնեցվեց ցեղասպանության զոհերի հիշատակի հուշակոթող՝ կազմված բազմաթիվ
խաչքարերից։ 1990 թվականին հիշատակի մատուռ կառուցվեց սիրիական Դեր Զոր անապատում՝
այս պահի դրությամբ հայերի սպանությունների հետ կապված տեղում կանգնեցված միակ
հուշարձանը: 1967 թվականին՝ Խորհրդային Հայաստանում Մեծ Եղեռնի իրադարձությունների
50-ամյակին չարտոնագրված ցույցեր անցկացնելուց հետո Ծիծեռնակաբերդի բարձունքում
ավարտվեց հուշահամալիրի շինարարությունը։ Այսօր Ծիծեռնակաբերդը հայերի համար
հանդիսանում է ուխտագնացության վայր:

Վիթխարի չափերի հասան նաև Հայոց ցեղասպանության արդյունքում հայ ժողովրդի կրած
նյութական վնասները։ Պատերազմի ժամանակ արևմտահայությանը պատճռած նյութական
վնասները, որոնք հրապարակվեցին 1919-1920 թվականների Փարիզի խաղաղության
կոնֆերանսում, կազմեցին 14 միլիարդ 598 միլիոն 510 հազար ֆրանկ, իսկ
արևելահայությանը՝ 4 միլիարդ 532 միլիոն 472 հազար ֆրանկ։ Ոչնչացվեցին ու հրո ճարակ
դարձան նյութական ու մշակութային հազարավոր հուշարձաններ ու կոթողներ, հարուստ
գրականություն ու ձեռագրեր:

Մեծ Եղեռնի գլխավոր հանցավորը թուրքական բռնակալությունն էր։ Հայ ժողովրդի դահճապետ
Թալեաթը մարդասպանի գոռոզամտությամբ դեռևս 1915 թվականի օգոստոսի 31-ին գոչեց․

Օսմանյան Թուրքիայի հայաջինջ քաղաքականության մշակման ու իրականացման հովանավորն ու
ակտիվ գործակիցն էր եղել կայզերական Գերմանիան։ Կ. Պոլսում Գերմանիայի դեսպան Հանս
Վանգենհայմը եթե 1915 թվականի փետրվարին հաղորդում էր իր կառավարությանը
«չարգելակել հայերի դեմ ձեռնարկվող քայլերին», ապա հուլիսի 7-ին հեռագրեց կանցլեր
Բետման Հոլվեգին, որ կյանքի է կոչվում «թուրքական պետության մեջ հայ ազգի ոչնչացման
նպատակը»: Արևմտյան մեծ տերությունները, մասնավորապես՝ Մեծ Բրիտանիան, Ֆրանսիան,
Իտալիան, ԱՄՆ, ի վիճակի չեղան ձեռնարկել գործնական միջոցներ հայերի բնաջնջման
գործընթացը կանգնեցնելու ուղղությամբ։ Մեծ Բրիտանիայի վարչապետ Լլոյդ Ջորջը,
մասնավորապես խոսելով անգլիական քաղաքականության մասին, գրել է․

Ժորժ Կլեմանսոն ասել է, որ «եվրոպական դիվանագիտության վրա է ծանրանում հայկական
արյունը»: Առաջին աշխարհամարտից հետո չպատժվեցին նրա հանցավորները, այդ թվում՝
թուրք ջարդարարները։ Թեև դեռ 1915 թվականի մայիսի 24-ին Ռուսական կայսրության,
Անգլիայի ու Ֆրանսիայի կառավարությունները Թուրքիային ներկայացրին հռչակագիր՝
նախազգուշացնելով, որ նրա կառավարողները պատասխանատվություն կկրեն կատարած
հանցագործությունների համար, բայց այն մնաց թղթի վրա։

Անկատար էր նաև «դաշնակիցների» 1919 թվականին Կոստանդնուպոլսում կազմակերպած
դատավարությունը, և միայն հեռակա կարգով մահվան դատապարտվեցին մի քանի
երիտթուրքական գործիչներ, որոնք փախել ու թաքնվել էին Գերմանիայում ու այլ
երկրներում։ Ճիշտ է, Նեմեսիս գործողության միջոցով հայ ժողովրդի վրիժառուների
ձեռքով սպանվեցին Թալեաթը, Էնվերը, Ջեմալը, Բեհաեդդին Շաքիրը, Սայիդ Հալիմը, Ջեմալ
Ազմին և ուրիշներ, բայց, դժբախտաբար, տեղի չունեցավ ժողովուրդների դատ,
հանցագործները հրապարակայնորեն չպատժվեցին, և պատմական անարդարությունն էլ
չուղղվեց։ Դա ևս ինչ-որ տեղ ոգեշնչեց Ադոլֆ Հիտլերին, որը, հետագայում իր
հրոսակախմբերին մղելով հրեշավոր սպանությունների, ասաց․ «Այսօր էլ ո՞վ է խոսում
հայերի բնաջնջման մասին»: Խորհրդային Միության և նրա դաշնակիցների հաղթանակը
Հայրենական Մեծ Պատերազմում (1941-1945 թվականներ) և Երկրորդ աշխարհամարտում, դրա
արդյունքում՝ աշխարհում ուժերի հարաբերակցության փոփոխությունը, հասցրին նաև
Նյուրնբերգյան դատավարությանը. մահվան դատապարտվեցին հիտլերյան հանցագործները։

Հայերի ցեղասպանության դեմ վճռական բողոքի խոսք ասացին միջազգային ականավոր մի շարք
գործիչներ։ Կարլ Լիբկնեխտը, դատապարտելով Օսմանյան կայսրությունում կազմակերպված
հրեշավոր սպանդը, շեշտեց, որ դրա հանցավորները գերմանա-թուրքական կառավարողներն են,
որոնց ձեռքերը թաթախվել են «հայերի արյան մեջ»: Բողոքի հուժկու ելույթներ ունեցան
նշանավոր գրողներ ու գիտնականներ Մաքսիմ Գորկին, Վալերի Բրյուսովը, Յան Ռայնիսը,
Անատոլ Ֆրանսը, Ռոմեն Ռոլանը, էմիլ Վերհարնը, Ջոն Ռիդը, Յոզեֆ Մարկվարտը, Յոհաննես
Լեփսիուսը, Ժակ դը Մորգանը, Անտուան Մեյեն, Ֆրիտյոֆ Նանսենը, Հերբերտ Ադամս
Գիբբոնսը, Արմին Վեգները, ինչպես նաև Ջեյմս Բրայսը, Առնոլդ Թոյնբին, Հենրի
Մորգենթաուն, Ֆայեզ Ղոսեյնը և շատ ուրիշներ։ Հետագայում էլ երբեք չլռեց առաջադեմ
մարդկության խղճի ու մտքի ձայնը Մեծ Եղեռնի առթիվ։

ԽՄԿԿ Կենտկոմի կենտրոնական օրգան «Պրավդա»-ն 1965 թվականի ապրիլի 24-ին գրեց, որ
«հիսուն տարի առաջ երիտթուրքերի կառավարությունը ոչնչացրեց մոտ մեկուկես միլիոն
հայերի», և դա կատարվեց իմպերիալիստական Գերմանիայի աջակցությամբ ու
հովանավորությամբ։ Ֆրանսիայի կոմկուսի կենտրոնական օրգան «Յումանիտե»-ն նույն
թվականի ապրիլի 23-ին նշեց.

Սկսած 1915 թվականից տարբեր պետություններ ընդունել են բանաձևեր, որոնք քննադատում
են հայերի կոտորածը։ ԱՄՆ-ը երեք անգամ (1916, 1919, 1920) ընդունել է նմանատիպ
բանաձևեր, սակայն դրանք չեն կարողացել կանգնեցնել Օսմանյան կայսրության
գործողությունները։ 1915 թվականին մայիսի 24-ին Ֆրանսիան, Մեծ Բրիտանիան և Ռուսական
կայսրությունը հանդես են եկել համատեղ հռչակագրով, որը նույնպես քննադատում էր այդ
կոտորածները։

Հայկական սփյուռքը գրեթե ամբողջությամբ ներկայացված է ցեղասպանության զոհերի ուղիղ
ժառանգներից և ունի բավարար նյութական միջոցներ, որպեսզի դիմադրի Թուրքիայի
ճնշումներին: Հիգեր Գրեթի կարծիքով՝ ԱՄՆ-ում գործող հայ լոբբիստական
ընկերությունների գլխավոր նպատակն է Թուրքիայի կողմից հայոց ցեղասպանության
ճանաչումը և տարածքների վերադարձը։ Որպեսզի հայ լոբբիստները հասնեն այդ նպատակին,
նրանք իրենց կողմն են քաշում տարբեր քաղաքական գործիչների, ճնշում են գործադրում
տարբեր պետությունների կառավարությունների վրա, զբաղվում են Հայոց ցեղասպանության
հարցի լայնամասշտաբ լուսաբանմամբ, հիմնադրում են այդ ցեղասպանության հարցերով
զբաղվող կառույցներ։:

Հայոց ցեղասպանությունը ճանաչել են շատ պետություններ և միջազգային
կազմակերպություններ։ Պաշտոնապես առաջինն ընդունել է Ուրուգվայը 1965 թվականին։ Հայ
ժողովրդի կոտորածը պաշտոնապես քննադատել և ճանաչել են որպես ցեղասպանություն ըստ
միջազգային իրավունքի հետևյալ երկրները՝

Հայոց ցեղասպանությունն ընդունել են այնպիսի կազմակերպություններ, ինչպիսիք են
Եվրոպայի Խորհուրդը (1998, 2001), Եվրախորհրդարանը (1987, 2000, 2002, 2015), ՄԱԿ-ի
մի քանի հանձնաժողովներ, Եկեղեցիների համաշախարհային խորհուրդը և այլն։

2016 թվականի ապրիլի 15-ին Եվրախորհրդարանը 554 կողմ ձայնով բանաձև ընդունեց, որով
կոչ էր անում Թուրքիային ընդունել Հայոց ցեղասպանությունը և վերահաստատեց 1987
թվականի ընդունած բանաձևը, որով 1915-1917 թվականներին Օսմանյան կայսրությունում
հայերի հանդեպ իրականացվածը ճանաչվել էր ցեղասպանություն՝ ՄԱԿ-ի՝ ցեղասպանության
մասին 1948 թվականի կոնվենցիայի դրույթների համապատասխան:

Հայերի ցեղասպանության ընդունումը պաշտոնապես պարտադիր պայման չէ Թուրքիայի՝ ԵՄ-ին
անդամակցելու համար, բայց որոշ հեղինակներ կարծում են, որ Թուրքիան պետք է կատարի
այդ քայլը ԵՄ-ին անդամակցելու ճանապարհին:

Հայոց ցեղասպանության ժխտումը քրեականացված է Շվեյցարիայում, որտեղ մի քանի մարդ
դատարանի կողմից դրա համար արդեն պատժվել են: 2006 թվականին Ֆրանսիայի Ազգային
ժողովը Վալերի Բուայեի կողմից ներկայացված օրինագիծ ընդունեց, որը Ֆրանսիայի կողմից
ընդունված ցեղասպանությունների մերժումը դիտարկում էր որպես հանցագործություն.
մինչև 1 տարի բանտարկություն և 45 000 եվրո տուգանք նախատեսող օրինագիծը
վերընդունվեց 2011 թվականի դեկտեմբերի 22-ին, իսկ 2012 թվականի հունվարի 23-ին
Սենատը հաստատեց այդ որոշումը: Թուրքիան դատապարտեց ցեղասպանության մերժումը
հետապնդող ֆրանսիական օրենքը: Ֆրանսիացի պատգամավորների մի խումբ Ֆրանսիայի
Սահմանադրական խորհուրդ հայց ներկայացրեց՝ ընդունված օրենքի համապատասխանության
վերաբերյալ: Խորհուրդը որոշեց, որ ցեղասպանության փաստերը մերժելու համար
պատժամիջոցներ կիրառող օրենքը չի համապատասխանում սահմանադրությանը, քանի որ դեմ է
մարդու ազատ կարծիք արտահայտելուն։ Սահմանադրական խորհրդի որոշմանն ի պատասխան՝
Սարկոզին նախարարներից պահանջեց մշակել օրենքի նոր խմբագրում:

2013 թվականի դեկտեմբերի 17-ին Մարդու իրավունքների եվրոպական դատարանը
հրապարակայնորեն Հայոց ցեղասպանությունը մերժած Դողու Փերինչեքին շվեյցարական
դատարանի կողմից պատժելու որոշումը ճանաչեց որպես կարծիքի արտահայտման իրավունքի
ազատության խախտում՝ ընդ որում Փերինչեքին չնշանակելով ոչ մի դրամական
փոխհատուցում: 2014 թվականի մարտի 12-ին Շվեյցարիայի արդարադատության դաշնային
նախարարությունը բողոքարկեց վճիռը: Որպես երրորդ կողմեր ներգրավված են նաև
Հայաստանի Հանրապետությունը և Թուրքիան։ 2015 թվականի հոկտեմբերի 15-ին ՄԻԵԴ-ը
մերժեց Շվեյցարիայի հայցը՝ վճիռ կայացնելով հօգուտ Փերիչեքի: Հայկական կողմը և
Հայաստանը ներկայացնող փաստաբաններն այդ վճիռը հաղթանակ համարեցին Հայաստանի
Հանրապետության համար, քանի որ դատավորներից 10-ը նշել են, որ այդ հարցը չպետք է
քննվի, իսկ 7-ը արձանագրել, որ «Հայոց ցեղասպանությունը հստակորեն ամրագրված
պատմական փաստ է»:

2000 թվականին Կալիֆորնիայի կոնգրեսն օրենք ընդունեց, որով ճանաչեց 1915 թվականին
զոհված հայերի ժառանգների իրավունքները համապատասխան ապահովագրական
ընկերություններից փոխհատուցումներ ստանալու կապակցությամբ։ 2003 թվականին New York
Life ապահովագրական ընկերությունը սկսեց 1915 թվականի հայերի սպանությունների
զոհերի հարազատներին փոխհատուցումների վճարումները (փոխհատուցման ընդհանուր գումարը
կազմում է մոտավորապես 20 միլիոն ԱՄՆ դոլար): Սակայն 2009 թվականի օգոստոսին ԱՄՆ-ի
Կալիֆորնիա նահանգի Վերաքննիչ դատարանը որոշում ընդունեց չեղարկել հայերի
հարազատներին ապահովագրական փոխհատուցումներ վճարելու մասին օրենքը։ Դատավոր Դևիդ
Թոմփսնը նշեց, որ հայերի բողոքները ապահովագրավճարներ ստանալու առնչությամբ զուրկ
են հիմնավորումներից, քանի որ «բոլոր այդ իրադարձությունները տեղի են ունեցել
ԱՄՆ-ից հազարավոր մղոններ հեռավորության վրա, հետևաբար Կալիֆորնիա նահանգը ոչ մի
պատասխանատվություն չի կրում այդ մարդկանց առջև», և «ԱՄՆ-ի Դաշնային
կառավարությունը որոշում չի ընդունել հայերի ցեղասպանության ճանաչման վերաբերյալ»:

Ֆրանսիական «Աքսա» ապահովագրական ընկերությունը պարտավորվեց զոհերի ժառանգներին
վճարել փոխհատուցում (17,5 միլիոն ԱՄՆ դոլար):

Ամեն տարի ապրիլի 24-ին՝ Հայոց ցեղասպանության զոհերի հիշատակի օրը, հարյուր
հազարավոր մարդիկ այցելում են Հայոց ցեղասպանության զոհերի հուշահամալիրը և
ծաղիկներ դնում անմար կրակի շուրջը։ Շնորհիվ հայ համայնքների՝ ամբողջ աշխարհում
կառուցվել են հուշահամալիրներ։

1965 թվականին՝ Հայոց ցեղասպանության 50-րդ տարելիցին, Հայաստանում որոշում
ընդունվեց Մեծ եղեռնի զոհերին նվիրված հուշահամալիր կառուցել։ Հուշահամալիրի վայր
ընտրվեց Երևանում՝ Հրազդան կիրճի մոտ գտնվող Ծիծեռնակաբերդ բլուրը։ Հուշահամալիրի
շինարարությունն ավարտվեց երկու տարի անց։ 44-մետրանոց քարակոթողը (ճարտարապետ`
Արթուր Թարխանյան, (Սաշուր Քալաշյանի համահեղինակությամբ)) խորհրդանշում է հայ ազգի
վերածնունդը։ Ցավի տապանը ճեղքած 12 մույթների միջև վառվում է անմար կրակը՝ իբրև
մշտաբորբ ցավի խորհրդանիշ։ Քիչ այն կողմ «Վերածնվող Հայաստան» հուշակոթողն է, որը
խորհրդանշում է խոտի նման ծլարձակող հայ ժողովրդի երկու հատվածները։ Համալիրի մոտ է
գտնվում 100-մետրանոց Սգո պատը, որի վրա փորագրված են այն քաղաքների ու գյուղերի
անվանումները, որտեղ տեղի են ունեցել կոտորածները։

1995 թվականին հուշահամալիրին կից բացվեց ցեղասպանության թանգարանը, որը նախագծել
են ճարտարապետներ Սաշուր Քալաշյանը և Լևոն Մկրտչյանը։ Թանգարանում հարուստ
փաստավավերագրական նյութի հիման վրա ներկայացված է Հայոց ցեղասպանության
պատմությունը։ Թանգարանից ոչ հեռու գտնվում է պուրակ, որտեղ արտասահմանյան
հասարակական-քաղաքական գործիչները եղևնիներ են տնկում ի հիշատակ Մեծ եղեռնի զոհերի։

Հայոց ցեղասպանության 100-ամյակի տարելիցին ընդառաջ՝ 2011 թվականի ապրիլի 23-ին ՀՀ
Նախագահի հրամանագրով ՀՀ-ում ստեղծվեց միջոցառումները համակարգող պետական
հանձնաժողով, որի անդրանիկ նիստը հրավիրվեց 2011 թվականի մայիսի 30-ին Երևանում:
Հանձնաժողովի կազմի մեջ ընդգրկվեցին մշակույթի, կրթության, գիտության ոլորտների
մասնագետներ, ինչպես նաև ցեղասպանության հանցագործության միջազգային ճանաչման
գործընթացում հայ ժողովրդի ջանքերին սատարող գործիչներ։

Հանձնաժողովն իր գոյության ընթացքում նիստեր է գումարել հինգ անգամ՝ առաջինը՝ 2011
թվականի մայիսի 30-ին, վերջին հինգերորդը՝ 2015 թվականի հունվարի 29-ին, որտեղ
հաստատվեցին Հայոց ցեղասպանության 100-րդ տարելիցի խորհրդանշանները և հրապարակվեց
հայոց ցեղասպանության 100-րդ տարելիցի համահայկական հռչակագիրը: Վերջինս ընթերցել է
ՀՀ Նախագահ Սերժ Սարգսյանը և ի կատարումն 100-րդ տարելիցին նվիրված միջոցառումները
համակարգող պետական հանձնաժողովի որոշման՝ ի պահ հանձնել Հայոց Ցեղասպանության
թանգարան-ինստիտուտին։ Մեկ օրինակը ուղարկվել է ՄԱԿ-ի Գլխավոր քարտուղարին, իսկ մեկ
օրինակը ի պահ է հանձնված ՀՀ ազգային արխիվ:

Հայոց ցեղասպանության 100-րդ տարելիցի կարգախոս ընտրվեց «Հիշում եմ և պահանջում»
նախադասությունը, որ հիշեցնում է հայ ընտանիքների պատմությունը, հայերի վերապրած
ողբերգության պատմությունը և ամբողջ աշխարհին ներկայացվող պահանջը։

Հայոց ցեղասպանության 100-րդ տարելիցի խորհրդանշան ընդունվեց անմոռուկ ծաղիկը, որի
անվան հիմքում տարբեր լեզուներով միևնույն իմաստն է՝ հիշի՛ր։ Սա հարյուրամյակի
կարգախոսն է ու ուղերձը։ Ծաղիկը հնգաթերթ է, որը խորհրդանշում է այն հինգ
մայրցամաքները, որտեղ հանգրվան գտավ ցեղասպանությունից մազապուրծ հայ ժողովուրդը,
իսկ մանուշակագույնը հայ ժողովրդի ինքնագիտակցության մեջ է տպավորվել հայ
առաքելական եկեղեցու սպասավորների հանդերձանքից։ Մեջտեղի սև գույնը խորհրդանշում է
ցեղասպանության արհավիրքն ու սարսափը, նաև այն մեծ վիշտը, որ ունեցավ հայ
ժողովուրդը։ Ներսի ճառագայթաձև բաց մանուշակագույնը խորհրդանշում է Ցեղասպանության
դատապարտմանն ու ճանաչմանը մասնակից լինելը։ Դեղին գույնը խորհրդանշում է արևային
լույսը, որն ապրելու ու արարելու հույս է տալիս՝ Ծիծեռնակաբերդի հուշահամալիրի
տեսքով՝ 12 մույթերով:

Selim Deringil Mass Conversions of Armenians in Anatolia during the Hamidian
Massacres of 1895–1897.



https://hy.wikipedia.org/wiki/%D5%80%D5%B8%D6%82%D5%B6%D5%A1%D5%BD%D5%BF%D5%A1%D5%B6

Հունաստան (հուն.՝ Ελλάδα), պաշտոնապես Հունաստանի Հանրապետություն (հուն.՝
Ελληνική Δημοκρατία, Ellīnikî Dīmokratía), երկիր Հարավ-արևելյան Եվրոպայում:
Մայրաքաղաքը և խոշորագույն քաղաքն Աթենքն է (վերջինիս վարչական տարածքի մեջ է
մտնում նաև Պիրեոս համայնքը)։ Հունաստանի բնակչության թիվը ըստ 2011 թ.
մարդահամարի՝ 11 միլիոն է։ Հյուսիսից սահմանակից է Ալբանիային, Մակեդոնիային և
Բուլղարիային, իսկ արևելքից՝ Թուրքիային: Հունաստանն արևելքից ողողվում է Էգեյան
ծովով, արևմուտքից՝ Հոնիական ծովով, իսկ հարավից՝ Միջերկրական ծովով:

Հունաստանը ըստ ջրափնյա գծի երկարության (13.676 կմ) 11-րդն է աշխարհում։ Ունի
հսկայական թվով կղզիներ (մոտ 1․400, որոնցից 227-ը բնակեցված են), որոնցից են՝
Կրետեն, Դոդեկանեսը, Կիկլադները և Հոնիական կղզիները: Հունաստանի տարածքի 80%-ը
լեռնոտ է։ Լեռներից ամենաբարձրը Օլիմպոսն է (2917 մ)։

Ժամանակակից Հունաստանը իր արմատներով սկիզբ է առնում Հին Հունաստանի
քաղաքակրթությունից, որն ընդհանուր առմամբ համարվում է արևմտյան քաղաքակրթության
օրրանը։ Այն ժողովրդավարության, արևմտյան փիլիսոփայության, Օլիմպիական խաղերի,
արևմտյան գրականության և պատմագրության, քաղաքագիտության, հիմնական գիտական և
մաթեմատիկական սկզբունքների, և արևմտյան դրամայի, ներառյալ ողբերգության և
կատակերգության, բնօրրանն է։

Այս ժառանգությունը մասամբ արտահայտված է ՅՈՒՆԵՍԿՕ-ի Համաշխարհային Ժառանգության
ցանկում 17 հուշարձաններով․ այդ քանակով Հունաստանը ՅՈՒՆԵՍԿՕ-ի ցանկում 13-րդն է
աշխարհում և 7-րդը Եվրոպայում։

Ժամանակակից Հունաստանը հիմնադրվել է 1830 թ., Հունական անկախության պատերազմից
հետո։ 1981 թվականից Հունաստանը Եվրամիության, իսկ 2001-ից Եվրոգոտու անդամ է:
ՆԱՏՕ-ի անդամ է և ՄԱԿ-ի հիմնադիր անդամ։ Հունաստանը զարգացած երկիր է, բարձր
շահութաբեր տնտեսությամբ, բարձր կենսամակարդակով։ Համաշխարհային բանկի 2010 թ.
տվյալներով, ըստ կյանքի որակի աշխարհում 21-րդն է։

Երկրի հայերեն անվան հիմքում ընկած է Փոքր Ասիա թերակղզու արևմտյան ափի և հարակից
կղզիների հին հունական Հոնիա անունը։ Հույներն իրենք իրենց երկիրն անվանում են
Հելլաս (Հելլադա), որը նշանակում է «հելլենների երկիր»: Այս ինքնանվանումն առաջացել
է հունական գաղութացման դարաշրջանում (մ․թ․ա․ 8-6 դդ․)։ Ըստ հունական առասպելների՝
այն ծագում է հույների առասպելական նախահոր՝ Հելլենոսի անունից։

Հռոմեացիները հին հույներին անվանել են գրեկներ: Սկզբում այս անվանումը վերաբերում
էր միայն հարավային Իտալիայի հույն գաղութաբնակներին, սակայն հետագայում լայն
տարածում գտավ եվրոպական ժողովուրդների մոտ։ Հունաստանը լատիներեն կոչվում է
Graecia, ֆրանսերեն՝ Grèce, անգլերեն՝ Greece, գերմաներեն՝ Griechenland, ռուսերեն՝
Греция:: Հնում հայերը հույներին անվանում էին յոյն, որը համահունչ էր հույների
արևելյան ճյուղի ինքնանվանը (իոն, այստեղից՝ իոնացիներ, Իոնիա, կամ հայերեն՝
Հոնիա)։

Բալկաններում մարդկանց բնակության վերաբերյալ ամենահին գտածոները մոտ 270,000 տարվա
են։ Դրանք գտնվել են հյուսիսային Հունաստանի Մակեդոնիա նահանգի Պետրանոլա
քարանձավում:: Հունաստանում հայտնաբերված մ.թ.ա. 7-րդ հազարամյակի նեոլիթյան
բնակավայրերը համարվում են ամենահինը Եվրոպայում, և դա հասկանալի է, քանի որ
Հունաստանը գտնվում էր այն ուղեծրի վրա, որով գյուղատնտեսական կուլտուրաների
աճեցման մշակույթը Մերձավոր Արևելքից տարածվել է դեպի Եվրոպա:

Հունաստանը հանդիսանում է Եվրոպական առաջին քաղաքակրթությունների բնօրրանը, որոնցից
հայտնի են՝ Կիկլադյան քաղաքակրթությունը Էգեյան ծովի կղզիներում (մոտ մ.թ.ա. 3200),
Մինոսյան քաղաքակրթությունը Կրետեում (մ.թ.ա. 2700–1500), իսկ այնուհետև Միկենյան
քաղաքակրթությունը մայրցամաքում (մ.թ.ա. 1900–1100)։ Այս քաղաքակրթությունները
ունեին իրենց գիրը, ընդ որում, մինոսյանները գրում էին Գծային Ա տարբերակով, իսկ
միկենյանները՝ Գծային Բ տարբերակով, որն ավելի ուշ վերածվեց հունարենի: Միկենյան
քաղաքակրթությունն աստիճանաբար կլանեց մինոսյան քաղաքակրթությանը, բայց ինքը
նույնպես վերացավ մ.թ.ա. 1200 թվականին՝ այսպես կոչված Բրոնզե դարի փլուզման
ժամանակաշրջանում։: Սա, այսպես կոչված, Հունական Մութ դարերի սկիզբն էր, որոնց
ընթացքում գրավոր արձանագրություններ չեն եղել։

Հունական Մութ դարերի ավարտը ավանդաբար համարվում է մ.թ.ա. 776 թ.-ը, երբ առաջին
անգամ անցկացվեցին Օլիմպիական խաղերը: «Իլիական» և «Ոդիսական» պոեմները, որոնք
համարվում են Արևմտյան գրականության հիմնարար գործերը, ստեղծվել են մ.թ.ա. 8-րդ կամ
7-րդ դարում Հոմերոսի կողմից։ Մութ Դարերից հետո հունական կղզիներում ի հայտ եկան
զանազան թագավորություններ և քաղաք-պետություններ, որոնք տարածվեցին մինչև Սև ծով,
Հարավային Իտալիա (առավել հայտնի որպես «Մեծ Հունաստան») և Փոքր Ասիա: Այդ
թագավորությունները և նրանց գաղութները հասան բարեկեցության բարձր մակարդակի, ինչն
էլ զարկ տվեց մի աննախադեպ մշակութային թռիչքի դասական Հունաստանում. մեծագույն
հաջողություններ ճարտարապետության, դրամայի, գիտության, մաթեմատիկայի և
փիլիոսոփայության ոլորտներում։ Մ.թ.ա. 508 թվականին Կլիսթենեսի ղեկավարությամբ
Աթենքում հաստատվեց աշխարհի առաջին դեմոկրատական համակարգը:

Մ.թ.ա. 5-րդ դարի սկզբին ամբողջ Մերձավոր Արևելքը Պարսից կայսրության
վերահսկողության տակ էր, որը կլանել էր տարածաշրջանի բոլոր երկրներն (Մարաստան,
Բաբելոն, Լիդիա, Հայաստան, Եգիպտոս) ու սպառնում էր հունական քաղաք-պետություններին
արժանացնել նույն ճակատագրին։ Փոքր Ասիայի քաղաք-պետությունները չկարողացան արժանի
դիմադրություն ցույց տալ պարսից զորքերին և մ.թ.ա. 492 թվականին Պարսկաստանը
ներխուժեց մայրցամաքային Հունաստան, սակայն մ.թ.ա. 490 թվականին Մարաթոնի
ճակատամարտում կրած պարտությունից հետո ստիպված եղավ նահանջել։ Երկրորդ ներխուժումը
սկսվեց մ.թ.ա. 480 թվականին։ Չնայած Թերմոպիլեի ճակատամարտում սպարտացիների և այլ
հույների հերոսական դիմադրությանը՝ Պարսկաստանին հաջողվեց գրավել Աթենքը։ Մ.թ.ա.
480 և 479 թթ. Սալամինի, Պլատեայի և Միկալեի ճակատամարտերում հույների տարած
հերոսական հաղթանակները պարսիկներին կրկին ստիպեցին նահանջել և վերջնականապես
հեռանալ Հունաստանից։ Այս ռազմական գործողությունների ընթացքում, որոնք հայտնի են
որպես Հույն-պարսկական պատերազմ, հույներին առաջնորդում էին Աթենքն ու Սպարտան։ Իսկ
այն հանգամանքը, որ Հունաստանը մի ամբողջական պետություն չի եղել, խոսում է այն
մասին, որ հունական պետությունների միջև հակամարտությունները կրում էին սովորական
բնույթ։ Հին Հունաստանի ամենաքայքայիչ ներքին պատերազմը մ.թ.ա. 431-404 թթ.
Պելոպոննեսյան պատերազմն էր, ինչի արդյունքում, Հին Հունաստանի առաջատար, Աթենական
միությունը դատապարտվեց կործանման և, շատ չանցած, Աթենքն ու Սպարտան հայտնվեցին
Թեբեի, իսկ հետագայում Մակեդոնիայի ստվերում։ Վերջինս կրկին միավորեց հունական
քաղաք-պետությունները, ստեղծելով Կորնթոսյան միությունը (հայտնի է նաև որպես
Հելլենական լիգա կամ Հունական լիգա անվամբ), որի ղեկավարը դարձավ Մակեդոնիայի արքա
Փիլիպոս II-ը: Նա Հունաստանի պատմության մեջ առաջինն էր, ով ընտրվեց ամբողջական
Հունաստանի առաջնորդ։

Փիլիպոս II-ի սպանությունից հետո Կորնթոսյան լիգայի ղեկավարումը ստանձնեց նրա
որդին՝ Ալեքսանդր Մակեդոնացին, ով միավորեց բոլոր հունական քաղաք-պետությունները և,
մ.թ.ա. 334 թվականին, ներխուժեց պարսից կայսրության տարածք։ Գրանիկոսում, Իսոսում և
Գավգամելայում տարած հաղթանակներից հետո հույները մ.թ.ա. 330 թվականին գրավեցին նաև
Շոշն ու Պերսեպոլիսը (Պարսից արքայի հիմնական աթոռանիստ քաղաքները)։ Ալեքսանդր
Մակեդոնացին թեև կործանեց ժամանակի հզորագույն տերությունը, սակայն, արևելքում
նվաճելով նոր տարածքներ, ստեղծեց մի ավելի լայնածավալ կայսրություն, որը ձգվում էր
արևմուտքում Հունաստանից մինչև Պակիստան՝ արևելքում, իսկ հարավում ներառում էր
Եգիպտոսը: Ալեքսանդրը ծրագրավորել էր նվաճել նաև Արաբական թերակղզին և այլ նորահայտ
տարածքներն արևելքում, սակայն, նրա հանկարծակի մահը մ.թ.ա. 323 թվականին, ոչ միայն
թույլ չտվեց իրագործել այդ ծրագիրը, այլև հանգեցրեց հսկայական կայսրության
քայքայմանն ու, ի վերջո, վախճանին։ Երկիրը բաժանվեց մի քանի թագավորությունների,
որոնցից ամենահայտնիներն էին Սելևկյան կայսրությունը և Պտղոմեոսյան Եգիպտոսը:
Հույների կողմից ստեղծված մյուս պետություններն իրենց մեջ ներառում էին
Հունա-Բակտրիական թագավորությունը և Հունա-հնդկական թագավորությունը Հնդկաստանում։
Չնայած այն հանգամանքին, որ Ալեքսանդրի կայսրությունը երկար չգոյատևեց և քաղաքական
միասնություն չկար, առնվազն երկու դար Հելլենիզմը և հունարենը գերակայեցին
Ալեքսանդրի կողմից նվաճված տարածքներում, իսկ արևելյան միջերկրածովյան
տարածաշրջանում այն տևեց զգալիորեն ավելի երկար:

Ալեքսանդրի մահվանը հաջորդած խառնաշփոթ ժամանակաշրջանից հետո, մ.թ.ա. 276 թվականին,
Մակեդոնիայի և հունական քաղաք-պետությունների վերահսկողությունն անցավ Անտիգոնոսյան
տոհմին, որի հիմնադիրը Ալեքսանդրի զորավար Անտիգոնոս Ա Միակնանին էր: Հետագայում,
մոտ մ.թ.ա. 200 թվականից սկսած, Հռոմը սկսեց ավելի ու ավելի ակտիվորեն միջամտել
հունական գործերին և ներքաշվեց մակեդոնացիների դեմ պատերազմների մեջ: Պիդնայի
ճակատամարտում (մ.թ.ա. 168) մակեդոնացիների պարտությունը հանգեցրեց Անտիգոնոսյան
տոհմի թուլացմանը և, ի վերջո, Մակեդոնիայի միացմանը Հռոմին (մ.թ.ա. 146) որպես
նահանգ։ Մնացյալ Հունաստանը դարձավ Հռոմի պրոտեկտորատ: Հունաստանի լիակատար
անեքսիայի պրոցեսն ավարտվեց մ.թ.ա. 27 թվականին, երբ Հռոմի կայսր Օգոստոսը որպես
նահանգ Հռոմին միացրեց հելլենիստական վերջին պետությունը՝ Պտղոմեոսյան Եգիպտոսը:
Չնայած իրենց ռազմական հզորությանը, հռոմեացիները հիացած էին հունական գիտության և
մշակույթի ձեռքբերումներով և ակտիվորեն յուրացնում էին դրանք, ինչը զգալիորեն
նպաստեց Հռոմի հետագա զարգացմանն ու հզորացմանը։ Հորացիուսն այդ առումով ասել է.
Graecia capta ferum victorem cepit ("Գերված Հունաստանը գերել է իր
նվաճողեներին")։: Հունական գիտությունն ու տեխնիկան իր ցարգացման գագաթնակետին
հասավ հենց այս ժամանակաշրջանում:

Հելլենիստական Արևելքի հունախոս համայնքները մ.թ. 1 - 3-րդ դարերում կարևորագույն
դեր խաղացին քրիստոնեության տարածման գործում: Առաջին քրիստոնյա առաջնորդներն ու
գրագիրները (նշանավորներից է Պողոս առաքյալը), որպես կանոն, հունարեն էին խոսում,
չնայած այն բանին, որ նրանցից և ոչ մեկը հույն չէր։ Եվ այնուամենայնիվ, Հունաստանը
վաղ քրիստոնեական ազդեցիկ կենտրոններից մեկը չհանդիսացավ, քանի որ գիտական բարձր
մակարդակի հասած հույների մեջ դժվար էր հավատք սերմանել մի ուսմունքի նկատմամբ, որը
կարելի էր դիտարկել որպես մի փիլիսոփայական ուղղության վերաձևություն։ Եվ զարմանալի
չէ, որ մինչև 4-րդ դարը Հունաստանում պահպանվում էր հեթանոսական հավատքը, իսկ որոշ
վայրերում՝ ինչպիսիք են օրինակ հարավ արևելյան Պելոպոննեսը, հեթանոսությունը
պահպանվեց մինչև 10-րդ դարը:

5-րդ դարում Հռոմեական կայսրութան անկումից հետո երևան եկավ Բյուզանդյան
կայրությունը, որը գոյատևեց մինչև 1453 թ.-ը։ Բյուզանդիայի մայրաքաղաքը
Կոստանդնուպոլիսն էր, իսկ լեզուն և մշակույթը՝ հունարենը։ Կրոնը գլխավորապես
ուղղափառ քրիստոնեությունն էր։ 4-րդ դարում կայսրության բալկանյան տարծքները՝
ներառյալ Հունաստանը, տուժել էին բարբարոս ցեղերի արշավանքների պատճառով։ 4-րդ և
5-րդ դարերում գոթերի և հոների արշավանքների և ավերածությունների և 7-րդ դարում
սլավոնացիների Հունաստան ներխուժումը էապես թուլացրեց Բյուզանդյան կայսրության
իշխանությունը Հունական թերակղզում։ Սլավոնյան ներխուժումից հետո ցարական
կառավարությունը շատ քիչ տարածքներում կարողացավ պահել իր վերահսկողությունը՝
կղզիներում և ցամաքին մոտ տարածքներում, որպիսիք են Աթենքը, Կորինթոսը և Սալոնիկը:

Բյուզանդական կայսրությունն 8-րդ դարասկզբին կարողացավ վերականգնել
վերահսկողությունը իր նահանգների վրա։ 9-րդ դարում հունական թերակղզու զգալի մասը
կրկին անցավ Բյուզանդիայի տիրապետության տակ։ Դա նպաստեց Սիցիլիայից և Փոքր Ասիայից
հունացիների մեծ հոսքին դեպի հունական թերակղզի։ Միևնույն ժամանակ շատ սլավոնացիներ
գերի վերցվեցին և վերաբնակեցվեցին Փոքր Ասիայում, իսկ մնացյալ սլավոնացիները
ձուլվեցին Բյուզանդիային։ 11-րդ և 12-րդ դարերում կայսրությունում կայունություն էր
տիրում ի հաշիվ Հունական թերակղզու տնտեսական աճի մեծ տեմպերի, որն ավելի զգալի էր,
քան անատոլիական մյուս տարածաշրջաններում։ Չորրորդ խաչակրաց արշավանքից հետո և
Կոնստանդինապոլիսի անկումից հետո 1204 թվականին Հունաստանի զգալի մասն անցավ
ֆրանկների տիրապետության տակ (այսպես ասած Ֆրանկոկրատիայի ժամանակաշրջանում), իսկ
որոշ կղզիներ անցան Վենետիկի տիրապետության տակ։ 1261 թվականին Կոստանդինապոլիսը
կրկին անցավ Բյուզանդիային և դա ուղեկցվեց հունական կզղիների մեծամասնության վրա
բյուզանդական տիրապետության վերահաստատումով, չնայած որ 14-րդ դարում Պելեպոնեսը
հանդիսանում էր ֆրանկների Աքեյան իշխանության կարևորագույն շրջանը, և միևնույն
ժամանակ շատ կղզիներ գտնվում էին Ջենովայի և Վենետիկի տիրապետության տակ։

14-րդ դարասկզբին Բյուզանդական կայսրությունը Հունական թերակղզուց բավականին
տարածքներ կորցրեց Սերբերի և Օսմանյան թուրքերի հարձակման հետևանքով։ 15-րդ դարում
Օսմանյան Թուրքիայի հարձակումների պատճառներով Բյուզանդիայի հունական տարածքները
սահմանափակվեց միայն Մորեյան դեսպոտատով: 1453 թվականին Կոստանդնուպոլիսի անկումից
հետո Մորեան Բյուզանդական կայսրության միակ մնացորդն էր, որ կարողացավ դիմակայել
Օսմանյան Թուրքիային։ Այնուամենայնիվ, 1460 թվականին Օսմանյան կայսրությունը
կարողացավ գրավել Հունաստանի մայրցամաքային տարածքը։ Թուրքական նվաճումների
պատճառներով շատ բյուզանդական հույն գիտնականներ, որոնք հիմնականում պատասխանատու
էին հունական դասական գիտելիքների պահպանման հարցում, իրենց հետ մեծ գրականություն
վերցնելով փախան Արևմուտք, և հետագայում մեծ ներդրումներ կատարեցին Վերածննդի
դարաշրջանում:

Չնայած այն հանգամանքին, որ մայրցամաքային Հունաստանի և Էգեյան ծովում գտնվող
կղզիների մեծամասնությունը 15-րդ դարավերջին գտնվում էր Օսմանայան կայսրության
տիրապետության տակ, Կիպրոսը և Կրետեն գտնվում էր Վենետիկի տիրապետության տակ և
համապատասխանաբար կարողացան դիմագրավել 1571 և 1670 թ թվականի օսմանյան կայսրության
հարձակմանը։ Միակ հունարենով խոսացող աշխարհը, որ կարողացավ խուսափել Թուրքիայի
հարձակումից, դա Իոնյան կղզիներն էին, որը մնաց Վենետիկի տիրապետության տակ մինչև
1797 թվականը, երբ Առաջին ֆրանսիական հանրապետությունը գրավեց այն, իսկ 1809
թվականին այն փոխանցեց Միացյալ Թագավորությանը: Իոնյան կղզիները Հունաստանին միացան
1864 թվականին։

Մինչ Իոնյան կղզիների և Կոստանդնուպոլիսի հույներն ապրում էին բարեկեցության մեջ,
մարցամաքային Հունաստանի բնակչության մեծամասնությունը տառապում էր Օսմանյան
Թուրքիայի ներխուժման արդյունքում տնտեսության կտրուկ վատթարացումից։ Օսմանյան
Թուրքիան մեծ հարկեր էր պարտադրել հույներին, իսկ այնուհետև, ըստ օսմանյան
կայսրության քաղաքականության, հունական շատ գյուղական բնակավայրեր վերածվեցին
բերդաքաղաքների։

Հունաստանի և Կոստանդինապոլիսի ուղղափառ եկեղեցիները Օսմանյան կայսրությունը
դիտարկում էին որպես մի ղեկավարության, որն իշխում էր նրա տիրապետության տակ գտնվող
քրիստոնյաների վրա՝ անկախ նրանք ազգությամբ հույն են, թե ո'չ։ Չնայած այն
հանգամանքին, որ Օսմանյան Թուրքիան ոչ մուսուլման բնակչությանը չէր պարտադրում իր
կրոնը, բայց էական խտրականություն կար նրանց նկատմամբ։ Հիմնականում օսմանյան
կայսրությունը դաժան վերաբերմունք էր ցույց տալիս քրիստոնյա բնակչությանը, որն էլ
հանգեցրեց նրան, որ շատ քրիստոնյաներ հավատափող եղան՝ իրենց իրական հավատը պահելով
հանդերձ։ XIX դարում շատ "ծպտյալ քրիստոնյաներ" վերադարձան իրենց իրական հավատքին։

Օսմանյան վարչակազմի բնույթը Հունաստանում բազմազան էր, բայց և այնպես այն
ուղեկցվում էր դաժանությամբ։ Որոշ քաղաքների ղեկավարներ նշանակում էր սուլթանը, իսկ
միևնույն ժամանակ կային քաղաքներ (օրինակ Աթենքը), որոնք ունեին իրենց սեփական
քաղաքապետարանը։ Երկար դարերի ընթացքում Հունաստանի լեռնային հատվածները և շատ
կղզիներ կարողանում են պահպանել իրենց ինքնավարությունը։

Երբ Օսմանյան Կայսրությունը մարտի էր բռնվում այլ տիրությունների հետ, հույները
գրեթե միշտ մարտնչում էին ընդդեմ կայսրության։ Մինչև Հունական հեղափոխությունը
հույները մի քանի անգամ ճակատամարտել են Օսմանյան կայսրության դեմ, որոնցից
հիշարժան են 1571 թվականի Լեպանտոյի ճակատամարտը, 1600–1601 թթ. Էպիրյան
ապստամբությունները, 1684–1699 թթ. Մորեան ճակատամարտը և 1770 թվականի Ռուսաստանի
հետ միասին կազմակերպած Պելեպոնեսյան ապստամբությունը, որն նպատակաուղղված էր
քայքայելու Օսմանյան կայսրությունը հօգուտ Ռուսաստանի։ Օսմանյան Թուրքիան ճնշեց այդ
ապստամբությունը մեծ արյունահեղությամբ։

16-րդ և 17-րդ դարերը Հունաստանի պատմության մեջ դիտվում է որպես "մութ դարեր":
18-րդ դարում Հունաստանում զարգացավ առևտուրը։ Մեծ թվով հույն առևտրականներ կային
Օսմանյան կայսրության տարածքում։ Հույն առևտրականները համայնքներ ստեղծեցին
Միջերկրականում, Բալկաններում և Արևմտյան Եվրոպայում։ Չնայած Օսմանյան
կայսրությունը Հունաստանին կտրել էր նշանավոր եվրոպական ինտելեկտուալ շարժումներից,
որպիսիք են օրինակ ռեֆորմացիան և լուսավորվածությունը, սակայն Ֆրանսիական
հեղափոխության և ռոմանտիկական նացիոնալիզմի գաղափարները Հունաստան թափանցեցին
առևտրականների միջոցով։ 18-րդ դարում Ռիգաս Ֆերաիոսը առաջին հեղափոխականն էր, որը
Հունաստանին պատկերացնում էր որպես ազատ երկիր։ Նա ստեղծեց մի շարք փաստաթղթեր,
որոնք վկայում էին Հունաստանի անկախության մասին, հոգ տարավ, որ Հունաստանն ունենա
իր հիմնը և Վիեննայում ստեղծեց Հունաստանի առաջին մանրամասն քարտեզը։ Նա սպանվել է
1798 թվականին օսմանյան գործակալների կողմից։

1814 թվականին հիմնադրվեց մի գաղտնի կազմակերպություն, որը կոչվում էր Ֆիլիկի
Էտերիա Հունաստանի ազատագրման համար։ Ֆիլիկի Էտերիան պլանավորեց սկսել
հեղափոխությունը Պելեպոնեսում, Դանուբյան դքսությունում և Կոստանդինապոլսում:
Առաջին ընդվզումը սկսվեց 1821 թվականի մարտի 6-ին Դանուբյան դքսությունում
Ալեքսանդր Իպսիլանտիսի գլխավորությամբ, բայց շուտով ճնշվեց թուրքերի կողմից։ Նույն
ամսվա վերջին Պելեպոնեսում սկսվեցին ընդվզումներ Օսմանյան կայսրության դեմ և 1821
թվականի հոկտեմբերին գրավեցին հունական Տրիպոլի քաղաքը Տեոդորիս Կոլոկոտրոնիսի
գլխավորությամբ։ Պելեպոնիսյան հեղաշրջմանը արագ հետևեցին հեղաշրջումներ Կրետեում,
Մակեդոնիայում և Կենտրոնական Հունաստանում, որոնք շուտով ճնշվեցին։ Մինչ այդ
հունական ռազմածովային ուժերը ունեցան առավելություն Օսմանյան ռազմածովային ուժերի
նկատմամբ Էգեյան ծովում և կանխեցին օսմանյան զորքերի համալրումը ծովով։ Սակայն 1822
թվականին և 1824 թվականին թուրքերը և եգիպտացիները ներխուժեցին կղզիներ,
մասնավորապես Քիոս և Պսարա, զանգվածային ջարդի ենթարկելով տեղի բնակչությանը։
Լարվածությունը շուտով աճեց երկու հունական խմբակցությունների միջև, որը բերեց
քաղաքացիական պատերազմի։ Նույն ժամանակ Օսմանյան սուլթանը բանակցությունների մեջ
մտավ եգիպտական սուլթան Մուհամեդ Ալիի հետ, որը պետք է ուղարկեր իր որդուն՝ Իբրահիմ
փաշային, որպեսզի ճնշի ապստամբությունը, փոխարենը նրան խոստացավ տարածքներ։
Իբրահիմը հասավ Պելեպոնես 1825-ի փետրվարին և միանգամից հաջողություններ ունեցավ.
1825 թվականի վերջում եգիպտացիների հսկողության տակ անցավ Պելոպոնեսի մեծ մասը։
Չնայած Իբրահիմը պարտություն կրեց Մանի թերակղզում, բայց նա ճնշեց ապստամբության
մեծ մասը և վերանվաճեց Աթենքը։

Մի քանի տարի բանակցելուց հետո մեծ երեք մեծ տերությունները (Ռուսաստան, Մեծ
Բրիտանիա և Ֆրանսիա) որոշեցին միջամտել հակամարտությանը և Հունաստան ուղարկեցին
ռազմանավեր։ Այս նորություններից հետո օսմանո-եգիպտական ռազմածովային ուժերը
որոշեցին հարձակվել հունական կղզիների վրա։ Մեկ շաբաթյա բախումից հետո
օսմանո-եգիպտական ուժերը պարտություն կրեցին։ Ֆրանսիական զորքերը ստիպեցին
եգիպտական զորքերին ազատել Պելոպոնեսը, իսկ հունական ուժերը ազատագրեցին
կենտրոնական Հունաստանը 1828 թվականին։ Որպես արդյունք երկարամյա պայքարի ստեղծվեց
Առաջին հելլենական հանրապետությունը, որը վերջնական ճանաչում ստացավ Լոնդոնի
արձանագրությամբ 1830 թվականին։

1827 թվականին Կորֆույից Իոան Կապոդիստրիան ընտրվեց որպես նորաստեղծ հանրապետության
առաջին նահանգապետ։ Այնուամենայնիվ, նրա սպանությունից հետո՝ 1831 թվականին Մեծ
տերությունները հոգ տարան, որ Հունաստանում լինի միապետություն: Երկիրը ղեկավարեց
Օտտոն, որը պատկանում էր Վիտելսբախի տոհմին: 1843 թ-ին թագավորին պարտադրեցին հոգ
տանել սահմանադրության և ներկայացուցչական ժողովի մասին։

Քանի որ Օտտոյի կառավարումը կրում էր ոչ ավտորիտար բնույթ, ի վերջո, 1862 թվականին
նրան գահընկեց արեցին և մեկ տարի անց նրան փոխարինեց Արքայազն Ուիլհեմը Դանիայից,
ով փոխեց իր անունը Գեորգ I-ի։ Նա որպես թագադրման նվեր Մեծ Բրիտանիայից իր հետ
բերեց Հոնիական կղզիները։ 1877 թվականին Խարիլաոս Տրիկուպիսը՝ ով համարվում է երկրի
ենթակառուցվածքների զգալի բարելավմանը նպաստող անձ, սանձահարեց միապետությանը՝
պետության ղեկավարման գործերին մասնակից դարձնելով ցանկացած պոտենցիալ վարչապետի։

Կոռուպցիան և անհրաժեշտ ինֆրոկառույցների վրա (օրինակ Կորինֆի ջրանցքը) տարամադրվող
գումարները էապես քայքայեցին Հունաստանի տնտեսությունը։ 1893 թվականին Հունաստանը
հայտարարեց իր ոչ կայացած պետություն լինելու մասին և միջազգային ֆինանսական մարմնի
վրեահսկողությամբ պետք է վճարեր պարտքերն իր պարտատերերին։ 19-րդ դարում ծագած
մյուս քաղաքական հարցը զուտ հունական բնույթ էր կրում։ Դա ազգային լեզուն էր։
Հույները խոսում էին Դեմոթիկ լեզվով։ Կրթված էլիտայից շատերը դա համարում էին
գյուղացիական բարբառ և ցանկանում էին վերադարձնել հին հունարենը: Պետական
փաստաթղթերը և թերթերը գրվում էին Կաֆարեվուսա (մաքրված) հունարենով, որը հույները
կարողանում էին կարդալ։ Լիբերալները Դեմոթիկի կողմնակիցն էին, իսկ պահպանողականները
և Ուղղափառ եկեղեցին դեմ էին այդ լեզվին մինչև այն աստիճան, որ 1901 թվականին
Դեմոթիկ լեզվով Նոր Կտակարանի թարգմանության համար Աթենքում մեծ խժդժություններ
բարձրացրեցին։ Այս հարցը Հունաստանը չկարողացավ լուծել մինչև 1970-ականները։

Ամբողջ Հունաստանը համախմբված էր՝ հատկապես այն հարցի շուրջ, որ Օսմանյան
Կայսրության տարածքից ազատգրեն հունալեզու նահանգները։ Հունաստանի մարտական ոգին
հատկապես բարձրացրեց 1866–1869 թ թվականի Կրետեյան ապստամբությունը: Երբ 1877
թվականին սկսվեց Ռուսաստանի և Թուրքիայի միջև պատերազմը, Հունաստանը Ռուսաստանի
կողմից էր, բայց Հունաստանը բավականին աղքատ էր և շատ մտահոգված էր, երբ Բրիտանիան
խառնվեց պատերազմին և Հունաստանին պարտադրեց, որ վերջինս պաշտոնապես պատերազմ
հայտարարի Թուրքիային։ Այնուամենայնիվ, 1881 թվականին Թեսալիան և Էպիրուսի փոքր
մասն անցան Հունաստանին ըստ Բեռլինյան պայմանագրի, բայց Հունաստանը հուսախափ մնաց
Կրետեի հարցում։ Կրետեի հույն բնակչությունը պարբերաբար ապստամբում էր և 1897
թվականին Հունաստանը՝ ազգի ճնշման տակ, պատերազմ հայտարարեց Օսմանյան Թուրքիային։
1897 թ-ին Հունա-թուրքական պատերազմի ժամանակ վատ հանդերձավորված և վատ պատրաստված
հունական բանակը պարտություն կրեց։ Մեծ տերությունների միջամտության շնորհիվ
Հունաստանը քիչ տարածքներ կորցրեց, իսկ Կրետեն դարձավ ինքնավար պետություն՝
արքայազն Գոերգի ղեկավարությամբ։

Բալկանյան պատերազմների ժամանակ Հունաստանը մեծացրեց իր տարածքները և
բնակչությունը։ Բայց դրանից հետո երկրի թագավոր Կոնստանտին I-ի և խարիզմատիկ
վարչապետ Էլեֆթերիոս Վենեզիլոսի միջև քաղաքական կրքերը խորացան։ Արդյունքում առաջին
համաշխարհային պատերազմի նախաշեմին երկրում ձևավորվեց երկու հակամարտ քաղաքական
թևեր։ Առաջին համաշխարհային պատերազմի ժամանակ Հունաստանն ուներ երկու
կառավարություն՝ գերմանամետ ռոյալիստական, որի նստատեղը Աթենքն էր և բրիտանամետ
վենեզելիստական, որի նստատեղը Սալոնիկն էր։ 1917 թվականին, երբ Հունաստանը
պաշտոնապես պատերազմի մեջ մտավ որպես Անտանտյան դաշինքի կողմնակից, երկու
պետությունները միացվեցին միմյանց։

Առաջին համաշխարհային պատերազմից հետո Հունաստանը փորձեց իր տարածքներն ընդլայնել
Փոքր Ասիայում, որտեղ համեմատաբար շատ կար հունալեզու բնակչություն, բայց
Հունաստանը ջախջախիչ պարտություն կրեց 1919–1922 թթ. Հունաթուրքական պատերազմում,
որի արդյունքում ըստ Լոզանի խաղաղության պայմանագրի տեղի ունեցավ բնակչության
փոխանակում Թուրքիայի և Հունաստանի միջև: Տարբեր աղբյուրների համաձայն, մի քանի
հարյուր հազար պոնտոսցիներ մահացել են այդ ժամանակահատվածում, որն էլ համարվում է
Պոնտոսի հույների ցեղասպանությունը: Այնուհետև Հունաստանն անցավ անկայուն վիճակի։
Իրար հետևից սկսեցին հեղաշրջումներ լինել։ Բացի այդ Հունաստանը մտահոգված էր
Թուրքիայից եկած 1.5 միլիոն հույն փախստականներով։ Արդյունքում Ստամբուլում երբևէ
բնակված 300,000 հույնի փախարեն 20-րդ դարում այնտեղ են մնացել ընդամենը 3,000-ը։

1924 թվականին Փոքր Ասիայի աղետալի դեպքերից հետո հանրաքվեի միջոցով Հունաստանում
վերացվեց միապետությունը և ստեղծվեց Երկրորդ Հունական Հանրապետությունը: Վարչապետ
Գեորգիոս Կոնֆիլիսը իշխանության գլուխ եկավ 1935 թվականին և արդյունավետ կերպով
վերացրեց հանրապետությունը՝ հանրաքվեի միջոցով վերականգնելով միապետությունը։ 1936
թվականին տեղի ունեցած քաղաքական հեղաշրջման արդյունքում երկիրը գլխավորեց Իոանիս
Մետեխասը որպես ֆաշիստական ռեժիմի գլխավոր։ Այդ ռեժիմը հայտնի է նաև Օգոստոսի 4-ի
ռեժիմ անվան տակ։ Չնայած նրան, որ Հունաստանը ֆաշիստական էր, նա լավ
հարաբերությունների մեջ էր Մեծ Բրիտանիայի հետ։

1940 թվականի օգոստոսի 28-ին ֆաշիստական Իտալիան Հունաստանից պահանջեց անձնատուր
լինել, բայց հույն բռնապետ Մետեխասը մերժեց այն և հաջորդող Հունա-իտալական
պատերազմում Հունաստանը կարողանացավ Իտալիայի զորքերին հետ շպրդել մինչև Ալբանիա։
Իհարկե, ֆաշիստական Գերմանիան այն չհանդուրժեց և շտապ զորք ուղարկեց Հունաստան։
Բայց նա չէր սպասում, որ հույներն իրեն այդքան դիմադրություն ցույց կտային։ 1941–42
թթ. ավելի քան 100,000 քաղաքացի մահացան սովից և ձմռան ցրտից և շատ հույն հրեաներ
ուղարկվեցին համակենտրոնացման ճամբարներ։

Հունաստանի ազատագրումից հետո երկրում սկսվեց քաղաքացիական պատերազմ կոմունիստական
և հակակոմունիստական ուժերի միջև, որի արդյունքում երկրի տնտեսությունը էապես
քայքայվեց և մեծ լարվածություն ստեղծվեց աջակողմյանների և կոմունիստական
ձախակողմյանների միջև, որը շարունակվեց շուրջ երեսուն տարի։ Հաջորդ քսան տարիների
ընթացքում Հունաստանը կենտրոնացավ տնտեսության վրա՝ առաջնորդվելով Մարշալի
նախագծով, և արդյունքում տնտեսությունը միանգամից վերելք ապրեց։

1965 թվականի հուլիսին Կոնստանտին II թագավորի կողմից Գեորդ Պապանդրեոյին
կենտրոնական ղեկավարությունից հեռացումը քաղաքական մեծ ալիք բարձրացրեց, որի
արդյունքում 1967 թվականի ապրիլի 21-ին քաղաքական հեղաշրջում եղավ։ Երկրի գլուխ
անցավ Սպաների ռեժիմ անունով ռազմական դիկտատուրան։ 1973 թվականի նոյեմբերի 17-ին
Աթենքի Ճարտարագիտական Համալսարանի ապստամբության դաժանաբար ճնշումը մեծ
հիասթափություն առաջացրեց ազգաբնակչության շրջանում և նոր հեղաշրջում առաջացրեց։
Երկրի գլուխ անցավ բրիգադիր Դիմիտրիոս Իոանիդիսը, որը նույնպես բռնատիրական
իշխանություն ծավալեց։ Ռեժիմը փլուզվեց 1974 թվականի հուլիսի 20-ին, երբ Թուրքիան
ներխուժեց Կիպրոս:

Նախկին վարչապետ Կոնստանտինիոս Կարամամլիսը վերադարձավ Փարիզից, որտեղ նա գտնվում
էր աքսորման մեջ սկսած 1963 թվականից։ Այդ թվականից սկսվեց մետապոլիտեֆսի
դարաշրջանը։ 1974 թվականի օգոստոսի 14-ին, որպես բողոքի նշան Թուրքիայի կողմից
Հյուսիսային Կիպրոսի բռնազավթման, Հունաստանը դուրս եկավ ՆԱՏՕ-յի կազմից։ Առաջին
բազմակուսակցական ընտրություններն անցկացվեցին 1964 թվականին՝ Ճարտարագիտական
Համալսարանի Ապստամբության տարելիցի առթիվ։ 1975 թվականի հունիսի 11-ին
ժողովրդավարական և հանրապետական սահմնադրությունում օրենք հրատարակվեց, որի
համաձայն Հունաստանն այլևս միապետության չի անցնի։

Միևնույն ժամանակ, ի պատասխան Կարամալիսի Նոր ժողովրդավարություն կուսակցությանը,
Անդրեաս Պապանդրեոուն հիմնեց Համահունական սոցիալիստական շարժումը: Այս երկու
քաղաքական ուժերը մինչև այժմ հաջորդում են միմյանց։ Հունաստանը ՆԱՏՕ-յի հետ
վերամիավորվեց 1980 թվականին։ Ավանդական լարված հարաբերությունները հարևան
Թուրքիայի հետ լավացավ, երբ 1999 թվականին երկրաշարժ եղավ երկու պետություններում
էլ: Հունաստանը վերացրեց Հունական վետոն Եվրոպական Միությունում Թուրքիայի
անդամակցության հարցում։

1981 թվականի հունվարի 1-ին Հունաստանը դարձավ Եվրոպական Միության տասներորդ
անդամը։ Այդ տարի Հունաստանն ուներ բարձր տնտեսական աճ։ Լայն ներդրումները
արդյունաբերական ինֆրակառույցներում և ծանր արդյունաբերությունում, Եվրոպական
Միության միջոցները և տուրիզմի աճի հաշվին ավելացված եկամուտը երկրի կենսամակարդակը
էապես բարձրացրեց։ 2001 թվականին երկրի դրամական միավորը դարձավ Եվրոն, իսկ 2004
թվականին Աթենքում անցկացվեց Ամառային Օլիմպիադան:

2000-ական թթ. Հունաստանի տնտեսությունը կտրուկ անկում ապրեց Եվրոպական ճգնաժամ-ի
պատճառով, որն նկատելի ազդեցություն թողեց Եվրոպական Միության տնտեսության վրա։

Հունաստանը լեռնոտ երկիր է, որը գտնվում է Բալկանյան թերակղզու հարավային մասում,
որն ավարտվում է Պելոպոնես թերակղզով (բաժանված է մայրցամաքային մասից ջրանցքով) և
երկրի մայրցամաքային մասի ու Փոքր Ասիայի ափերին հարող կղզիների վրա։ Երկրի
ընդհանուր մակերեսը կազմում է 131 994 կմ²: Սահմանակից է Ալբանիա, նախկին
Հարավսլավական Մակեդոնիա հանրապետության, Բուլղարիայի և Թուրքիայի հետ։ Հունաստանը
շրջապատում է Միջերկրական ծովը, իր Հոնիական, Էգեյան ծովերով, իսկ Կրետեի հարավային
ափերը նաև Լիբիական ծովը:

Իր չափազանց կտրտված ափեզրի պատճառով, Հունաստանը աշխարհում 11-րդն է ափեզրի
երկարությամբ՝ 13 676 կմ, այն դեպքում երբ նրա ցամաքային սահմանը ընդամենը 1160 կմ
է։ Երկիրը գտնվում է մոտավորապես 34° և 42° աստիճանի հյուսիսային լայնությունների,
և 19° և 30° E արևելյան երկայնությունների միջև։

Հունաստանի տարածքի մեջ են մտնում մեծ քանակով կղզիներ, կղզու տարբեր
սահմանումներով 1,200-ից 6,000, որոնցից 227 բնակեցված են։ Կրետեն ամենամեծ և
ամենաշատ բնակչությամբ կղզին է, երկրորդը Էուբեան է, այն բաժանված է մայցամաքից
ընդամենը 60 մ լայնությամբ Էուրիպուս նեղուցով, այս երկու կղզիներին հետևում են
Հռոդոսը և Լեսբեսը:

Հունական կղզիները ավանդորեն բաժանված են հետևյալ խմբերի՝ Արգո-Սարոնիկ կղզիներ
տեղակայված Սարոնիկ ծոցում, Աթենքի մոտ, Կիկլադներ խիտ կղզիների խումբ է տեղակայված
Էգեյան ծովի կենտրոնական մասում, Հյուսիսային Էգեյան կղզիներ, նոսր կղզիների խումբ
Թուրքիայի արևմտյան ափեզրի մոտ, Դոդեկանես ևս մեկ նոսր խումբ հարավ-արևելքում
Թուրքիայի և Կրետեյի միջև, Սպորադներ, փոքր խիտ խումբ Էուբեայի ափեզրին մոտ, և
Հոնիական կղզիներ որոնք տեղակայված են Հոնիական ծովում երկրի արևմտյան ափեզրի մոտ։

Հունաստանի մոտ ութսուն տոկոսը լեռնային կամ բլրոտ տարածքներ են, երկիրը Եվրոպայի
ամենալեռնային երկրներից մեկն է։ Երկրի ամենաբարձր կետն է Միթիկաս պիկը (2917 մ)
որը գտնվում է Օլիմպոս լեռան վրա։ Արևմտյան Հունաստանը ունի մի քանի լճեր և
ջրա-ճահճային տարածքներ և շրջապատված է Պինդուս լեռնաշղթայով։ Պինդուսը, որը
հանդիսանում է Դինարյան Ալպերի շարունակությունը, վեր է խոյանում մինչև 2637 մ
(Սմոլիկաս լեռը, Հունաստանում բարձրությամբ երկրորդը) և պատմականորեն եղել են մեծ
խոչընդոտ արևելք-արևմուտք առևտրի համար։

Պինդուս լեռնաշղթան շարունակվում է դեպի կենտրանական Պելոպոնես, հատում է Կիթերա և
Անտիկիթերա կղզիները և շարունակվում է դեպի Էգեյան ծով հարավ-արևմտյան մասը, որտեղ
այն ավարտվում է Կրետե կղզով։ Էգեյան ծովի կղզիները ստորջրյա լեռների պիկերն են։
Պինդուսի առանձնահատկություններն են բարձր, ուղղաձիգ գագաթները, որոնք հաճախ
կտրտված են բազմաթիվ կիրճերով և ձորերով, և մի շարք այլ կարստային լանդշաֆտներով։
Պինդուսում, Վիկոս Աուս Ազգային պարկում է գտնվում Վիկոս կիրճը, որը գրանցված է
Գինեսի գրքում, որպես աշխարհի ամենախորը կիրճը: Մեկ այլ նշանակալի ձևավորում է
Մետեորաի ժայռե սյուները, որոնց գագաթների վրա կառուցվել էին միջնադարյան Հունական
ուղղափառ վանքեր։

Հյուսիս-արևելյան Հունաստանում է գտնվում ևս մի բարձրադիր լեռնաշղթա՝ Ռոդոպի
լեռնաշղթան, որը տարածվում է արևելյան Մակեդոնիա և Թրակիա շրջանում, այս տարածքը
ծածկված է ընդարձակ, խիտ, հնագույն անտառներով, այստեղ է գտնվում նաև հայտնի Դադիա
անտառը է։

Թեսալիայում, Կենտրոնական Մակեդոնիայում և Արևմտյան Թրակիայում հիմնականում
հարթավայրեր են։ Դրանք կարևոր տնտեսական նշանակություն ունեն, քանի-որ երկրի սակավ
մշակվող հողատարածքների մեծ մասը այստեղ է գտնվում։

Հունական լանդշաֆտը ժայռոտ, հաճախ ողորկ լեռների, խիտ բնակեցված հովիտների,
բազմաթիվ կղզիների, նեղուցների և ծոցերի հաջորդականություն է։ Լայն տարածում ունեն
կիրերը, հատկապես երկրի արևմտյան մասում, սա բերել է կարստային ձագարների և
քարանձավների առաջացմանը։ Լեռնային մասիվները զբաղեցնում են Հունաստանի տարածքի
համարյա չորրորդ մասը։ Սա հիմնականում միջին բարձրության լեռներ են (մինչև 1200 -
1800 մ)։ Հունաստանի ամենաբարձր կետն է Օլիմպոս լեռը (2917 մ)։ 2000 մետրից բարձր
են խոյանում նաև Պինդոսները, Պարնասը, Կենտրոնական Հունաստանի լեռնաշղթան և
Տայգետը։ Հարթավայրերը քիչ են, հիմնականում գտնվում են երկրի կենտրոնական մասում և
Պելոպոնեսում։

Հունաստանի կլիման կարելի է բաժանել երեք տեսակի՝ միջերկրածովյան, ալպիական և
չափավոր, որոնցից ամեն մեկը խիստ կապված է տեղանքի հետ։ Պինդոս լեռնաշղթան ուժեղ
ազդեցություն ունի երկրի մայրցամաքային մասի կլիմայի վրա, նրանից արևմուտք գտնվող
շրջանները (Էպիրոս) ստանում են ավելի շատ տեղումներ, քան արևելքում գտնվող
Թեսալիան:

Միջերկրածովյան կլիման բնութագրվում է փափուկ խոնավ ձմեռներով և շոգ ու չոր
ամառներով։ Այս տեսակի կլիմայական գոտում են գտնվում Կիկլադները, Դոդեկանեսը,
Կրետեն, Պելոպոնեսի արևելյան մասը և Կենտրոնական Հունաստանը: Այստեղ ջերմաստիճանը
հաճախ հասնում է ռեկորդային արժեքների, իսկ ձմռանը նույնիսկ Կիկլադներում և
Դոդեկանեսի կղզիներում հնարավոր է ձյան տեղումներ։

Կլիմայի ալպիական տեսակը ավելի բնորոշիչ է երկրի լեռնային հատվածներին՝ Էպիրոս,
Կենտրոնական Հունաստան, Արևմտյան Մակեդոնիա, Թեսալիայի մի մասը, ինչպես նաև Աքեա,
Արկադիա և Լակոնիա նոմերը:

Արևելյան Մակեդոնիա և Թրակիա շրջանը կարելի է հատկացնել չափավոր կլիմայական գոտուն,
համեմատաբար ցուրտ և խոնավ ձմեռնեով և տաք ու չոր ամառներով։

Աթենքը գտնվում է անցումային գոտում, որտեղ միավորվում են երկու կլիմայական
գոտիները՝ միջերկրածովյան և չափավոր։ Աթենքի հյուսիսային մասում գերակայում է
չափավոր կլիման, իսկ կենտրոնական և հարավային մասերը ունեն միջերկրածովյան կլիմայի
հատկանիշներ։

Նեղ և լեռնոտ Հունական թերակղզում մեծ գետային համակարգեր չէին կարող առաջանալ։
Գերակշռում են լեռնային գետակները, գեղատեսիլ սահանքներով և ջրվեժներով, որոնք
հոսում են դեպի ծովը նեղ կիրճերով։ Հունաստանի ամենաերկար գետը Ալյակմոնն է (ավելին
քան 300 կմ)։ Մյուս մեծ գետերն են Էվրոսը, Նեստոսը, Ստրիմոնը, Վարդարը և Աքելոոսը:
Գետերը նավարկելի չեն, սակայն ունեն կարևոր դեր որպես էլեկտրաէներգիայի աղբյուր։

Հունաստանում հաշվվում են ավելին քան 20 լիճ, որոնց մակերեսը գերազանցում է 10 կմ²:
Ամենախոշորները և խորերը ունեն տեկտոնական ծագում, դրանցից են Տրիխոնիսը (95,5
կմ²), Վոլվին (75,6 կմ²), Վեգորիտիսը (72,5 կմ²)։ Շատ են կարստային ծագման լճերը,
նրանք որպես կանոն մեծ չեն և սնվում են հիմնականում ստորերկրյա ջրերով։ Դրանցից
ամենամեծն է Յանինան (22 կմ²)։

Հունաստանի կազմի մեջ են մտնում ավելին քան 2000 կղզիներ, խոշոր Կրետե և Էուբեա
կղզիներից մինչև փոքրիկ Պատմոս, Քրիսի և Կաստելորիզո կղզիները։ Կղզիները կազմում են
ամբողջ Հունաստանի տարածքի մոտ 20%:

Հունաստանը չունի օգտակար հանածոների զգալի պաշարներ։ Առավել լայնորեն տարածված և
մշակվում են լիգնիտի հանքերը, կամ թույլ-ածխացած կարմիր ածուխ: Այն հանդիսանում է
Հունաստանի հիմնական ջերմային պաշարը։ XX դարի վերջում Էգեյան ծովում
հայտնաբերվեցին նավթի և գազի փոքր հանքավայրեր, կատարվում է դրանց մշակումը։

Հունաստանը համեմատաբար հարուստ է հանքաքարային օգտակար հանածոներով։ Դրանք են
երկաթի, մանգանի, նիկելի, քրոմի, պղնձի և պոլիմետաղական հանքաքարեր։ Ատտիկայում,
Լավրիում քաղաքի մոտ, հին Աթենքի ժամանակներից կատարվում է արծաթի և կապարի
արդյունահանում։

Նակսոս կղզու վրա է գտնվում աշխարհում ամենախոշոր հղկաքարի հանքը։ Սանտորինի և
Նիսիրոս կղզիների վրա կատարվում է պեմզայի զանգվածային արդյունահանում։ Կիկլադների
վրա արդյունահանում են շինարարական նյութեր՝ մարմար, գրանիտ, կրաքար և ավազաքար:

Հունաստանում կան բոքսիտների, կամ ալյումինի հանքաքարի զգալի պաշարներ։
Երկրաբանների գնահատականներով դրանք կազմում են մոտ 650 միլիոն տոննա, ինչը
դարձնում է Հունաստանը Եվրոպայում այս տեսակի հանքաքարի խոշորագույն արդյունահանող։

Հունաստանի տարածքում պահպանվել են ոչ այնքան շատ վայրի կենդանիների տեսակներ։ Սա
պայմանավորված է այն հանգամանքով, որ հազարավոր տարիների պատմություն ունեցող
մարդու ազդեցությամբ ակտիվորեն վերացել են տեղի բույսերը և կենդանիները։ Այստեղ
բնակվող կենդանիներից բնորոշիչ են փոքր կենդանիները՝ նապաստակները, փորսուղները,
մացառախոզերը և տարբեր մկներ։

Խոշոր կաթնասուններից առավել տարածված են գորշ արջը, շնագայլը, աղվեսը, լուսանև և
վայրի խոզը: Բազմաթիվ կենդանիների տեսակներ մտցված են Կարմիր գրքի մեջ, նրանց մեջ
միջերկրածովյան ծովային կրիան և ճգնավոր-փոկը: Հունաստանում տարածված են
սողունները, օձեր և մողեսներ: Թռչյուններից այստեղ առավել հաճախ կարելի է հանդիպել
վայրի բադեր, ծղնիներ և կաքավներ, ինչպես նաև գիշատիչներից՝ բվեր, արծիվներ և
ուրուրներ: Ափամերձ տարածքներում պատահում են շատ որորներ, իսկ Հունաստանի ջրերում
կա կակղամորթների և ձկների հսկայական բազմազանություն, չնայած վերջին ժամանակներուն
նրանց պաշարները զգալիորեն նվազել են։

Հունաստանի տարածքում տարածված են ավելին քան 5000 տեսակի բույսեր։ Լայն տարածում
ունեն ոչ մեծ բույսերը և թփուտները՝ մակվիսները, մշտադալար, փշոտ թփուտներ։
Խալկիդիկի թերակղզու վրա հաճախ հանդիպում են սոճու անտառներ։ Տարածված են նոճիները
և սոսիները: Այս ծառերից որոշների տարիքը հասնում է մի քանի հազար տարի։ Շատ
տարածված է ձիթենիները, Հունաստանի և ամբողջ միջերկրածովյան շրջանի առավել թանկ
գնահատվող ծառերը։

Նախկինում Հունաստանը բաժանվում էր 13 վարչական շրջանների, որոնք իրենց հերթին
բաժանվում էին 54 նոմերի (կամ պրեֆեկտուրաների)։ Ինչպես նաև Հունաստանի կազմի մեջ
էր մտնում մեկ ինքնավար շրջան՝ Այոն Օրոս (Սուրբ լեռը) Աֆոն լեռան շրջակայքում,
եկեղեցական պետություն, որը կառավարվում է 20 աֆոնյան վանական միաբանությունների
ներկայացուցիչների խորհրդով։ Իրական ինքնավարություն գոյություն ուներ նոմերի
մակարդակում և ավելի փոքր կազմավորումներում՝ համայնքապետարաններում:
Համայնքապետարանը գլխավորում էր համայնքապետը, նոմերը՝ նահանգապետերը:

Սակայն, 2011 թվականի հունվարի 1-ից, համաձայն Կալիկրատիսի ծրագրի, Հունաստանի
վարչական կառավարման համակարգը արմատապես փոխվեց։ Նախկին 13 վարչական շրջաններ, 54
նոմեր և 1033 համայնքապետարաններ համակարգը փոխվեց 7 ապակենտրոնացված
վաևչակազմերով, 13 շրջաններով և 325 համայնքապետարաններով։ Շրջանները և
համայնքապետարանները ամբողջովին ինքնավար են, սկսած արդեն իսկ առաջին
ընտրություններից, որոնք տեղի էին ունեցել 2010 թվականի նոյեմբերի 7-ին և 14-ին։
Իսկ ապակենտրոնացված վարչակազմերը կառավարվում են գլխավոր քարտուղարի կողմից, որին
նշանակում է Հունաստանի կառավարությունը: Ինքնավար վանական միաբանության
պետությունը ազատված է այդ ռեֆորմներից։

Հունաստանի մայրաքաղաք, Աթենքը (հուն.՝ Αθήνα), աշխարհի ամենահին քաղաքներից մեկն է
և միաժամանակ Եվրոպայի ամենաերիտասարդ մայրաքաղաքներից մեկն է, այս կարգավիճակը
քաղաքը ստացել է միայն 1834 թվականին XIX դարի Հունաստանի ազգային ազատագրական
պատերազմից հետո։ Այժմ մայրաքաղաքում են ապրում երկրի ամբողջ բնակչության մոտ
35%-ը։

Սալոնիկը (հուն.՝ Θεσσαλονίκη), Հունական Մակեդոնիա շրջանի մայրաքաղաքն է, գտնվում
է Թերմանիկոս ծովածոցի ափեզրին։ Երկար դարերի ընթացքում Սալոնիկը եղել է Հելլադայի
կարևորագույն մշակութային և կրոնական կենտրոն։ Այսօր, այն նաև հզոր տնտեսական և
կրթական կենտրոն է։ Ամեն տարի Սալոնիկում անցկացվում է աշխարհում ամենախոշոր
Միջազգային ցուցահանդեսներից մեկը, իսկ այստեղ գտնվող Արիստոտելի համալսարանը
խոշորագույն բարձրագույն ուսումնական հաստատությունն է Հունաստանում։

Ինքնավար շրջանի կարգավիճակ ունի Աֆոն վանական միաբանության պետությունը, որը
գտնվում է Խալկիդիկի թերակղզու արևելյան թևի, Այոն Օրոսի, կենտրոնական և հարավային
մասում։ Դա քսան վանքերի ինքնավար համայնք է, որը սկսած 1313 թվականից գտնվում է
Կոնստանտինոպլսի Պատրիարքի անմիջական եկեղեցական ենթակայության տակ։ Ի
տարբերություն Կոնստանտինոպլսի Պատրիարքայանի մյուս թեմերի այստեղ օգտագործվում է
հուլյան օրացույցը, այդ թվում նաև վարչական փաստաթղթերում։ Ամբողջ աշխարհի
ուղղափառների համար Աֆոնը ամենասուրբ վայրերից մեկն է, ինչպես նաև ՅՈՒՆԵՍԿՕ-ի
կողմից ճանաչվել է որպես համաշխարհային ժառանգություն:

Հունաստանը ունիտար պետություն է, որը բաղկացած է 13 վարչական միավորներից՝
շրջաններից։ 1983 թ օրենսդրությամբ հաստատվել է, որ տեղական նշանակալիության
հարցերով զբաղվում են խորհուրդները, որոնք ընտրվում են բնակչության կողմից ուղիղ
ընտրությունների միջոցով։

Գործող Սահմանադրությունն ուժի մեջ է մտել 1975 թ հունիսի 11-ին։ Ըստ կառավարման
համակարգի՝ Հունաստանը խորհրդարանական հանրապետություն է։ Քաղաքական ռեժիմը
ժողովրդավարական է։

Պետության ղեկավարը նախագահն է, ով ընտրվում է խորհրդարանի կողմից 5 տարի ժամկետով։
Սահմանադրությունը նախագահին օժտել է լայն լիազորություններով՝ նրա վրա թողնելով
գործադիր իշխանության իրականացումը։ Նախագահը նշանակում է վարչապետին և վերջինիս
խորհրդով նշանակում ու հետ է կանչում կառավարության մնացած անդամներին։
Հանրապետության Խորհրդի որոշմամբ, որը ձևավորվում է Սահմանադրության կողմից
նախատեսված դեպքերում, նախագահը կարող է ցրել կառավարությանը, եթե այն չի վայելում
խորհրդարանի վստահությունը։ Բացառիկ դեպքերում նա նախագահում է նաև նախարարների
խորհուրդը: Նախագահը կանչում է խորհրդարանին հերթական նիստերի տարին մեկ անգամ և
այն ժամանակ, երբ դրա կարիքը կլինի։ Նա իրավունք ունի հետաձգել խորհրդարանական
նիստի գումարումը մինչև 30 օր։ Նախագահի լիազորությունների մեջ մտնում է նաև
խորհրդարանի կողմից ընդունված օրենքների հաստատումը և հրապարակումը և օրինագիծը
կրկին խորհրդարան ուղարկելը՝ վերանայելու համար։ Նախագահը կարող է հանրաքվե
նշանակել և ազգին ուղերձ հղել։ Նա նաև Զինված ուժերի գլխավոր հրամանատարն է։ Բացի
այդ նախագահն իրավունք ունի երկիրը ներկայացնել արտաքին հարաբերություններում,
պատերազմ հայտարարել և խաղաղություն կնքել, ինչպես նաև ցրել խորհրդարանը, եթե այն
երրորդ քվեարկությունից հետո չի կարողանում ընտրել նախագահ, երբ խորհրդարանը
տարակարծություն է ունենում հասարակության հետ կամ էլ երբ չի կարողանում ապահովել
կառավարության կայունությունը։

1986 թ մարտին մի շարք փոփոխություններ ընդունվեցին, որոնք զրկեցին նախագահին
կարևոր լիազորություններից՝ այդ թվում նաև վարչապետին պաշտոնանկ անելը։ Խորհրդարանը
ցրել նա կարող է միայն այն դեպքում, եթե 2 կառավարություններն անընդմեջ ապահովում
են քաղաքական անկայունություն։ Սահմանափակված է նաև նրա՝ հանրաքվե հայտարարելու
իրավունքը, իսկ արտակարգ դրություն հայտարարելու իրավունքը փոխանցվել է
խորհրդարանին։

Օրենսդիր իշխանությունն իրականացվում է խորհրդարանի կողմից, որը միապալատ
ներկայացուցչական մարմին է և ընտրվում է ուղիղ ընտրությունների միջոցով 4 տարի
ժամկետով։ Նրա կազմի մեջ մտնում են ոչ պակաս քան 200 և ոչ ավել քան 300 մարդ։
Պալատը հավաքվում է տարին մեկ անգամ հերթական նիստի, որը տևում է մոտ 5 ամիս։
Յուրաքանչյուր նիստի սկզբում խորհրդարանի անդամներից կազմավորվում է խորհրդարանական
հանձնաժողովներ՝ օրինագծեր և օրենսդրական առաջարկներ պատրաստելու և ուսումնասիրելու
նպատակով։ Օրենսդրական գործունեությունն իրականացվում է, որպես կանոն, լիակազմ
նիստերի ժամանակ։ Սակայն օրինագծերի մի մասն ուսումնասիրվում ու ընդունվում է
սեկցիաների ժամանակ, որոնց թիվը չի կարող գերազանցել երկուսը։ Սահմանադրությունը
սահմանում է, թե ինչ հարցերով կարող են օրինագծեր ընդունվել լիակազմ նիստերի
ընթացքում, և թե ինչ հարցեր պետք է քննարկվեն սեկցիաներին։ Խորհրդարանի կողմից
ընդունված օրինագծերը պետք է վավերացվեն նախագահի կողմից, իսկ նախագահական վետոն
կարող է անվավեր համարվել պատգամավորների ընդհանուր թվի բացարձակ մեծամասնությամբ։

Գործադիր իշխանությունն իրականացվում է կառավարության միջոցով, որի կազմի մեջ
մտնում են վարչապետը և նախարարները (դրանցից մեկը կամ մի քանիսը կարող են նշանակվել
փոխվարչապետներ)։ Կառավարությունը կազմվում է խորհրդարանում ամենաշատ տեղ ստացած
կուսակցությունից։ Վարչապետ է դառնում այդ կուսակցության առաջնորդը։ Երդվելուց հետո
15 օրվա ընթացքում կառավարությունը պետք է խորհրդարանի առջև դնի վստահության հարցը։
Պատգամավորների պալատն իրավունք ունի կառավարությունից կամ նրա որևէ անդամից «ետ
վերցնել իր վստահությունը»: Կառավարությունը սահմանում և վարում է պետության
ընդհանուր քաղաքականությունը Սահմանադրության և օրենքների համաձայն։ Ըստ
նախարարների պատասխանատվության մասին օրենքի՝ նախարարների խորհրդի անդամները և
պետական քարտուղարները պատասխանատվություն են կրում այն բացթողումների համար, որոնք
կատարվել են իրենց գործառույթներն իրականացնելիս։

Շրջաններում տեղական ինքնակառավարումն իրականացնում են կառավարիչները (հուն.՝
Περιφερειάρχης), փոխկառավարիչները (հուն.՝ αντιπεριφερειάρχες) և շրջանային
խորհուրդները (հուն.՝ περιφερειακό συμβούλιο), որոնց ընտրում է բնակչությունը։
Նոմերի տեղական ինքնակառավարումն իրականացնում են ոստիկանապետը (հուն.՝ Νομάρχης) և
նոմերի խորհուրդները (հուն.՝ Νομαρχιακό συμβούλιο)։ Համայնքներից յուրաքանչյուրի
տեղական ինքնակառավարումը իրականացնում է համայնքապետը (հուն.՝ Δήμαρχος),
համայնքային խորհուրդը (հուն.՝ Δημοτικό Συμβούλιο), որը բաղկացած է 15-20
համայնքային խորհրդականներից (հուն.՝ Δημοτικοί Σύμβουλοι)։

Դատական իշխանությունն անկախ է գործում օրենսդիր և գործադիր իշխանություններից և
բաղկացած է 3 գերագույն դատարաններից՝ Վճռաբեկ դատարանից (Άρειος Πάγος), Պետական
խորհրդից (Συμβούλιο της Επικρατείας) և Աուդիտորների դատարանից (Ελεγκτικό
Συνέδριο)։ Դատական համակարգը կազմված է նաև քաղաքացիական դատարաններից, որը քննում
է քաղաքացիական և քրեական գործեր և վարչական դատարաններից, որոնք լուծում են
քաղաքացիների և հունական վարչական իշխանությունների միջև առաջացած վեճերը։

Ժողովրդավարության վերականգնումից հետո հունական երկկուսակցական համակարգում
գերիշխում են լիբերալ պահպանողական Նոր ժողովրդավարություն (ND) և
սոցիալ-դեմոկրատական Համահունական սոցիալիստական շարժում (PASOK)
կուսակցությունները։ Մյուս կարևոր կուսակցությունների շարքում են Կոմունիստական
կուսակցությունը (KKE), Արմատական ձախերի կոալիցիան (SYRIZA), Ժողովրդական ուղղափառ
միավորումը (LAOS)։ 2010 թ 2 նոր կուսակցություններ ծնվեցին Նոր
Ժողովրդավարությունից և Արմատական ձախերի կոալիցիայից՝ կենտրոնամետ լիբերալ
Ժողովրդավարական դաշինքը (DS) և Ձախ դեմոկրատները (DA)։ Համահունական սոցիալիստական
շարժում կուսակցության նախագահ Ջորջ Պապանդրեուն 2009 թ հոկտեմբերի 4-ին
մեծամասնություն կազմեց խորհրդարանական ընտրությունների արդյունքում՝ զբաղեցնելով
300 տեղից 160-ը։ Նոր կառավարությունն ստեղծվեց 2011 թ հունիսի 20-ին և վստահության
քվե ստացավ հունիսի 22-ին՝ 155 կողմ, 143 դեմ ձայներով․ 2 պատգամավոր բացակայել են
քվեարկությունից։2010 թ պարտքերի ճգնաժամի սկսվելուց հետո 2 խոշոր
կուսակցությունների՝ Նոր ժողովրդավարության և Համահունական սոցիալիստական շարժման
աջակիցների թիվը զգալիորեն քչացավ․ վերջին հարցման արդյունքում 2
կուսակցություններին աջակցություն են ցուցաբերել հարցվողների 34%-48%: Համահունական
սոցիալիստական շարժմանը աջակցել են հարցվողների 8%-18%-ը, իսկ Նոր
ժողովրդավարությանը՝ 18%-30%:

2011 թ նոյեմբերին 2 խոշոր կուսակցությունները Ժողովրդական ուղղափառ միավորման հետ
կազմեցին կոալիցիա՝ իրենց աջակցությունը հայտնելով գործող կառավարությանը։
Կոալիցիայի ղեկավարը դարձավ նախկին Եվրոպական Կենտրոնական բանկի փոխնախագահ Լուկաս
Պապադեմոսը:

Հունաստանի արտաքին հարաբերությունները կարգավորվում են Արտաքին գործերի
նախարարության միջոցով, որը ղեկավարում է արտաքին գործերի նախարարը: Ներկայիս
նախարարը Ստավրոս Դիմասն է Նոր Ժողովրդավարություն կուսակցությունից։ Ըստ
պաշտոնական կայքի՝ Արտաքին գործերի նախարարության առաքելությունն է ներկայացնել
երկիրը այլ երկրների և միջազգային կազմակերպությունների առաջ, Հունաստանի և նրա
քաղաքացիների շահերն արտասահմանում պաշտպանելը, հունական մշակույթի խթանումը,
հունական սփյուռքի հետ սերտ հարաբերություններ պաշտպանելը և միջազգային
համագործակցության խթանումը։ Հունաստանը տարածաշրջանային քաղաքականություն է
ծավալել՝ օգնել խաղաղության և կայունության հաստատմանը Բալկաններում, Միջերկրական
ծովում և Միջին Արևելքում:

Նախարարությունը տարանջատում է 3 հարց, որը կարևոր է պետության համար․ Թուրքիայի
պնդումները, ըստ որոնց, նախարարությունը ցանկանում է ինքնիշխանություն դրսևորել
Էգեյան ծովի և նրա հարակից տարածքների վրա,Կիպրոս կղզում Հյուսիսային Կիպրոսի
Թուրքական Հանրապետության օրինականությունը և Մակեդոնիայի շուրջ վեճերը։

Հունաստանը մի շարք միջազգային կազմակերպությունների անդամ է՝ ներառյալ
Եվրախորհրդի, Եվրամիության, Միջերկրածովյան միության և ՄԱԿ-ի, որի հիմնադիր անդամն
է։

Հունաստանի զինված ուժերը պետական կառուցվածք է, որը միավորում է զինված զինվորական
ստորաբաժանումները և կառուցվածքային կազմակերպությունները, որոնք, Սահմանադրության
համաձայն, նախատեսված են ազատությունը, անկախությունը և պետության տարածքային
ամբողջականությունը պաշտպանելու համար և կազմված են ցամաքային, ռազմա-ծովային և
ռազմա-օդային ուժերից։

Զինված ուժերի ղեկավարման գերագույն մարմինը Հունաստանի Պաշտպանության
նախարարությունն է։ Հունաստանը ՆԱՏՕ-ի անդամն է և մասնակցում է տարբեր
գործողությունների Աֆղանստանում, Բոսնիայում, Չադում և Կոսովոյում:

1821 թ Օսմանյան կայսրության դեմ անկախություն ձեռք բերելու համար պայքարի ժամանակ
ստեղծվեցին հունական ցամաքային ուժերը և նավատորմը: 1912 թ սեպտեմբերին ձևավորվեցին
ռազմա-օդային ուժերը՝ որպես զինված ուժերի երրորդ տեսակ։ Հունաստանի զինված ուժերը
մասնակցել են թուրքական և բուլղարական բանակի դեմ մղվող Բալկանյան պատերազմներին:
Առաջին համաշխարհային պատերազմի ժամանակ Հունաստանի զինված ուժերը հանդես են եկել
դաշնակից երկրների կողմից։ 1919-1922 թթ հունա-թուրքական պատերազմն ավարտվեց
պարտությամբ, տարածքները կորցնելով և հույն ու թուրք բնակչության փոխանակմամբ։

Երկրորդ Համաշխարհային պատերազմի ժամանակ Հունաստանը բռնապետ Իոաննիս Մետակսասի
ղեկավարությամբ մերժեց 1940 թ հոկտեմբերի 28-ի հանձնման վերաբերյալ իտալական
վերջնագիրը և կարողացավ դիմագրավել իտալական զորքին և դուրս մղել ալբանական սահման։
Հունաստանի զինված ուժերը միայն պարտություն կրեցին գերմանական և բուլղարական
զինված ուժերի միջամտության շնորհիվ 1941 թ մայիսին:

Հունական զինված ուժերը 1950-ական թվականներին մասնակցել են նաև Կորեական
պատերազմին: 1967 թ ապրիլին ապստամբության արդյունքում զինվորական ռեժիմը՝ Գեորգիոս
Պապադոպուլոսի գլխավորությամբ, նվաճեց իշխանությունը Հունաստանում։ Կիպրոսի
հակամարտությունը և 1974 թ թուրքական զորքի ներխուժումը Կիպրոսի հանրապետություն
հանգեցրին ռազմական բռնապետության անկմանը և վարչապետ Կոնստանտինոս Կարամանլիսի
ջանքերով ժողովրդավարության կրկին հաստատմանը։

Հունաստանը ՆԱՏՕ-ի երկրներից ամենաշատ ՀՆԱ-ի տոկոսն է ծախսում (ՀՆԱ-ի 4,3%) երկրի
պաշտպանության վրա։ Նման ծախսերի հիմնական պատճառը Թուրքիայի կողմից եկող
սպառնալիքի ընկալումն է։

2011 թ դրությամբ, ըստ Համաշխարհային բանկի վիճակագրության, Հունաստանի
տնտեսությունը ՀՆԱ-ի $299միլիոն արդյունքով աշխարհում զբաղեցրել է 34-րդ և
Գնողունակության պարիտետի $304միլիոն արդյունքով՝ 42-րդ տեղը։ Հունաստանը նաև 27
անդամ ունեցող Եվրոպական Միության 15-րդ պետությունն է, որն ամենամեծ տնտեսությունն
ունի։ Մեկ շնչին ընկնող եկամտի արդյունքով Հունաստանն աշխարհում զբաղեցնում է 29-րդ
տեղը ՀՆԱ-ի $27,875-ով և 33-րդ տեղը Գնողունակության պարիտետի $27,624-ով։

Զարգացած, բարձր կենսամակարդակ ունեցող Հունաստանի տնտեսության հիմնական
մասնաբաժինն ընկնում է ծառայությունների ոլորտին (85.0%) և արդյունաբերությանը
(12.0%), մինչդեռ գյուղատնտեսությունը կազմում է ազգային տնտեսական արդյունքի միայն
3%-ը։ Հունաստանի արդյունաբերության կարևոր ճյուղերից են զբոսաշրջությունը (2009 թ
երկիր է այցելել 14.9միլիոն զբոսաշրջիկ, ըստ ՄԱԿ Համաշխարհային Զբոսաշրջության
Կազմակերպության՝ այն համարվում է Եվրամիության 7-րդ և աշխարհի 16-րդ ամենաշատ
այցելվող երկիրը) և առևտրային բեռնափոխադրումները (որը կազմում է աշխարհի
բեռնափոխադրումների 16.2%-ը, հունական առևտրական նավատորմերն աշխարհում ամենամեծն
են)։ Երկիրը նաև զգալիորեն գյուղատնտեսական մթերքներ է արտադրում (ներառյալ
ձկնաբուծությունը)։ Հունաստանը ոչ միայն Բալկանների ամենամեծ տնտեսությունն ունի,
այլև համարվում է տարածաշրջանային կարևոր ներդրողը։

Հունական տնտեսությունը դասակարգվում է որպես զարգացած և եկամտաբեր։ Հունաստանը
Տնտեսական համագործակցության և զարգացման կազմակերպության և Սևծովյան տնտեսական
համագործակցության կազմակերպության հիմնադիր անդամն է։ 1979 թ սկսվեց Եվրոպական
համայնքներին և միասնական շուկային երկրի անդամակցության գործընթացը, որն ավարտվեց
1982 թ։ 2001 թ հունվարին Հունաստանն ընդունեց եվրոն որպես իր արժույթ, որը
փոխարինեց դրախմային՝ 1 եվրոյի դիմաց 340.75 դրախմա փոխարժեքով։ Հունաստանը
հանդիսանում է նաև Արժույթի միջազգային հիմնադրամի և Առևտրի համաշխարհային
կազմակերպության անդամը։

Հիմնվելով մի շարք չափանիշերի վրա (գնաճ, բյուջեի դեֆիցիտ, պետական ​​պարտք,
երկարաժամկետ տոկոսադրույքներ, փոխարժեք)՝ 2000 թ հունիսի 19-ին Հունաստանը
Եվրախորհրդի կողմից ընդունվեց Եվրամիության Արժույթի միջազգային հիմնադրամ: 2004 թ
նոր ժողովրդավարական կառավարության կողմից կատարված աուդիտից հետո, Եվրոստատը ցույց
տվեց, որ բյուջեի դեֆիցիտի վիճակագրությունն իջել է։

Վերստուգված բյուջեի դեֆիցիտի տարբերությունների մեծ մասը կապված էին նոր
կառավարության հաշվապահական հաշվառման ժամանակավոր փոփոխության հետ, այսինքն՝
արձանագրված ծախսերի մեջ է մտել ռազմամթերքը, որն ավելի շատ պատվիրվել է, քան
ստացել։ Ինչևէ դա Եվրոստատի Եվրոպական հաշիվների համակարգի մեթոդաբանության
ետգործուն կիրառումն էր, որը վերջապես բարձրացրեց 1999 թ բյուջեի դեֆիցիտը ՀՆԱ-ի
3.38%-ի՝ գերազանցելով 3%-ի սահմանը։ Սա հանգեցնում է այն պնդմանը (նման պնդումներ
արվել են նաև եվրոպական այլ երկրների՝ օրինակ Իտալիայի շուրջ ), որ Հունաստանը չի
բավարարում բոլոր 5 չափանիշերին, և որ երկիրը մտել է Եվրագոտի «կեղծ» դեֆիցիտային
թվերի շնորհիվ։

2005 թ Հունաստանի վերաբերյալ Տնտեսական համագործակցության և զարգացման
կազմակերպության զեկույցում պարզորոշ ասվում է, որ հաշվապահական հաշվառման նոր
կանոնների ազդեցությունը 1997-1999 թթ ֆինանսական ցուցանիշերի վրա տատանվում էր
ՀՆԱ-ի 0.7%-1%: Մեթոդաբանության ետգործուն այս փոփոխությունն առաջացրել է
վերստուգված դեֆիցիտը, որը 1999 թվականին՝ Հունաստանի՝ Եվրամիության կազմի մեջ
մտնելու տարում գերազանցել է 3%-ը։ Այս ամենն ստիպեց Հունաստանի ֆինանսների
նախարարին պարզաբանել այն փաստը, որ 1999 թ բյուջեի դեֆիցիտը ցածր էր նկարագրված 3%
սահմանից, որը հաշվարկվել էր Եվրոպական հաշիվների համակարգի կողմից Հունաստանի՝
Եվրամիության կազմի մեջ մտնելուց, և որի շնորհիվ էլ Հունաստանը բավարարել էր
նախադրված չափանիշերին։

Ռազմական ծախսերի հաշվապահական հաշվառումն ավելի ուշ վերանայվեց Եվրոստատի
խորհրդով, որը տեսականորեն էլ ավելի իջեցրեց 1999 թ Եվրոպական հաշիվների համակարգի
կողմից հաշվարկած Հունաստանի բյուջեի դեֆիցիտի 3%-ը (1999 թ Եվրոստատի պաշտոնական
հաշվարկը դեռևս չի ստացվել)։

Մամուլում թույլ տրվող հաճախակի սխալներից է Հունաստանի՝ Եվրագոտի մտնելու շուրջ
բանավեճերի և այլ միջոցների օգտագործման շուրջ բանավեճերի խառնումը, որով
պայմանագրեր են կնքվել ամերիկյան և Եվրագոտու այլ երկրների բանկերի հետ, որպեսզի
արհեստականորեն կրճատվի երկրի կողմից զեկուցված բյուջեի դեֆիցիտը։ Արտարժույթի
փոխանակումը, որն իրականացվել է Գոլդման Սաքս ընկերության միջոցով, թույլ տվեց
Հունաստանին թաքցնել $1մլրդ-ի հասնող պարտքը, որը 2001 թ հետո իր ազդեցությունն
ունեցավ դեֆիցիտի վրա (երբ Հունաստանն արդեն ընդունվել էր Եվրագոտի) և որը կապված
չէ Հունաստանի՝ Եվրագոտի մտնելու փաստի հետ։

Դատական հաշվապահների ուսումնասիրությունները ցույց են տվել, որ Հունաստանի կողմից
Եվրոստատին ներկայացրած տվյալները վկայում են մանիպուլյացիայի մասին։

2009 թ վերջում Հունաստանի տնտեսությունը կանգնեց խորը ճգնաժամի առաջ, որը մեկ էլ
եղել էր 1974 թ, երբ կառավարությունը վերանայեց դեֆիցիտը ՀՆԱ-ի 6%-ից 12.7%-ի։

2010 թ սկզբներին բացահայտվեց այն փաստը, որ Գոլդման Սաքս, ՋեյՓիՄորգան Չեյս և
բազմաթիվ այլ բանկերի օգնությամբ ֆինանսական միջոցներ են մշակվել, որոնք թույլ են
տվել Հունաստանի, Իտալիայի և հնարավոր է այլ երկրներին թաքցնել իրենց պարտքը։
Տասնյակ նմանատիպ համաձայնագրեր են կնքվել Եվրոպայում, որտեղ բանկերը կանխիկ գումար
են տվել պարտքով կառավարություններին․ գումար վերցրած երկրների պարտավորությունները
նշված չէին ոչ մի տեղ։

Սա թույլ տվեց հունական կառավարություններին ծախսել ավելի շատ՝ դուրս չգալով
Եվրամիության դեֆիցիտի թիրախների սահմաններից։ 2010 թ մայիսին Հունաստանի
կառավարության դեֆիցիտը կրկին վերանայվեց և գնահատվեց 13.6%, որն աշխարհի երկրորդ
ամենաբարձր ցուցանիշն էր․ առաջին տեղում Իսլանդիան էր 15.7%-ով, իսկ երրորդ տեղում՝
Միացյալ Թագավորությունը 12.6%-ով։ Ըստ որոշ կանխատեսումների՝ պետական պարտքը պետք
է հասներ ՀՆԱ-ի 120% 2010 թվականին։

Այս ամենի արդյունքում կասկած առաջացավ, որ Հունաստանը ունակ է մարել իր պարտքը։
Որպեսզի խուսափեն նման տարբերակից, 2010 թ մայիսին Եվրագոտու երկրները և Արժույթի
միջազգային հիմնադրամը համաձայնվեցին Հունաստանին փրկել այդ իրավիճակից՝ նրան
անմիջապես տրամադրելով €45մլրդ՝ ընդհանուր պարտքը հասցնելով €110մլրդ-ի։
Ֆինանսավորումն ապահովելու համար Հունաստանից պահանջեցին խիստ միջոցներ ձեռք առնել
իր դեֆիցիտը կառավարելու համար։

2010 թ նոյեմբերի 15-ին Եվրամիության վիճակագրական մարմինը՝ Եվրոստատը, վերանայեց
պետական ֆինանսները և պարտքը, որին հաջորդեց Աթենքում կայացած հանդիպումը՝ նվիրված
երկրի չափազանց մեծ դեֆիցիտին, որը 2009 թ կազմում էր ՀՆԱ-ի 15.4%, իսկ պետական
պարտքը՝ ՀՆԱ-ի 126.8%-ը՝ դարձնելով նրան Եվրամիության երկրների շրջանում ամենամեծ
դեֆիցիտը (թեև որոշ մասնագետներ կարծում են, որ 2010 թ Իռլանդիայի դեֆիցիտը ավելի
բարձր էր)։

2011 թ ակնհայտ դարձավ, որ երաշխավորությունը բավարար չի լինի և 2012 թ երկրորդ
երաշխավորությունն իրականացվեց՝ €130մլրդ ($173մլրդ) տեսքով և կառավարությունից
պահանջվում էր ֆինանսական բարեփոխումներ կատարել և խիստ միջոցներ ձեռք առնել։
Գործարքի մի մասն էր կազմում Հունաստանի պարտքի 53%-ի կրճատումը․ մասնավոր
վարկառուների և Եվրագոտու կենտրոնական բանկերի ստացած ցանկացած շահույթ
վերադարձվում է ետ Հունաստան։ Աթենքում հաստատվելու է դիտորդների թիվ, ովքեր
կհետևեն համաձայնեցված բարեփոխումների իրականացմանը և խիստ վերահսկողության տակ
կպահեն պարտքի վերադարձման գործընթացը։

Նավային արդյունաբերությունը վաղնջական ժամանակներից կարևոր դեր է խաղում
Հունաստանի տնտեսության մեջ։ Այն կազմում է ՀՆԱ-ի 4.5%-ը, ապահովում է 160000
մարդու աշխատանքով (աշխատուժի 4%) և ներկայացնում է երկրի առևտրի դեֆիցիտի 1/3-ը։

1960-ական թվականներին հունական նավատորմի քանակը կրկնապատկվեց՝ հիմնականում
նավային մագնատներ Արիստոտել Օնասիսի և Ստավրոս Նիարխոսի կատարած ներդրումների
շնորհիվ։ Ժամանակակից հունական ծովային արդյունաբերությունը հիմնվել է Երկրորդ
համաշխարհային պատերազմից հետո, երբ հույն նավային գործարարները 1940-ականներին ԱՄՆ
կառավարության Նավերի վաճառման օրենքի միջոցով գնեցին ավել նավեր։

Ըստ 2011 թ ՄԱԿ-ի Առևտրի և զարգացման համաժողովի՝ հունական առևտրային նավատորմն
ամենամեծն է՝ կազմելով նախկին 15.96%-ի (2010 թ) փոխարեն աշխարհի նավատորմերի
16.2%-ը։ 2006 թ նավատորմի տոկոսը ավելի բարձր է եղել՝ 18.2%: Երկրի առևտրային
նավատորմը 202միլիոն դեդվեյթ է(անգլ.՝ Deadweight), որի շնորհիվ Հունաստանն
աշխարհում զբաղեցնում է առաջին տեղը։ Նավերի քանակով (3150 նավ, որից 741-ը
գրանցված են Հունաստանում, իսկ մնացած 2409-ը՝ այլ նավահանգիստներում) երկիրն
աշխարհում չորրորդն է։ Հունաստանն առաջինն է լցանավերի և չորաբեռների և չորրորդը՝
կոնտեյներների և այլ նավատեսակների քանակով։ Այժմ նավատորմն ավելի քիչ է, քան 1970
թվականին էր, երբ նավատորմի թիվը հասնում էր 5000:Հունական դրոշով նավերի ընդհանուր
թիվը կազմում է 1517, որով Հունաստանը հինգերորդն է։

Ժամանակակից, 100% թվային, տեղեկատվական և կապի ցանցերը հասանելի են ամենուրեք։
Գործում է 35000կմ երկարություն ունեցող օպտիկամանրաթելային և լայնարձակ անլար
ցանց։ Լայնաշերտ կապը լայնորեն տարածված է Հունաստանում․ 2011 թ դրությամբ կար
լայնաշերտ կապի 2.252.653 օգտվող։ Ըստ 2012 թ ELSTAT տվյալների՝ բնակավայրերի
53,6%-ը կանոնավոր կերպով օգտվում են ինտերնետից, որոնցից 94,8%-ն օգտվում է
լայնաշերտ կապից։

Ինտերնետ ակումբները, գրասենյակները և խաղասրահները, որոնք ինտերնետ մուտք գործելու
հնարավորություն են տալիս, սովորական երևույթ են երկրում։ Գրեթե ամենուրեք կարելի է
գտնել 3G բջջային ինտերնետի և Wi-Fi կապի հնարավորություն։ 3G բջջային ինտերնետից
վերջին տարիներին սկսել են զգալիորեն շատ օգտվել․ 2011 թ օգոստոսից 2012 թ օգոստոսն
օգտվողների թիվն աճել է 340%-ով։ ՄԱԿ-ի Հեռահաղորդակցության միջազգային միությունը
Հունաստանին դասում է առաջին այն 30 երկրների շարքում, որոնք ունեն շատ զարգացած
տեղեկատվական և հեռահաղորդակցության ենթակառուցվածք։

Հունաստանի եկամտի մեծ մասը գալիս է զբոսաշրջության ոլորտից։ 2009 թ տվյալներով այն
կազմում է երկրի ՀՆԱ-ի 15%-ը։ Միևնույն ժամանակ էկոնոմիկայի և մրցունակցության
նախարարության տվյալներով, եթե հաշվի առնենք թաքնված եկամուտները (կազմել է 36%
2007 թ), զբոսաշրջության ավանդը կազմում է ՀՆԱ-ի 18-20%: Բացի այդ այս ոլորտում
աշխատում է մոտ 900000 մարդ, այդ թվում նաև HoReCa ոլորտում, որը կազմում է
ընդհանուր բնակչության 6,9%-ը։ Սա Եվրամիությունում երրորդ ցուցանիշն է՝ Մալթայից և
Իսպանիայից հետո։2008 թ Հունաստանն ընդունել է 17.5 միլիոն զբոսաշրջիկի:

2005 թվականին Չինաստանում անցկացված հարցման արդյունքներով չինացիներն ընտրել են
Հունաստանը որպես համար մեկ զբոսաշրջական երկիր։ 2007 թվականին Հունաստան է այցելել
ավելի քան 19 միլիոն զբոսաշրջիկ՝ երկիրն ընդգրկելով աշխարհի զբոսաշրջական
ուղղությունների առաջին տասնյակում։ Հռոդոս կղզին եվրոպական զբոսաշրջիկների կողմից
ճանաչվել է ամենալավ առողջարանը։ 2008-2009 թթ զբոսաշրջիկների թիվը որոշ չափով
կրճատվեց։ Հունաստանի հյուրանոցների տերերը հույս ունեն ավելացնել զբոսաշրջիկների
քանակը ԱՊՀ երկրներից «All-inclusive» տեղաբաշխման համակարգի ներդրմամբ, ինչպես նաև
աշխատանքի ընդունելով ռուսախոս անձնակազմի։

Հունաստանի հայտնի զբոսաշրջական պատմամշակութային կենտրոններից Աթենքը, Դելֆին,
Կերկիրա և Կրետե կղզիները, լողափային հանգստի կենտրոններից Խալկիդիկի թերակղզին,
կղզի առողջարաններ Միկոնոսը, Թիրան, Պարոսը և Կրետեն, քրիստոնեական ուխտագնացության
կենտրոններից Սուրբ լեռ Աթոնը և Մետեորա վանքը, Սալոնիկի բյուզանդական հուշարձաններ
Սուրբ Դիմիտրիոսի բազիլիկը, Սուրբ Սոֆիայի տաճարն ընդգրկվել են ՅՈւՆԵՍԿՕ-ի
համաշխարհային ժառանգության օբյեկտների ցանկում:

Վերջին տասնամյակի ընթացքում երկրի տրանսպորտային ցանցը զգալիորեն արդիականացվել է։
Պարբերաբար նոր նախագծեր են իրականացվում, որոնք բարձրացնում են երթևեկության
անվտանգությունը և ընդարձակում են տրանսպորտային ենթակառուցվածքը։ Մասնավորապես
Ռիո-Անտիրիո կամուրջը (պաշտոնական անվանումը «Խարիլաոս Տրիկուպիս») 2004 թ
Կորնթական նեղուցով միացրեց արևմտյան Պելոպոնեսը Կենտրոնական Հունաստանի արևելյան
մասի հետ, որոնք հաղորդակցվում էին միմյանց հետ միայն ծովով․ Ռիո-Անտիրիոն այժմ
Եվրոպայի ամենաերկար ճոպանային կամուրջն է, որի երկարությունը 2880մ է։ Հյուսիսային
Հունաստանում շինարարության փուլում են գտնվում երկրի գլխավոր ավտողուղիների մի
քանի հատվածները՝ Էգնաթիա-Օդոսը (ընդհանուր երկարությունը 680կմ)։ 2009 թ ամռանը
բացվեց Աթենք-Սալոնիկ երթուղու Ավտոբանա 1 հատվածի երթևեկությունը (արևելյան ափ)։

Տրանսպորտի ենթակառուցվածքի զարգացմանը մեծապես խթանեցին 2004 թ Աթենքում կայանալիք
Օլիմպիական խաղերը: Միջազգային օդանավակայանները արմատապես արդիականացվեցին, գործող
երկաթուղիները բարելավվեցին և զինվեցին ժամանակակից, արագ շարժակազմով։ Աթիկայում
մասնավոր կապիտալով կառուցվել է Աթիկա-Օդոս ավտոմայրուղին, որը կապեց Աթենքի
ագլոմերացիայի ավանը Էլեֆտերիոս Վենիզելոս օդանվակայանի հետ և համարվում է Եվրոպայի
ամենաանվտանգ ավտոմայրուղիներից մեկը։ Հաշվարկները ցույց են տվել, որ վարորդները
կխնայեն օրական 2 միլիոն լիտր վառելիք՝ օգտվելով Աթիկա-Օդոս ճանապարհից, որի
շնորհիվ էլ երկիրը շահում է ֆինանսապես և էկոլոգիապես։ Բացի այդ Աթիկա-Օդոս
մայրուղու շինարարությունը ամենամասշտաբայինն է Աթիկայի պատմության մեջ, որի
ընթացքում բազմազան առարկաներ, որոնք փոխանցվել են հնէաբաններին։

Օլիմպիական խաղերի նախօրյակին Աթենքում բարելավվեց ողջ քաղաքային տրանսպորտը, գործի
գցվեց արագընթաց տրամվայ և աթենքյան մետրոպոլիտենի 2-3 ճյուղ։ Շարունակվում է
Սալոնիկի մետրոպոլիտենի շինարարությունը։ Ամբողջովին նորացվեց Պրոաստիակոսի
շարժական հատվածը։ Էլեկտրական մայրուղու շինարարությունը շարունակվեց և կապվեց
ազգային երկաթուղային ցանցին։ Նոր տերմինալների և Էլեֆտերիոս Վենիզելոս
օդանավակայանի վերակառուցումը կարևոր ուղենիշ է հանդիսանում միջազգային օդային
երթևեկության բարելավվման գործում։

Հունաստանի ELSTAT վիճակագրական վարչությունը (ELSTAT) պաշտոնական վիճակագրական
մարմինն է Հունաստանում։ Ըստ ELSTAT-ի, Հունաստանի ընդհանուր բնակչությունը 2011
թվականին կազմել էր 10 787 690:

Ծնելիության ընդհանուր ցուցանիշը 2003 թվականին 9,5 էր 1000 բնակչի հաշվով (1981
թվականին 14,5՝ 1000 բնակչի հաշվով) Միևնույն ժամանակ աճել է մահացության
ցուցանիշը, 1981 թվականին 1000 բնակչի հաշվով գրանցվել է 8.9 մահ, իսկ 2001
թվականին 1000 բնակչի հաշվով գրանցվել է 9,6 մահ։ 2001 թվականին, բնակչության 15,18
տոկոսը՝ մինչև 14 տարեկան էին, 68,12 տոկոսը 15-ից 64 տարեկան, և 16,71 տոկոսը 65
տարեկան և բարձր։

Հունական հասարակությունը նույնպես արագ փոփոխվեց ժամանակի ընթացքում։ Ամուսնության
ցուցանիշը ընկնում էր 1981 թվականին 1000 բնակչի հաշվով 71-ից մինչև 2002 թ, սակայն
2003 թվականին աճեց դառնալով 1000 բնակչի հաշվով 61, բայց կրկին ընկավ 2004
թվականին գրանցվելով 51 ամուսնություն 1000 բնակչի հաշվով։ Ամուսնալուծության
ցուցանիշը, մյուս կողմից, աճ է տեսել 1991 թվականից, երբ գրանցվել էր 191,2
ամուսնալուծություն յուրաքանչյուր 1000 ամուսնությունների, 2004 թվական, երբ
գրանցվել էր 239,5 ամուսնալուծություն յուրաքանչյուր 1000 ամուսնությունների։

Հունաստանի գրեթե երկու երրորդն ապրում են Հունաստանի քաղաքային բնակավայրերում։
Հունաստանի ամենամեծ և ամենաազդեցիկ կենտրոններն են Աթենքը և Սալոնիկը, որոնց
բնակչությունը մոտավորապես 4 միլիոն և 1 միլիոն բնակիչ է համապատասխանաբար։ Այլ
նշանավոր քաղաքները, որոնց բնակչությունը անցնում է 100 000 թիվը հետևյալն են՝
Պատրաս, Հերակլիոն, Լարիսա, Վոլոս, Ռոդոս, Հոնինա, Խանյա և Խալկիդա:

Ստորև բերված աղյուսակում թվարկվում են Հունաստանի խոշոր քաղաքները ըստ բնակչության
(Արդյունքները բերված են 2011 թ. մայիսին Հունաստանում տեղի ունեցած մարդահամարից)։

20-րդ դարում, միլիոնավոր հույներ գաղթել էին Միացյալ Նահանգներ, Մեծ Բրիտանիա,
Ավստրալիա, Կանադա, և Գերմանիա, ստեղծելով ծաղկող հունական սփյուռք։ Գաղթի
վիճակագրությունը սկսել է ցույց տալ դրական թվեր 1970 - ական թվականներին, սակայն
մինչև 1990 - ականների սկզբին, հիմնական ներհոսքը բաղկացած էր, վերադարձված հունացի
գաղթականներից։

Հունաստանը, Իտալիայի և Իսպանիայի հետ միասին, կանգնած է մեծ անօրինական
ներգաղթողների ներհոսքի առջև, որոնք փորձում են մտնել Եվրամիություն: Անօրինական
ներգաղթողների մեծ մասը Հունաստան մուտք են գործում հիմնականում Թուրքիայի հետ
սահմանի Մարիցա գետից։ Ինչ վերաբերում է 2012 թվականին, անօրինական ներգաղթողների
Հունաստան մուտք են գործում Աֆղանստանից, Պակիստանից, և Բանգլադեշից*
Կառավարությունը հաստատել է օրինագիծ, որը թույլ կտա Հունաստանում ծնված, ներգաղթած
ծնողներից, երեխաներին դիմել Հունաստանի քաղաքացիության համար, եթե ծնողներից մեկը
առնվազն հինգ տարի անընդմեջ ապրել է երկրում օրինական։

Հունաստանի սահմանադրությունը որպես ազգության գերակայող կրոն ճանաչում է Ուղղափառ
քրիստոնեությունը և ազատություն է ապահովում կրոնական մյուս հավատքների համար։
Հունաստանի կառավարությունը տվյալներ չի հավաքում երկրի կրոնական խմբակցությունների
մասին և մարդահամարի ժամանակ կրոնական պատկենելիություն չի հարցնում։ Ըստ ԱՄՆ-ի պետ
դեպարտամենտի հույն ազգաբնակչության 97%-ն իրենց համարում եմ ուղղափառ քրիստոնյաներ
և պատկանում են Հելենական Ուղղափառ Եկեղեցուն: Ըստ Եվրոստատուսի 2005 թվականի
հարցման հույն ազգաբնակչություն 81%-ը հավատում է, որ "Աստված գոյություն ունի" և
այդ ցուցանիշով երրորդ տեղն է ընկել Եվրամիության երկրներում՝ զիջելով միայն
Մալթային և Կիպրոսին։ Ըստ այլ աղբյուրների համաձայն հույների 15.8% -ը "չափազանց
կրոնական" են, որը համարվում է ամենամեծ ցուցանիշը եվրոպական երկրների միջև։
Հարցումը նաև ցույց է տվել, որ բնակչության միայն 3.5%-ն է, որ ընդհանրապես եկեղեցի
չի հաճախել։ Համեմատության համար նշենք, որ Լեհաստանում այդ ցուցանիշը 4.9% է, իսկ
Չեխական Հանրապետությունում՝ 59.1%:

Գնահատականները ցույց են տվել նաև, որ հույն մուսուլմանները կրոնական
փոքրամասնություն են և հիմնականում գտնվում են Թրակիայում: Նրանց ընդհանուր թիվը
կազմում է 98,000-ից մինչև 140,000, որը ընդհանուր ազգաբնակչության 0.9% - 1.2% է։
Միևնույն ժամանակ ներգաղթյալ մուսուլմանների թիվը կազմում է 200,000 - 300,000:
Ալբանական ներգաղթյալները Հունաստանում որպես կանոն պատկանում են իսլամ դավանանքին,
չնայած նրան, որ նրանք մեծամասամբ աշխարհիկ համոզմունքների տեր են։ 1919–1922 թթ.
Հունա-թուրքական պատերզամից և 1923 թվականի Լոզանի համաձայնագրից հետո Հունաստանը և
Թուրքիան համաձայնվեցին բնակչության փոխակում կատարել ըստ կրոնական և մշակութային
պատկանելիությամբ: Հունաստանից մոտ 500,000 մուսուլմաններ՝ մեծամասամբ թուրքեր,
ինչպես նաև այլ մուսուլմաններ, փոխանակվեցին Փոքր Ասիայի (այժմ Թուրքիա) ավելի քան
1,500,000 հույների հետ։

Աթենքը համարվում է միակ եվրոպական մայրաքաղաքը, որտեղ մուսուլման ազգաբնակչության
աղոթելու համար հատուկ շինություն չի սարքվել։

Հուդայականությունը Հունաստանում գոյություն է ունեցել մոտ 2000 տարի։ Ստեֆարդի
հրեաները հիմնականում գտնվում են Սալոնիկում (1900 թվականին մոտ 80,000, որը
կազմում էր քաղաքի գրեթե կեսը), բայց ներկա դրությամբ Գերմանիայի օկուպացիայից և
Հոլոքոստից հետո կենդանի մնացած հունա-հրեական բնակչությունը կազմում է մոտ 5,500
մարդ։

Կաթոլիկ հույների քանակը գնահատվում է մոտ 50,000-ի կարգի, իսկ հռոմեա-կաթոլիկական
էմիգրանտների համայնքի հետ մոտ 200,000 է։ Հին օրացույցով առաջնորդվողների թիվը
կազմում է 500,000: Բողոքականները, այդ թվում նաև Հունական Ավետարանչական Եկեղեցին
և Ազատ Ավետարանչական Եկեղեցիները, կազմում են 30,000 հետևորդ։ Աստծո
ԸնկերակցությունԱստծո Ընկերակցության, Քառանկյուն Ավետարանչական Միջազգային
Եկեղեցու և Հիսունականների եկեղեցիների հետևորդները 12,000 են։ Հիսունականների Ազատ
Ավետարանչական Եկեղեցին հանդիսանում է Հունաստանի ամենամեծ բողոքական աղանդը։ Այն
ունի 120 եկեղեցիներ։ Չկա ոչ մի պաշտոնական տվյալներ Հիսունականների Ազատ
Ավետարանչական Եկեղեցու հետևորդների քանակի մասին, բայց Ուղղափառ Եկեղեցին այդ թիվը
գնահատում է 20,000-ի կարգի։ Եհովայի վկաների հաշվետվությունների համաձայն իրենք
Հունաստանում ունեն 28,859 հավատացյալներ։

Հունարեն լեզվի գոյության առաջին ապացույցը վերաբերվում է մ.թ.ա. 15-րդ դարին և այն
Միկենյան քաղաքակրթության Գծային Բ գիրն է։ Հունական լեզուն մեծ տարածում ուներ
Անտիկ դարաշրջանում որպես միջազգային լեզու, դրա համար էլ Բյուզանդական կայսրության
պաշտոնական լեզուն եղավ հունարենը։ 19-րդ և 20-րդ դարերում մեծ վեճ առաջացավ
Հունաստանի հիմնական լեզվի ընտրության համար։ Այդ վեճը հայտնի է նաև որպես
Հունաստանի լեզվի հարց անվանումով։ Վեճի էությունը կայանում էր նրանում, որ մի մասը
պնդում էին, որ ազգային լեզուն պետք է լինի Կաֆարեվուսան, որը ստեղծվել է 19-րդ
դարում և նրանով էին գրում պետական փաստաթղթերը, իսկ մյուս մասը կողմնակից էին
Դիմոթիկի լեզվին, որը զարգացել էր Բյուզանդական Հունաստանում։ Վեճն ավարտվեց միայն
1976 թվականին, երբ որպես երկրի պաշտոնական լեզու ընտրվեց Դիմոթիկին։

Հունաստանն այսօր լեզվական առումով համեմատաբար միատարր է։ Ողջ Հունաստանում
ազգաբնակչության հիմնական լեզուն հունարենն է։ Հունական բարբառներից ամենամեծ
օգտագործումն ունի պոնտոսյան բարբառը, որով հիմնականում խոսում են Փոքր Ասիայից
հունական ցեղասպանության պատճառով գաղթած ազգաբնակչությունը, որն էական զանգված է
կազմում։

Թրակիայի մուսոլման բնակչությունը, որը կազմում է ողջ ազգաբնակչության մոտ 0.95%-ը,
հիմնականում խոսում են թուրքերենով, բուլղարերենով (պոմակերեն) և գնչուներենով:
Մյուս լեզուները փոքրամասնություն են կազմում և այն օգտագործում են երկրի տարբեր
մասերում գտնվող առանձին խմբեր։ Այդ լեզուների օգտագործումը կտրուկ նվազեց 20-րդ
դարում, քանի որ ազգաբնակչության մեծամասնությունը խոսում էր հունարենով։ Հիմա այդ
լեզուներով գտնվում են մահացման փուլում, քանի որ նրանցով խոսում են միայն ավագ
սերունդը։ Մահացող լեզուներին են պատկանում Արնաուտիների լեզուն, որոնք խոսում են
ալբաներենով և տեղակայված են մայրաքաղաք Աթենքին մոտ գյուղերում, և Առոմունների ու
Մեգլենիտների (հայտնի է նաև որպես Վալախներ) լեզուները, որոնց լեզուն սերտ կապված է
ռումիներենի հետ, իսկ բնակչությունը սփռված է կենտրոնական Հունաստանով մեկ։ Այդ
էթնիկ խմբերն իրենց համարում են հույներ և խոսում են երկու լեզուներով էլ՝ և իրենց
լեզվով, և հունարենով։

Հունաստանի հյուսիսային սահմաններին մոտ կան նաև սլավոնալեզու խմբեր, որոնք հայտնի
են նաև որպես Սլավոնամակեդոնիան լեզվով խոսողներ, որոնցից շատերն իրենց համարում են
հույն էթնոսի ներկայացուցիչ։ Նրանց լեզվաընտանիքը կարելի է դասակարգել մակեդոնյան
սլավոներեն կամ բուլղարերեն լեզուների դասին։ Համարվում է, որ նախքան 1923 թվականին
ազգաբնակչության փոխանակումը՝ Հունական Մակեդոնիայում սլավոներեն խոսացողների թիվը
կազմել է 200,000-ից 400,000:

Հայերը Հունաստանում զանգվածային բնակություն են հաստատել V-VI դարերից։ Հայկական
պետականության անկման և պարսկա-բյուզանդական պատերազմների պատճառով շատ հայեր
ապաստանել են Հունաստանում։ Բյուզանդական կայսրության (որի մասն էր կազմում
Հունաստանը) կայսրերը պետության սահմաններն ապահովելու նպատակով VI-VII դդ.
բազմաթիվ հայերի (շուրջ 30 հզ.) գաղթեցրել և բնակեցրել են Թրակիայում ու
Մակեդոնիայում: VIII-IX դդ. բռնի Թրակիա են գաղթեցվել նաև բազմահազար պավլիկյաններ,
որոնք պավլիկյան ուսմունքի տարածողները եղան Հունաստանում և, ընդհանրապես,
Բալկաններում։ Բյուզանդական կայսրության ժամանակաշրջանում (IV-XV դդ. 1-ին կես)
պետության գերակշռող տարրից՝ հույներից հետո մեծ կշիռ ունեին հայերը։ Նրանք կարևոր
դեր են խաղացել Բյուզանդիայի հասարակական, ռազմական, քաղաքական, տնտեսական և
մշակութային կյանքում։ Բազմաթիվ հայեր եղել են VII դ․ ստեղծված բյուզանդական
ռազմական շրջանների բանակաթեմերի զորավարներ։ Վաղ միջնադարում Բյուզանդիայի
մշակութային կենտրոններում (Աթենք, Կոստանդնուպոլիս, Ալեքսանդրիա, Անտիոք,
Տրապիզոն) կրթվել են հայ երիտասարդներ։ Հայ մտավորականներից շատերը նպաստել են
Բյուզանդիայի հոգևոր կյանքի զարգացմանը։ 858-867-ին և 877-886-ին Կոստանդնուպոլսի
պատրիարքությունը վարել է նշանավոր գիտնական, հայազգի Փոտը։ Բյուզանդական մշակույթի
հայտնի գործիչներից էր կայսր Կոստանդին VII Ծիրանածինը: Հայ-բյուզանդական
մշակութային փոխազդեցություններն առկա են նաև ճարտարապետության մեջ ու արվեստում։

Կիլիկիայում հայկական պետականության ստեղծումից հետո, XI-XII դդ. բազմաթիվ
հունահայեր գաղթել են Կիլիկիա, որի հետևանքով համայնքը նվազել է, կրկին բազմամարդ է
դարձել XVII-XVIII դդ., թուրքական բռնատիրությունից խուսափած հայերի հաշվին։
Հունաստանի անկախության ձեռքբերումը (1829) նպաստել է հայերի մեծ հոսքին Հունաստան։
Համայնքը սկսել է ստվարանալ XIX դ. վերջից և շարունակվել Մեծ Եղեռնից ու հատկապես
1919-1922 թ թվականին հույն-թուրքական պատերազմներից հետո։

Տարբեր տարիներ (1924-1929, 1932-1933, 1946-1947 թ թվականին) Հունաստանից
հայրենադարձվել են հազարավոր հայեր։ Հունաստանում բնակվում է 35-40 հազար հայ
(2010), որոնք կենտրոնացած են Աթենքի և Պիրեայի շրջաններում, Սալոնիկում,
Թրակիայում, Կրետե կղզում, Հռոդոսում: Զբաղվում են արհեստագործությամբ (ոսկերիչներ,
կոշկակարներ, կահույքագործներ) և առևտրով։ Կան նաև հայտնի գործարանատերեր, մեծ
ընկերությունների տնօրեններ։

Համայնքը ղեկավարում է Ազգային վարչությունը (որին ենթակա են տնտեսական և
ուսումնական խորհուրդները)։ Գործում են 10 առաքելական (70-ամյա պատմություն ունի
Աթենքի արվարձան Ֆիքսի Ս․Կարապետ եկեղեցին), 2 կաթոլիկ, 2 ավետարանական եկեղեցիներ,
4 ամենօրյա (Սոֆի և Լևոն Հակոբյան, Ա․ և Ժ․ Ճենազյան, Զավարյան) և կիրակնօրյա
դպրոցներ, հայ ազգային կուսակցությունների տեղական կազմակերպությունները, ՀԲԸՄ,
ՀՄԸՄ, Հայ կապույտ խաչ, Հայ գթության խաչ, Հովարդ Կարագյոզյան հաստատության
Հունաստանի մասնաճյուղը, երիտասարդական և պատանեկան միություններ, Համազգային
մշակութային, Հաճնի հայրենակցական, «Արաքս», «Արարատ» միությունները, Հայ դատի
հանձնախումբը։ 1996 թվականին Հունաստանի խորհրդարանը ճանաչել է Թուրքիայում հայերի
ցեղասպանության փաստը։

1890 թվականին Աթենքում լույս է տեսել Հունաստանում առաջին հայերեն պարբերականը՝
«Ասպարեզ»-ը։ Առայսօր Հունաստանում հրատարակվել են 67 անուն պարբերականներ։
Ներկայումս լույս են տեսնում «Ազատ օր» (1945 թվականից), «Նոր աշխարհ» (1969
թվականից), «Ժողովրդային պայքար» (1982-ից), «Դրոշակ», «Բռունցք» (1991 թվականից),
«Երիտասարդական կանչ» (1995 թվականից) պարբերականները։ Դիվանագիտական
հարաբերություններ Հայաստանի Հանրապետության և Հունաստանի Հանրապետության միջև
հաստատվել են 1992 թվականին և մինչև այժմ եղբայրական հարաբերություններ ունեն։

Հունաստանի մշակույթը ձևավորվել է մի քանի հազարամյակների ընթացքում՝ սկսած Մինոյան
քաղաքակրթությունից, այնուհետև այն շարունակվեց Դասական Հունաստանում և հռոմեական
տիրապետության ժամանակաշրջանի Հունաստանում։ Օսմանյան լուծը նույնպես իր
ներգործությունն ունեցավ հունական մշակույթի վրա։ Բայց նույնիսկ Հունական
հեղափոխության ժամանակ ստեղծվում էին երաժշտության, գրականության և գեղանկարչության
փայլուն գործեր։ Հունաստանի ժամանակակից մշակույթի վրա մեծ ազդեցություն է ունեցել
ուղղափառական քրիստոնեությունը։ Որոշ ուսումնասիրողներ, օրինակ Ռոբերտ Կագանը, եկել
են այն եզրահանգման, որ Հունաստանի ժամանակակից մշակույթը ավելի շատ է կապված
Բյուզանդական և Օսմանյան կայսրությունների հետ, քան Հին Հելլադայի մշակույթի։

Հին Հունաստանում առաջին անգամ սկսեցին ամբողջական պոլիսներ՝ քաղաք-պետություններ,
կառուցել դեմոկրատիայի ժամանակներում։ Զարգանում է քաղաքային շինարարությունը։
Քաղաքները կառուցում են ավելի համակարգված՝ փողոցների ուղիղ ցանցով և գլխավոր
հրապարակով՝ ագորայով, որը հանդիսանում է առևտրի և հասարակական կյանքի կենտրոն։
Մշակվել է բնակելի տների նոր տեսակ՝ պերիստալը, որը կենտրոնական մասում ունի
սյուներով պահվող ազատ տարածք։

Հին հունական քաղաքի կուլտային և ճարտարապետական կոմպոզիցիայի կենտրոն է հանդիսացել
ակրոպոլիսն իր տաճարով, որը նվիրված էր քաղաքի հովանավոր աստվածուհուն՝ Աթենասին:
Տաճարների կառուցման տեխնիկայի զարգացմամբ դասական տաճարների ավարտուն ոճը
համարվում է պերիպտերը: Նրա ամենավառ օրինակն է համարվում Աթենյան Ակրոպոլիսի
գլխավոր տաճարը՝ Պարթենոնը: Հին Հունաստանում շինություններում լայնորեն կիրառում
էին սյուները՝ էստետիկական և ամրության նկատառումներով, որն էլ ի վերջո հանգեցրեց
ճարտարապետական գործերում օրդերական համակարգի օգտագործմանը, որում ներդաշնակ
կերպով կարելի է համադրել բարձր գեղարվեստական ճարտարապետական դետալների
օգտագործումը և կառուցվածքի կատարելագործումն ու շինանյութը։ Հին հունական պոլիսի
հասարակական կյանքի կտրուկ զարգացումը հանգեցրեց նրան, որ ի հայտ եկան նոր տիպի
կառույցներ՝ թատրոն, ստադիոն, պալեստրա և այլն։ Այսպիոսով Հին Աթենքում ի հայտ եկան
Դիոնիսի թատրոնը, իսկ ավելի ուշ Հերոդ Աթիքացու Օդեոնը և մարմարյա եզակի ստադիոն
Պանատինաիկոսը:

Միջնադարում Հունաստանում հիմնականում զարգացավ եկեղեցաշինությունը և հունական
քաղաքները մոռացության մատնվեցին։ Կառուցում էին ամեն տեսակ բնակելի տներ՝
հիմնականում կախված տեղանքի ռելիեֆից։ Ճարտարապետությունը լիարժեք սկսում է
զարգանալ 1830-ականներին, երբ պետության մայրաքաղաք է դառնում Աթենքը: Քաղաքի
շինությունների ստեղծման վրա մեծ ավանդ ունեն Ստամատիոս Կլեանտիս և Լիսանդրոս
Կավտանզոլգու ճարտարապետները։ Միևնույն ժամանակ դրսից հրավիրեցին ճարտարապետներ
Թոֆիլ ֆոն Հանսենին և Էռնեստ Զիլլերին, որոնք կառուցեցին հասարակական տներ՝
նպաստելով Հունական վերածնունդ ճարտարապետական ոճի զարգացմանը։ XIX դարի եկեղեցական
շինարարությունը հակում ուներ դեպի բյուզանդական ոճը։

Սկսած 1920-ականներից նավահանգստային քաղաքներ Աթենքը, Պիրեյը և Սալոնիկը սկսում են
արագորեն աճել, և ներկայումս այնտեղ ձևավորվել է Հունաստանին բնորոշ
բազմաբնակարանային պատշգամբավոր տների կառուցումը, որն առաջարկել է Կոստաս
Կիցիկիսը: Հետագայում հունական ճարտարապետության վրա ներգործում են ֆունկցիոնալիզմը
և նեոկլասիցիզմը: 1950 - 1960 թթ. Աթենքի շուրջ կառուցվեցին այգիներով արվարձաններ,
որտեղ ապրում էին հարուստ հույները հունական ազգային ճարտարապետական ոճով կառուցված
առանձնատներում, (ճարտարապետ Դմիտրիս Պիկոնիս)։ Աղքատ բազմաբնակարանային տները
զգալիորեն քիչ էին կառուցվում (ճարտարապետ Արիս Կոնստանտինիդիս), բայց դրա փոխարեն
պահանջարկ առաջացավ կառուցելու նոր հյուրանոցներ և թանգարաններ, որոնց
ճարտարապետությամբ զբաղվեցին Հարալամբոս Սֆաելոսը և Պրոկոպիոս Վասիլիադիսը:
Արտադրական և գրասենյակային ճարտարապետությունը զարգացնում էր Տակիս Զենատոսը:

Հունական թատրոնը և դրամատուրգիան առաջացել են Դիոնիսոս աստծո պատվին կազմակերպված
գյուղական տոնակատարություններից։ Այդ տոնակատարությունների ժամանակ կատարվում էին
գովերգեր և ֆալլուսային երգեր, որոնք պարունակում էին երկխոսության և թատերական
գործողության տարրեր։ Գովերգի հետագա զարգացումը կապված է պոետ Թեսպիսի հետ (մ.թ.ա.
6-րդ դարի 2-րդ կես), ով հայտնի է նաև որպես առաջին դերասան։

Դեռևս վաղ ժամանակներից թատրոնը կարևոր դեր է խաղացել հույների հասարակական
կյանքում։ Թատրոնի դերը հատկապես բարձրացավ քաղաքային ժողովրդավարության զարգացման
շրջանում (մ.թ.ա. 5-րդ դար)։ Ականավոր դրամատուրգներ Էսքիլոսի, Սոփոկլեսի,
Եվրիպիդեսի, Արիստոփանեսի ստեղծագործություններն արտացոլում են հույն ժողովրդի
հասարակական, քաղաքական և հոգևոր կյանքի կողմերը։

Հին Հունաստանում կանացի դերերը թատրոնում խաղում էին տղամարդիկ։ Միևնույն դերասանը
խաղում էր մի քանի դեր, նրանից պահանջվում էր ոչ միայն լավ արտասանել պիեսը, այլև
երգել և պարել։ Հույն դերասանները դիմակներ էին կրում, որը փոխվում էր դերից դեր և
նույնիսկ միևնույն դերի ժամանակ։ Որպեսզի բարձրահասակ երևան, ողբերգակ դերասանները
կրում էին բարձր պլատֆորմներով կոշիկներ։

Հունական խոհանոցը միջերկրածովյան կամ բալկանյան խոհանոցի տիպիկ օրինակ է։ Սակայն
շատ առումներով հունական խոհանոցը գերազանցում է իր հարևանների՝ Բուլղարիայի,
Ալբանիայի և Իտալիայի խոհանոցներից։ Գերազանցում է նախ և առաջ համեմունքներով:
Հույներն իրենց ուտելիքում ավելի հաճախ են համեմունքներ օգտագործում, քան որևէ այլ
ազգ Եվրոպայում: Այդուհանդերձ հունական խոհանոցը կծու չի համարվում։

Հունական խոհանցի մեկ այլ յուրահատկությունը դա ձիթապտղի յուղի առատ օգտագործումն
է։ Այն ավելացվում է գրեթե ցանկացած ուտեստին և ոչ միայն օգտագործվում է որպես
անուշաբույր համեմունք, այլև սննդի ջերմային մշակման ժամանակ։ Մեկ այլ անփոխարինելի
բաղադրիչն է համարվում լիմոնը:

Հույների հպարտությունը պանիրն է։ Հունաստանում արտադրվում է մոտ 50 տեսակի պանիր
(յուրաքանչյուր շրջան ունի դրա պատրաստման իր բաղադրատոմսը)։ Հույներն աշխարհում
ամենաշատ պանիր օգտագործողներն են՝ տարեկան 25կգ-ից ավել՝ մեկ մարդու հաշվարկով։
Պանրի ամենահայտնի տեսակը ֆետան է՝ հենց դա է օգտագործվում հանրահայտ հունական
աղցանը պատրաստելիս։ Հունաստանում այդ աղցանը կոչվում է «խորիատիկի» (գյուղական)։

Հունաստանում շատ է տարածված նաև միսը: Նախապատվությունը տրվում է խոզի, ոչխարի և
այծի մսին։ Ամենահայտնի խորտիկներից են պաստիցիոն, ինչպես նաև մուսական, որը
պատրաստվում է մսից և ավանդական բանջարեղենից: Տարածված է նաև ձուկը, փափկամորթները
և այլ ծովամթերքներ:

Արևմտյան փիլիսոփայությունը ծնունդ է առել Հին Հունաստանում դեռևս մ.թ.ա. 6-րդ
դարում։ Առաջին հին հունական փիլիսոփաներին ընդունված է անվանել «Դոսոկրատիկներ»
անվանմամբ։ Նրանց աշխատություններից շատերը մեզ նույնիսկ հատվածների տեսքով չեն
հասել։ Դոսոկրատիկների մեջ հատկանշական տեղ ունեն Յոթ իմաստունները: Նրանցից մեկը՝
Թալես Միլեթացին դեռևս Արիստոտելի ժամանակներից համարվում էր Հունաստանի առաջին
փիլիսոփան, որը պատկանում էր այսպես ասած Միլետյան դպրոցին: Հաջորդ փիլիսոփայական
դպրոցը Էլաիտյանն էր, որը զբաղվում էր կեցության փիլիսոփայությամբ։

Հունական փիլիսոփայության դասական ժամանակաշրջանը ավանդաբար կապվում է Սոկրատեսի,
Պլատոնի և Արիստոտելի հետ։ Այդ ժամանակաշրջանում Հին Աթենքը դառնում է հունական
փիլիսոփայության կենտրոն։ Սոկրատեսն առաջինն էր, ով սկսեց մտածել մարդկային
անհատականության մասին, Պլատոնը հիմնեց ակադեմիա և տրամաբական-էթիկական
փիլիսոփայությունը։ Արիստոտելը փիլիսոփայությունը զարգացրեց որպես մի գիտություն
իրական աշխարհի մասին։ Հունաստանում ավելի ուշ ի հայտ եկած փիլիսոփայական
դպրոցներից հատկանշական է նշել ստոիցիզմը, էպիկուրեիզմը, սկեպտիցիզմը և
նեոպլատոնիզմը:

Հունական Վերածննդի (XV-XVIII դար) փիլիսոփայության ականավոր ներկայացուցիչներից են
հոգևորական Թեոֆիլոս Կորիդալեուսը, Նիկոլայ Մավրոկորդաթը, Վիկենտիոս Դամիդոսը և
Մեֆոդիոս Անտրակիտիսը: Նոր հունական լուսավորվածության համար բնորոշ էր հին
հունական ժառանգությանը վերադառնալը։ Այս ժամանակաշրջանի հայտնի գործիչներից էին
Եվգենիյ Բուլգարիսը, Իոսիփոս Միսիոդակասը, Բենիամին Լեսբոսացին և հեղափոխական Ռիգաս
Ֆերեոսը: Օսմանյան կայսրությունից անկախացման առաջին տարիներին տարածում ստացավ
կրոնական փիլիսոփայությունը (Փիլիպոս Իոաննու, Պետրոս Բրաիլաս-Արմենիս) և
Հեգելիանիզմը:

Հունական գրականությունը բաժանվում է երեք ժամանակաշրջանի՝ հին հունական,
բյուզանդական և արդի հունական գրականությունների։ Հին Հունաստանում գրականությունն
ավելի վաղ է զարգացել քան դասական գիտությունը, կրթությունը և արվեստը։ Մոտ մ.թ.ա.
VIII դարում Հոմերոսը ստեղծեց «Իլիականն» ու «Ոդիսականը», որոնք հունական էպոսի հետ
կապված պոեմներ են և պատմում են Տրոյական պատերազմի մասին։ Հեսիոդոսը շարունակեց
Հոմերոսի ավանդույթներն իր «Թեոգոնիա» պոեմով։ Մեզ բանաստեղծությունների հատվածներ
են հասել Սապփոյից և Անակրեոնից, որոնց անունները հիմա կրում են Սապֆիրական տունը և
անակրեոնտիկը։ Որպես ինքնուրույն ժանր զարգացել է հին հունական դրաման, որոնց վառ
ներկայացուցիչներից էին Էսքիլեսը, Սոփոկլեսը, Եվրիպիդեսը և Արիստոփանեսը:

Բյուզանդական գրականության ժամանակաշրջանն ընդգրկում է IV - XV դարերը և գրվել է
միջին հունարենով: Այդ ժամանակաշրջանի գրականությունը պահպանվել է մինչև մեր օրերը
և այն հիմնականում ստեղծվել է եկեղեցու կողմից և մեծ դեր է ունեցել Բյուզանիդայի
տնտեսական և քաղաքական կյանում։ Դրա հետ մեկտեղ այդ ժամանակաշրջանի գրականությունն
ավանդույթներ է ժառանգել հելենիստական արձակից։ XI - XII դարի «Ալեքսանդրիա» հայտնի
պատումը լի է Ալեքսանդր Մակեդոնացու մասին պատմող հեքիաթային դրվագներով, որոնք
տարբեր հրատարակչություններում քրիստոնեացվել են։ Այդ ժամանակաշրջանի պոետներից
աչքի է ընկնում Ռոման Քաղցրաերգիչը, որի ստեղծած ավելի քան հազար հիմներից մեզ է
հասել մոտ 80-ը։ Մեծ պատմաերկրաբանական արժեք ունի Գեորգի Ամարտոլի քրոնիկները։

Հունաստանի արդի գրականության ծնունդը նշանավորվեց ազգային լեզվով Վիցենձոս
Կորանասի կողմից ստեղծված «Էրոտոկրիտոս» կրետեական վերածննդի պոեմով։ Պոեմը
բաղկացած է տասը հազար տողից և պատմում է հերոս Էրոտոկրիտոսի արիության,
համբերության և սիրո մասին։ Արդի հունական գրականության զարգացմանը մեծապես նպաստեց
Հունական հեղափոխությունը: Ի հայտ եկավ պուրիստներ աթենական դպրոցը, որի
գաղափարական առաջնորդը հանդիսացավ կաֆաերվուսա Ադամանտիոս Կորիաս, և Իոնական
դպրոցը՝ Դիոնիսիոս Սալամոսի գլխավորությամբ, որն «Ազատության հիմնի» (դարձել է
Հունաստանի հիմն) հեղինակն է։ Նրանք աջակցում էին կենդանի ազգային լեզվին՝
դիմոտիկային:

XX դարի հույն գրողներից հայտնի են Անդրեաս Կալվոսը, Յանիս Փսիհարիսը, Ալեքսանդրոս
Փալիսը, Անգելոս Սիկելիանոսը, Կոստիս Պալամասը, հեքիաթասաց Պենելոպե Դելտան, Յանիս
Ռիցոսը, Ալեքսանդրոս Պապադիամանդիսը, Կոստաս Կարիոթաքիսը, Կոստաս Վարնալիսը,
Կոնստանտինոս Կավակիսը, Վիկելաս Դեմետրիուոսը, Նիկոս Կազանձակիսը, ինչպես նաև
նոբելյան մրցանակի դափնեկիրներ Յորգոս Սեֆերիսը և Օդեսեաս Էլիտիսը:

XX դարի փիլիսոփայական աշխատանքների գլխավոր խթան է հանդիսանում Մեծ գաղափարի
հիմնումը (Յանիս Կամբիսիս, Հովհան Զերվոս, Իոն Դրագումիս), որի քաղաքական առաջնորդը
դարձավ Էլեֆտերիոս Վենիզելոս, իսկ փիլիսոփայությունում տարածվեց պոզիտիվիզմի
գաղափարը։ (Թեոֆիլոս Վորեաս և Պանայոտիս Այոսոֆիտիս)։ Հետպատերազմյան
ժամանակաշրջանում ազդեցիկ փիլիսոփայական ուղղվածություններից դարձան
նեոկանտիանտականությունը (Հովհան Թեոդորակոպուլոս, Պանայոտիս Կանելոպուլոս,
Կոնստանտին Ցացոս), ֆեմինալոգիան (Կոնստանտին Գեորգուլիս և Լեանդրոս Վրանուսիս),
ինչպես նաև իռացիոնալիզմը և ինտուիտիվիզմը: Էքզիստենցիալիզմը ներկայացվեց Յորգոս
Սարանդարիսի, Դիմիտրիոս Կապետանակիսի և Քրիստոս Յանարասի կողմից։

Ազգային երաժշտությունը մոտ է մյուս բալկանյան երկրների երաժշտությանը, որոնցից են
օրինակ Բուլղարիան, Սերբիան, նախկին Հարավսլավական Մակեդոնիան: Նրանց երգերն ունեն
նմանատիպ ռիթմեր և նմանատիպ գուներանգներ։

Հունական ազգային երգը Ռեբետիկոն է։ Այն ձևավորվել է XX դարի սկզբներին, երբ փոքր
ասիական աղետից հետ Հունաստան եկան բազմաթիվ փախստականներ, և արևմտյան Փոքր Ասիայի
Իոնիայի երաժշտությունը միավորվեց հունական երաժշտության հետ։ Ռեբետիկա ոճը
անընդունելի է եղել հունական կառավարության կողմից, այնպես որ երաժշտությունն
ազգությանը հասանելի է դարձել միայն 1950 թ թվականին այնպիսի կոմպոզիտորների
հովանավորության ներքո, որոնցից են Մանոս Խանդձակիսը և Միկիս Թեոդարակիսը: Նրանք
ռեբետիկան առաջ տարան որպես մի երաժշտական հոսք, որն իր մեջ կրում էր հին
բյուզանդական երգի տարրեր։

Ժամանակակից ժողովրդականություն վայելող երաժշտությունն իր վրա կրում է Արևմուտքի
մեծ ազդեցությունը։ Բայց նրանց մեջ էլ հաճախ կարելի է տեսնել հունական ավանդական
երաժշտության տարրեր և ազգային գործիքների օգտագործումներ, որպիսին է օրինակ
բուզուկին:

2005 թվականին Ելենա Պապարիզուն իր «Number One» երգով Հունաստանի համար առաջին
անգամ հաղթեց Եվրատեսիլ երգի մրցույթին:

Ժամանակակից Հունաստանը աշխարհին քիչ կոմպոզիտորներ չի տվել, որոնց արվեստը մոտ է
"New Age" ոճին։ Նրանց թվին են պատկանում աշխարհահռչակ Վանգելիսը և Յանին և քիչ
հայտնի Քրիս Սֆիրիսը և Ստամատիս Սպանուդակիսը։

Երիտասարդների մոտ մեծ ժողովրդականություն է վայելում ռոքը։ Rotting Christ-ը
հունական մետալ-ռոք խումբ է, որը հիմնվել է 1987 թվականին Աթենքում, և այն
բավականին հայտնի է իր երկրից դուրս։ Մյուս նշանավոր ռոք խմբերից են Septic Flesh-ը
և Homo iratus-ը։ Օպերային երգչուհի Մարիա Կալլասը, որը բավականին երկար ժամանակ
եղել է Արիստոտել Օնասիսի ընկերուհին, երաժշտական աշխարհի ֆենոմեն է համարվում։
Ժամանակակից հայտնի հույն օպերային երգիչ է Մարիոս Ֆրանգուլիսը: Անտիգոնի Գոնին
ժամանակակից համաշխարհային ճանաչում ունեցող կիթառիստուհի է։

Համեմատաբար երիտասարդ «Սիրտակի» պարը համարվում է Հունաստանի խորհրդանիշերից մեկը։

Կինոն Հունաստանում առաջին անգամ հայտնվել է 1896 թվականին, բայց առաջին
կինոթատրոնները սկսեցին բացվել 1907 թվականին։ 1914 թվականին հիմնվեց Ասթի
կինոընկերությունը և Հունաստանում սկսեցին արտադրել լիամետրաժ ֆիլմեր։ Գոլֆոն
(Γκόλφω), որը պատմում է ավանդական սիրո մասին, համարվում է Հունաստանի առաջին
լիամետրաժ ֆիլմը, չնայած այն բանին, որ նրանից առաջ եղել են մի քանի ֆիլմերի փոքրիկ
թողարկումներ։ 1931 թվականին Դաֆնիս և Խլոե (Δάφνις και Χλόη) կինոընկերության
կողմից նկարահանված Օրեստիս Լասկոս ֆիլմը Եվրոպայի պատմության մեջ առաջին ֆիլմն էր,
որը մերկ տեսարաններ էր պարունակում։ Բացի այդ այն նաև առաջին ֆիլմն էր, որը
ցուցադրվեց Հունաստանի սահմաններից դուրս։ 1944 թ.ին Կատինա Պակսինո արժանացավ
Օսկարի երկրորդ պլանի լավագույն դերասանուհի անվանակարգում «Ու՞մ մահն է գուժում
զանգը» ֆիլմի համար։

Շատերի կարծիքով 1950-ականները և 1960-ականների սկիզբը Հունական կինոյի Ոսկե դարն
էր։ Այդ ժամանակաշրջանի դերասանները և ռեժիսորները Հունաստանի պատմության
կարևորագույն անձանց մեկն են համարվում և նրանցից շատերն ունեն համաշխարհային
ճանաչում։ Հատկանշական է նշել Միխալիս Կակոյաննիս, Ալեքոս Սակելարիոս, Մելինա
Մերկուրի, Նիկոս Ծիֆորոս, Յակովոս Կամբանելիս, Կատինա Պակսինո, Նիկոս Կոունդոուրոս,
Էլլի Լամբերտի, Իրեն Պապաս անունները։ Ամեն տարի նկարահանվում էր մոտ տասնվեց ֆիլմ,
որոնցից շատերը պարունակում էին նուարի տարրեր։ Նշանավոր ֆիլմերից են ռեժիսոր Ջորջ
Ծավելասի «Կեղծ մետաղադրամներ» (1955, Η κάλπικη λίρα), Գրիգորիոս Գրիգորիոյի «Դառը
հաց» (1951, Πικρό Ψωμί), Նիկոս Կոունդոուրոսի «Օ Դրակոս» (1956) և Կամփանելիսի
սցենարի հիման վրա ռեժիսոր Կակոյանիսի «Ստելլա» (1955) ֆիլմերը։ Կակոյանիսը Էնթոնի
Քուինի հետ համատեղ եղել է «Հույն Զորբա» ֆիլմի ռեժիսորը, որի համար ստացել է
Լավագույն ռեժիսոր, Լավագույն ադապտացված սցենար մրցանակները, իսկ ֆիլմը
ներկայացվել է որպես Լավագույն ֆիլմ։ Ֆինոս ֆիլմ կինոընկերությունն այս
ժամանակաշրջանում ևս բազմաթիվ հաջող ֆիլմեր նկարահանեց, որոնցից են «Λατέρνα,
Φτώχεια και Φιλότιμο», «Մադալենա», «Η Θεία από το Σικάγο», «Փայտը եկել է
դրախտից» ֆիլմերը։ 1970-1980 թթ. նշանավոր ռեժիսոր էր Թեոդորոս Անգելոպուլոսը, որը
բավականին արժեքավոր ֆիլմեր ունի, որոնց մի մասն արժանացել է պարգևների։ Նրա
«Հավերժություն և օրը» ֆիլմը արժանացել է Ոսկե Դափնի մրցանակի և ժյուրիի հատուկ
մրցանակ 1998 թվականի Կաննի կինոփառատոնում:

Հունաստանը համարվում է սպորտի հայրենիքը, քանի որ հենց Հունաստանում են ծնունդ
առել օլիմպիական խաղերը՝ Ք. ա. 776 թվականին՝ Օլիմպիա քաղաքում։ Հունաստանը մի քանի
անգամ դարձել է ժամանակակից օլիմպիական խաղերի հյուրընկալող երկիր՝ 1870, 1875,
1896 և 2004 թվականներին։

Բավականին զարգացած է ֆուտբոլ սպորտաձևը։ Հունաստանի ֆուտբոլի ազգային հավաքականը,
2012 թվականի դրությամբ, զբաղեցնում է 14-րդ տեղը ՖԻՖԱ-ի վարկանիշային աղյուսակում։
Միակ նշանակալի ձեռքբերումը հավաքականի պատմության մեջ թերևս կարելի է համարել Եվրո
2004-ում առաջին տեղը զբաղեցնելը (եզրափակիչ խաղում պարտության մատնելով
Պորտուգալիայի հավաքականին)։ Երկրի գլխավոր առաջնությունն է Հունաստանի բարձրագույն
լիգան՝ բաղկացած 16 ակումբներից, որոնցից առավել հաջող հանդես եկողներն են
«Օլիմպիակոսը», «Պանատինաիկոսը» և «ԱԷԿ Աթենքը»:

Բարձր մակարդակի վրա է գտնվում բասկետբոլ սպորտաձևը. 2012 թվականի դրությամբ
Հունաստանի բասկետբոլի ազգային հավաքականը ՖԻԲԱ-ի համաշխարհային վարկանիշային
աղյուսակում զբաղեցնում է 4-րդ տեղը։ Հավաքականը երկու անգամ հաղթել է Եվրոպայի
առաջնությունը (ԵվրոԲասկետ)՝ 1987 և 2005 թվականներին և վերջին չորս ՖԻԲԱ-ի աշխարհի
առաջնություններում երեք անգամ հասել մինչև 1/4 եզրափակիչ, ընդ որում՝ դառնալով
աշխարհի փոխչեմպիոն 2006-ին։ Հունաստանի բասկետբոլի բարձրագույն լիգան կոչվում է Ա1
Էթնիկի՝ բաղկացած 14 ակումբներից, որոնցից առավել հաջող հանդես եկողներն են
«Օլիմպիակոսը», «Պանատինայկոսը», «ԱԵԿ Աթենքը» և «Արիս Սալոնիկը»:



https://hy.wikipedia.org/wiki/%D5%96%D6%80%D5%A1%D5%B6%D5%BD%D5%AB%D5%A1

Ֆրանսիական Հանրապետություն (ֆր.՝ République française, հայտնի նաև որպես
Ֆրանսիա), ունիտար կիսանախագահական հանրապետություն Արևմտյան Եվրոպայում իր մի քանի
անդրծովյան տարածքներով և կղզիներով, որոնք տեղակայված են Հնդկական, Խաղաղ և
Ատլանտյան օվկիանոսներում։ Մայրցամաքային Ֆրանսիան ձգվում է Միջերկրական ծովից
մինչև Անգլիական նեղուց և Հյուսիսային ծով, Հռենոսից մինչև Ատլանտյան օվկիանոս։
Նրան հաճախ անվանում են l’Hexagone (վեցանկյուն) նրա տարածքի աշխարհագրական պատկերի
պատճառով։ Այն Արևմտյան Եվրոպայի խոշորագույն երկիրն է և երկրորդ ամենամեծը
աշխարհում իր բացառիկ տնտեսական գոտով 11,035,000 կմ2՝ զիջելով միայն Միացյալ
Նահանգներին (11,351,000 կմ2 / 4,383,000 ք մղոն)։

Նախորդ 500 տարիներին Ֆրանսիան մշակութային, տնտեսական, ռազմական և քաղաքական
ասպարեզներում գերիշխող դիրք է ունեցել ինչպես Եվրոպայում, այնպես էլ ամբողջ
աշխարհում։ 17-րդ և 18-րդ դարերի ընթացքում Ֆրանսիայի գաղութները դարձան
Հյուսիսային Ամերիկայի և Հարավարևելյան Ասիայի հսկայական մասը. 19-րդ դարում և
20-րդ դարի սկզբներին Ֆրանսիան կառուցեց այդ ժամանակվա երկրորդ ամենամեծ
գաղութատիրական տերությունը՝ ներառելով Հյուսիսային, Արևմտյան և Կենտրոնական
Աֆրիկայի, Հարավարևելյան Ասիայի մեծ մասը, ինչպես նաև տիրացավ Կարիբյան և
Խաղաղօվկիանոսյան շատ կղզիների։

Ֆրանսիայի հիմնական գաղափարները արտահայտված են մարդու իրավունքների և քաղաքացու
հռչակագրով։ Ֆրանսիայի Հանրապետությունը բնորոշվում է որպես անբաժանելի, աշխարհիկ,
ժողովրդավարական և սոցիալական երկիր իր սահմանադրությամբ: Ֆրանսիան մեկն է
աշխարհում առավել զարգացած երկրներից, իր անվանական ՀՆԱ-ի մակարդակով Ֆրանսիան
իններորդն է աշխարհում և երկրորդը Եվրոպայում: Ֆրանսիան իր կենսամակարդակով առաջինն
է Եվրոպայում (և 4-րդը աշխարհում):

Ֆրանսիայի ռազմական բյուջեն երրորդն է աշխարհում և երրորդ ամենամեծ ռազմական ուժերը
ՆԱՏՕ-ում ու ԵՄ ամենամեծ բանակը։ Ֆրանսիան նաև ունի երրորդ ամենաշատ միջուկային
զենքի պաշարները աշխարհում:

Ֆրանսիան Միավորված ազգերի կազմակերպության հիմնադիր անդամն է, նաև Ֆրանկոֆոնիայի,
Մ8, Մ20, ՆԱՏՕ-ի, ՏՀԶԿ, ՀԱԿ և Լատինական միության անդամ։

«Ֆրանսիա» անվանումը ծագում է լատիներեն Francia բառից, որը նշանակում է «Ֆրանկների
երկիր»: Կան նաև այլ վարկածներ կապված «ֆրանկ» անվանման ծագումնաբանութան հետ։
Դրանցից մեկը գալիս է նախագերմաներեն frankon բառից, որը թարգմանվում է գեղարդ,
քանի որ ֆրանկների նետող կացինները կոչվում էին ֆրանցիսկա: Մեկ այլ վարկածով,
«ֆրանկ» գերմանական լեզուներով նշանակում է ազատ:

Հնագետների իրականացրած պեղումներից պարզվել է, որ Ֆրանսիայի տարածքում մարդը
բնակություն է հաստատել դեռևս 1.8 միլիոն տարի առաջ: Նախնադարում մարդիկ ստիպված
էին ապրել քոչվորական կյանքով՝ զբաղվելով հիմնականում որսորդությամբ և
հավաքչությամբ: Ֆրանսիայում հաշվվում է մեծ թվով նկարազարդ քարանձավներ վերին
պալեոլիթի դարաշրջանից, որոնց լավագույն նմուշներից են Լասկո քարանձավի նկարները
(Դորդոն, մոտավոր 18000 մ.թ.ա)։

Վերջին սառցե դարաշրջանի ավարտին (մ.թ.ա. 10000) կլիման բարելավվեց, և մոտ մ.թ.ա.
7000-ից Արևմտյան Եվրոպայի այս հատվածը մտավ Նեոլիթյան դարաշրջան, և բնակիչներն
անցան նստակյաց կյանքի։ Մ.թ.ա. 4-րդ և մ.թ.ա. 3-րդ հազարամյակների միջև տեղի
ունեցած ժողովրդագրական և գյուղատնտեսական բուռն զարգացումից հետո, մ.թ.ա. 3-րդ
հազարամյակի վերջում ի հայտ եկավ մետաղագործությունը, մարդիկ սկսեցին օգտագործել
բրոնզ, պղինձ, ոսկի, հետագայում նաև երկաթ:

Մ.թ.ա 600 թվականին Իոնիացի հույները Փոկեա քաղաքից հիմնեցին հունական գաղութ
Մասալիան (ներկայիս Մարսել), Միջերկրական ծովի ափին՝ կառուցելով Ֆրանսիայի ամենահին
քաղաքը: Նույն ժամանակաշրջանում, որոշ գալլական կելտական ցեղեր թափանցեցին ներկայիս
Ֆրանսիայի տարածքի որոշ հատվածներ, սակայն տարածվեցին Ֆրանսիայի խորքերը միայն
մ.թ.ա 5-րդ դարից 3-րդ դարում:

Գալիա երկրամասի տարածքները այդ ժամանակ ընկած էին Հռենոսի, Ատլանտյան օվկիանոսի,
Պիրենեյների և Միջերկրական ծովի միջև։ Ժամանակակից Ֆրանսիայի տարածքները մոտավոր
համընկնում են Գալիայի հետ։ Գալիան բարգավաճող երկիր էր, որի հարավային մասը
ենթարկվում էր հռոմեական և հունական ճնշումներին։ Մ.թ.ա 390 թվականին Գալլերի
առաջնորդ Բրենուսը անցավ Ալպերը և ներխուժեց Իտալիա՝ հաղթելով Ալլիայի
ճակատամարտում և պաշարեց Հռոմը։

Գալիական ներխուժումը թուլացրեց Հռոմը՝ բերելով շատ իտալական ցեղերի ընդվզման։
Հաջորդ 50 տարում մեկ առ մեկ այդ ընդվզումները ճնշվեցին, և վերականգնվեց Հռոմի
իշխանությունը։ Գալլերը շարունակեցին ներխուժումները մինչև մ.թ.ա. 345 թվականը, երբ
կնքվեց խաղաղության պայմանագիր Հռոմի հետ։ Սակայն հռոմեացիները և գալլերը
շարունակում էին մնալ թշնամիներ, և գալլերը մնում էին սպառնալիք Հին Հռոմի համար։

Մոտ մ.թ.ա 125 թվականին հարավային Գալիան նվաճվեց հռոմեացիների կողմից, և նրանք
անվանեցին տարածաշրջանը Provincia Romana ("Հռոմեական պրովինցիա"), որը հետագայում
ֆրանսերեն կոչվեց Պրովանս: Բրեննուսի կողմից Հռոմի պաշարումը դեռ թարմ էր
հռոմեացիների հիշողությունում, երբ Հուլիոս Կեսարը գրավեց Գալիայի մնացած հատվածը և
ճնշեց գալլ առաջնորդ Վերցինգեթորիկսի ապստամբությունը մ.թ.ա. 52-ին:

Գալիան բաժանվեց Օգոստոս կայսրի կողմից հռոմեական պրովինցիաների, որոնցից
հիմնականներն են Գալիա Նարբոնենսիսը հարավում, Գալիա Աքվիտանիան հարավ-արևմուտքում,
Գալիա Լուգդունենսիսը կենտրոնում և Գալիա Բելգիկան հյուսիսում: Գալլա-հռոմեական
ժամանակաշրջանում հիմնադրվեցին շատ քաղաքներ, ներառած Լուգդունումը (ներկայիս
Լիոն), որը հռչակվեց Գալիայի մայրաքաղաք: Այս քաղաքները կառուցվել են ավանդական
հռոմեական ոճով, իրենց թատրոններով, կրկեսներով, ամֆիթատրոնով և շոգեբաղնիքով։
Գալլերը հռոմեական տիրապետության տակ ի վերջո ընդունեցին հռոմեական լեզուն
(լատիներենը, որից էլ հետագայում ձևավորվեց ֆրանսերենը) և մշակույթը։ Հռոմեական
բազմաստվածությունը խառնվեց գալլական բազմաստվածության հետ, և ձևավորվեց
սինկրետիզմ:

Մոտավորապես մ.թ. 3-րդ դարում Հռոմեական Գալիան կանգնեց ճգնաժամի առաջ, նրա
սահմաններից ներս էին թափանցում բարբարոսները: Կենտրոնական կայսերական իշխանության
թուլացման հետ գալլա-հռոմեացի ղեկավարները անկախություն հռչակեցին և ստեղծեցին կարճ
կյանք ունեցած Գալիական կայսրությունը, որը փլուզվեց Շալոնի ճակատամարտում 274-ին,
արդյունքում Գալիան նորից միացվեց Հռոմեական կայսրությանը։

Այնուամենայնիվ, իրավիճակը բարելավվեց 4-րդ դարի առաջին կեսին, որը Հռոմեական
Գալիայի վերածննդի ու բարգավաճման ժամանակաշրջանն էր: 312-ին, կայսր Կոստանդիանոս Ա
Մեծը ընդունեց քրիստոնեություն, իսկ 313-ի Միլանի էդիկտով թույլատրվեց
քրիստոնեության ազատ դավանումը։ Քրիստոնյաները, ովքեր մինչ այդ հետապնդվում էին,
ավելացան ողջ Հռոմեական կայսրությամբ մեկ: Սակայն սկսած 4-րդ դարի կեսերից՝
բարբարոսների ներխուժումները վերսկսվեցին և գերմանական ցեղերը, ինչպիսիք են
վանդալները, սուեբները և մի շարք ոչ գերմանական ցեղեր՝ այդ թվում ալանները անցան
Հռենոսը և ներխուժեցին Գալիա, Իսպանիա և կործանվող Հռոմեական կայսրության այլ
տիրույթներ:

Հեթանոս ֆրանկները, որոնց անվանումից առաջացել է “Ֆրանկիան”, նախապես բնակվել են
Գալիայի հյուսիսում, բայց Խլոդվիգ I-ի գլխավորությամբ նվաճեցին հյուսիսային և
կենտրոնական Գալիայի շատ թագավորություններ։ 498 թվականին, Խլոդվիգ I-ը առաջին
գերմանացի նվաճողն էր Հռոմեական կայսրության կործանումից հետո, ով ընդունեց
Կաթոլիկություն, այլ ոչ թե Արիոսականություն, այս պատճառով Ֆրանսիային Հռոմի պապի
կողմից տրվեց "Եկեղեցու ավագ դուստր" (La fille aînée de l’Église) կոչումը և
ֆրանսիացի թագավորներին անվանում էին “Ամենաքրիստոնյա թագավորներ” (Rex
Christianissimus)։

Ֆրանկներն ընդունեցին քրիստոնեություն որպես գալլա-հռոմեացիների հաջորդողներ, և հին
Գալիան վերանվանվեց Ֆրանկիա ("Ֆրանկների երկիր")։ Գերմանացի ֆրանկները ընդունեցին
ռոմանական լեզուները, բացառությամբ երկրի հյուսիսային շրջանների, որտեղ հռոմեական
բնակավայրերը խիտ չէին, և գերիշխում էին գերմանական լեզուները։ Խլոդվիգը Փարիզը
դարձրեց մայրաքաղաք և հիմնեց Մերովինգների տոհմը, սակայն նրա թագավորությունը
չգոյատևեց մինչև նրա մահը։ Ֆրանկները իրենց սեփականությունը հանդիսացող տարածքները
բաժանեցին չորս թագավորությունների՝ Փարիզ, Օրլեանս, Սոյսոնս և Ռեյմս: Մերովինգյան
վերջին թագավորները, որոնք հայտնի են նաև որպես Roi fainéant ("ծույլ թագավորներ"),
հանձնեցին իրենց իշխանությունը բարձրաստիճան պալատականներին։ Բարձրաստիճան
պալատականներից մեկը՝ Շարլ Մարտելը, ճնշեց մուսուլմանական զորքերի առաջխաղացումը
Հիսպանիաից Տուրսի ճակատամարտում (732) և մեծ հարգանք վաստակեց ֆրանկների
թագավորություններում։ Նրա որդին՝ Պիպին կարճահասակը, նվաճեց Ֆրանկիայի թագը և
հիմնեց Կարոլինգյան տոհմը։ Պիպինի որդին՝ Կառլոսը վերամիավորեց ֆրանկների
թագավորությունները և հիմնեց կայսրություն, որ տարածվում էր Արևմտյան ու
Կենտրոնական Եվրոպայով մեկ։

Կառլոսը, Հռոմի պապ Լևոն III-ի կողմից հռչակվելով Սրբազան Հռոմեական կայսրության
կայսր, հիմք ֆրանսիական կառավարություն երկարատև կապերին Պապականության հետ, և
փորձեց վերածնել Արևմտյան հռոմեական կայսրությունը և նրա մշակութային
ժառանգությունը։ Այս ահռելի կայսրության քաղաքացիական ծառայողները ունեին բարձր
մակարդակ և ունեին ոչ ժառանգական տիտղոսներ, օրինակ մարկիզներ, դքսեր և այլն։

Կառլոս Մեծի որդի Լյուդովիկոս I Բարեպաշտը (կայսր 814–840 թվականներին) կարողացավ
պահպանել կայսրության միասնականությունը, սակայն այս կայսրությանը վիճարկված չէր
գոյատևել նրա մահվանից հետո։ 843 թվականին Վերդենի պայմանագրով, կայսրությունը
բաժանվեց նրա երեք որդիների միջև՝ Արևելյան Ֆրանկիան անցավ Լյուդովիկոս
Գերմանացուն, Միջին Ֆրանկիան անցավ Լոթար I-ին և Արևմտյան Ֆրանկիան՝ Կառլոս II
Ճաղատին։ Արևմտյան Ֆրանկիան իր տարածքներով գտնվում էր ներկայիս Ֆրանսիայի
տարածքում:

9-րդ և 10-րդ դարերի ընթացքում երկիր սկսեցին ներխուժել վիկինգները, Ֆրանսիան
դարձավ ապակենտրոնացված երկիր, ազնվական տիտղոսները դարձան ժառանգական, որի
արդյունքը եղավ ընդվզումների մեծ ալիքը. այս ժամանակահատվածում երկրում հաստատվեց
ֆեոդալիզմ: Ժամանակի ընթացքում թագավորի որոշ վասալներ այնքան հզորացան, որ լուրջ
վտանգ էին ներկայացնում թագավորի համար։

Կարոլինգյան տոհմը Ֆրանսիայում իշխեց մինչև 987-ը, երբ Ֆրանսիայի դուքս Հուգո
Կապետը թագադրվեց Ֆրանսիայի թագավոր: Նրա ժառանգները, Կապետների տոհմը, Վալոիսների
տոհմը և Բուրբոնների տոհմը մի շարք պատերազմների միջոցով աստիճանաբար միավորեցին
երկիրը։ Ֆրանսիական ասպետները մասնակցեցին Խաչակրաց արշավանքներին 1095-ից 1291
թվականներին։

Ալբիգենյան խաչակրաց արշավանքները սկսվեցին 1209-ին. նպատակն էր հերետիկոս
կատարներին դուրս քշել ներկայիս Ֆրանսիայի հարավ-արևմտյան հատվածից։ Արդյունքում
կատարները դուրս քշվեցին, և Թուլուզի երկրամասը միացվեց Ֆրանսիայի թագավորությանը:
Հետագայում թագավորները ընդլայնեցին թագավորության տարածքները՝ ծածկելով ներկայիս
Ֆրանսիայի մեծ մասը։

Կառլոս IV-ը 1328 թվականին մահացավ առանց ժառանգի: Ըստ օրենքի՝ գահը չէր կարող
անցնել իգական սեռի ներկայացուցչի կամ իգական սեռի ներկայացուցչի այլ ժառանգների:
Այսպես գահն անցավ Ֆիլիպ Վալուային, որը Կառլոսի զարմիկն էր, այլ ոչ թե կնոջ կողմից
զարմիկ Էդուարդին, որը հետագայում դարձավ Անգլիայի թագավոր։ Իր գահակալման ժամանակ
Ֆիլիպ Վալուան Ֆրանսիային բերեց իր հզորության գագաթնակետին միջին դարերում:

Սակայն, Ֆիլիպի գահը վիճարկվեց Էդուարդ III-ը և 1337-ին, երբ բարձրացավ Սև Մահի
առաջին ալիքը, Անգլիան և Ֆրանսիան սկսեցին մի պատերազմ, որը հետագայում կոչվեց
Հարյուրամյա պատերազմ: Հակամարտության ընթացքում սահմանները շատ փոփոխվեցին, բայց
ֆրանսիական տարածքները մնացին անգլիացիների տիրապետության տակ տասնամյակներ։

Ունենալով խարիզմատիկ առաջնորդներ ինչպիսիք են Ժաննա դ'Արկը և Լա Հիրը,
ֆրանսացիներն ազատագրեցին ամբողջ տարածքը բացառությամբ Կալե նավահանգստի, որն
ազատագրվեց ավելի ուշ՝ 1558 թվականին։ Ինչպես ամբողջ Եվրոպան, Ֆրանսիան նույնպես
տուժեց Սև Մահից։ 1340 թվականին Ֆրանսիան ուներ մոտ 17 միլիոն բնակիչ, բայց
համաճարակից հետո այն նվազեց կիսով չափ:

Ֆրանսիական վերածնունդն անցավ երկարաժամկետ պատերազմների միջով, որոնք հայտնի են
որպես Իտալական պարտերազմներ՝ Ֆրանսիայի թագավորության և Սրբազան Հռոմեական
կայսրության միջև։ Այս ժամանակահատվածում տեղի ունեցավ ֆրանսերենի ստանդարտացումը,
որը դարձավ Ֆրանսիայի պաշտնական և եվրոպական ազնվականների լեզուն։ Ֆրանսիացի
ճանապարհորդներ ինչպիսիք էին Ժակ Կարտիերը կամ Սամուել դը Շամպլեյնը, նվաճեցին նոր
տարածքներ Ամերիկայում, սկիզբ դնելով Ֆրանսիական գաղութային կայսրությանը։

Բողոքականության տարածումը Եվրոպայում հանգեցրեց Ֆրանսիայում քաղաքացիական
պատերազմի, որը հայտնի է որպես Ֆրանսիայի կրոնական պատերազմներ, որտեղ առավել
տխրահռչակ դեպքերից է հազարավոր հուգենոտների սպանությունը 1572 թվականի Սուրբ
Բարդուղիմեոսի օրը: Կրոնական պատերազմներն ավարտվեցին Հենրի IV-ի Նանտյան
հրամանագրով, որը որոշակի կրոնական ազատություն էր տալիս հուգենոտներին։ Հենրի IV-ը
ավելի ուշ սպանվեց կաթոլիկ մոլեռանդի կողմից, իսկ հուգենոտների պայքարը շարունակվեց
մինչև 18-րդ դարը։

Լյուդովիկոս XIII-ի օրոք, Կարդինալ Ռիշելիեի համառ ջանքերով կենտրոնացվեց
իշխանությունը, և Ֆրանսիան սկսեց գերիշխել Եվրոպայում։ Գահը ժառանգեց Լյուդովիկոս
XIV-ը։ Լյուդովիկոս XIV-ի գահակալության ընթացքում տեղի ունեցան ընդվզումներ, որոնք
հայտնի են Ֆրոնդե անվամբ, նույն ժամանակ սկսվեց Իսպանիայի հետ պատերազմը: Այդ
ընդվզումները գլխավորում էին ֆեոդալները ընդդեմ բացարձակ միապետության։

Միապետությունը հասավ իր գագաթնակետին 17-րդ դարում Լյուդովիկոս XIV-ի օրոք։
Ճնշելով խոշոր ֆեոդալների ընդվզումները՝ թագավորի իշխանությունը դարձավ
անվիճարկելի։ Մասնակցելով մեծ թվով պատերազմների նա վերածեց Ֆրանսիան Եվրոպայի այդ
ժամանակների գերիշխող տերության։ Այդ ժամանակահատվածում Ֆրանսիան ուներ ամենամեծ
բնակչությունը Եվրոպայում (տես Ֆրանսիայի բնակչություն) և մեծ ազդեցություն ուներ
եվրոպական քաղաքականության, տնտեսության և մշակույթի վրա։ Ֆրանսերենը դարձավ
ամենաշատ օգտագործվող լեզուն դիվանագիտության, գիտության, գրականության ոլորտներում
և մնաց այդ դիրքերում մինչև 20-րդ դարը: Բացի այդ Ֆրանսիան ձեռք բերեց շատ
անդրծովյան տարածքներ Ամերիկայում, Աֆրիկայում և Ասիայում։ Լյուդովիկոս XIV-ը նաև
չեղյալ համարեց Նանտյան էդիկտը և աքսորեց հազարավոր հուգենոտների։

Լյուդովիկոս XV-ի օրոք Ֆրանսիան կորցրեց Նոր Ֆրանսիան և Հնդկական տարածքների մեծ
մասը և պարտվեց Յոթնամյա պատերազմում, որը ավարտվեց 1763 թվականին։ Ֆրանսիայի
մարցամաքային տարածքը շարունակում էր աճել. խոշոր նվաճումներից էր Լոթարինգիան
(1766 թվական) և Կորսիկան (1770 թվական)։ Որպես ժողովդրի աջակցությունը չունեցող
թագավոր, Լյուդովիկոս XV-ի իշխանությունը թույլ էր, և նրա ֆինանսական, քաղաքական և
ռազմական թույլ կառավարումը հանգեցրեց հեղափոխության իր մահվանից 15 տարի անց:

Լյուդովիկոս XVI-ը՝ Լյուդովիկոս XV-ի թոռը, մեծապես աջակցում էր ամերիկացիներին
հեղափոխության ժամանակ, ովքեր ուզում էին անկախանալ Մեծ Բրիտանիայից։ Արդյունքում
Ֆրանսիան ընկավ ֆինանսական ճգնաժամի մեջ, որը և դարձավ հեղափոխության հիմնական
պատճառը։

Լուսավորության դարաշրջանում Ֆրանսիայում տեղի ունեցան մեծ հայտնագործություններ,
ինչպիսիք են թթվածնի հայտնագործումը (1778 թվական) և առաջին օդապարիկը (1783
թվական), որոնք հայտնաբերեցին ֆրանսիացի գիտնականները 18-րդ դարում։ Հայտնի
ֆրանսիացի ճանապարհորդները մեծ դեր խաղացին աշխարհագրական հայտնագործությունների
ժամանակ։

Բաստիլի գրավումից հետո՝ 1789-ի հուլիսի 14-ին, Ֆրանսիայում բացարձակ
միապետությունը դարձավ սահմանադրական միապետություն: Մարդու և քաղաքացիների
իրավունքների հռչակագրով սահմանվեց Ֆրանսիայի մարդու և քաղաքացիների իրավունքների
հիմնարար սկզբունքեր բոլորի համար առանց բացառությամբ։ Այն ոչնչացրեց ազնվականների
արտոնությունները և հավասար պայմաններ սահմանեց բոլորի համար։ Միապետությունը
սահմանափակվեց, և բոլոր քաղաքացիներն իրավունք ունեին մասնակցել օրենսդրական
գործընթացին։ Առաջ եկավ մամուլի և խոսքի ազատություն, և կամայական բոլոր
ձերբակալությունները դարձան պատժելի։

Մինչդեռ Լյուդովիկոս XVI-ը՝ որպես սահմանադրական միապետ, մեծ ժողովրդականություն էր
վայելում, նրա փախուստը դեպի Վերանես ցույց տվեց, որ նա ուզում է փոխել իրավիճակը և
հույս ունի օտարերկրյա ուժերի միջոցով վերականգնել բացարձակ միապետությունը։
Վստահությունն արքայի նկատմամբ խորապես ընկավ և բերեց գահի կորստին ու
հանրապետության ստեղծման հավանականության մեծացմանը։

Եվրոպայում միապետները միավորվեցին ընդդեմ նոր վարչակարգի, որպեսզի Ֆրանսիայում
վերականգնեն բացարձակ միապետությունը՝ Բրանսվիքի դուքսը, ղեկավարելով
Ավստրո-պրուսական զորքերը, խոստացավ հողին հավասարեցնել Փարիզը, եթե միապետին կամ
նրա ընտանիքին բան պատահի։ Արտաքին սպառնալիքը գումարվեց ներքին ճգնաժամին և
խառնաշփոթի արդյունքը եղավ այն, որ 1792-ի ապրիլի 20-ին Ավստրիական կայսրությանը
պատերազմ հայտարարվեց։ Ապստամբությունն սկսվեց 1792-ի օգոստոսի 10-ին և ընդլայնվեց
հետագա ամիսներին: Արդյունքում մեծ քաղաքական բռնություններից հետո, Ֆրանսիայում
հաստատվեցին հանրապետական կարգեր 1792-ի Սեպտեմբերի 22-ին։

Լյուդովիկոս XVI (և ավելի ուշ նրա կինը Մարիա Անտուանետան) դավաճանության համար
մահապատժի ենթարկվեցին 1793-ին։ Եվրոպական միապետությունների աճող ճնշումները,
ներքին հակահեղափոխական բախումները երիտասարդ հանրապետությանը ահաբեկեցին։ 1793-ից
մինչև 1794 թվականները 16.000-ից 40.000 մարդ մահապատժի ենթարկվեցին։ Արևմտյան
Ֆրանսիայում հեղափոխականների և հակահեղափոխականների բախումներից զոհվեցին մոտ
450.000 մարդ: Արդյունքում հակահեղափոխական բանակները պարտություն կրեցին և
հանրապետությունը գոյատևեց։ Բացի այդ Ֆրասնիայի հանրապետականները ընդարձակեցրին
իրենց սահմանները և հարևան պետություններում ստեղծեցին դուստր հանրապետյուններ։
Արտաքին ճնշումների ներքո տեղի ունեցավ Տերմիդորյան հեղաշրջումը որը վերջ դրեց
ահաբեկչությանը և Ռոբեսպիերի բռնապետությանը։ Ստրկությունից հրաժարումը և
տղամարդկանց ազատ ընտրելու իրավունքը չեղյալ համարվեցին։

Կարճ գոյատևած կառավարական սխեմայից հետո Նապոլեոն Բոնապարտը վերցրեց կառավարության
ղեկը 1799-ին և նշանակվեց կոնսուլ, այնուհետև Ֆրանսիական կայսրության կայսր
(1804–1814/1815)։ Որպես շարունակություն Ֆրանսիական հեղափոխական պատերազմների,
եվրոպական միապետությունները պատերազմ հայտարարեցին Նապոլեոնի Ֆրանսիական
կայսրությանը։ Նրա բանակները նվաճեցին Եվրոպա աշխարհամասի մեծ մասը՝ այնտեղ տանելով
հեղափոխական մտքեր և տարածելով դրանք։ Սակայն Ռուսաստան ներխուժելուց հետո
Նապոլեոնը պարտություն կրեց, և գահին վերադարձավ Բուրբոնների հարստությանը։
Նապոլեոնյան պատերազմների ընթացքում զոհվեցին մոտ մեկ միլիոն ֆրանսիացի:

Իր աքսորից կարճ վերադարձից հետո, Նապոլեոնը վերջնական պարտություն կրեց 1815-ի
Վաթերլոոյի ճակատամարտում, և Բուրբոն միապետները նորից վերադարձան (1815–1830), նոր
սահմանադրական սահմանափակումներով։ Իրեն չարդարացրած Բուրբոնյան հարստությանը
գահընկեց արեցին 1830-ին, երբ ստեղվեց սահմանադրական Հուլիսյան Միապետությունը, որը
իշխեց մինչև 1848-ը, երբ հիմնվեց Ֆրանսիական երկրորդ հանրապետությունը, 1848-ի
Եվրոպական հեղափոխությունների արդյունքում։ Վերջապես ընդունվեց ստրկությունից
հրաժարման և տղամարդկանց համատարած ընտրական իրավունքի մասին օրենքները, որոնք կարճ
գոյատևում էին ունեցել առաջին հանրապետության ժամանակ։ 1852-ին Ֆրանսիական
հանրապետության նախագահ Լուի-Նապոլեոն Բոնապարտը, Նապոլեոն I-ի եղբորորդին,
հռչակվեց երկրորդ կայսրության կայսր որպես Նապոլեոն III: Նա բազմապատկեց Ֆրանսիայի
միջամտությունը միջազգային կոնֆլիկտներում, մասնավորապես Ղրիմի պատերազմում,
Մեքսիկայում և Իտալիայում, որի արդյունքը եղավ Սավոյայի և Նիցցայի գրավումը։ Սակայն
Նապոլեոն III-ը պարտություն կրեց Պրուս-Ֆրանսիական պատերազմում 1870-ին և նրա
վարչակարգին փոխարինեց Երրորդ Ֆրանսիական հանրապետությունը։

Չնայած Ֆրանսիան արդեն ուներ գաղութներ 17-րդ դարից մինչև 18-րդ դարը, սակայն 19-րդ
և 20-րդ դարերում նա այնքան ընդարձակեց իր գաղութատիրական իշխանությունը, որ դարձավ
աշխարհի երկրորդ խոշորագույն գաղութատիրական երկիրը Բրիտանական կայսրությունից
հետո։ Իր գագաթնակետին 1919 և 1939 թվականների ընթացքում, նրա գաղութների տարածքը
հասնում էր 12,347,000 քառակուսի կիլոմետրի։ Ներառելով նաև Ֆրանսիայի տարածքը նրա
տիրապետության տակ էր գտնվում 12,898,000 քառակուսի կիլոմետր 1920-ական և
1930-ականներին, որը աշխարհի ցամաքային մասի 8.6%-ն էր։

Առաջին համաշխարհային պատերազմի ժամանակ Ֆրանսիան մտնում էր Անտանտի մեջ։
Հյուսիսային Ֆրանսիայի մի փոքր մաս նվաճված էր, բայց Ֆրանսիան և իր դաշնակիցները
հաղթանակ տարան Առաջին համաշխարհային պատերազմում մեծ կորուստների գնով։ Առաջին
համաշխարհայինի ժամանակ Ֆրանսիան կորցրեց մոտ 1.4 միլիոն զինվոր: Հետպատերազմյան
փուլը նշանավորվեց միջազգային ինտենսիվ լարվածությամբ, որը բերեց որոշ
բարեփոխումների ինչպիսիք էին ամենամյա արձակուրդը, 8 ժամյա աշխատանքային օրը և
այլն։ Նացիստական Գերմանիայի Բլիցկրիգ արշավի արդյունքում Երկրորդ համաշխարհային
պատերազմի ժամանակ Ֆրանսիան բաժանվեց երկու մասի, հյուսիսային օկուպացված և
հարավային կիսանկախ մասերի: Դաշնակիցների և Ֆրանսիական դիմադրության հաղթանակից
հետո Ֆրանսիայի անկախությունը վերականգնվեց։

Չորրորդ հանրապետություն հիմնադրվեց Երկրորդ համաշխարհային պատերազմից հետո և
ունեցավ նկատելի տնտեսական աճ (les Trente Glorieuses)։ Կանանց տրվեց ընտրական
իրավուք 1944-ին։ Ֆրանսիան դարձավ ՆԱՏՕ-ի հիմնադիր անդամներից մեկը (1949), որը
հակակշիռ էր արևելքի Վարշավյան պակտին։ Ֆրանսիան փորձեց վերականգնել
վերահսկողությունը Վիետնամում, սակայն պարտություն կրեց 1954-ին Առաջին վիետնամական
պատերազմում։ Ընդամենը մի քանի ամիս անց Ֆրանսիան նոր պատերազմ սկսեց Ալժիրի դեմ:
Բանավեճերը թե արդյուք արժե պահել վերահսկողությունը Ալժիրում, թուլացրեցին երկիրը
գրեթե բերելով քաղաքացիական պատերազմի։ 1958-ին թույլ և անկայուն Ֆրանսիական
հանրապետությունը բերեց հինգերորդ հանրապետության ստեղծմանը, որը ուժեղացրեց
նախագահի լիազորությունները: Շառլ դը Գոլը կարողացավ պահպանել երկրի միասնությունը
և հրաժարվեց պատերազմներից։ Ալժիրյան պատերազմում կնքվեց հաշտության պայմանագիր և
արդյունքում Ալժիրը անկախացավ 1962-ին։ Ֆրանսիան աստիճանաբար անկախություն շնորհեց
իր գաղութներին, որոնցից վերջինը դարձավ Վանուատուն 1980-ին։ 2015 թվականին Փարիզը
ենթարկվեց իսլամական ահաբեկիչների մի քանի հարձակումների։ Հիմնականներից էին
հունվարին Իլ դը Ֆրանս թաղամասում Շառլի Հեբդո ամսագրի խմբագիրների վրա
հարձակումները, որի արդյունքում տեղի ունեցավ Ֆրանսիայի պատմության մեջ
ամենաբազմամարդ երթը, որին մասնակցեցին 4,4 միլիոն մարդ: 2015 թվականի նոյեմբերին
տեղի ունեցած ահաբեկչական հարձակումների զոհ դարձան 130 մարդ, ինչը ամենամահաբեր
հարձակումներ Ֆրանսիայի վրա Երկրորդ համաշխարհային պատերազմից հետո և ամենամահաբերը
Եվրոպայում 2004 թվականի Մադրիդի պայթյուններից հետո:

Մայրցամաքային Ֆրանսիան հիմնականում տեղակայված է 41-րդ և 51-րդ զուգահեռականների
միջև (Դանկրիկը գտնվում է հենց 51-րդ զուգահեռականի վրա ու 6-րդ և 10-րդ լայնության
միջև) Եվրոպայի արևմուտքում։

Չնայած մայրցամաքային Ֆրանսիան տեղակայված է Արևմտյան Եվրոպայում, այն նաև ունի մեծ
թվով տարածքներ Հյուսիսային Ամերիկայում, Կարիբյան ծովում, Հարավային Ամերիկայում,
Հնդկական օվկիանոսի հարավային մասում, Խաղաղ օվկիանոսում և Անտարկտիդայում: Այս
տարածքները ունեն կառավարման տարբեր ձևեր։ Ֆրանսիայի անդրծովյան դեպարտամենտները
ցամաքային սահման ունեն Բրազիլիայի և Սուրինամի հետ։

Մայրցամաքային Ֆրանսիայի տարածքը 547 030կմ2 է, լինելով ամենամեծը իր տարածքով
Եվրոպական միությունում: Ֆրանսիան ունի լայն բազմազան լանդշաֆտ, սկսած ափամերձ
հարթավայրերով հյուսիսում և արևմուտքում մինչև լեռնային գոտիներով՝ հարավ արևելքում
Ալպերը, Կենտրոնական մասիվը հարավ կենտրոնական մասում և Պիրենեյները հարավ
արևմուտքում։

4810.45 մետր ծովի մակերևույթից բարձր գտնվում է Արևմտյան Եվրոպայի ամենաբարձր
կետը՝ Մոնբլանը, այն գտնվում է Ալպերում Ֆրանսիայի և Իտալիայի սահմանին։
Մայրցամաքային Ֆրանսիան նաև ունի ընդարձակ գետային համակարգ, ինչպիսիք են Սենը,
Լուարը, Գարոնան և Հռենոսը, որոնք սկիզբ են առնում Կենտրոնական Մասիվից ու Ալպերից
և թափվում Միջերկրական ծով։

Ֆրանսիայի ընդհանուր ցամաքային տարածքը իր անդրծովյան տարածքներով (674,843 կմ2
(260,558 sq mi)) կազմում է Երկրի ցամաքային մակերեսի 0.45%-ը։ Ֆրանսիան ունի
երկրորդ ամենամեծ Բացառիկ տնտեսական գոտին (ԲՏԳ) աշխարհում, որը 11,035,000 կմ2
(4,260,637 sq mi) է, մոտավոր 8%-ը բոլոր ԲՏԳ-ների ընդհանուր մակերեսի, հետ է միայն
Միացյալ Նահանգներից (11,351,000 կմ2 (4,382,646 sq mi)) և առաջ է Ավստրալիայից
(8,232,000 կմ2 (3,178,393 sq mi)): Հյուսիսում և հյուսիս արևմուտքում կլիման
բարեխառն է, սակայն ծովային ազդեցության տակ մայրցամաքային Ֆրանսիայի մնացած մասի
կլիման բազմազան է:

Հարավ արևելքում իշխում է Միջերկրյածովյան կլիման։ Արևմուտքում կլիման օվկիանոսային
է առատ անձրևներով, մեղմ ձմեռներով և զով կամ տաք ամառներով։ Ներքին կլիման
առավելապես մայրցամաքային է շոգ ամառներով, ցուրտ ձմեռներով և ոչ առատ անձրևներով։
Ալպերում և այլ լեռնային հատվածներում տիրում է Ալպիական կլիման իր տարեկան միջինից
ցածր ջերմաստիճանով, ինչպես նաև տևական ձյան ծածկով։

Ֆրանսիան առաջին երկրներից էր, որ ստեղծեց շրջակա միջավայրի նախարարություն 1971
թվականին: Չնայած Ֆրանսիան արդյունաբերական և զարգացող երկիր է, այն միայն
տասնյոթերորդն է իր կողմից ածխածնի երկօքսիդի արտանետումների քանակով աշխարհում,
հետևում թողնելով այնպիսի նոսր բնակեցված երկրներ, ինչպիսիք են Կանադան, Սաուդյան
Արաբիան և Ավստրալիան։ Սա հետևանք էր Ֆրանսիայի կառավարության որոշմանը 1974
թվականից (1973 թվականի նաֆթային ճգնաժամից հետո) ներդրումներ կատարել ատոմային
էներգիայի բնագավառում, որը ներկայումս կազմում է Ֆրանսիայի էլեկտրաէներգիայի
արտադրության 78%-ը և բացատրում է թե ինչու են արտանետումները ավելի քիչ քան մյուս
երկրներում:

Ինչպես բոլոր Եվրոպական միության անդամները, Ֆրանսիան համաձայնվել է քչացնել
արտանետումները 20%-ով մինչև 2020 թվականը 1990 թվականի մակարդակից: համեմատության
համար ԱՄՆ-ն խոստացել է արտանետումները քչացնել միայն 4%-ով իսկ Չինաստանը
հայտարարել է, որ ցանկանում է նվազեցնել իր ածխածնի արտանետումները 40-45%-ով մինչև
2020 թվականը (համեմատած 2005 թվականի մակարդակներին), ինչը նշանակում է, որ ՀՆԱ-ի
տարեկան 8% աճի դեպքում, արտանետումները իրականում կնվազեն 80%-ից 250%-ով:

2009 թվականի դրությամբ ֆրանսիական ածխածնի երկօքսիդի արտանետումները մեկ շնչին
ընկնող մակարդակով ավելի ցածր էր, քան Չինաստանում։

Ֆրասնիսյում նաև գործում է ածխածնի հարկ, որը 2009 թվականին կազմում էր 17 Եվրո մեկ
տոննա արտանետված ածխածնի երկօքսիդի համար: Ածխածնի հարկը տարեկան կբերեր մոտ
4,3 միլիարդ Եվրո տարեկան: Սակայն, հարկատեսակի ընդունումից 6 ամիս հետո այն
կասեցվեց տարբեր պատճառներով, պատճառներից մեկը այն էր, որ ֆրանսիական
տնտեսվարողները մրցունակ չէին դառնում հարևան երկրների տնտեսվարողների հետ, որոնք
ազատված էին հարկից։ Ածխածնի հարկի գործածումը ժողովրդական քայլ չէր նախագահ
Սարկոզիի կողմից:

Անտառները կազմում են Ֆրանսիայի տարածքի 28,27%-ը: Ֆրանսիան իր անտառների քանակով
երկրորդն է ԵՄ-ում: Ֆրանսիական անտառները նաև ամենաբազմազանն են Եվրոպայում,
հաշվվում է մոտ 140 անուն ծառատեսակ։ Առաջին տաքսի-կառքերը եղել են Ֆրանսիայում և
կոչվում էին «Ֆիակրա»: Ֆրանսիայում կան 9 ազգային այգիներ և 46 բուսաբանական
այգիներ:

Ֆրանսիան բաժանված է 27 վարչական երկրամասի: 22-ը գտնվում են մայրցամաքային
Ֆրանսիայում (21 մայրցամաքային Ֆրանսիայի ցամաքային մասում, մեկը ցամաքից դուրս
Կորսիկա), և չորս անդրծովյան երկրամասի։ Երկրամասերը իրենց հերթին բաժանվում են 101
դեպարտեմաների, որոնք համարակալված այբբենական կարգով։ 101 դեպարտեմաները բաժանվում
են 341 արոնդիսմաների, որոնք, իրենց հերթին, բաժանվում են 4.032 կանտոների։

Ֆրանսիայի 101 դեպարտամենտներից հինգը անդրծովային են (Ֆրանսիական Գվիանա,
Գվադելուպա, Մարտինիկա, Մայոտա և Ռեյունյոն), որոնք հանդիսանում են Եվրոպական
միության և Ֆրանսիայի մաս։

Բացի 27 երկրամասերից և 101 դեպարտամենտներից Ֆիանսիան ունի նաև հինգ համայնքներ
(Ֆրանսիական Պոլինեզիա, Սուրբ Բարդուղիմեոսի կղզի, Սեն Մարտեն, Սենտ Պիեռ և Միքելոն
և Ուոլիս և Ֆոտունա), մեկ sui generis համայնք (Նոր Կալեդոնիա), մեկ անդրծովյան
տարածք (Ֆրանսիական հարավային և անտարկտիկ տարածքներ) և մեկ կղզի տեղակայված Խաղաղ
օվկիոսում (Քլիփերթոն).

Անդրծովյան տարածքները և համայնքները հանդիսանում են Ֆրանսիայի հանրապետության մաս,
սակայն չեն հանդիսանում Եվրոպական միության մաս և նրա հարկաբյուջետային գոտի
(բացառությամբ Սուրբ Բարդուղիմեոսի կղզու, որը առանձնացավ Գվադելուպայից 2007-ին)։
Խաղաղօվկիանոսյան համայնքները դեռևս օգտագործում են Ֆրանկ որոնց ծավալը չափվում է
Եվրոյով։

Ֆրանսիայի հանրապետությունը ունիտար կիսանախագահական հանդրապետություն է ուժեղ
ժողովրդավարական ավանդույթներով։ Հինգերորդ հանրապետության սահմանադրությունը
ընդունվել է 1958-ի սեպտեմբերի 28-ի հանրաքվեով: Այն մեծապես ամրապնդեց գործադիրի
լիազորությունները խորհրդարանի նկատմամբ։ Գործադիր ճյուղը բաժանված է երկու
ղեկավարի միջև՝ Հանրապետության նախագահ, որը ներկայումս Ֆրանսուա Օլանդն է, ով
պետության գլուխն է և ընտրվում է 5 տարի ժամկետով (նախկինում 7 տարի) և
կառավարությունը, որը գլխավորում է նախագահի կողմից նշանակված վարչապետը, ով
ներկայումս Մանուել Վալսն է։

Ֆրանսիայի խորհրդարանը երկպալատանի է կազմված ազգային ժողովից (Assemblée
Nationale) և Սենատից: Ազգային ժողովի պատգամավորները ընտրվում են տարածաշրջանային
ընտրատարածքներից հինգ տարով: Ազգային ժողովը իրավունք ունի ցրելու կաբինետը և
այդպիսով Ազգային ժողովը մեծ ազդեցություն ունի կառավարության վրա։ Սենատորները
ընտրվում են ընտրական հանձնաժողովի կողմից վեց տարով (նախկինում 9 տարի) և
նստատեղերի կեսը ընտրվում է ամեն երեք տարին մեկ սկսած 2008-ի սեպտեմբերից:

Սենատի օրենսդիր իշխանությունը սահմանափակ է, երկու պալատների միջև տարաձայնության
դեպքում նախապատվությունը տրվում է Ազգային ժողովի որոշմանը: Կառավարությունը մեծ
ազդեցության իրավունք ունի խորհրդարաններում օրակարգի ձևավորման հարցում։

Ֆրանսիայի քաղաքական դաշտը բաժանված է երկու հակամարտող կողմերի՝ ձախաթևյան
կենտրոնացած Ֆրանսիական սոցյալիստական կուսակցության շուրջը և աջաթևյան կենտրոնացած
Միասնություն հանուն հանրապետության կուսակցության և ներկայումս նրանց իրավահաջորդ
Դաշինք հանուն ազգային շարժման կուսակցության շուրջ(UMP): Գործադիր իշխանությունը
ներկայումս կազմված է UMP-ից։

Ֆրանսիայում գործում է քաղաքացու իրավունքի համակարգը, այսինքն իրավունքը ծագում է
գրված օրենքներից, դատավորները չեն կարող այն փոփոխության ենթարկել և պետք է
ղեկավարվեն միայն գրված օրենքով։ Օրենքի դիմնական սկզբունքները հիմնված են
Նապոլեոնական կոդեկսի վրա, արը իր հերթին մեծապես հիմնված է Լյուդովիկոս XIV-ի
կողմից ընդունված օրենքների վրա։ Մարդու իրավուքների հռչակագիրը և քաղաքացիական
իրավունքը կոչված են արգելել հասարակության դեմ կատարվող գործողությունները։

Ֆրանսիան հանդիսանում է Միացյալ ազգերի կազմակերպության անդամ և Միացյալ ազգերի
անվտանգության խորհրդի մշտական անդամ վետոյի իրավունքով: Նա նաև Մ8-ի, Առևտրի
համաշխարհային կազմակերպության (ԱՀԿ), Խաղաղօվկիանոսյան քարտուղարության (ԿՕՔ) և
Հնդկական օվկիանոսի հանձնաժողովի (ՀՕՀ) անդամ է: Նա հանդիսանում է Կարիբյան
երկրների ասոցացիայի (ԿԵԱ) և Միջազգային Ֆրանկոֆոնիայի համաժողովի (ՄՖՀ) անդամ:
Այսեղ է գտնվում Տնտեսական համագործակցության և զարգացման հանձնաժողովի, UNESCO-ի,
Ինտերպոլի գլխավոր գրասենյակները:

Ֆրանսիայի միջազգային հարաբերությունները հիմնականում սկիզբ են առնում Եվրոպական
Միությունից, որում նա հանդիսանում է հիմնադիր անդամ։ 1960-ականներին Ֆրանսիան
փորձում էր դուրս մղել կազմակերպությունից Բրիտանիային՝ փորձելով կառուցել
միություն միայն մայրցամաքային Եվրոպայում։ Սկսած 1960-ականներից, Ֆրանսիան սերտ
համագործակցություն է վարում Գերմանիայի հետ, Գերմանիայի հետ միասին ԵՄ-ում
գրավելով գերիշխող դիրք:

Ֆրանսիան Հյուսիս Ատլանտյան դաշինքի անդամ է, բայց նախագահ դը Գոլի ժամանակ դուրս
եկավ դաշինքի հրամանատարական կազմից և իր իրավունքները զիջեց ԱՄՆ-ին: Սակայն Նիկոլա
Սարկոզիի Ամերիկամետ քաղաքականության արդյունքում Ֆրանսիան վերադարձրեց ՆԱՏՕ-ում իր
հրամանատարական իրավունքերը։ 1990-ականներին Ֆրանսիային շատերը քննադատում էին
Ֆրանսիական Պոլինեզիայում միջուկային փորձարկումների համար: Ֆրանսիան կտրականապես
դեմ էր 2003-ին Իրաք ներխուժելուն, առաջացնելով լարվածություն ԱՄՆ-ի և Միացյալ
թագավորությունների հետ հարաբերություններում: Ֆրանսիան պահպանում է իր մեծ
ազդեցությունը նախկին աֆրիկյան գաղութների հանդեպ և տնտեսական ու ուժային
օգնություն է ցույց տվել Կոտ դ'Իվուարի և Չադի խաղաղապահներին:

Ֆրանսիան ունի երկրորդ խոշորագույն դիվանագիտական ցանցը աշխարհում, զիջելով միայն
ԱՄՆ-ին։

Ֆրանսիայի զինված ուժերի (Armées françaises) մեջ է մտնում Ֆրանսիական բանակը
(Armée de Terre), Ֆրանսիական ռազմածովային ուժերը (Marine Nationale) ու Ֆրանսիայի
ռազմաօդային ուժերը (Armée de l'Air) և օժանդակ զինված ուժերը, Ազգային ժանդարմեան
(Gendarmerie nationale) իր անձնակազմով տասներեքերորդն է աշխարհում: Առանձնապես
ռազմածովային ուժերում հաշվվում են 42,550 մշտական զինվոր և 15,000 ոչ մշտական
զինվոր, որը Ֆրասնիայի ռազմածովային ուժերը դարձնում է 6-րդ ամենամեծը աշխարհում:
Բանակը ունի 123,100 մշտական և 118,350 պահեստային կազմ՝ լինելով 4-րդ ամենամեծը
ՆԱՏՕ-ի կազմում։ Ռազմաօդային ուժերը ամենահին և առաջին մասնագիտացմած ռազմաօդային
ուժերն են աշխարհում և իր 57,400 հիմնական կազմով նույնպես չորրորդն է ՆԱՏՕ-ի
կազմում։ Չնայած Ֆրանսիական զինված ուժերի վարչական մասը գտնվում է պաշտպանության
նախարարության ենթակայության տակ, այդուհանդերձ Ժանդարմեան գտնվում է ներքին
գործերի նախարարության ենթակայության ներքո։ Ժանդարմեան հանդիսանում է ռազմական
ոստիկանություն և ծառայում է որպես ընդհանուր նշանակության ոստիկանական ուժեր։
Ֆրանսիայի նախագահը հանդիսանում է Ֆրանսիական զինված ուժերի գլխավոր հրամանատարը։
Ֆրանսիան հանդիսանում է ՄԱԿ-ի մշտական անդամ, պաշտոնապես ճանաչված միջուկային
տերություն 1960-ից։ Ֆրանսիայի ռազմական ծախսերը 2010-ին կազմել են $61.3 միլիարդ
ԱՄՆ դոլար, կամ ՀՆԱ-ի 2.5%-ը, դառնալով երրորդ ամենաշատ ծախսող պետությունը
Չինաստանից և ԱՄՆ-ից հետո:

Ֆրանսիան ունի լուրջ ռազմական արդյունաբերություն, որտեղ արտադրվում են չորրորդ
սերնդի Դասո Ռաֆել կործանիչները, Շառլ դտ Գոլ իքնաթիռները, Էկզոսետ հռթիռները և
Լեկրեկ տանկերը։ Շատ սպառազինություն գնվում է Միացյալ նահանգներից։ Չնայած
Եվրոֆայթեր թայֆունից դուրս գալուն Ֆրանսիան շարունակում է Եվրոպական համատեղ
ծրագրերի իրագործումը, ինչպիսիք են Եվրոկոպտեր թայգրը և այլն։ Ֆրանսիան ունի
ամենամեծ օդանավային արդյունաբերությունը Եվրոպայում: Ֆրանսիան զինամթերքի ամենամեծ
վաճառողն է, բոլոր սպառազինությունների գծով բացի միջուկային զենքից։

Լինելով Մեծ ութնյակի անդամ, Ֆրանսիան իր ՀՆԱ-ի մակարդակով չորրորդն է աշխարհում և
երկրորդը Եվրոպայում. իր 500-ից 39-ը ամենամեծ կազմակերպություններով աշխարհում
2010-ի դրությամբ, Ֆրանսիան համարվում է աշխարհում 4-րդը և Ավրոպայում առաջինը
Fortune Global 500 վարկանիշով, առաջ անցնելով Գերմանիայից և Միացյալ
Թագավորությունից։ Ֆրանսիան միացավ 11 այլ ԵՄ անդամներին, որպեսզի թողարկի Եվրո
1999-ի հունվարի մեկին, Եվրո մետաղադրամները և թղթադրամները ամբողջությամբ
փոխարինեցին Ֆրանսիական ֆրանկը (₣) 2002-ի սկզբներին:

Ֆրանսիան ունի խառը տնտեսություն իր բազմաթիվ ոչ պետական ձեռնարկություններով (մոտ
2,5 միլիոն գրանցված ձեռնարկություն) պետական միջամտությամբ (չնայած գնալով նվազում
է): Կառավարությունը պահպանում է իր ազդեցությունը առանցքային ենթակառուցվածքների
վրա, ունենալով մեծամասնական բաժնեմասեր երկաթուղային, էլեկտրաէներգիայի,
օդանավակայանների, ատոմային էներգիայի և հեռահաղորդակցման բնագավառներում: Նա
աստիճանաբար թուլացրեց իր հսկաղությունը այս բնագավառներում 1990 ականներից:
Կառավարությունը դանդաղաբար ապապետականացրեց իր բաժնեմասերը France Télécom-ի, Air
France-ի, ապահովագրական, բանկային և պաշտպանողական արտադրության:

Ըստ Առևտրի համաշխարհային կազմակերպության (ԱՀԿ) տվյալների, 2009-ին Ֆրանսիան
արտադրված ապրանքներով աշխարհում վեցերորդ ամենամեծ արտահանողն էր և չորրորդ
ամենամեծ ներմուծողը: 2008-ին Ֆրանսիան իր ստացած ուղղակի ներդրումներով 3-րդն էր
մոտ $117.9 միլիարդ, հետ մնալով Լյուքսեմբուրգից և ԱՄՆ-ից, բայց առաջ լինելով
Միացյալ Թագավորությունից ($96.9 միլիարդ), Գերմանիայից ($24.9 միլիարդ) և
Ճապոնիայից ($24.4 միլիարդ). Նույն տարում Ֆրանսիական ընկերությունները ուղղակի
ներդրեցին $220 միլիարդ Ֆրանսիայի սահմաններից դուրս, դառնալով երկրորդը աշխարհում
ԱՄՆ-ից հետո ($311.8 միլիարդ) և առաջ անցնելով Միացյալ Թագավորությունից
($111.4 միլիարդ), Ճապոնիայից ($128 միլիարդ) և Գերմանիայից ($156.5 միլիարդ). Իր
500-ից 39-ը ամենամեծ ընկերություններով 2010-ին, Ֆրանսիան 4-րդն է Fortune Global
500 վարկանիշով, հետ մնալով ԱՄՆ-ից, Ճապոնիայից և Չինաստանից, առաջ լինելով
Գերմանիայից և Միացյալ Թագավորությունից:

Ֆինանսական ծառայությունները, բանկային գործը և ապահովագրական ոլորտը շատ կարևոր են
Ֆրանսիայի տնտեսությունում։ Փարիզի ֆոդային բորսան (ֆր.՝ La Bourse de Paris) հին
կազմակերպություն է, որը հիմնադրել է Լյուդովիկոս XV-ը 1724-ին: 2000-ին Փարիզի,
Ապստերդամի և Բրյուսելի ֆոնդային բորսաները միավորվեցին և ստեղծեցին Եվրոնեքստը:
2007-ին Եվրոնեքստը միացավ Նյու Յորքի ֆոնդային բորսային և ստեղծվեց NYSE
Եվրոնեքստը, աշխարհի ամենամեծ ֆոնդային բորսան: Եվրոնեքստ Փորիզը NYSE Եվրոնեքստ
խմբի ֆրանսիական մասնաճյուղն է, որն Եվրոպայի երկրորդ խոշոր բորսան է Լոնդոնի
ֆոնդային բորսայից հետո։

Ֆրանսիական ընկերությունները պահպանեցին իրենց ուրույն տեղը բանկային և
ապահովագրական ոլորտներում. AXA-ն աշխարհի ամենախոշոր ապահովագրական ընկերությունն
է և 9-րդ ամենախոշոր ընկերությունը իր շահույթով։

Ֆրանսիական խոշորագույն բանկերն են BNP Paribas-ը և Կրեդիտ Ագրիկոլը, որոնք
համեմատաբար 1-ին և 6-րդ խոշորագույն բանկերն են 2010-ի դրությամբ (ըստ ակտիվների
ծավալի), մինչդեռ Société Générale-ը համարվում էր ութերորդ խոշորագույնը 2008–2009
թվավականներին։

Ֆրանսիան ամենաքիչ ածխաթթու գազ արտանետող երկիրն է զարգացած երկրների մեջ՝ ի հաշիվ
ատոմային էներգիայի զարգացման ասպարեզում մեծ ներդրումների: Որպես արդյունք
Ֆրանսիայի էլեկտրաէներգիայի պահանջարկի զգալի մասը ապահովում են 59 ատոմակայանները
(78% 2006-ին, միայն 8% 1973-ին, 24% 1980-ին և 75% 1990-ին)։

Ֆրանսիան պատմականորեն գյուղատնտեսական ապրանքների կարևոր արտադրող է: Բերրի հողերի
մեծ ծավալը, ժամանակակից տեխնոլոգիաները և ԵՄ սուբսիդավորումը միասին Ֆրանսիային
դարձնում են խոշորագույն գյուղատնտեսական արտադրողը ԵՄ-ում և ամենամեծ արտահանողը
(արտադրում է ԵՄ գյուղատնտեսական արտապրանքի 20%-ը) և աշխարհդի երրորդ խոշորագույն
գյուղատնտեսական արտադրանքի արտահանողը:

Ցորենը, թռչնամիսը, կաթնամթերքը, տավարի և խոզի միսը, ինչպես նաև միջազգայնորեն
ճանաչված սննդային արտադրանքները համարվում են ֆրանսիական գյուղատնտեսության
կարևորագույն ոլորտները։ Վարդագույն գինիները հիմնականում իրացվում են ներքին
շուկայում, իսկ Շամպայնը և Բորդո գինիները հիմնականում արտահանվում են և ճանաչված
են ամբողջ աշխարհում։ ԵՄ կողմից ֆրանսիական գյուղատնտեսության սուբսիդավորումը
նվազել է վերջին տարիներին, սակայն դեռևս բարձր են $8 միլիարդ 2007-ին: Այդ նույն
տարում Ֆրանսիան վաճառել է 33.4 միլիարդ Եվրոյի գյուղատնտեսական արտադրանք:

Գյուղատնտեսությունը շատ կարևոր բնագավառ է Ֆրանսիական տնտեսության համար, ակտիվ
բնակչության 3.5%-ը զբաղվում է գյուղատնտեսությամբ, գյուղատնտեսության բաժնեմասը
Ֆրանսիայի ՀՆԱ-ում կազմում է մոտ 4.2% 2005-ի դրությամբ:

Ֆրանսիայում մեկ շնչին ընկնող ՀՆԱ-ի մակարդակը նման է Եվրոպական այլ զարգացած
երկրների մեկ շնչին ընկնող ՀՆԱ-ին, ինչպիսիք են Միացյալ Թագավորությունը և
Գերմանիան: Մեկ շնչին ընկնող ՀՆԱ-ի մակարդակը, որի հիմքը (i) գործակիցն է, որը
հաշվարկվում է մեկ աշխատանքային ժամի արտադրողականությունը, որը Ֆրանսիայում
ամենաբարձրն է Մ8-ի երկրների մեջ 2005-ի դրությամբ, (ii) գործակիցը, որը
աշխատաժամերի քանակն է, որը ամենացածրն է զարգացած երկրների մեջ, և (iii)
զբաղվածության մակարդակը։ Ֆրանսիայի զբաղվածության մակարդակը 15–64 տարեկանների
շրջանում ամենացածրերից մեկն է զարգացած երկրների մեջ. 2004-ին այն կազմել է
Ֆրանսիայի 15–64 տարեկան աշխատունակ բնակչության 69%-ը, համեմատած Ճապոնիայի
80%-ին, Միացյալ Թագավորությունների 79%-ին, ԱՄՆ-ի 77%-ին և Գերմանիայի 71%-ին։

Զբաղվածության ցածր մակարդակը համեմատած ԵՄ-ի հետ բացատրվում է ըստ տարիքային
խմբերի զբաղվածության ճեղքվածքի հետ, օրինակ 55–64 տարիքային խմբում
գործազրկությունը 38.3% էր 2007-ին համեմատած ԵՄ 46.6%-ի հետ, իսկ 15–24 տարիքային
խմբում՝ 31.5%, համեմատած ԵՄ 37.2%-ի հետ: Զբաղվածության ցածր մակարդակը բացատրվում
է նվազագյուն աշխատավարձի բարձր մակարդակով, որը բերում է աշխատանքի
արտադրողականության անկմանը, և երիտասարդ աշխատուժը հեշտությամբ մուտք է գործում
աշխատուժի շուկա, անարդյունավետ համալսարանական ծրագրերը, որոնք չեն կարողանում
բավարարել աշխատուժի շուկայի պահանջներին, և տարիքավոր աշխատուժի համար
համապատասխան օրենսդրության բացակայությունը, որը կխրախուսեր նրանց վաղաժամկետ
անցնել թոշակի:

Գործազրկության մակարդակը 2006-ի 9%-ից իջավ 7% 2008-ին, բայց շարունակում էր լինել
ամենաբարձրը Եվրոպայում: 2009-ի հունիսին Ֆրանսիայի գործազրության մակարդակը
դարձավ9.4%: Կարճ աշխատաժամերը և աշխատանքի շուկայում բարեփոխումներ իրականացնելու
դժկամությունը աճ ուժերի կողմից համարվում է Ֆրանսիայի տնտեսության թույլ կողմը,
իսկ ձախ ուժերը համարում էին, որ կառավարությունն է մեղավոր և սոցիալական
անարդարություն է ստեղծվել։ Լիբերալ նտնեսագետները տարիներ շարունակ պնդում են, որ
անհրաժեշտ են կառուցվածքային բարեփոխումներ, պետք է մեծացվի աշխատունակ բնակչության
տեսակարար կշիռը և նվազեցվեն հարկերը և վարչական բեռը։

Քեյնսյան տնտեսագետները ունեն իրենց պատասխանը գործազրկության վերաբերյալ, նրանց
կարծիքով 35 ժամյա աշխատանքային շաբաթի ներդրումը 2000-ականներից նպաստեց
գործազրկության աճին։ Արդյունքում կառավարությունը բարեփոխումների ծրագիր մշակեց,
որը լուրջ քննադատության առիթ տվեց։

Ֆրանսիան ունի 37 օբյեկտ, որոնք ընդգրկված են ՅՈւՆԵՍԿՕ-ի Համաշխարհային
ժառանգության օբյեկտների ցանկում և մշակութային մեծ արժեք ներկայացնող քաղաքներ
(Իհարկե Փարիզը, բայց նաև Թուլուզը, Ստրասբուրգը, Բորդոն, Լիոնը...), ծովափեր և
ծովափնյա հանգստի վայրեր, դահուկային հանգստի վայրեր և գյուղական շրջաններ, որոնք
շատերը նախընտրում են բնության շքեղությունից ելնելով (կանաչ զբոսաշրջություն)։
Փոքր և գեղատեսիլ ֆրանսիական գյուղերի (ինչպիսիք են Կոլոն լա Ռուժը կամ Լոկրոնանը)
պահպանությամբ զբաղվում է Les Plus Beaux Villages de France կազմակերպությունը
(թարգմ. "Ֆրանսիայի ամենագեղեցիկ գյուղեր")։ "Հիասքանչ այգիներ" կարգավիճակ ունեն
մոտ երկու հարյուր այգիներ, որոնք որակավորվում են Մշակույթի նախարարության կողմից։
Այս որակավորումը կոչված է պահպանելու և զարգացնելու հիասքանչ այգիները և ազգային
այգիները։ Ֆրանսիան նաև գրավում է բազմաթիվ ուխտագնացների ուշադրությունը, նրանց
ուղին ընկնում է դեպի Սուրբ Ջեյմս, կամ Լուդրես։

Ֆրանսիան և հատկապես Փարիզը ունեն աշխարհում ամենամեծ թանգարանները, ներառյալ
Լուվրը, որտեղ ամենաշատն են այցելում բոլոր թանգարանների հետ համեմատած, ինչպես նաև
Օրսե թանգարանը, նվիրված Իպրեսիոնիզմին և Պոմպիդու կենտրոնը, նվիրված Ժամանակակից
արվեստին։

Դիսնեյլենդ Փարիզը Ֆրանսիայի և Եվրոպայի ամենաշատ հաճախվող զբոսայգին է, որն
ունեցել է մոտ 15.405.000 այցելու 2009-ին: Պատմական այգի Պայ դու Ֆուն Վանդե
նահանգում երկրորդ ամենաշատ այցելու ունեցող այգին է Ֆրանսիայում: Մյուս հայտնի
այգիներն են Ֆյուչըսկոպը և Աստերիկս այգին։

10 միլիոնից ավել զբոսաշրջիկով Լազուրային ափը երկրորդ ամենամեծ տուրիստական
կենտրոնն է Փարիզից հետո: Ըստ Լազուրային ափի տնտեսական վերլուծության ընկերության,
այստեղ տարին 300 օր արևային է, 115կմ ափերով և լողափերով, 18 գոլֆային դաշտերով,
14 դահուկային կենտրոններով 3,000 ռեստորաններով: Ամեն տարի Լազուրային ափ են գալիս
բոլոր շքեղ զբոսանավերի 50%-ը, և ամեն գերզբոսանավ գոնե մեկ անգամ եղել է այստեղ:

Մյուս հիմնական տուրիստական կենտրոնը Շատոն է Լուարա Մարգագետնում, որը
համաշխարհային ժառանգության մաս է կազմում իր պատմական քաղաքներով և ամրոցներով,
որոնք կառուցած են Ֆրանսիական վերածննդի ոճով։

Հիմնական տուրիստական կենտրոններն են. (ըստ 2003-ի տվյալների այցելու մեկ տարում).
Էյֆելյան աշտարակ (6.2 միլիոն), Լուվր թանգարան (5.7 միլիոն), Վերսալ (2.8 միլիոն),
Օրսե թանգարան (2.1 միլիոն), Հաղթանակի կամար (1.2 միլիոն), Պոմպիդու կենտրոն
(1.2 միլիոն), Մոն Սեն Միշել (1 միլիոն), Շամբոր ամրոց (711,000)։

Ֆրանսիայի երկաթուղային ցանցի ընդհանուր երկարությունը 2008-ի տվյալներով կազմում է
29473 կմ, երկրորդ ամենա ւմդարձակն է Եվրոպայում Գերմանիայի երկաթուղային ցանցից
հետո: Այն ղեկավարվում է SNCF-ի կողմից գործում են գերարագ գնացքներ ներառյալ
Thalys-ը, Eurostar-ը և TGV-ն, որոնց միջոցով կարելի է ճամփորդել մինչև 320կմ/ժ
արագությամբ: Երկաթգիծը միացված է բոլոր եվրոպական երկրների հետ բացի Անդորրայից։
Ներքաղաքային կապերը նույնպես հագեցված են, և տրամվայի ծառայությանը լրացնում են
ավտոբուսային ծառայությունները։

Ֆրանսիայի բարձրակարգ ճանապարհային ցանցը կազմում է 1027183 կմ, որը համարվում է
Եվրոպայի ամենաընդարձակ ճանապարհային ցանցը: Փարիզը հագեցված է ամենաընդարձակ
ավտոճանապարհներով և մայրուղիներով և կապված է Ֆրանսիայի բոլոր տարածքների հետ։
Ֆրանսիական ճանապարհները կապված են նաև Բելգիայի, Իսպանիայի, Անդորրայի, Մոնակոյի,
Շվեյցարիայի, Գերմանիայի և Իտալիայի խոշոր քաղաքների հետ։ Նոր ավտոմեքենան
շուկայում գերակշռում են տեղական ապրանքանիշներ, ինչպիսիք են Renault (
ավտոմեքենաների 27%-ը վաճառվել է Ֆրանսիայում 2003 թ.), Peugeot (20.1%) և Citroën
(13.5%): Ֆրանսիայում է աշխարհի ամենաբարձր կամուրջը Միո Վիադուկը և կան շատ կարևոր
կամուրջներ, ինչպիսին էՆորմանդական կամուրջը։

Ֆրանսիայում կան 475 օդանավակայան: Փարիզի Շառլ դը Գոլ օդանավակայանը տեղակայված
Փարիզի մոտակայքում, որը ամենամեծ և ամենազբաղված օդանավակայանն է երկրում, որը
սպասարկում է բնակչության և առևտրի գերակշռող մասը։ Air France-ը համարվում է
ազգային ավիաընկերություն, չնայած երկրում կան նաև բազմաթիվ մասնավոր
ավիաընկերություններ։ Ֆրանսիայում կան տասը հիմնական նավահանգիստներ, որոնցից
ամենամեծը Մարսելում է, որը նաև ամենամեծ նավահանգիստն է Միջերկրական ծովի ափին:

Իր 65,8 միլիոն բնակչությամբ (2011-ի հունվարի 1-ի դրությամբ), Ֆրանսիան 20-րդ
ամենաշատ բնակչություն ունեցող երկիրն է աշխարհում: 2003-ին Ֆրանսիայի բնակչության
բնական աճը (առանց ներգաղթի) համահունչ էր Եվրամիության բնակչության բնական աճին։
Բնական աճը (ծնունդներ հանած մահեր) 2006-ին եղավ 302,432 մարդ, սա ամենաբարձր
ցուցանիշն էր 1973-ից հետո։ Բնակչության աճը 2010-ին կազմեց 2.01%, երբ 1994 այն
ընդամենը 1.68% էր: Հինգ տարվա ընթացքում 2006-ից մինչև 2011 բնակչության տարեկան
միջին աճը կազմում էր +0.58%: 2010-ին ծնված նորածինների 27.3%-ի մեկ ծնող ծնվել էր
Ֆրանսիայի տարածքներից դուրս և 23.9%-ի մեկ ծնող ծնվել էր Ֆրանսիայի տարածքներից
դուրս:

Ըստ 2008-ի Ֆրանսիայի ազգային վիճակագրական ծառայության INSEE հաշվարկների 11.8
արտասահմանում ծնված ներգաղթվածները և նրանց ուղղակի հետնորդները (Ֆրանսիայում
ծնված) կազմում են Ֆրանսիայի բնակչության 19%-ը։ Նրանցից մոտ 5 միլիոնը ունեն
եվրոպական և 4 միլիոնը Մեղրիբի արմատներ։ Ներգաղթվածների 18-50 տարեկնների խումբը
ունեն 2,7 միլիոն բնակիչ (10% ընդհանուր 18–50 տարեկանների խմբի 10%-ը) և 5 միլիոն
բոլոր տարիքային խմբերի համար (բնակչության 8%-ը)։ Երկրորդ սերունդի 18–50
տարեկանների խումբը կազմում է 3.1 միլիոն (18-50 տարեկանների 12%-ը) և 6,5 միլիոն
բոլոր տարիքային խմբերի համար (բնակչության 11%-ը):

2004 թվականին Ֆրանսիա է ներգաղթել 140.033 մարդ։ Նրանցից 90.250-ը Աֆրիկայից և
13.710 Եվրոպայից: 2008-ին քաղաքացիություն է տրվել 137.000 անձանց, որոնք
հիմնականում ներկայացնում էին Մարոկկոն, Ալժիրը և Թուրքիան:

Չնայած կառավարության համար անօրինական է տեղեկատվություն հավաքել մարդկանց ազգային
ինքնության և ռասայական ծագումնաբանության մասին ըստ 1958-ի սահմանադրության, որոշ
ընկերությունների ինչպիսիք են TeO-ն ("Ծագումը և պատկանելությունը") համատեղ
գործլով INED-ի և INSEE-ի հետ 2008-ին թույլատրվեց իրականացնել դա: Մինչև այս
ուսումնասիրությունը համարվում էր, որ 3-ից 6 միլիոն մարդ ունեն հյուսիս աֆրկյան
արմատնել, մինչդեռ ուսումնասիրությունը պարզեց որ միայն 2.5 միլիոն մարդ ունեն
աֆրկյան ծագում: Ներկայումս ենթադրվում է, որ Ֆրանսիայի բնակչության 40%
կազմավորվել է ներգաղթյալներից: 1921-ից 1935 թվականներին Ֆրանսիա է ներգաղթել
1,1 միլիոն մարդ: Ըստ գնահատականների, 1,6 միլիոն եվրոպական Ֆրանկոալժիրցիներ
վերադարձան Ֆրանսիա, երբ հյուսիսաֆրիկյան երկրներին տրվեց անկախություն:

Ֆրանսիան առաջատար ապաստանի վայրն է Արևմտյան Եվրոպայում: Եվրամիությունը թույլ է
տալիս ազատ տեղաշարժվել անդամ պետությունների միջև։ Մինչդեռ Մեծ Բրիտանիան և
Իռլանդիան առաջարկում են Ֆրանսիայի ուժեղացնել հսկողությունը և թույլ չտալ Արևլյան
Եվրոպայից միգրանտերի հոսքին։

Ֆրանսիայի ամենամեծ քաղաքներն են բնակչությամբ և տարածքով՝ Փարիզը (12.341.418),
Լիոնը (2.214.068), Մարսելը (1.727.070), Թուլուզը (1,270.760), Բորդոն
(1,158.431), Լիլը (1,166.452). Նիցան (1.004.914), Նանտը (897.713). Ստրասբուրգը
(768.868) և Ռենը (690.467)

Բազմամյա քաղաքական խնդիր է մնում գյուղերի վերաբնակեցումը։ 1960-1999 թվականների
ընթացքում գյուղական բնակչության թիվը համեմատաբար ցուցանիշներով նվազել է 24%-ով։

Ըստ Ֆրանսիայի սահմանադրության 2-րդ հոդվածի՝ Ֆրանսիայի պետական լեզուն ֆրանսերենն
է, որը Ռոմանական լեզու է և առաջացել է լատիներենից։ 1635-ից Ֆրանսիայի ակադեմիային
է պատկանում ֆրանսերենի օգտագործման, ոճի, քերականության հեղինակային իրավունքները,
չնայած դա օրենքով ամրագրված չէ։

Ֆրանսիայի կառավարությունը չի պահանջում, որ հրատարակվեն միայն ֆրանսերեն լեզվով
գործեր, բայց պահանջում է, որ միայն ֆրանսերենն օգտագործվի առևտրային և կապի
ոլորտներում։ Երկրի տարածքում ֆրանսերենի պարտադիր օգտագործմանը համատեղ Ֆրանսիայի
կառավարությունը փորձում է ֆրանսերենը տարածել նաև Եվրոպական միությունում։
Անգլիականացման դեմ պայքարը ստիպեց Ֆրանսիային ուժեղացնել ֆրանսերենի տարածումը
երկրի ներսում։ Բացի ֆրանսերենից Ֆրանսիայի տարածքում խոսում են նաև 77 այլ
փոքրամասնությունների լեզուներով, որից 8-ը մայրցամաքային Ֆրանսիայում և 69
անդրծովյան տարածքներում։

17-րդ դարից մինչև 20-րդ դարի կեսերը ֆրանսերենը համարվում էր դիվանագիտության և
միջազգային փոխհարաբերությունների հիմնական լեզուն, ինչպես նաև Եվրոպայի վերնախավի
լեզուն: Միայն վերջերս ֆրանսերենը հանձնեց իր գերիշխող դիրքը անգլերենին, քանի որ
ԱՄՆ-ն դարձավ գերտերություն:

Ֆրանսիայի վարած գաղութարարական քաղաքականության արդյունքում 17-րդից 20-րդ
դարերում, ֆրանսերենը տարածվեց Ամերիկայում, Աֆրիկայում, Պոլինեզիայում,
Հարավ-Արևելյան Ասիայում և Կարիբյան ծոցում։ Ֆրանսերենը երկրորդ ամենաուսանվող
լեզուն է անգլերենից հետո, և խոսում են շատ երկրներում, հատկապես Աֆրիկայում։
Ֆրանսերենը Եվրոպայի սահմաններից դուրս խառնվել է այլ լեզուներին, որոշ անդրծովյան
տարածքների լեզուներ առաջացել են ֆրանսերենից։ Մյուս կողմից որոշ գաղութներ
ընդունել են ֆրանսերենը՝ որպես պաշտոնական լեզու, և ֆրանսախոս բնակչության թիվը
գնալով աճում է, հատկապես Աֆրիկայում։

Գնահատվում է, որ մոտ 300 միլիոն մարդ և 500 միլիոն մարդ ամբողջ աշխարհում
կարողանում է խոսել ֆրանսերեն համապատասխանաբար որպես մայրենի լեզու և երկրորդ
լեզու։

Ֆրանսիան համարվում է աշխարհիկ պետություն, և կրոնական ազատությունը համարվում է
սահմանադրական իրավունք։ Ֆրանսիայում կրոնական քաղաքանությունը հիմնված է Լաիցիզմի
վրա, որը հստակ տարանջատում է եկեղեցուն պետությունից և հասարակական կյանքը
համարվում է աշխարհիկ կյանք։ Ֆրանսիան պատմականորեն համարվում է Հռոմի կաթոլիկ
եկեղեցու ամենածեր քույրը։ Ֆրանսիական հեղափոխության արդյունքում եկեղեցին կորցրեց
իր նշանակալի դերը պետության կառավարման մեջ։ Ֆրանսիական կառավարությունը չի
իրականացնում հաշվառում մարդկան կրոնական պատկանելիության և ծագումնաբանության
վերաբերյալ, սակայն կան ոչ պաշտոնական վիճակագրական որոշ տվյալներ։

Հռոմեական կաթոլիկությունը եղել է Ֆրանսիայի հիմնական կրոնը ավելի քան մեկ
հազարամյակ, թեև այժմ այն այնքան շատ չի քարոզվում քան առաջ։ Ըստ քաթոլիկ
պարբերական La Croix-ի 1965-ին Ֆրանսիայի բնակչության 81%-ը իրենց համարում էին
կաթոլիկ քրիստոնյա, իսկ 2009 նրանց քանակը կազմում էր 64%: Բացի այդ ֆրանսիացիների
27%-ն էր հաճախում եկեղեցի նվազագույնը շաբաթը մեկ անգամ 1952-ին, իսկ 2006-ին այդ
թիվը ընդամենը կազմում էր 4,5%, իսկ կրոնական ծիսակատարություններին մասնակցում է
ընդամենը 15,2%-ը: Նույն ուսումնասիրությունը ցույց տվեց, որ բողոքականները կազմում
են բնակչության 3%-ը, ավելի շատ քան նախորդ հարցման ժամանակ և 5%-ը դավում են այլ
կրոնների, իսկ 28%-ը չեն դավանում որևէ կրոնի:

Ըստ Կաթոլիկ աշխարհի նորություններ կազմակերպության 2007-ի հարցումների Ֆրանսիայի
բնակչության միայն 5%-ն է պարբերաբար հաճախում եկեղեցի (կամ իրենց կաթոլիկ
համարողների 10%-ը)։ Հարցումը ցույց տվեց, 51%-ն է իրեն համարում կաթոլիկ, 31%-ը
անհավատ կամ աթեիստ են (մեկ այլ հարցմամբ բնակչության 27%-ն է աթեիստ), 10%-ը այլ
կրոնի են դավանում կամ չեն կողմնորոշվել, 4%-ը մուսուլման են, 3%-ը բողոքական, 1%-ը
հարում են Բուդդիզմին, 1% հրեա են։

Ըստ 2010-ի Եվրոբարոմետր կազմակերպության հարցումների, Ֆրանսիայի քաղաքացիների
34%-ը ասել է, որ “նրանք հավատում են,որ Աստված կա”, 27%-ը ասել են, որ “նրանք
հավատում են գերբնական ուժի գոյությանը” և 33%-ը ասել են, որ “նրանք չեն հավատում
աստծու կամ այլ գերբնական ուժի գոյությանը”: Մեկ այլ վիճակագրություն ցույց է
տալիս, որ Ֆրանսիայի բնակչության 32%-ը իրենց համարում է աթեիստ, իսկ 32%-ը չեն
հավատում աստծուն, բայց իրենց չեն համարում աթեիստ:

Ըստ գնահատականների Ֆրանսիայի մուսուլմանները շատ տարբեր են։ Ըստ մոտ մեկ տասնամյակ
առաջ կատարված հարցումների Ֆրանսիայում կար մոտ 3,7 միլիոն մուսուլման (ընդհանուր
բնակչության 6,3%-ը)։ 2003-ին Ֆրանսիայի արտաքին գործերի նախարարության տվյալներով
Ֆրանսիայում բնակվում են 5-ից 6 միլիոն մուսուլման (8–10%): Ներկայումս հրեաների
թիվը Ֆրանսիայում կազմում է մոտ 600.000, ըստ Աշխարհի հրեաների կոնգրեսի տվյալների
և ամենամեծ հրեա համայնքն է Եվրոպայում։ Չնայած որոշ տվյալների այդ թիվը կազմում է
մոտ 480,000:

1905-ից սկսած, երբ Ֆրանսիայի կառավարությունը սկսեց ղեկավարվել Լաիցիզմով նա
գրանցում էր բոլոր կրոնական կազմակերպություններին առանց խտրականության, բայց
արգելում էր դրանց զբաղվել քաղաքականությամբ։

Ֆրանսիայի առողջապահական համակարգը համաշխարհային առողջապահական կազմակերպության
կողմից համարվել է առաջինը աշխարհում 1997-ին և 2000-ին: Խնամքը խրոնիկ
հիվանդությունների համար, ինչպիսին են ՁԻԱՀ-ը, քաղցկեղը և այլն, որպես կանոն անվճար
է։ Կյանքի միջին տևողությունը տղամարդկանց համար 77 տարի է, իսկ կանանց համար 84
տարին, որը ամենաբարձր ցուցանիշներից է Եվրոպական Միությունում: Ամեն 1000 բնակչին
Ֆրանսիայում ընկնում է 3.22 բժիշկ, իսկ միջինը ամեն մարդ իր առողջության վրա
ծախսում է $4,719 ըստ 2008-ի տվյալների: Ըստ 2007-ի տվյալների Ֆրանսիայում
ՄԻԱՎ-ՁԻԱՀ-ով տառապում է 140,000 բնակիչ (0,4%):

Չնայած ֆրանսիացիները ունեն աշխարհի ամենանիհար մարկանց համբավ , ֆրանսիացիները
մյուս զարգացած երկների նման տառապում են գիրացման խնդրով, դրա պատճառը այն է, որ
շատ ֆրանսիացիներ գերադասում են արագ սնունդը ավանդական ֆրանսիական խոհանոցից:
Այնուհանդերձ Ֆրանսիայում գիրացման մակարդակը ավելի ցածր է քան ԱՄՆ-ում (օրինակի
համար Ֆրանսիայում գիրացման մակարդակը գտնվում է նույն հորիզոնականի վրա, ինչ
ԱՄՆ-ում էր 1970-ականներին) և դեռևս ամենացածրն է Եվրոպայում, բայց այժմ
իշխանությունների կողմից համարվում է որպես հիմնական առողջապահական խնդիր որի
արդյունքում գիրության մակարդակը փոքր տարիքայինների համար նվազում է, չնայած
ամբողջ աշխարհում աճում է:

Ֆրանսիան առաջին տուրիսական երկիրն է հիմնականում ի հաշիվ մշակութային օբեկտների
բազմազանության, որոնք սփռված են ամբողջ երկրով։ Հաշվում են մոտ 1.200 թանգարան,
որոնք ունենում են մոտ 50 միլիոն հաճախորդ տարեկան:

43.180 կառույցներ պետականորեն պաշտպանվում են կառավարության կողմից, որոնք
հիմնականում ամրոցներ են, տաճարներ, այգիներ և այլն։ ՅՈՒՆԵՍԿՕ-ի կողմից
համաշխարհային ժառանգության օբեկտ է ճանաչվել 37 օբեկտ:

Ֆրանսիական կերպարվեստի ակունքները գալիս են Իտալական արվեստից։ Վերածննդի
դարաշրջանի երկու ամենահայտնի արվեստագետներ՝ Նիկոլա Պուսենը և Կլոդ Լորենը ապրել
են Իտալիայում։ Դեռևս 1648-ին Լյուդովիկոս XIV-ի վարչապետ Ժան Բատիստ Կոլբերը
հիմնեց Նկարչության և քանդակագործության թագավորական ակադեմիան, իսկ 1666-ին հիմնեց
Հռոմիս ֆրանսիական ակադեմիան, որը մինչ այժմ գործում է և նպատակն է համագործակցել
իտալացի արվեստագետների հետ։

Ֆրանսիացի նկարիչները նաև հետևեցին իտալացի նկարիչների էվոլուցիային ռոկոկո ոճի
բնագավառում 18-րդ դարում, որը բարոկո ոճի մեկ այլ դրսևորումն էր, այս ոճի հայտնի
նկարիչներից էին Անտուան Վատտոն, Ֆրանսուա Բուշեն և Ժան Օնորե Ֆրագոնարը, որոնք նոր
ոճը առավել տպավորիչ ներկայացրեցին երկրում։ Ֆրանսիական հեղափոխությունը մեծ
փոփոխություններ բերեց, Նապոլեոն Բոնապարտի ամենասիրված նկարիչն էր, նեոդասական ոճի
նկարիչ Ժակ Լուի Դավիդը։ 18-րդ դարի կեսերին իշխում էին հիմնականում երկու շարժում,
Ռոմանտիզմը ի դեմս Տեոդոր Ժարիկոյի և Էժեն Դելակրուայի և առավել իրատեսական
կերպարվեստը ի դեմս Ժան Բատիստ Կամիլ Կորոյի, Գուստավ Կուրբեի և Ժան Ֆրանսուա
Միլլեի։

18-րդ դարի երկրորդ կեսերին Ֆրանսիան դարձավ գեղանկարչության ստեղծագործական
կենտրոնը, առաջացավ կերպարվեստի և քանդակագործության նոր ոճ, որի վառ
ներկայացուցիչներն էին իպրեսիոնիստներ Կամիլ Պիսսարոն, Էդուարդ Մանեն, Էդգար Դեգան,
Կլոդ Մոնեն, Օգյուստ Ռենուարը: Իպրեսիոնիստների երկրորդ սերնդի հայտնի նկարիչներին
էին Պոլ Սեզանը, Պոլ Գոգենը, Անրի դը Տուլուզ-Լոտրեկը և Ժորժ Սյորան որոն նաև
արվեստի հետագա զարգացման ավանգարդն էին, որից զարգացավ ֆեովիզմը ի դեմս Անրի
Մատիսի, Անդրե Դերենի և Մորիս դը Վլամինկի: 20-րդ դարի սկզբներին կուբիզմ ոճը
ստեղծվեց Ջորջ Բրակի և իսպանացի նկարիչ Պաբլո Պիկասոյի կողմից, որոնք ապրում էին
Փարիզում։ Նաև այլ օտարերկրացի նկարիչներ են պարել Փարիզում կամ նրա մոտակայքում,
նրանցից են Վինսենտ վան Գոգը, Մարկ Չագալը և Վասիլի Կանդինսկին

Ֆրանսիայի շատ թանգարաններում ամբողջությամբ կամ մասամբ ներկայացված են նկարչական
աշխատանքներ։ Հսկայական քանակությամբ նկարչական գործեր ցուցադրված են պետական Լուվր
թանգարանում, որտեղ գտնվում է ամենահայտնի նկար Մոնա Լիզան, նաև այտնի որպես
Ջոկոնդա: Մինչ Լուվրը շատ երկար ժամանակ է ծառայում է որպես թանգարան, Օրսեյ
թանգարանը հիմնադրվել է 1986-ին հին երկաթուղային կայարան Օրսեում, որտեղ գտնվում է
ամենամեծ ազգային 19-րդ դարի նկարչական գործերի հավաքածուն (հիմնականում
իմպրեսիոնիզմ և Ֆավիզմ ոճի։

Ժամանակակից գործերը ցուցադրված են Ժամանակակից արվեստի ազգային թանգարանում, որը
1976-ին տեղափոխվեց Պոմպիդու կենտրոն: Այս երեք պետական թանգարանները տարեկան
ընդունում են մոտ 17 միլիոն հաճախորդ: Մյուս մեծ ազգային թանգարանը որտեղ
ցուցադրված են նկարներ Մեծ պալատն է (1,3 այցելու 2008-ին)։ Կան նաև շատ
թանգարաններ, որոնք քաղաքային սեփականություն են համարվում, ամենաայցելվող
տանգարանը համարվում է Ժամանակակից արվեստի թանգարանը Փարիզում (0,8 միլիոն այցելու
2008-ին), որտեղ ցուցադրված են ժամանակակից նկարներ:

Տեխնիկապես ասած, չկա "ֆրանսիական" ճարտարապետության ստանդարտ տեսակ, չնայած միշտ
չէ, որ համապատասխանում իրականությանը։ Գոթական ճարտարապետության հին անունը եղել է
Ֆրանսիական ճարտարապետություն (կամ Opus Francigenum): «Գոթիկա» տերմինը առաջացել է
ավելի ուշ, որպես ոճական վիարվորանք և անմիջապես լայն տարածում է գտել։ Գոթական
ճարտարապետությունը առաջին ֆրանսիական ոճն էր, որը պատճենվեց ամբողջ Եվրոպայով:
Հյուսիսային Ֆրանսիան համարվում է մի քանի շատ կարևոր գոթական ոճի տաճարների և
բազելիկների տուն, դրանցից առաջինն է Սեն Դենի Բազելիկան (օգտագործվում էր որպես
թագավորների հանգրվան). մյուս կարևոր ֆրանսական գոթիկ տաճարներից են Շարտրի տաճարը
և Ամիենի տաճարը։ Թագավորները տագադրվել են մեկ այլ կարևոր տաճարում՝ Նոտրե Դամ դը
Ռեյմսում: Բացի եկեղեցիներից գոթական ոճը նաև օգտագործվել է շատ պալատներում,
որոնցից ամենակարևորը Պալաիս դես Պապեսն է Ավինյոնում։

Միջին դարերում ֆեոդալական խավի կողմից կառուցվում էին պաշտպանված ամրոցներ,
որպեսզի պատրաստ լինեին թշնամու հարձակումներին։ Երբ Ֆրանսիայի թագավոր Ֆիլիպ II-ը
գրավեց Ռուան Անգլիայի թագավոր Ջոնից, նա քանդեց քաղաքի ամրոցը և կառուցեց ավելի
մեծը։ Պարսպապատ քաղաքները նույնպես շատ տարածված էին, շատ ֆրանսիական ամրոցներ
պահպանվել են մինչև մեր օրերը։

Մինչ վերոնշյալ ճարտարապետության ստեղծումը Ֆրանսիան օգտագործում էր Ռոմանական
ճարտարապետություն, ինչպես եվրոպական երկրների մեծ մասում (բացի Պիրենեյան
թերակղզուց, որտեղ գտնվում են այժմյան Իսպանիան և Պորտուգալիան, որոնք օգտագործում
էին Մարական ճարտարապետություն)։ Ֆրանսիայում Ռոմանական ոճի փառավոր օրինակներ են
Սուրբ Սերնին Բազիլիկան Թուլուզում (ամենամեծ ռոմանական եկեղեցին Եվրոպայում) և
Կլյունի Աբբեյի մնացորդները (մեծ մասը ավերվել է հեղափոխության և Նապոլեոնական
պատերազմների ընթացքում)։

Հարյուրամյա պատերազմի ավարտը կարևոր փուլ էր ֆրանսիական ճարտարապետության
զարգացման համար։ Դա Ֆրանսիական վերածնունդի տարիներն էին, և շատ արվեստագետներ
Իտալիայից և Ֆրանսիայից հրավիրվեցին Ֆրանսիա, շատ շինություններ կառուցվեցին
իտալացիների կողմից, որոնցից հիմնականները Լուարա մարգագետնում են։ Նրանց կառուցած
ամրոցների օրինակ են Շամբոր ամրոցը, Շենոնսո ամրոցը, կամ Ամբուազ ամրոցը։ Վերածննդի
և միջին դարերի ավարտից հետո Բարոկո ճարտարապետությունը փոխարինվեց ավանդական
գոթական ոճով։ Սակայն Ֆրանսիայում բարոկո ճարտարապետությունը ավելի շատ ընդունվում
էր աշխարհիկ կյանքում քան հոգևոր կյանքում:

Աշխարհիկ կյանում բարոկո ոճի վառ ապացույց է Վերսալ պալատի շատ տարրեր։ Ժյուլ
Արդուեն Մանսարը համարվում է ֆրանսիայի ամենաճանաչված ճարտարապետներից մեկը, որը
նախագծել է Հաշվանդամների տունը։ Որոշ բարոկո ճարտարապետական ոճի կառույցներ գտնվել
են նաև այդ ժամանակվա Ֆրասնիայի սահմաններից դուրս, օրինակ Ստանիսլավի հրապարակը
Նանսիում։ Ռազմական ճարտարապետության ոլորտում Սեբաստիան Լը Պրետր դը Վոբանը
նախագծել է շատ պատպանական ամրոցներ, որի ճարտարապետական ոճը կիրառվել է նաև ամբողջ
Եվրոպայում, Ամերիկայում, Ռուսաստանում և Թուրքիայում:

Հեղափոխությունից հետո հանրապետականները նախընթում էին Նեոկլասիցիզմը չնակայած
նեոկլասիցիզմը տարածված էր Ֆրանսիայում նաև հեղափոխությունից առաջ, դրա վառ օրինակ
են Փարիզի պանթեոն կամ Թուլուզի Կապիտոլիան։ Ֆրանսիական կայսրության ժամանակ
կառուցված Տրիումսի կամարը և Մադլեն եկեղեցին Նեոկլասիցիզմի լավագույն օրինակներ
են:

Նապոլեոն III-ի ժամանակ սկսվեց ուրբանիզմի նոր ալիք և ճարտարապետթան զարգացումը նոր
թափ ստացավ։ Եթե նեոբարոկո ոճի կառույցները շատ շքեղ էին, ապա ուրբանիզմի ոճով
կառուցված կառույցները շատ կարգավորված էին և մռայլ‌[փա՞ստ]: Այս ոճի օրինակ է Ժորժ
Էժեն Հոսմանի կողմից Փարիզի վերակառուցումը։ Այս ժամանակվա ճարտարապետությունը
կոչվել է երկրորդ կայսրության ճարտարապետություն, վերցված Ֆրասնիական երկրորդ
կայսրություն անվենումից։ Այս ժամանականերում ինչպես Ֆրանսիայում այնպես էլ
Եվրոպայում գոթական ճոը վերածնունդ էր ապրում։ 19-րդ դարի վերջերին Գուստավ Էյֆելը
նախագծեց շատ կարևոր կամուրջների, ինչպիսին է Վիադուկ Գարաբին և համարվում էր այդ
շամանակների լավագույն կամուրջ նախագծողներից մեկը, նաև նա է նախագծել հանրահայտ
Էյֆելյան աշտարակը։

20-րդ դարում, Շվեյցարացի ճարտարապետ Լե Կորբյուզիեն նախագծեց մի քանի կառույցներ
Ֆրանսիայում։ Վերջերս ֆրանսիացի ճարտարապետները օգտագործում են հին և նոր
ճարատարապետական ոճերի համակցված տարբերակը։ Լուվրի բուրգը նոր համակցված ոճի
փայլուն օրինակ է։ Ֆրանսիական հին քաղաքային համապատկերին ամենադժվարը արկնաքերերի
համակցումն է, քանի որ նրանք երևում են նաև հեռվից։ Օրինակ մինչև 1977 թվականը
կառույցները փարիզում պետք է լինեին ոչ բարձր քան 37 մետր: Ֆրանսիայի ամենամեծ
ֆինանսական կենտրոնը Դեֆենսն է, որտեղ գտնվում են մեծ թվով երկնաքերեր: Ներկայիս
ժամանակակից հայտնի ֆրանսիացի ճարտարապետներց են Ժան Նուվելը և or Պոլ Անդրյոն։

Հնագույն ֆրանսիական գրականությունը սկիզբ է առել միջին դարերից, երբ ներկայիս
ֆրանսերենը միասնական լեզու չէր։ Գոյություն ունեին մի քանի լեզուներ և բարբառներ և
յուրաքանչյուր գրող օգտագործում էր իրեն մոտ լեզուն և քերականությունը։ Միջնադարյան
ֆրանսիական գրականության հեղինակներ հայտնի չեն, որոնք հեղինակել են Տրստանը և
Իզոլդան, Լանսելոտը և սուրբ ավազանը։

Միջնադարյան շատ ֆրանսական վիպասաններ և գրականագետներ ներշնչվել են միջնադարյան մի
քանի գլուխգործոցներից, ինչպիսիք են Ազգային հերոս ռոլանդի երգը և Chansons de
geste-ն։ Հայտնի են վաղ միջնադարի որոշ հեղինակների անուններ, ինչպիսիք են
Կրետինիեն դը Տուրան և Իշխան Ուիլիամ IX Աքվիտանիացին, ով գրել է Օկսիտաներեն:

16-րդ դարի ճանաչված գրողներից էր Ֆրանսուա Ռաբլեն, որի La vie de Gargantua et de
Pantagruel, կամ Գարգանտյուան և Պանտագրյուելը վեպը անգլերենով մեծ ճանաչում է
ունեցել և հի'վում է մինչև մեր օրերը։ Միշել դը Մոնտենը մեկ այլ հանրահայտ
գրողներից էր այս դարերի և մե դեր է ունեցել ֆրանսական գրականության մեջ։ Նրա
ճանաչված աշխատությունը՝ Էսեները հիմք դրեցին էսսեների ժանրի ստեղծման գործում: Այս
դարաշրջանի Ֆրանսիական պոեզիայի կարկառուն ներկայացուցիչներն էին Պիեր դը Ռոնսարը և
Ժոաշեն Դյու Բելլեն։ Երկու գրողներն էլ հիմնադրեցին La Pléiade գրականական
շարժումը։

17-րդ դարում Մարի Մադլեն դե Լաֆայետը հրատարակեց անանուն մի վեպ, որը համարվեց
բոլոր աամանակների առաջին հոգեբանական վեպը: Ժան Ռասինի (որի անհավանական գործերը
Ալեկսանդրյան և ֆրանսերեն լեզուներով մեծ գովեստի խոսքեր են գտել դարեր շարունակ)
կողմից իրականցաված բեմադրությունները ինչպիսիք են Փեդրան կամ Բրիտանիկուսը, մինչև
հիմա համարվում են դասական թատրոնի գլուխգործոցներ։ Պիեռ Կոռնեյլը, (Սիդ)) Մոլիերը
և Ռոսինը համարվում են Ֆրանսիայի ոսկե դարաշրջանի «3 մեծագույն դրամատուրգ»:
Մոլիերը համարվում է Արևմտյան գրականության մեծագույն կոմեդիայի վարպետներից մեկը,
գրել է տասնյակ հայտնի պոեմներ, ինչպիսիք են Միզենտրոպը, Կանանց դպրոցը, Տարտյուֆը
և Ժլատը: Նրա գործերը այնքան ճանաչված էին ամբողջ աշխարհում, որ հաճախակի
ֆրանսերենը կոչում էին Մորիելի լեզու (la langue de Molière), իչպես անգլերենը
Շեքսպիրի լեզու։ Ժան դե Լաֆոնտենը իր ժամանակների ամենաճանաչված առակագիրներից մեկն
է, ով գրել է հարյուրավոր առակներ, որոնք առավել ճանաչված էին մյուսներից, ինչպիսիք
են Անտը և Գրասհոպերը: Նրա առակները հետագա սերունդներին սովորեցրեցին իմաստություն
և առողջ դատողություն։ Նրա առակների մի մասը դարձել են թևավոր խոսքեր և
օգտագործվում են մինչ այժմ:

Ֆրանսիական գրականությունը և պոեզիան ծաղկում ապրեց նաև 18-րդ և 19-րդ դարերում։
Դենի Դիդրոյի ամենաճանաչված գործերն են Ժակ Ֆատալիստը և Ռեմուի եղբորորդին։ Սակայն
նա առավել հայտնի է իր հեղինակած հանրագիտարանով, որում փորձել է ներկայացնել իր
աամանակների մասին տեղեկատվություն և նպատակն էր պայքարել տգիտության դեմ։

Նույն դարի ընթացքում, Շառլ Պերրոն հայտնի էր որպես մանկական գրող, նա հեղինակել է
այնպիսի հեքիաթներ ինչպիսիք են մեզ հայտնի «Կոշկավոր կատուն», «Մոխրոտիկը», «Քնած
գեղեցկուհին» և «Կապույտ մորուքը»:

19-րդ դարում մեծ զարգացում ապրեց սիմվոլիզմը որը շատ կարևոր շարժում էր ֆրանսական
գրականություն համար, այս ժանրի հայտնի բանաստեղծներ էին Շառլ Բոդլերը, Պոլ Վեռլենը
և Ստեֆան Մալարմեն:

19-րդ դարում լույս տեսան շատ հանրահայտ ֆրանսիացի գրողների գրվածքներ։ Վիկտոր
Հյուգոն գրել է գրեթե բոլոր գրական աանրերով, վեպ (Թշվառները համարվում է բոլոր
աամանակների մեծագույն վեպը, Սուրբ աստվածամոր տաճար վեպը միանգամից դարձավ
ամենակարդացվող վեպը աշխարհում), բանաստեղծություններ (նրան երբեմն համեմատում են
Շեքսպիրի, Դանթեի և Հոմերոսի հետ), բեմադրություններ (Կրոմվել, որը համարվում է
Ռոմանտիզմ ոճի գլուխգորոց), Էսեներ... 1841-ին նա ընտրվեց Ֆրանսիական ակադեմիայի
անդամ, նա քաղաքական և մարդու իրավունքների ակտիվիստ է եղել. նա հանդես է եկել
մահապատժի դեմ։ Նա նաև համարվում է բոլոր ժամանակների ֆրանսիական լավագույն գրող։

Այս ժամանակների մյուս հանճարեղ հեղինակներն են Ալեքսանդր Դյուման (Երեք
հրացանակիրները և Կոմս Մոնտե Քրիստո), Ժյուլ Վեռնը (Նավապետ Հրանտի որոնումները),
Էմիլ Զոլան (Թերեզ Ռաքեն), Օնորե դը Բալզակը (Կորսված պատրանքները), Գի դը
Մոպասանը, Տեոֆիլ Գոտիեն և Ստենդալը(Կարմիրն ու սևը, Պարմի մենաստանը), ում
աշխատությունները ամենահայտնին են աշխարհում։ Գոնկուրյան մրցանակը առաջին
ֆրանսիական գրականական մրցնանակն է, որը տրվեց առաջին անգամ 1903-ին: 20-րդ դարի
հայտնի գրողներն են Մարսել Պրուստը, Լուի Ֆերդինանդ Սելինը, Ալբեր Քամյուն և Ժան
Պոլ Սարտրը։ Անտուան դը Սենտ-Էքզյուպերիին գրեց Փոքրիկ իշխանը, որը մնում է շատ
սիրված վեպ աշխարհի շատ փոքրիկների և մեծահասակների համար: 2010-ի դրությամբ
ֆրանսիական հեղինակները գրականության ոլորտում ունեն ամենաշատ Նոբելյան մրցանակները
քան այլ ազգի ներկայացուցիչները:

Ռենե Դեկարտը 16-րդ դարի հանճարներից մեկն էր։ Հանրահայտ մաթեմատիկոս, ով հիմնադրեց
Անալիտիկ երկրաչափություն: Նա նաև մեզ հայտնի է «Ժամանակակից փիլիսոփայության հայր
մականվամբ», այսինքն նա հռոմեական և հունական փիլիսոփայության անկումից հետո նոր
շունչ հաղորդեց փիլիսոփայությանը։ Նա հիմնադրեց Կարտեզիանիստական դպրոցը, զարգացրեց
կարտեզիանական կասկածանքը և համարվում է իր ժամանակների ամենաճանաչված ռացիոնալիստ
փիլիսոփան։ Նրա ամենաճանաչված աշխատություններն են Փիլիսոփայական հիմունքները և
Խորհրդածություններ մեթոդի մասին, որոնք հիշվում են մինչ այժմ։

Միևնույն դարաշրջանում Բլեզ Պասկալի բարոյական և փիլիսոփայական գրքերը խորապես
ազդեցություն թողեցին ֆրանսիական ազնվականության վրա։

18-րդ դարում Վոլտերը գրեց շատ պիեսներ, պոեմներ և նամակներ, որոնք հետագայում լայն
ճանաչում ստացան։ Նրա Կանդիդ վեպը ամենաուսուցվող վեպն է Ֆրանսիայի սահմաններից
դուրս և համարվում է նրա գրվածքների գլուխգործոցը։ Այս աշատանքը նաև համարվում է
երբևէ գրված լավագույն փիլիսոփայական վեպը։ Ժան Ժակ Ռուսոն Վոլտերի հիմնական
փիլիսոփայական հակառակորդն էր այդ ժամանակ։ Հայտնի քաղաքական փիլիսոփա, որի
հիմնական գործերն են Դատողություններ մարդկանց միջև անհավասարության ծագման և
հիմքերի մասին, Դատողություններ հավերժական աշխարհի մասին և այլն։ Նրա գրվածքները
համարվում էին լուսավորթյան դարաշրջանի լավագույն գործերը, որոնցով նա քննադատում
էր միապետների իշխանությունը և գորում էր որպես մարդու իրավունքների պաշտպան։
Հասարակական պայմանագիր գրվածքը 1789 հեղափոխության հիմնական շարժիչ ուժն էր:

Չնայած ֆրանսիայի երաժշտության ճանաչվածության, ան միայն սկիզբ է առնում միջին
դարերից, ոսկե դարաշրջանը սկսվում է 17-րդ դարից, երբ Լյուդովիկոս XIV վարձում էր
երաժիշտների և կոպոզիտորներին պալատում հանդես գալու համար։ Այս ժամանակաշրջանի
հանրահայտ կոմպոզիտորներից են Մարկ Անտուան Շարպանտիեն, Ֆրանսուա Կուպերենը, Միշել
Ռիշար Դելալանդը, Ժան Բատիստ Լյուլլին և Մարեն Մարեն, որոնք բոլորը հանդես են եկել
թագավորական պալատում։ Թագավորի մահից հետո ֆրանսիական երաժշտությունը սկսեց անկում
ապրել, սակայն վերաշնվեց հաջորդ դարում ի շնորհիվ մեագույն կոմպոզիտոր Ժան Ֆլիպ
Ռամոյի, որի ստեղծագործութոււները հայտնի են մինչ այժմ։

Ֆրանսիական երաժշտությունը նոր վերածնունդ ապրեց 19-րդ և 20-րդ դարերում, ռոմանտիկ
շարժման վերջում, առաջինը օրերային կոմպոզիտորների շնորհիվ, ինչպիսիք են Հեկտոր
Բեռլիոզը, Ժորժ Բիզեն, Գաբրիել Ֆորեն, Շառլ Գունոն, Ժակ Օֆենբախը, Էդուար Լալոն,
Ժյուլ Մասնեն և Քամիլ Սեն-Սանսը։ Այս ժամանակաշրջանը օպերային երաժշտության ոսկե
դարաշրջանն է, հայտնի էին բալետային օպերան, կատակերգական օպերան և այլ բազմապիսի
ժանրեր։ Ավելի ուշ առաջացավ ժամանակակից դասական երաժշտության նախնական ձևը։ Էրիկ
Սատին, Ֆրասնիս Պուլենկը, Մորիս Ռավելը և Կլոդ Դեբյուսին բերեցին նոր երաժշտական
ձևեր: Վերջերս, 20-րդ դարի վերջերին Մորիս Օհանան, Պիեր Շեֆֆեռը և Պիեր Բուլեզը
օգնեցին ժամանակակից դասական երաժշտության զարգացմանը:

Ֆրանսիական երաժշտությունը 20-րդ դարի կեսերից սկսեց արագ տեմպերով զարգանալ պոպ և
ռոք ժանրերում։ Չնայած անգլերեն լեզվով էր, սակայն պոպ երաժշտությունը լայնորեն
տարածվեց երկրով և մինչ այժմ մնում է շատ ճանաչված, այնուհետև լայն ճանաչում ստացավ
ֆրանսիական շանսոնը։ 20-րդ դարի հանրահայտ կատարողներից են Էդիտ Փիաֆը, Ժորժ
Բրասենսը, Լեո Ֆեռռեն, Շառլ Ազնավուրը և Սերժ Գանսբուրը։ Չնայած Ֆրանսիայում ռոքը
այնքան տարածված չէր ինչպես անգլախոս շատ երկրներում, խմբեր, ինչպիսիք են Noir
Désir-ը, Mano Negra-ն, Niagara-ն, Rita Mitsoukoն և հատկապես Superbus-ը,
Phoenix-ը և Gojira-ն ճանաչված են ամբողջ աշխարհում։

Միջազգային ճանաչում ստացած մյուս ֆրանսիացի կատարողների թվին կարելի է դասել
հանրահայտ երգիչներ Միրեյ Մատյոյին, Միլեն Ֆրամերին և Նոլվեն Լերուա, էլեկտրական
երաժշտության դաշնակահարներ Ժան Միշել Ժարին, Լորան Գարնիեին և Բոբ Սինկլարին և
ավելի ուշ Մարտին Սոլվեյգին ու Դեյվիդ Գետտային։

Ֆրանսիայում կան նաև շատ երաժշտական և օպերային հաստատություններ։
Ամենահեղինակավորները դրանցից պետական Փարիզի ազգային օպերան է (բաղկացած երկու
մասից՝ Գրնիե օպերա և Բաստիլի օպերա), Լիոնի ազգային օպերան, Շատլե թատրոնը
Փարիզում, the Կապիտոլ թատրոնը Թուլուզում և Բորդոյի Գրան թատրոնը։ Ինչ վերաբերվում
է երաժշտական փառատոններին, ապա կազմակերպվում են մի քանի խոշոր փառատոններ
ինչպիսիք են Eurockéennes-ը և Rock en Seine-ը։ Երաժշտության օրը Ֆրանսիայում
տոնվում է շատ քաղաքներում 1982-ից, որի հովանավորն է Ֆրանսիայի կառավարությունը:

Ֆրանսիան մեծ դեր է խաղացել կինոյի պատմության մեջ։ Երկու ֆրանսիացիներ, Օգյուստ և
Լուի Լյումերները (հայտնի որպես Լյումիեր եղբայրներ) հիմնադրեցին կինոն 1895-ին:
Միայն վերջերս 2006-ին Ֆրանսիայում արդյունաբերվել է ավելի շատ ֆիլմ քան եվրոպական
բոլոր երկրներում միասին վերցված: Կաննի կինոփառատոնը ամենակարևոր փառատոններից է,
որը կազմակերպվում է կինոյի բնագավառում:

Չնայած ֆրանսիական կինոյի շուկան զիջում է Հոլիվուդյանին, սակայն Ֆրանսիայում
համեմատած բոլոր արևմտյան կինոների Ամերիկյան ֆիլմերի շահույթի չափաբաժինն
ամենափոքրն է՝ մոտ 50,1%, համեմատած Գերմանիայի 77,3%-ի և Ճապոնիայի 69,4%-ի հետ:
Այսպիսով ֆրանսիական կինոների շահույթի չափաբաժինը Ֆրանսիայում կազմում է 34,8%,
որը ամենամեծ ցուցանիշն է զարգացած երկրներում (բացի ԱՄՆ-ից), համեմատենք Իսպանիայի
13,7%-ի և Միացյալ թագավորությունների 8,3%-ի հետ:

1976 թվականին Ֆրանսիայի Տեխնիկայի և կինեմատոգրաֆիական արվեստի ակադեմիայի կողմից
(Académie des arts et techniques du cinéma) սահմանվել է կինոյի ազգային Սեզար
մրցանակը։

Սկսած 1946 թվականից Ֆրանսիայի Կանն քաղաքում անցկացվում է Կաննի կինոփառատոնը,
աշխարհի ամենահեղինակավոր կինոփառատոններից մեկը։

Ֆրանսիան ոչ շատ դարեր առաջ համարվում էր համաշխարհային մշակութային կենտրոն:
Սակայն վերջին տարիներին ֆրանսիական մշակույթը իր տեղը զիջել է ամերիկյանին, և
Ֆրանսիան փորձում է վերածնել իր մշակույթը։

Ֆրանսիական կինոն իր ուրույն տեղը գրավեց համաշխարհային կինեմատոգրաֆում սկսած
1950-ականներից։ Ֆրանսիական կիոնյի զարգացման գործում մեծ դեր խաղաց Ալեն Ռենեն։
Ֆրանսիացի լավագույն դերասաններն էին Ժերար Ֆիլիպը, Բուրվիլը, Ժան Մարեն, Մարի
Կազարեսը, Լուի դը Ֆյունեսը, Սերժ Ռեջանին և այլք։ Հանրահայտ ռեժիսորների թվին
կարելի է դասել Ռենե Կլերին, Ռենե Կլեմանին, Ժան Լյուկ Գոդարին, Ֆրանսուա
Տրյուֆոյին, Կլոդ Լելուշին, Կլոդ Շաբրոլին, Լուի Մալին, Ռոժե Վադիմին, Ֆրանսիս
Վեբերին և այլոց։

Նորաձևությունը եղել է Ֆրանսիայի արդյունաբերական հիմնական ճյուղերից մեկը սկսած
17-րդ դարից և "Հոթ կուտյուրը" հիմնադրվել է Փարիզում 1860-ականներն։ Այժմ Փարիզը,
Լոնդոնի, Միլանի և Նյու Յորքի հետ համարվում է համաշարհային նորաձևության
մայրաքաղաք և քաղաքը լի է համաշխարհային բրենդերի գլխամասային գրասենյակներով և
նորաձևական տներով։ Haute couture անվանումը Ֆրանսիայում պաշտպանված է օրենքով, որը
նշանակում է բարձր նորաձևություն և ունի որակի և ստանդարտների երաշխավորություն։

Ֆրանսիական նորաձևության և ոճի (ֆր.՝ la mode) նկատմամբ վերահսկողությունը սկսվել է
դեռևս Լյուդովիկոս XIV-ի ժամանակներից երբ պերճանքի առարկաները հիմնականում հասու
էին արքունական ընտանիքին, հետագայում այս առարկաները նաև մեծ վարկանիշ ունեցան նաև
Եվրոպայում։ Ֆրանսիան վերադարձրեց իր իշխող դիրքը բարձր նորաձևոթյան բնագավառում
(ֆր.՝ couture or haute couture) 1860–1960 թվականներին ի շնորհիվ այնպիսի
համաշխարհային բրենդների ինչպիսիք են Chanel-ը, Dior-ը և Givenchy-ն:

1960-ականներն էլիտար "Haute couture"-ը քննադատության արժանացավ երիտասարդական
մշակույթի կողմից։ 1966-ին դիզայներ Իվ Սեն Լորանը կոտրեց Haute Couture-ի որոշ
նորմեր և զգեստի արտադրությունը դարձրեց մասսայական։

Ի տարբերություն այլ զարգացա երկրների Ֆրանսիայում այդքան շատ ժամանակ չեն վատնում
թերթերի ընթերցանության վրա, քանի որ նախընտրում են հեռարձակվող լրատվամիջոցները։
Ամենաշատ վաճառվող թերթերն են Le Monde-ն և աջաթևյան Le Figaro-ն, մոտ 300,000
օրինակ մեկ օրվա ընթացքում, բայց նաև շատ է կարդացվում L'Équipe-ն, որը
մասնագիտացած է սպորտի բնագավառում: Սակայն մեծ քանակությամբ օրաթերթեր են
վաճառվում նաև տարածքային հրատարակչություններում, օրինակ Ouest France-ն վաճառել է
մոտ 750,000 օրինակ մեկ օրում, կան 50 այլ տարածքային թերթեր, որոնք ունեցել են մեծ
վաճառքներ: Շաբաթաթերթերի բնագավառը նույնպես զարգացած է երկրում, կան ավելի քան
400 մասնագիտացված շաբաթաթերթեր, որոնք հրատարակվում են երկրում:

Ամենաազդեցիկ նորությունների ամսագրերն են ձախակողմյան Le Nouvel Observateur-ը,
կենտրոնամետ L'Express-ը և աջամետ Le Point-ը (ավելի քան 400,000 օրինակ), բայց
ամենաբարձր ցուցանիշները ամսագրերի շրջանում հեռուստատեսային և կանացի ամսագրերն
են, որոնց մեջ են Marie Claire-ն և ELLE-ն, որոնք ունեն այլ լեզուներով
տարբերակներ։ Ազդեցիկ են նաև քննչական և երգիծական ամսագրերը օրինակ Le Canard
Enchaîné-ն և Charlie Hebdo-ն, ինչպես նաև Paris Match-ը: Ինչպես բոլոր զարգացած
երկրներում, Ֆրանսիայում էլ տպագրական մամուլը ծանր ճգնաաամի առաջ է վերջին
տասնամակում։ 2008-ին Ֆրանսիայի կառավարություն մշակեց օգնության պլան, որով
տպագրական մամուլին պետք է տրվեր ֆինանսական անկախություն, բայց 2009-ին նա
տպագրական մամուլին հատկացրեց միայն 600,000 եվրո, հետագա օգնության գորընթացը
հետաձգվեց համաշարհային տնտեսական ճգնաաամի պատճառով:

1974-ին, մի քանի տարի անց ռադիոյի և հեռուստատեսության կենտրոնացված մենաշնորհից
պետական ORTF կառույցը բաժանվեց մի քանի պետական ընկերությունների, բայց դեռևս
գոյություն ունեցող երեք հեռուստատեսային ալիքները և չորս ռադիո ալիքները մնացին
պետական ենթակայության տակ։ Միայն 1981-ին, երբ կառավարությունը թույլատրեց ազատ
հեռարձակումը եկրի տարածքով վերջ դրվեց պետական մենաշնորհին: Ֆրանսիական
հեռուստատեսությունը մասամբ ժողովրդականացվեց հաջորդ երկու տասնամյակի ընթացքում
հիմնական առևտրային հեռուստաալիքների ինչպես նաև մալուխային և արբանյակային
հեռուստատեսության շնորհիվ։ 2005-ին երկրի ամբողջ երկայնքով ներդրվեց թվային
հեռուստատեություն, որը թույլ տվեց հեռարձակվել նաև այլ ալիքների։

Ֆրանսիայի ազգային պետական հեռուստաընկերությանն է պատկանում չորս հեռուստաալիք,
իսկ ազգային ռադիոյին հինգ ալիք։ Բացի այս ազգային հեռարձակումներից գործում է նաև
Radio France Internationale, որը հեռարձակում է ֆրանսերեն հաղորդումներ ամբողջ
աշխարհով և Ֆրանկո-գերմանական հեռուստատեսային ալիք TV5 Monde-ն։ 2006-ին
կառավարությունը ստեղծեց միջազգային լրատվական ալիք France 24-ը։

Ըստ 2010-ի BBC-ի կողմից կազմակերպված հարցումների, որին մասնակցել են 29.977 մարդ
28 երկրներից, Ֆրանսիան դրական ներազդեցություն համաշխարհային ներքաղակական
գործընթացում. 49%-ը դրական են գնահատում երկրի քաղաքականությունը, իսկ 19%-ը՝
բացասական: Ազգային ապրանքանիշերի ինդեքսը 2008-ին կարծիք հայտնեց, որ Ֆրանսիան
ունի երկրորդ լավագույն միջազգային հեղինակությունը ետ մնալով միայն Գերմանիայից:

Ըստ 2006-ի և 2011-ի եկեղեցու հետազոտությունների կենտրոնի հարցումների՝ հիմնված 14
000 պատասխանողների 15 երկրներից, Ֆրանսիան ունի եկեղեցիական հանդուրժողականության
ամենաբարձր մակարդակը (երբ հարցրել են նրանց կարծիքը մուսուլմանների, քրիստոնյաների
և հրեաների մասին):

2010-ի հունվարին International Living կազմակերպությունը Ֆրանսիային դասեց այն
երկիրը, որը ամենացանկալին է ապրելու համար հինգերորդ տարին անընդմեջ, այստեղ հաշվի
են առնվել 9 չափանիշներ՝ կյանքի արժողություն, մշակույթ և ժամանց, տնտեսություն,
բնապահպանություն, ազատություն, առողջություն, ենթակառուցվածքներ, անվտանգություն,
ռիսկ և կլիմա:

Ֆրանսիայում պատմականորեն պաշտպանվում են մարդու իրավոնքները: Սկսած 1789-ի մարդու
և քաղաքացու իրավունքների պաշտպանության դեկլարացիայից, Ֆրանսիային տրվեց "մարդու
իրավունքների երկիր" մականունը: Բացի այդ 1948-ին ֆրանսիացի Ռենե Կասսինը հեղինակեց
Մարդու իրավունքների համընդհանուր դեկլարացիան, որը ընդունեցին ՄԱԿ-ի անդամները
Փաիզում:

Ազգային խորհրդանիշերը խստորեն արտացոլում են հեղափոխության ժառանգությունը։
Պաշտոնապես գործում է չորս ազգային խորհրդանիշ ընդունված սահմանադրությամբ, բոլորն
էլ ունեն իրենց տոնախմբության օրը։ Բաստիլի օրը ազգային տոն է, որը նշվում է ի
պատիվ Բաստիլի գրավման: Ֆրանսիայի դրոշի հիմքերը նույնպես գալիս են
հեղափոխությունից և համարվում էր հեղափոխականների խորհրդանիշ:

Ինչ վերաբերվում է ազգային հիմն Մարսելյեզին, այն գրվել է 1792-ին և համարվում էր
ֆրանսիական բանակի պատերազմական երգը: Ֆրանսիայի հանրապետության պաշտոնական
կարգախոսը՝ "Liberté, égalité, fraternité" (ազատություն, հավասարություն,
եղբայրություն) նույնպես ստեղծվել է հեղափոխության տարիներին: Մարիաննան, որը ոչ
պաշոնական խորհրդանիշ է և համարվում է ազատության և հանրապետության հովանավոր,
նույնպես ստեղծվել է հեղափոխության տարիներին:

Ընդհանու և ավանդական խորհրդանիշ է համարվում Գալլական աքլորը։ Սրա արմատները գալիս
են անտիկ դարաշրջանից լատիներենից թարգմանաբար նշանակում է կամ "գալլական աքլոր"
կամ "Գալիայի բնակիչ": Հետագայում այս կերպարը լայն տարածում գտավ ամբողջ երկրում,
այն օգտագործում էին և միապետերը և հեղափոխականները: Չնայած այն չի համարվում
պաշտոնական խորհրդանիշ սակայն ամբողջ աշխարհում ամենալայն ճանաչումն ունի հենց այս
խորհրդանիշը։

Ֆրանսիական խոհանոցը հայտնի է որպես լավագույներից մեկը աշխարհում: Ֆրանսիական
խոհանոցը շատ բազմազան է և մեծ ազդեցություն է ունեցել արևմտյան այլ խոհանոցների
վրա : Տարբեր տարածաշրջաններում ուտեստների բաղադրատոմսերը տարբեր են, օրինակ
հյուսիսում ուտեստ պատրաստելուց նախընտրում են յուղը ճարպի փոխարեն, իսկ հարավում
նախընտրում են ձիթապտղի յուղը:

Բացի այդ ամեն տարածաշրջան ունի իր հայտնի ուտեստը. Կասուլեն հարավ արևմուտքում,
Շուկրուտը Էլզասում, Կիշը Լոթարինգիայում, Բիոֆ Բուգինյոնը Բուրգունդիայում և այլն։
Ֆրանսիայի ամենահայտնի մթերքը գինին է, ներառյալ շամպայնը, Բորդո գինին,
Բուրգունդյան գինին և Բոժոլե գինին, ինչպես նաև պանիրը, ինչպիսիք են Կամամբերը,
Ռոկֆորը և Բրին: Կան մոտ 400 տեսակ պանիրներ:

Ֆրանսիական խոհանոց նաև որոշիչ դեր է խաղում տուրիստների գայթակղման հարցում:
Ֆրանսիական ռեստորանները հանրահայտ Միշլենի կողմից 2006-ին պարգևատրվել են 620
աստղով, ավել շատ քան որևէ այլ երկիր մինչ այդ (2010-ին Ճապոնիան նույքնան աստղ է
ստացել, սակայն Միշլենի ստուգող անձնակազմի մոտ կեսն էր ժամանել):

Ֆրանսիայում հայտնի սպորտաձևերն են ֆուտբոլը, ձյուդոն և թենիսը: Ֆրանսիան ընդունել
է այնպիսի մրցաշարեր ինչպիսիք են 1938 և 1998 թվականների ֆուտբոլի աշխարհի
առաջնությունները, և 2007-ի ռեգբիի աշխարհի գավաթը: Սթադ դը Ֆրանսը Փարիզում
Ֆրանսիայի ամենամեծ մարզադաշտն է, այստեղ են կայացել 1998-ի ֆուտբոլի աշխարհի
առաջնության եզրափակիչը և 2007-ի ռեգբիի աշխարհի առաջնության եզրափակիչը։
Ֆրանսիայում է տեղի ունենում ամենամյա Տուր դը Ֆրանսը, հեծանվասպորտի ամենահայտնի
մրցաշարը: Ֆրանսիան նաև հայտնի է Լե Մանի 24 ժամ սպորտային մեքենաների մրցավազքի
մրցույթով, որը տեղի է ունենում Սարտա դեպարտամենտում: Մի քանի հիմնական թենիսի
մրցաշարեր նույնպես տեղի են ունենում Ֆրանսիայում, օրինակ Փարիզ Մաստերսը և Ֆրենչ
օփենը, Մեծ Սաղավարտի մրցաշարերից մեկը։

Ֆրանսիան սերտ համագործակցում է ժամանակակից օլիմպիական խաղերի հետ. հենց ֆրանսիացի
ազնվական Բարոն Պիեր դը Կուբերտենն առաջարկեց վերսկսել օլիմպիական խաղերը 19-րդ
դարի վերջին: Աթենքից հետո, որտեղ կայացան առաջին օլիմպիական խաղերը երկրորդը տեղի
ունեցավ Փարիզում 1900-ին: Փարիզը նաև եղել է Միջազգային օլիմպիական կոմիտեի առաջին
նստավայրը, որից հետո այն տեղափոխեցին Լոզան: 1900 թվականի խաղերից հետո Փարիզը ևս
մեկ անգամ ընդունեց ամառային օլիմպիական խաղեր 1924-ին և երեք անգամ Ձմեռային
օլիմպիական խաղեր (1924-ին Շամոնիում, 1968-ին Գրենոբլում և 1992-ին Ալբերվիլում):

Ֆրանսիայի ֆուտբոլի ազգային հավաքականի մականունը “Les Bleus” է (Երկնագույն), քանի
որ նրանց շապիկի գույնը երկնագույն է, որը Ֆրանսիայի եռագույնի գույներից մեկն է։
Ֆուտբոլի հավաքականը իր հաջողությունների գագաթնակետին հասավ 20-րդ դարի վերջին՝
հաղթելով Աշխարհի գավաթը 1998-ին և գրավեց երկրորդ տեղը 2006-ի աշխարհի
առաջնությունում, և երկու անգամ էլ հաղթելով Եվրոպայի առաջնություններում՝ 1984-ին
և 2000-ին: Ակումբային ֆուտբոլի բարձրագույն լիգան է Լիգա 1-ը։ Ռեգբին նույնպես շատ
ճանաչված է, հատկապես Փարիզում և Ֆրանսիայի հարավ արևմուտքում: Ազգային հավաքականը
մասնակցում է բոլոր աշխարհի առաջնություններին և ամենամյա 6 ազգերի գավաթին։
Ունենալով ուժեղ ներքին առաջնություն, Ֆրանսիայի ռեգբիի հավաքականը ունի 16 վեց
ազգերի գավաթ ներառյալ ութ մեծ սաղավարտ և աշխարհի առաջնություններում հասել է
մինչև եզրափակիչ։



https://hy.wikipedia.org/wiki/%D5%84%D5%A1%D5%B6%D5%BE%D5%A5%D5%AC_%D4%B3%D6%87%D5%B8%D6%80%D5%A3%D5%B5%D5%A1%D5%B6

Մանվել Արմենի Գևորգյան (1997 թ․ մայիսի 14, Երևան – 2016 թ, ապրիլի 14, Մարտունի)
Արցախի ՊԲ զինվոր։ Մասնակցել է ղարաբաղա-ադրբեջանական պատերազմին։

2003 թվականից սովորել է Երևանի թիվ 198 ավագ դպրոցում, որն ավարտել է 2014
թվականին։

2014 թվականին ընդունվել է Երևանի ֆիզիկական կուլտուրայի հայկական պետական
ինստիտուտի ադապտիվ ֆիզկուլտուրայի բաժինը։

2005 թվականից զբաղվել է կարատեով։ 2006 թվականին եղել է Եվրոպայի առաջնության
չեմպիոն։

Մանվել Գևորգյանը պարտադիր ժամկետային զինծառայության է անցել 2015/1 զորակոչով
Շենգավիթի Զինկոմիսարիատից։ 2015 թվականի հուլիսի 7-ին զորակոչվել էր բանակ։
Ծառայում էր Լեռնային Ղարաբաղի Հանրապետությունում (Արցախ)։ Ստացել էր կրտսեր
սերժանտի կոչում։

2016 թվականի ապրիլի 1-ի լույս 2-ի գիշերը Ադրբեջանի Հանրապետությունը հարձակում է
գործում Լեռնային Ղարաբաղի Հանրապետության վրա։ Մանվել Գևորգյանը ապրիլի 1-ից եղել
է դիրքերում (Մարտունի 3 առաջնագիծ)։ Ապրիլի 14-ին շուրջ 30 հոգուց բաղկացած
ադրբեջանական խումբը հարձակում է գործում դիրքի վրա։ Դիրքում եղել են երկու հոգով և
կապի ոչ մի միջոց չունենալով չեն կարողացել զեկուցել իրավիճակի մասին։ Երկուսով
անցել են պաշտպանության, թշնամու նռնակից զոհվել է ընկերը, միայնակ մնալով
շարունակել է դիրքի պաշտպանությունը, սկսելով կրակել շարժական թիրախի ձևոև, որպեսզի
թշնամին մտածի, թե դիրքում մի քանի զինվոր կա։ Նկատելով, որ փամփուշտները վերջանում
են, սկսում է լիցքավորել և լիցքավորման ժամանակ զոհվում է ձախ կողքի շրջանում
հրազենային վնասվածքից։

Ապրիլի 16-ին տեղի ունեցավ Մանվել Գևորգյանի հուղարկավորությունը Եռաբլուր
զինվորական պանթեոնում։ Հոգեհանգիստը տեղի ունեցավ տանը։

Ապրիլի 17-ին Մանվել Գևորգյանը ԼՂՀ նախագահ Բակո Սահակյանի կողմից պարգևատրվել է
Լեռնային Ղարաբաղի Հանրապետության «Արիության» պետական մեդալով։

Մայիսի 28-ին ՀՀ նախագահ Սերժ Սարգսյանի կողմից պարգևատրվել է Հայաստանի
Հանրապետության «Մարտական ծառայություն» պետական մեդալով։



https://hy.wikipedia.org/wiki/%D4%B3%D5%A1%D6%80%D5%A5%D5%A3%D5%AB%D5%B6_%D5%86%D5%AA%D5%A4%D5%A5%D5%B0

Գարեգին Նժդեհ (ի ծնե՝ Գարեգին Տեր-Հարությունյան (դասական՝ Գարեգին
Տէր-Յարութիւնեան) կամ՝ Գարեգին Առաքել Եղիշեի Տեր-Հարությունյան, հունվարի 1,
1886, Երևանի նահանգ և Կզնուտ - դեկտեմբերի 21, 1955, Վլադիմիր), հայ պետական և
ռազմական գործիչ, քաղաքագետ-իմաստասեր։

Գարեգին Նժդեհը ծնվել է 1886 թվականի հունվարի 1-ին Ռուսական կայսրությունում՝
Երևանի նահանգի Նախիջևանի գավառի Կզնուտ (այժմ՝ Գյուզնութ) գյուղում։

Սկզբնական կրթությունը ստանալով տեղի ծխական հայկական դպրոցում, իսկ այն փակվելուց
հետո Նախիջևան քաղաքի ռուսական դպրոցում՝ ուսումը շարունակում է Թիֆլիսի ռուսական
գիմնազիայում, որտեղ սովորելու ընթացքում էլ, 17 տարեկան հասակից, միանում է հայ
ազատագրական շարժմանը։ Այնուհետև մեկնել է Սանկտ Պետերբուրգ և երկու տարի տեղի
համալսարանի իրավաբանական բաժնում սովորելով՝ թողնում ուսումը և ամբողջովին
նվիրվում հայ հեղափոխության գործին՝ ընդդեմ ցարիզմի ու սուլթանականության։ 1906
թ.-ին անցնում է Բուլղարիա, որտեղ Ռոստոմի աջակցությամբ և մակեդոնական ազատագրական
շարժման ղեկավարների միջնորդությամբ ընդունվում է Սոֆիայի սպայական դպրոցը և այն
հաջողությամբ ավարտելով՝ 1907 թվականին վերադառնում է Հարավային Կովկաս։

1907 թվականին մտնում է ՀՅԴ շարքերը և մասնակցություն բերում պարսկական հեղափոխական
շարժմանը։ Զենք և ռազմամթերք տեղափոխելու համար Նժդեհը 1909 թվականին վերադառնում է
Կովկաս և ձերբակալվում ցարական իշխանությունների կողմից։ Բանտերում մնալով ավելի
քան երեք տարի՝ մեկնում է Բուլղարիա։

Երբ 1912 թվականին սկսվեց Բալկանյան առաջին պատերազմը, և հայերը Թուրքիայի դեմ
կռվելու համար (հանուն Մակեդոնիայի և Թրակիայի ազատագրության), բուլղարական բանակի
կողքին ստեղծեցին կամավորական վաշտ, որի ղեկավարները եղան Նժդեհն ու Անդրանիկ
Օզանյանը։

Առաջին աշխարհամարտի նախօրյակին, «ներման» արժանանալով ցարական կառավարության
կողմից, Նժդեհը վերադառնում է Կովկաս՝ Թուրքիայի դեմ մղվելիք պատերազմին
մասնակցելու պայմանով։

Առաջին համաշխարհային պատերազմի տարիներին լինելով զորավար Դրոյի օգնականը 1918 թ-ի
գարնանը վարում է Ալաջայի բնակավայր Անիի շրջակայքում կռիվները, որոնցով
հնարավորություն ընձեռնեց նահանջող հայկական զորամասերին՝ անկորուստ անցնելու
Ալեքսանդրապոլ միաժամանակ, իր մարդկանցով ապահովում է Նիկողայոս Մառի պեղումների
արդյունքը հանդիսացող արժեքավոր հնությունների փոխադրումը Անիից։

Մոտենում էր 1918 թվականի մայիսը, վճռվում էր հայոց ճակատագիրը։ Ալեքսանդրապոլում
կռվի բռնվելով թուրքական զորքերի դեմ, Նժդեհը իր խմբով նահանջում է Վանաձոր։ Այստեղ
էին նահանջել խուճապի մատնված բազմահազար հայ փախստականներ. տեղի ժողովուրդը
նույնպես տագնապի մեջ էր։ Սակայն Նժդեհի գլխավորությամբ իրականցվող Վանաձորի եռօրյա
հերոսակամարտով՝ հայությունը հաստատեց իր հարատևելու կամքը, և այդ հավաքական կամքի
զորացման գործում, անշուշտ, անուրանալի է Նժդեհի դերը։ Վանաձորում վարած կռիվների
համար (որոնց ընթացքում վիրավորվել է Նժդեհը) արժանացել է ամենաբարձր քաջության
շքանշանի։

Հայաստանի Հանրապետության հռչակումից հետո 1918 թ. վերջին Նժդեհը ՀՀ կառավարության
կողմից նշանակվում է Նախիջևանի գավառապետ, իսկ 1919 թ. օգոստոսից՝ Կապանի, Արևիքի և
Գողթանի (Կապարգողթ) ընդհանուր հրամանատար։

Նժդեհը երբեմն ստիպված էր լինում չհնազանդվելու վերին իշխանության հրամաններին։
Մասնավորապես, երբ Ալեքսանդր Խատիսյանի կառավարության կողմից նրան հրամայված էր
գաղթեցնել պաշարված Գողթանի հայությունը, Նժդեհը մերժեց այն, և, փոխարենը, սրբեց ու
տեղահանեց գավառի թուրքական բնակավայրերը։ Ըստ 1920 թվականի օգոստոսին Հայաստանի և
բոլշևիկների միջև կնքված զինադադարի, Զանգերզուրը, Արցախը և Նախիջևանը
ժամանակավորապես զբաղեցվելու էին կարմիր բանակի կողմից։ Սակայն Նժդեհը որոշում է
մնալ Սյունիքում և մենակ չթողնել լեռնահայությանը։ Այդ ծանր օրերին էր, որ Նժդեհը
հղացավ և գործի դրեց Դավիթբեկյան ուխտերը։ 1920 թվականի օգոստոսի 25-ին, Կապանի
Կավարտ գյուղի եկեղեցում, Նժդեհի զինվորները ուխտեցին Դավիթ Բեկի անունով՝
հավատարիմ մնալ հայրենի երկրի ազատության, իրենց հրամանատար Նժդեհին և կռվել մինչև
վերջին շունչը։ Մարտեր մղելով գերակշիռ 11-րդ կարմիր բանակի դեմ մինչև 1921
թվականը, նա միայն լքում է Զանգեզուրը իշխանությունների կողմից երաշխիք ստանալուց
հետո, ըստ որի Սյունիքը մնալու էր Հայաստանի կազմում։ 1921 թվականին Նժդեհն իր
զինակիցներով անցնում է Պարսկաստան։ Այնտեղ մնալով 4 ամիս, նա շուտով հեռանում է
Բուլղարիա։

1923 թ-ին լինելով Բուխարեստում, Նժդեհը, տեղի «Նոր Արշալույս» թերթում հանդես է
գալիս «Իմ խոսքը - Թե ինչո՞ւ զենք բարձրացրի խորհրդային զորքերի դեմ» հոդվածաշարով։
Այդ տարիներին Նժդեհը հանգամանալից անդրադառնում է Սյունիքի կռիվների պատմությանը՝
1923-1925 թվականներին ընդարձակ հոդվածաշարով հանդես գալով Բոստոնի «Հայրենիք»
ամսագրում։

1924-1925 թթ-ին նա հրապարակումներ է ունենում Պլովդիվում լույս տեսնող «Հայաստան»
դաշնակցական թերթում։ Մասնավորապես, 1924 թվականին այստեղ տպագրվում են առանձին
գլուխներ նրա «Էջեր իմ օրագրեն»-ից, որը նույն տարի լույս է տեսնում առանձին
գրքույկով, Կահիրեում։

1926 թ-ին Նժդեհը սկսում է հանդես գալ Սոֆիայում լույս տեսնող «Արաքս» թերթում, ուր
տպագրվում է նրա «Բաց նամակներ հայ մտավորականությանը» շարքը։

1933 թվականի ամռանը Նժդեհը Դաշնակցության Ընդհանուր ժողովի որոշումով մեկնում է
ԱՄՆ։ Նժդեհի հետ ժողովի որոշումով, ԱՄՆ անցավ կուսակցական հայտնի գործիչ Կոպեռնիկ
Թանդրճյանը, որին հանձնարարված էր կազմակերպել ԱՄՆ-ում Թուրքիայի դեսպան
Մուխտար-բեյի սպանությունը (վերջինս մասնակից էր արևմտահայերի ջարդերին և
արտասահմանում հակահայկական քարոզչության ղեկավարներից էր)։ Նժդեհը պիտի աջակցեր
Թանդրճյանին այդ գործում։

ԱՄՆ-ում Նժդեհը ձեռնամուխ է լինում Դաշնակցության դիրքերի ամրապնդմանը, ինչպես նաև
Ցեղակրոն շարժման ծավալմանը՝ երկրի հայաշատ վայրերում Ցեղակրոն Ուխտեր հիմնելով։

1935 թ-ին նա լույս ընծայեց «Ամերիկահայությունը - Ցեղը և իր տականքը»
աշխատությունը, միաժամանակ նպատակ ունենալով ընդլայնել Ցեղակրոն շարժումը և այն
դարձնել համագաղութային։

1937 թ-ին Հայկ Ասատրյանի հետ, Պլովդիվում սկսում են հրատարակել «Ռազմիկ»
ազգայնական թերթը։

1937 թ-ին Սոֆիայում լույս է տեսնում Նժդեհի «Իմ պատասխանը» ուսումնասիրությունը՝
նվիրված Սյունիքի հերոսականին։

Այդ տարիներին Նժդեհի համար վերստին կարևորվում և հրատապ է դառնում հայությանը
մոտեցող պատերազմին հոգեբանորեն նախապատրաստելու և նոր բարոյականով սպառազինելու
խնդիրը։ Այդ նպատակով, 1937-1938 թթ-ին, Հ. Ասատրյանի, Ն. Աստվածատուրյանի և այլոց
հետ նախաձեռնում է Տարոնական շարժումը։

Նժդեհն իր մասնակցությունն է բերում 1942 թ-ի դեկտեմբերին Բեռլինում ստեղծված ու
մինչև 1943 թ-ի վերջը գործած Հայ Ազգային խորհրդի աշխատանքներին (խորհրդի նախագահն
էր Արտաշես Աբեղյանը), որի օրգան, «Ազատ Հայաստան»-ի փոխխմբագիրն էր (խմբագիր՝
Աբրահամ Գյուլխանդանյան)։

Կասկածելով Գերմանիայի հետ գաղտնի կապեր ունենալու մեջ, 1944 թ-ի հոկտեմբերի
վերջերին, խորհրդային «Սմերշ» բանակային հակահետախուզության գլխավոր վարչության
աշխատակիցների կողմից Նժդեհը ձերբակալվում է։ Նրան տեղափոխում են Բուխարեստ,
այնտեղից՝ ինքնաթիռով Մոսկվա և բանտարկում Լյուբյանկայում։ 1946 թ-ի նոյեմբերին,
Նժդեհին Մոսկվայից ուղարկում են Երևան, ուր դատաքննությունը ավարտվում է 1948 թ-ին.
Նժդեհը դատապարտվում է 25 տարվա բանտարկության, ժամկետը հաշվելով 1944 թ-ից (ի դեպ,
դատավճիռը կայացվել է ապրիլի 24-ին)։

Նժդեհի ձերբակալությունից հետո, ընտանիքը (կինը և զավակը) Սոֆիայից աքսորվում է
Բուլղարիայի Պավլիկենի քաղաքը։

1947 թ-ին Նժդեհը խորհրդային կառավարությանն առաջարկում է հանդուգն մի ծրագիր.
սփյուռքում ստեղծել համագաղութային ռազմաքաղաքական կազմակերպություն՝ «Հայկական
իռեդենտա», որի նպատակը պետք է լիներ Արևմտյան Հայաստանի ազատագրումը և նրա
վերամիավորումը Խորհրդային Հայաստանին։ Առաջարկության մեջ Նժդեհը հանգամանալից
անդրադառնում էր այդ կազմակերպության ստեղծման՝ պատմականորեն թելադրված
անհրաժեշտությանը, նրա ապագա գործունեության ձևերին, կառուցվածքին և այլն։ Թեև
Նժդեհի առաջարկությունը լրջորեն հետաքրքրեց խորհրդային ղեկավարներին և մի քանի տարի
շարունակ ուսումնասիրվում էր ամենատարբեր ատյաններում, սակայն, ի վերջո, այն
մերժվեց։

1948-1952 թթ-ին Նժդեհը գտնվում է Վլադիմիրի բանտում, այնուհետև, մինչև 1953
թվականի ամառը՝ Երևանի բանտում։ Նժդեհին երկրորդ անգամ Երևան բերվելը, ինչպես
վկայում է նրա բանտակից Հովհաննես Դևեջյանը, պայմանավորված էր նրանով, որ Նժդեհը
դիմում էր գրել խորհրդային ղեկավարությանը՝ առաջարկելով իր միջնորդությունը
Դաշնակցության և խորհրդային իշխանության միջև հասկացողություն և գործակցություն
ստեղծելու համար։ Այս խնդրի շուրջ երկար խոսակցություններ են տեղի ունենում
Հայաստանի անվտանգության նախարարի հետ, որոնց արդյունքում, 1953 թվականին, Նժդեհն
ու Դևեջյանը Երևանի բանտից, համատեղ, նամակ են գրում Ս. Վրացյանին (որն այդ ժամանակ
Դաշնակցության հետախուզական դպրոցի տնօրենն էր), հորդորելով նրան մերձենալ
ռուսներին՝ հակաթուրքական հողի վրա։ Սակայն, Մոսկվայում նպատակահարմար չգտան նամակը
ուղարկել և այն մնաց որպես միայն փաստաթուղթ։

Այնուհետև, Նժդեհին նորից տեղափոխում են Վլադիմիր, ուր և մահանում է 1955 թվականիի
դեկտեմբերի 21-ին։

Ստանալով բանտային վարչության հեռագիրը Նժդեհի մահվան մասին, եղբայրը՝ Լևոն
Տեր-Հարությունյանը, Երևանից շտապ մեկնում է Վլադիմիր։ Նրան հանձնվում են եղբոր
զգեստն ու ժամացույցը, իսկ ձեռագրերը՝ ոչ։ Թույլ չի տրվում նաև մարմինը տեղափոխել
Հայաստան։ Լևոնը կատարում է եղբոր թաղումը, գերեզմանը ցանկապատել տալիս ու տախտակի
վրա, ռուսերեն, պատվիրում գրել՝ Տեր-Հարությունյան Գարեգին Եղիշի (1886-1955)։

Իր մահից տասնամյակներ անց՝ 1992 թ-ի մարտի 30-ին, Նժդեհը անկախ Հայաստանի
Հանրապետության դատախազության կողմից արդարացվեց։

«Ազգային ոգի – ահա՜ գերագույն հերոսը, միա՜կը, մեր պատմության անիվը դարձնող, մեր
հավաքական ճակատագիրը վարող հերոսը»։ «Հոգու հիվանդություն ունեն ժողովուրդները,
երբ բողոքում են իրենց հայրենիքից»։ «Պիտ պարտվի, պիտ մեռնի կեղծիքը մեր կյանքում,
որ ապրի մեր ժողովուրդը»։ «Փոքր ազգերը պարտադրորեն ավելի հայրենասեր պիտ լինեն,
քան մեծերը, մենք՝ ավելի, քան բոլորը»։ Շղթաների մեջ ծնվում, ապրում և մեռնու՞մ ես,
դու ես մեղավոր, որովհետև թույլ ես:

Քրիստոնեական սիրո խորհուրդը ամբողջ դարեր պատճառ է դարձել մեր ժողովրդի անօրինական
ողբերգության:

Իրավունքը ուժի հասկացողություն է, այլ ոչ տրամաբանական: Մի ժողովուրդ, որի
որդիները հավասար չեն օրենքի եւ մահվան առջև` հաղթական հայրենիք չի ունենա:

Կրոնների պես հայրենիքներն էլ պահանջում են, որ իրենց սպասարկողի ձեռքերը լինեն տաք
եւ մաքրամաքուր:

Յուրաքանչյուր ազգի պարտականությունը մարդկության հանդեպ նախ և առաջ դրսևորվում է
սեփական ազգի կենսունակության պահպանման և սեփական մշակույթի զարգացման ձևով:

Սիրում է նա, ով ուժեղ է, ով հոգու առատութիւն ունի, ում ոյժի բաժակը լցուած է
յորդելու, թափուելու աստիճան:

Այն օրից, ընթերցող, երբ հայը վախենալ սկսեց մահից, այն օրից օտարը թագաւորեց
Հայաստանում:

Ով հեռանում է կրօնից, անձնասպանօրէն կտրում է իր հոգեւոր զարկերակը: Մի օր
հայութիւնը պիտի ների թրքութեան, բայց ոչ ծունկի ելած նրա առջեւ, պարտուելուց
յետոյ, այլ նրան ծնկի բերած` ծեծելուց յետոյ

Միայն նա է ճշմարտօրէն մեծը, որը մեծ զաւակն է նախ իր ժողովրդի, եւ ապա
մարդկութեան:

Ամեն մէկ «ես» յանցաւոր ապստամբ մը, ամեն մէկ «ես»-ականութիւն` բարոյական մահափորձ
մըն է այն Մեծ Ամբողջին դէմ, որ ԱԶԳ կը կոչենք:

Սկզբից ի վեր հայութիւնն ու իր քրիստոնէութիւնը ձուլուած են ի մի բնութիւն: Այս
երկուսի ճակատագիրը նոյնացած է:[

Ոգեշունչ էր քրիստոնէութիւնը եւ հէնց այդ է պատճառը, որ նրա գիրկը նետուողներէն
առաջինը եղաւ հայը:

Նա, ով ընդունում է Աստծոյ գոյութիւնը, ընդունում է նաեւ իր պարտականութիւնը հանդէպ
գերագոյն իրականութեանց` ԱԶԳ, ՀԱՅՐԵՆԻՔ, ՊԵՏՈՒԹԻՒՆ:

Չկայ, կեանքն ազգին եւ հայրենիքին պատարագելու չափ մեծ երջանկութիւն չկայ
աշխարհում:

Հայը պատճառ չունի կուսակցականանալու. հայը կուսակցականանալու նաեւ իրաւունք
չունի:[



https://hy.wikipedia.org/wiki/%D5%84%D5%A1%D5%B6%D5%B9%D5%A5%D5%BD%D5%A9%D5%A5%D6%80_%D5%85%D5%B8%D6%82%D5%B6%D5%A1%D5%B5%D5%A9%D5%A5%D5%A4

«Մանչեսթեր Յունայթեդ» (անգլ.՝ Manchester United Football Club; արտասանություն։
[ˈmæntʃɛstə ju:ˈnaɪtɪd]), անգլիական պրոֆեսիոնալ ֆուտբոլային ակումբ Մեծ
Մանչեսթերի Սթրեդֆորդ քաղաքից, մասնակցում է Պրեմիեր Լիգային։ Հիմնադրվել է որպես
«Նյուտոն Հիթ (Լանկաշիր Էնդ Յորքշիր Ռեյլուեյ)» 1878 թվականին, անվանափոխվել է 1902
թվականին՝ «Մանչեսթեր Յունայթեդ»։ Տեղափոխվել է «Օլդ Թրաֆորդ» 1910 թվականին։
Աշխարհի ամենահանրահայտ ֆուտբոլային ակումբներից մեկն է, անգլիական Պրեմիեր Լիգայի
հիմնադիր ակումբներից մեկը 1992 թվականին։

Ակումբը 1910 թվականից իր խաղերն անցկացնում է «Օլդ Թրաֆորդ» մարզադաշտում, որն
Անգլիայի՝ տարողությամբ երկրորդ ֆուտբոլային մարզադաշտն է՝ «Ուեմբլիից» հետո և
տեղավորում է գրեթե 76000 հանդիսական։

«Մանչեսթեր Յունայթեդը» համարվում է աշխարհի ամենահարուստ և ամենաշատ երկրպագուներ
ունեցող ակումբներից մեկը։ Վերջին 20 տարիների ընթացքում Անգլիայի ամենահաջողակ
ակումբներից մեկն է. 1986 թվականի նոյեմբերից, երբ ակումբն սկսեց գլխավորել Ալեքս
Ֆերգյուսոնը, նվաճել է 27 խոշոր գավաթ։ Պրեմիեր Լիգայի 2010-2011 մրցաշրջանում թիմը
նվաճել է ռեկորդային 19-րդ տիտղոսը՝ դառնալով Անգլիայի ռեկորդակիր չեմպիոնական
տիտղոսների քանակով և շրջանցելով «Լիվերպուլին», որը հաղթել էր 18 չեմպիոնական
տիտղոս։ 2012-2013 թվականների մրցաշրջանում ակումբը նվաճել է նաև 20-րդ տիտղոսը։
1968 թվականին «Մանչեսթեր Յունայթեդը» դարձել է առաջին անգլիական ակումբը, որը
նվաճել է Չեմպիոնների գավաթը՝ եզրափակչում հաղթելով «Բենֆիկային» 4-1 հաշվով։ 1999
թվականին «Մանչեսթեր Յունայթեդը» հաղթել է եվրոպական ամենապատվաբեր ակումբային
առաջնության՝ ՈՒԵՖԱ Չեմպիոնների Լիգայի եզրափակչում՝ կամային հաղթանակ տանելով
«Բավարիա Մյունխենի» նկատմամբ 2-1 հաշվով։ 2008 թվականին թիմը կրկին նվաճել է
Չեմպիոնների լիգան՝ հաղթելով լոնդոնյան «Չելսիին»։ «Մանչեսթեր Յունայթեդը»
ռեկորդակիր է նաև Անգլիայի գավաթների քանակով (11 տիտղոս)։

2012-2013 մրցաշրջանի ավարտից հետո «Մանչեսթեր Յունայթեդի» գլխավոր մարզիչը Ալեքս
Ֆերգյուսոնը, ով նշանակվել էր այդ պաշտոնին 1986 թվականի նոյեմբերի 6-ին, թողեց
պաշտոնը, սակայն մնաց ակումբային կառույցներում և ակումբի տնօրենների խորհրդի անդամ
է, բացի այդ հանդիսանում է ակումբի դեսպան։ Ալեքս Ֆերգյուսոնի գլխավորությամբ
ֆուտբոլային ակումբը 27 տարվա ընթացքում նվաճել էր 38 տիտղոս, ինչի շնորհիվ նա
դարձավ ֆուտբոլի պատմության մեջ մեծագույն մարզիչներից մեկը։

2010 թվականին «Յունայթեդը» ընդգրկվել է ամենաբարձր եկամուտներ ունեցող երեք
ֆուտբոլային ակումբների ցանկի մեջ։ 2015 թվականի մայիսի 7-ին Forbes ամսագիրը
գնահատեց ակումբը 3,1 միլիարդ դոլար (2,04 միլիարդ ֆունտ)։

Թիմի գլխավոր մարզիչը պորտուգալացի մասնագետ Ժոզե Մոուրինյոն է։ Թիմի ավագը Ուեյն
Ռունին է, որը փոխարինել է 2014 թվականի ամռանը ակումբից հեռացած Նեմանյա Վիդիչին։

Ակումբը ձևավորվել է «Նյուտոն Հիթ (Լանկաշիր էնդ Յորքշիր Ռեյլուեյ)» (անգլ.՝ Newton
Heath L&YR F.C) անվամբ Մանչեսթերի երկաթուղու մի խումբ աշխատողների կողմից 1878
թվականին։ Ակումբային մարզահագուստը ուներ երկու գույն՝ կանաչ և ոսկեգույն։ 15
տարվա ընթացքում ակումբը հանդես էր գալիս տարածքով փոքր և կիսավեր «Նորթ Ռոուդ»
մարզադաշտում, որից հետո՝ 1893 թվականին, տեղափոխվեց Քլեյթոնում գտնվող «Բենք
Սթրիթ» մարզադաշտ։ Դրանից մեկ տարի առաջ ակումբը միացավ Անգլիայի Ֆուտբոլային
լիգային և առանձնացավ երկաթուղիներից։ Ստեղծվեց ակումբային քարտուղարի պաշտոնը, իսկ
անվանումից հանվեց «Լանկաշիր էնդ Յորքշիր Ռեյլուեյ» լրացումը. ակումբը սկսեցին
պարզապես կոչել «Նյուտոն Հիթ»։ 1902 թվականին թիմը սնանկության եզրին էր՝ ունենալով
ավելի քան 2500 ֆունտ ստեռլինգի պարտք։ «Բենք Սթրիթ» մարզադաշտը պետք է փակվեր
դատարանի կողմից։ Ջոն Հենրի Դևիսը՝ Մանչեսթերի գարեջրի գործարանի ղեկավարը,
բավականին մեծ չափի ներդրումներ կատարեց։ 1902 թվականի ապրիլի 26-ից ակումբը փոխեց
իր անունը և պաշտոնապես սկսեց անվանվել «Մանչեսթեր Յունայթեդ»։ Միաժամանակ
փոփոխվեցին նաև ակումբի գույները. կանաչն ու ոսկեգույնը վերափոխվեցին կարմիրի և
սպիտակի։

1903 թվականին ակումբային քարտուղար նշանակվեց Ջեյմս Մանգնել Էռնեստը, ում
ղեկավարությամբ 1906 թվականին «Յունայթեդը» դուրս եկավ Առաջին դիվիզիոն, իսկ
1907-08 թվականների մրցաշրջանում նվաճեց իր առաջին չեմպիոնական տիտղոսը՝ Անգլիայի
չեմպիոնի կոչումը։ Այդ ժամանակ հարևան «Մանչեսթեր Սիթիից» «Յունայթեդ» տեղափոխվեցին
մի շարք ֆուտբոլիստներ, այդ թվում՝ Բիլլի Մերեդիթը և Սենդի Թերնբուլլը, ովքեր
հետագայում դարձան թիմի առանցքային խաղացողները։ 1908 թվականին «Մանչեսթեր
Յունայթեդը» առաջին անգամ նվաճեց Անգլիայի սուպերգավաթը, իսկ 1909 թվականին՝
Անգլիայի առաջին գավաթը։ 1910-1911 թվականների մրցաշրջանում «Յունայթեդը» երկրորդ
անգամ դարձավ Առաջին դիվիզիոնի չեմպիոն։ Նույն մրցաշրջանում տեղափոխվեց իր նոր «Օլդ
Թրաֆորդ» մարզադաշտ։

Հաջորդ տասնամյակի ընթացքում «Մանչեսթեր Յունայթեդը» չկարողացավ նոր տիտղոսներ
նվաճել, իսկ 1922 թվականին կրկին վերադարձավ Երկրորդ դիվիզիոն։ 1925 թվականին
«Յունայթեդը» վերադարձավ Առաջին դիվիզիոն, բայց պայքարում էր միայն մրցաշարային
աղյուսակի առաջին հատվածում տեղ գտնելու համար և նորից անցավ Երկրորդ դիվիզիոն 1931
թվականին։ Երկրորդ համաշխարհային պատերազմին (1939-1945) նախորդող ութ տարիների
ընթացքում «Յունայթեդը» պարբերաբար մի դիվիզիոնից մյուսն էր տեղափոխվում, իսկ 1934
թվականին առաջնությունում գրավեց իր պատմության մեջ ցածրագույն՝ 20-րդ հորիզոնականը
Երկրորդ դիվիզիոնում։ 1927 թվականի հոկտեմբերին՝ Ջոն Հենրի Դևիսի մահից հետո,
«Մանչեսթեր Յունայթեդի» ֆինանսական դրությունը կտրուկ վատթարացավ, և 1931 թվականի
վերջին ակումբը հայտնվեց սնանկության եզրին։ Թիմին հովանավորեց տեղացի գործարար
Ջեյմս Ուլիլյամ Գիբսոնը, ով մարեց ակումբի բոլոր պարտքերը և դարձավ նոր ղեկավարը։
1938-39 մրցաշրջանը թիմն ավարտեց Առաջին դիվիզիոնի 14-րդ հորիզոնականում։

1945 թվականին «Յունայթեդի» գլխավոր մարզիչ նշանակվեց Մեթ Բասբին։ Բասբիի և իր
օգնականի՝ Ջիմ Մերֆիի ղեկավարությամբ ակումբը երեք մրցաշրջան շարունակ կարողացավ
երկրորդ տեղը գրավել առաջնությունում՝ 1946-47, 1947-48 և 1948-49, իսկ 1948
թվականին նվաճեց Անգլիայի գավաթը։ 1951-52 թվականների մրցաշրջանում՝ վերջին
հաղթանակից 41 տարի անց, «Յունայթեդը» հաղթեց Առաջին դիվիզիոնի առաջնությունում։

Թիմի նոր կազմը բաղկացած էր բարձր տարիքային խմբի ներկայացուցիչներից, և Բասբին
սկսեց հիմնական թիմ հրավիրել երիտասարդական հավաքականի ֆուտբոլիստներին՝ Ռոջեր
Բեռնին, Բիլ Ֆոուլքսին, Մարկ Ջոնսին, Դենիս Վայոլեթին։ Սակայն առաջին շրջանում՝
1952-53 թվականների մրցաշրջանում, Բասբիի երիտասարդացած թիմը ավարտեց առաջնությունը
միայն 8-րդ տեղում, իսկ արդեն 1955-56 թվականների մրցաշրջանում «Յունայթեդը»
Անգլիայի չեմպիոն հռչակվեց։ Թիմի խաղացողների միջին տարիքը 22 էր։ Մամուլում
ակումբի երիտասարդ սաներին «Բասբիի փոքրիկներ» էին անվանում։ 1956-57 թվականների
մրցաշրջանում «Յունայթեդը» կրկին նվաճեց Առաջին դիվիզիոնի առաջնության չեմպիոնի
կոչումը, ինչպես նաև հասավ Անգլիայի գավաթի եզրափակիչ և Եվրոպայի չեմպիոնների
գավաթի կիսաեզրափակիչ՝ դառնալով առաջին անգլիական ակումբը, որ մասնակցություն
ունեցավ այդ եվրոպական մրցաշարում։

1957-1958 թվականների մրցաշրջանում՝ «Ցրվենա Զվեզդայի» հետ խաղից հետո՝ Բելգրադից
վերադառնալիս, «Յունայթեդի» խաղացողներով ինքնաթիռը 1958 թվականի փետրվարի 6-ին
Մյունխենի օդանավակայանում վթարի ենթարկվեց։ Ավիավթարը ութ ֆուտբոլիստի կյանք խլեց
(Ջեֆ Բենթ, Էդի Քոլման, Դունկան Էդվարդս, Մարկ Ջոնս, Դևիդ Փեգ, Թոմի Թեյլոր և Լիան
Ուիլան)։ Զոհվեցին տասնհինգ այլ ուղևորներ՝ ներառյալ մարզչական շտաբի անդամները՝
Ուոլթեր Քրիքմերը, Ուոլի Բերթը և Թոմ Քարին։ Մեթ Բեսբին ծանր վնասվածքներ ստացավ,
բայց կարողացավ բուժվել և վթարից երեք ամիս անց կրկին վերադարձավ ակումբի
ղեկավարման աշխատանքներին։ Ի զարմանս շատերի՝ չունենալով հիմնական կազմի մի շարք
առանցքային ֆուտբոլիստներ՝ «Յունայթեդը» կարողացավ հասնել Անգլիայի գավաթի
եզրափակիչ, որտեղ զիջեց «Բոլտոնին»։ Մրցաշրջանի վերջում ՈՒԵՖԱ-ն առաջարկեց Անգլիայի
ֆուտբոլի ասոցիացիային երկու թիմ հայտավորել Եվրոպայի չեմպիոնների գավաթում, սակայն
Ֆուտբոլի ասոցիացիան մերժեց առաջարկը։ 1958-59 թվականների մրցաշրջանում
«Յունայթեդը» գրավեց երկրորդ տեղը։

1960-ական թվականների սկզբին Բասբին սկսեց թիմի վերակառուցումը՝ պայմանագիր կնքելով
Դենիս Լոուի և Փեթ Քրերանդի հետ, միաժամանակ փնտրելով երիտասարդ և տաղանդավոր
ֆուտբոլիստների։ Նրանցից աչքի ընկավ Ջորջ Բեսթը։ Այս թիմով Բասբին նվաճեց 1963
թվականի Անգլիայի առաջնության ուղեգիր, թեև առաջնությունն ավարտել էր ընդամենը
19-րդ հորիզոնականում։ Արդեն 1963-64 թվականների մրցաշրջանում «Յունայթեդը» գրավեց
2-րդ տեղը, իսկ 1964-65 և 1966-67 թվականների մրցաշրջաններում դարձավ Անգլիայի
չեմպիոն։ 1968 թվականին «Մանչեսթեր Յունայթեդը» անցավ Եվրոպայի չեմպիոնների գավաթի
եզրափակիչ, որտեղ 4։1 հաշվով հաղթեց պորտուգալական «Բենֆիկային»։ Այդ արդյունքով
«Մանչեսթեր Յունայթեդը» դարձավ առաջին անգլիական ակումբը, որ հաղթեց այդ մրցաշարը։
«Յունայթեդի» առաջին կազմի երեք ֆուտբոլիստներ դարձան «Ոսկե գնդակի» հաղթողներ՝
Բոբի Չարլթոնը, Դենիս Լոուն և Ջորջ Բեսթը։ 1969 թվականին Մեթ Բասբին լքեց գլխավոր
մարզչի պաշտոնը՝ զիջելով այն «Յունայթեդի» նախկին խաղացող Ուիլֆ ՄաքԳինեսին։

Ուիլֆ ՄաքԳինեսի ղեկավարությամբ «Յունայթեդը» 1969-70 թվականների մրցաշրջանում
զբաղեցրեց 8-րդ տեղը, և 1970-71 թվականների ձախողված մրցաշրջանից հետո ՄաքԳինեսը
լքեց գլխավոր մարզչի պաշտոնը։ Բասբին համաձայնեց ժամանակավորապես գլխավորել թիմը,
բայց արդեն 6 ամիս անց՝ 1971 թվականի ամռանը, վերջնականապես լքեց ակումբը։ Միևնույն
ժամանակ թիմից հեռացան մի քանի փորձառու ֆուտբոլիստներ, որոնց թվում էին Նոբի
Սթայլզը և Փեթ Քրերանդը։

Թիմի գլխավոր մարզիչ նշանակվեց Ֆրենկ Օ’Ֆարելը։ Նա, ինչպես և ՄաքԳինեսը, ակումբի
գլխավոր մարզչի պաշտոնում մնաց ավելի քան մեկուկես տարի, բայց, ի տարբերություն
ՄաքԳինեսի, գնեց նոր խաղացողների, այդ թվում՝ Մարտին Բաքենին՝ «Յունայթեդի»
հիմնական կազմը ուժեղացնելու համար։ Նշված մարզիկին «Յունայթեդը» գնեց «Աբերդինից»
125 000 ֆունտով։ 1972 թվականի վերջում թիմի գլխավոր մարզիչ դարձավ Թոմի Դոհերտին՝
«Դոկ» մականվամբ։ Նա փրկեց «Յունայթեդին» 1972-73 թվականների մրցաշրջանում լիգայից
դուրս մնալուց, բայց արդեն հաջորդ մրցաշրջանում ակումբը երկար տարիների դադարից
հետո վերադարձավ Երկրորդ դիվիզիոն։ Այդ ժամանակ «աստղային եռյակը»՝ ի դեմս Ջորջ
Բեսթի, Դենիս Լոուի և Բոբի Չարլթոնի հեռացավ թիմից։ Նրանց փոխարեն ակումբ են գալիս
Լու Մակարին, Ստյուարտ Հյուսթոնին և Բրայան Գրինհոֆին, սակայն նրանցից ոչ ոք
չկարողացավ նշված ֆուտբոլիստներին արժանիորեն փոխարինել։ 1974-75 մրցաշրջանի
արդյունքներով «Մանչեսթեր Յունայթեդը» վերադարձավ Առաջին դիվիզիոն, իսկ 1976
թվականին հասավ Անգլիայի գավաթի եզրափակիչ, որտեղ զիջեց «Սաութհեմփթոնին»։ Մեկ տարի
անց «Յունայթեդը» այնուամենայնիվ նվաճեց Անգլիայի գավաթը՝ 1977 թվականի եզրափակիչ
խաղում հաղթելով «Լիվերպուլին» 2։1 հաշվով։ Չնայած այդ հաջողությանը և
երկրպագուների շրջանում սիրված լինելուն՝ Դոհերտիին ազատեցին աշխատանքից հենց
եզրափակչից հետո. պատճառը նրա և ակումբի ֆիզիոթերապևտի կնոջ միջև սիրային կապն էր։

1977 թվականի ամռանը Դոհերտիին գլխավոր մարզչի պաշտոնում փոխարինեց Դեյվ Սեքսթոնը։
Վերջինիս չհաջողվեց հաղթել և ոչ մի տիտղոս, այդ իսկ պատճառով 1981 թվականին նրան
ազատեցին այդ պաշտոնից։ Նրան փոխարինեց Ռոն Աթքինսոնը, ում կերպարը երևում էր
մարզչական աշխատանքում։ Նա միանգամից սահմանեց տրանսֆերային ռեկորդ՝ գնելով Բրայան
Ռոբսոնին «Վեստ Բրոմվիչից»։ Բացի այդ, Աթքինսոնը պայմանագիր կնքեց Յեսպեր Օլսենի,
Փոլ Մաքգրատի և Գորդոն Ստրականի հետ։ Երիտասարդական թիմից հիմնական կազմ հրավիրեց
Նորման Ուայթսայդին և Մարկ Հյուզին։ Աթքինսոնի գլխավորությամբ «Յունայթեդը» երկու
անգամ (1983, 1985) նվաճեց Անգլիայի գավաթը։ Թիմը նաև հաղթողի հիմնական հավակնորդ
էր համարվում առաջնության հաղթանակի համար պայքարում, երբ մանկունիանցիները
հաղթեցին առաջին 10 խաղերը և հոկտեմբեր ամսին արդեն իրենց մոտակա հակառակորդներից
առավել էին 10 միավորով։ Սակայն ֆուտբոլիստները գցեցին տեմպը, կորցրին իրենց
երբեմնի լավ մարզավիճակը և ավարտեցին առաջնությունն ընդամենը 4-րդ տեղում։ Հաջորդ
մրցաշրջանում թիմը չլքեց Առաջին դիվիզիոնը։ Աթքինսոնը հեռացավ, և նրան փոխարինեց
շոտլանդացի Ալեքս Ֆերգյուսոնը։

Ալեքս Ֆերգյուսոնի ղեկավարությամբ առաջին մրցաշրջանում «Մանչեսթեր Յունայթեդը»
ավարտեց առաջնությունը 11-րդ տեղում։ Արդեն 1987-88 թվականների մրցաշրջանում
«Յունայթեդը» երկրորդն էր, սակայն չկարողացավ նույն հաջողությունը կրկնել հաջորդ
մրցաշրջանում։ 1990 թվականի սկզբին Ֆերգյուսոնը ակումբից հեռանալու եզրին էր,
սակայն Անգլիայի գավաթի հաջող ելույթները և եզրափակչում հաղթանակը «Կրիստալ Պելասի»
նկատմամբ պահպանեցին Ֆերգյուսոնի պաշտոնը։

1990-91 թվականների մրցաշրջանում «Յունայթեդը» Ֆուտբոլային լիգայի գավաթի եզրափակիչ
դուրս եկավ, որտեղ զիջեց Ռոն Աթքինսոնի նոր ակումբին՝ «Շեֆիլդ Ուենսդեյին»։ Նույն
մրցաշրջանում «Մանչեսթեր Յունայթեդը» դարձավ Գավաթակիրների գավաթի և Եվրոպայի
Սուպերգավաթի հաղթող։ Հաջորդ մրցաշրջանում ակումբը հաղթեց «Նոթինգեմ Ֆորեսթին
Ֆուտբոլային լիգայում»։ 1991 թվականի ամռանը «Յունայթեդ» տեղափոխվեց դանիացի
դարպասապահ Պետեր Շմեյխելը, ով 17 «չոր հանդիպում» անցկացրեց 1991-92 թվականների
մրցաշրջանում. այդ ժամանակ «Յունայթեդը» ավարտեց առաջնությունը 2-րդ տեղում՝
զիջելով միայն «Լիդս Յունայթեդին»։ 1992 թվականին ակումբը պայմանագիր կնքեց Էրիկ
Կանտոնայի հետ՝ վճարելով 1,2 միլիոն ֆունտ։ Ֆրանսիացու տեղափոխությունից հետո
1992-93 թվականների մրցաշրջանում «Մանչեսթեր Յունայթեդը» նվաճեց չեմպիոնական
տիտղոսը՝ առաջինը 1967 թվականից հետո։ 1993 թվականի հուլիսին «Նոթինգեմ Ֆորեսթից»
«Յունայթեդ» տեղափոխվեց կիսապաշտպան Ռոյ Քինը։ 1993-94 թվականների մրցաշրջանում
«Յունայթեդը» իր պատմության մեջ առաջին անգամ նվաճեց «Դուբլը»՝ դառնալով Պրեմիեր
լիգայի հաղթող և Անգլիայի գավաթակիր։ Թիմի համար անհաջող 1994-95 մրցաշրջանից հետո
Ֆերգյուսոնը վաճառեց մի քանի ֆուտբոլիստների (Մարկ Հյուզ, Պոլ Ինս, Անդրեյ
Կանչելսկիս)՝ փոխարինելով «Մանչեսթեր Յունայթեդի» երիտասարդական թիմի
ֆուտբոլիստներով (նրանց թվում էին Դևիդ Բեքհեմը, Փոլ Սքոուլզը, Գարի Նևիլը, Նիկի
Բաթը)։ Երիտասարդացած թիմը 1995-96 թվականների մրցաշրջանում կրկին նվաճեց «Դուբլը»։
Սթիվ Բրյուսի՝ թիմից հեռանալուց հետո՝ 1996 թվականին, նոր ավագ նշանակվեց Էրիկ
Կանտոնան։ 1996-97 թվականների մրցաշրջանում ակումբը դառնում է չեմպիոն, սակայն նրա
ավագը մրցաշրջանի ավարտից հետո հայտարարում է իր կարիերան ավարտելու մասին։
Ֆրանսիացի հարձակվողին փոխարինելու համար «Յունայթեդը» գնեց Թեդի Շերինգեմին, իսկ
«7» համարի մարզաշապիկն անցավ Դևիդ Բեքհեմին։ 1998-99 մրցաշրջանը լավագույնը դարձավ
ակումբի պատմության մեջ. «Մանչեսթեր Յունայթեդը» հաղթեց Պրեմիեր լիգան, Անգլիայի
գավաթը և Չեմպիոնների լիգան՝ դառնալով առաջին անգլիական ակումբը, որ մեկ
մրցաշրջանում նմանատիպ «տրեբլի» հասավ։ Պրեմիեր լիգայի չեմպիոնի տիտղոսը
«Յունայթեդը» նվաճեց միայն վերջին տուրում՝ հաղթելով «Տոտենհեմ Հոտսպուրին» 2։1
հաշվով։ Անգլիայի գավաթում «կարմիր սատանաները» հաղթեցին «Նյուքասլ Յունայթեդին»
2։0 հաշվով։ Չեմպիոնների լիգայի եզրափակչում «Յունայթեդը» հաղթեց «Բավարիային»՝
կորզելով հաղթանակը խաղի ավարտի լրացուցիչ րոպեներին՝ հաղթելով 2։1 հաշվով։ Այդ
հաղթանակից հետո Ֆերգյուսոնը ասպետի կոչում ստացավ ֆուտբոլում ունեցած մեծ ավանդի
համար։ Հաղթանակներով լի մրցաշրջանի ավարտին ակումբը նվաճեց նաև Միջմայրցամաքային
գավաթը՝ հաղթելով բրազիլական «Պալմեյրասին»։

«Յունայթեդը» 1999-2000 թվականների մրցաշրջանում հաղթեց Պրեմիեր լիգան, 2000-01
թվականների մրցաշրջանում էլ Անգլիայի գավաթը, բայց եվրոպական ասպարեզում ելույթները
անհաջող էին։ 2001-02 մրցարջանում ակումբը ավարտեց առաջնությունը 3-րդ տեղում,
սակայն հաջորդ մրցաշրջանում կրկին նվաճեց Պրեմիեր լիգայի հաղթողի տիտղոսը։ Այդ
հաջողություններից հետո «Մանչեսթեր Յունայթեդը» չորս տարի շարունակ չէր կարողանում
չեմպիոնական տիտղոս նվաճել։ 2004 թվականին ակումբը նվաճեց Անգլիայի գավաթը։
Անգլիայի չեմպիոնի տիտղոսը «Օլդ Թրաֆորդ» վերադարձավ միայն 2006-07 մրցաշրջանում։

«Յունայթեդը» 2007-08 թվականների մրցաշրջանում կարողացավ նվաճել «եվրոպական
դուբլը»՝ դառնալով Պրեմիեր լիգայի և Չեմպիոնների լիգայի հաղթող։ 2008-09 թվականների
մրցաշրջանում «Մանչեսթեր Յունայթեդը» երրորդ տարին անընդմեջ նվաճեց Պրեմիեր լիգայի
հաղթողի տիտղոսը, ինչպես նաև հաղթեց Ֆուտբոլային լիգայի գավաթը և Աշխարհի
ակումբային առաջնությունը։ 2009 թվականի ամռանը «Յունայթեդը» վաճառեց Կրիշտիանու
Ռոնալդուին «Ռեալ Մադրիդին» ռեկորդային 80 միլիոն ֆունտ ստեռլինգով։ 2010 թվականին
«Յունայթեդը» նվաճեց Ֆուտբոլային լիգայի գավաթը՝ եզրափակչում հաղթելով «Աստոն
Վիլլային» 2։1 հաշվով և իր պատմության մեջ առաջին անգամ պաշտպանեց իր տիտղոսը
գավաթային մրցաշարում։ 2010-11 մրցաշրջանում «Մանչեսթեր Յունայթեդը» իր պատմության
մեջ 19-րդ անգամ նվաճեց Անգլիայի չեմպիոնի տիտղոսը՝ այդ ցուցանիշով անցնելով
«Լիվերպուլին» և դառնալով անգլիական ֆուտբոլի պատմության ամենահաջողակ ակումբը
տնային մրցաշարերում։ Երկու տարի անց՝ 2012-13 թվականների մրցաշրջանում,
«Յունայթեդը» կրկին հաղթեց Պրեմիեր լիգան՝ դառնալով Անգլիայի չեմպիոն արդեն 20-րդ
անգամ։ 2013 թվականի մայիսի սկզբին Ալեքս Ֆերգյուսոնը հայտարարեց իր մարզչական
կարիերայի ավարտի մասին։

2013 թվականի մայիսի 9-ին հայտարարվեց, որ ակումբի նոր գլխավոր մարզիչ է նշանակված
Դևիդ Մոյեսը, ով մինչ այդ մարզում էր «Էվերթոնը»։ Մոյեսը ակումբի հետ կնքել էր
վեցամյա պայմանագիր։ 2014 թվականի ապրիլի 22-ին Մոյեսը ազատվեց ակումբի գլխավոր
մարզչի պաշտոնից. մարզչի պարտականությունների կատարման աշխատանքը մինչև մրցաշրջանի
ավարտը հանձնարարվեց Ռայան Գիգզին։ 2014-15 թվականների մրցաշրջանում «Յունայթեդի»
գլխավոր մարզիչ նշանակվեց հոլանդացի Լուի վան Գալը։ Ամառային տրանսֆերային
պատուհանի ժամանակ «Յունայթեդը» ռեկորդային 59,7 միլիոն ֆունտով «Ռեալ Մադրիդ»
ֆուտբոլային ակումբից գնեց հարձակվողական ոճի կիսապաշտպան Անխել դի Մարիային։
2014-15 մրցաշրջանի արդյունքներով թիմը Վան Գալի ղեկավարությամբ 4-րդ տեղը
զբաղեցրեց Պրեմիեր Լիգայում, ինչը թույլ տվեց հաջորդ մրցաշրջանում վերադառնալ
եվրագավաթների խաղարկությանը։ 2015-2016 մրցաշրջանում «Յունայթեդը» միայն 5-րդ
հորիզոնականը զբաղեցրեց առաջնությունում և չկարողացավ Չեմպիոնների լիգայում դուրս
գալ խմբից։ Չնայած դրան՝ թիմը նվաճեց Անգլիայի 12-րդ Գավաթը պատմության մեջ։ Չնայած
Գավաթի խաղարկությունում տարած հաղթանակին՝ 2016 թվականի մայիսի 23-ին Լուի վան
Գալը ազատվեց ակումբի գլխավոր մարզչի պաշտոնից։ 2016 թվականի մայիսի 27-ին
«Յունայթեդ»-ի գլխավոր մարզիչ նշանակվեց Ժոզե Մոուրինյոն, որը ակումբի հետ կնքեց
եռամյա պայմանագիր։

«Նյուտոն Հիթ» անվամբ ակումբը հանդես էր գալիս տարբեր գույնի մարզաշապիկներով,
որոնցից ամենահայտնին 1878-1892 թվականների դեղնականաչավուն մարզահագուստն էր (այդ
գույները վերադարձվեցին 1990-ական թվականներին արտագնա խաղերի համար նախատեսված
մարզահագուստների համար)։ «Նյուտոն Հիթ» ակումբի մյուս մարզաշապիկները կարմիր և
սպիտակ գույներից էին (1892-1894) կամ ամբողջովին սպիտակ (1896-1902). այս երկու
մարզաշապիկներն էլ հագնում էին կապույտ կիսավարտիքներով։ 1902 թվականին ակումբի
անվան փոփոխության հետ կապված՝ փոփոխվեցին նաև ակումբի գույները. շապիկները դարձան
կարմիր, կիսավարտիքները՝ սպիտակ, գուլպաները՝ սև։ Այս տարբերակը «Յունայթեդի»
տնային մարզահագուստների մեծամասնության համար հիմնական դարձավ։ Մարզահագուստը
փոխվեց միայն 1909 թվականի Անգլիայի գավաթի եզրափակչի ժամանակ՝ դառնալով «V» տառի
տեսքով կարմիր ժապավենով։ Մարզահագուստի նման տեսքը վերածնվեց 1920-ական
թվականներին՝ մինչ «Յունայթեդի» վերադառնալը լիովին կարմիր մարզաշապիկների։
2009-2010 թվականների մրցաշրջանում թե՛ տնային, թե՛ արտագնա խաղերի համար
նախատեսված մարզահագուստը կրկին ձևավորվեց «V» տառով՝ ակումբի՝ «Օլդ Թրաֆորդում»
հանդես գալու 100-ամյակի պատվին։

Արտագնա խաղերի համար մարզաշապիկը սովորաբար սպիտակ էր, կիսավարտիքները՝ սև,
գուլպաները՝ սպիտակ։ Կային նաև բացառություններ. օրինակ, 1903 թվականից մինչև 1916
թվականը ակումբը խաղում էր կապույտ և սպիտակ գծավոր մարզաշապիկներով, 1994 թվականից
2003-ը՝ սև, 2000 թվականին՝ մուգ կապույտ՝ արծաթագույն հորիզոնական գծերով։
Ամենահայտնի արտագնա մարզահագուստներից մեկը 1995-96 մրցաշրջանինն էր. այն լիովին
մոխրագույն էր։ Որոշվեց հրաժարվել դրանցից, քանի որ այդ մարզաշապիկով «Մանչեսթեր
Յունայթեդը» չկարողացավ որևէ հաղթանակ տանել։ «Սաութհեմփթոնի» դեմի խաղի
ընդմիջմանը, երբ «Յունայթեդը» պարտվում էր 3։0 հաշվով, որոշվեց փոխել մարզահագուստը
կապույտ-սպիտակի։ Այդուհանդերձ, թիմը պարտվեց 3։1 հաշվով։ Ֆուտբոլիստները
խոստովանում էին, որ մոխրագույն մարզահագուստը բավարար կերպով երևացող չէր, և դա
անդրադառնում էր ակումբի գործողությունների արդյունավետության վրա։

Երրորդ մարզահագուստը ավանդաբար եղել է կապույտ՝ որպես հարգանք այն մարզահագուստի,
որով «Յունայթեդը» նվաճեց Չեմպիոնների լիգայի գավաթը 1968 թվականին։

Ներկայումս «Մանչեսթեր Յունայթեդի» տնային մարզահագուստը կարմիր գույնի
մարզաշապիկներն են՝ սպիտակ V-աձև օձիքով, ուսի վրա երեք սպիտակ գծերով և սպիտակ
մանժետներով, սպիտակ կիսավարտիքներ՝ ստորին հատվածում կարմիր գծերով, և սև
գուլպաներ՝ վերևից լայն կարմիր գծով, որի վերևում երեք փոքր սպիտակ գծեր են։
Ակումբի զինանշանը մարզաշապիկի ձախ հատվածում է, adidas-ի սպիտակ պատկերանիշը՝ աջ
կողմում, իսկ մարզաշապիկի կենտրոնում գտնվում է հովանավորի՝ Chevrolet ընկերության
պատկերանիշը։

19-րդ դարում և 20-րդ դարի առաջին կեսին ակումբները հազվադեպ էին զինանշանը նշում
իրենց մարզաշապիկների վրա։ Դա սովորաբար իրագործվում էր միայն եզրափակիչ խաղերի
ժամանակ, օրինակ՝ Անգլիայի գավաթի։ Այսպես՝ «Մանչեսթեր Յունայթեդի» մասնակցությամբ
Անգլիայի գավաթի առաջին եզրափակչում մարզաշապիկների վրա տեղ էր գտել Լանկաշիրի
կարմիր վարդը։

Գրեթե 40 տարի անց՝ 1948 թվականի Անգլիայի գավաթի եզրափակչում, «Յունայթեդի»
մարզահագուստի վրա նշված էր Մանչեսթեր քաղաքի զինանշանը։

1960-ական թվականներին ակումբի պաշտոնական փաստաթղթերում հայտնվեց նոր նշան։
Վերջինիս տեսքը ևս հիմնված էր Մանչեսթեր քաղաքի զինանշանի վրա։ Զինանշանի երեք
գծերը խորհրդանշում են Մանչեսթերի երեք գետերը՝ Մեդլոքը, Իրվելը և Իրկը։
Պատմականորեն այդ տարրերն օգտագործվել են Գրելի ընտանիքի (Մանչեսթերի առաջին
բարոնների) հնամյա զինանշանը պատկերելու համար։ Զինանշանի վերին հատվածում
պատկերված է նավը՝ քաղաքի առևտրի և արդյունաբերության խորհրդանիշը։ Ֆուտբոլի
գնդակների փոխարեն (ինչպես պատկերված է ակումբի այժմյան զինանշանի վրա) օգտագործվել
են վարդեր՝ որպես Լանկաշիր կոմսության խորհրդանիշ։

1970-ական թվականների սկզբին զինանշանը փոխվեց. կենտրոնում հայտնվեց կարմիր
եռաժանիով սատանան, իսկ կողքի վարդերի փոխարեն հայտնվեցին ֆուտբոլային գնդակները։

Զինանշանի սատանան կապված է ակումբին տրվող անվան՝ «կարմիր սատանաներ»-ի (անգլ.՝
Red Devils) հետ, որ հայտնվել էր 1960-ական թվականների սկզբին, երբ Մեթ Բասբին
վերցրեց այդ անունը «Սոլֆորդ Սիթի» ռեգբիի ակումբի անվանումից։

1998 թվականին ակումբի խորհրդանիշը կրկին փոխեց իր տեսքը. այս անգամ հանվեց
«Football Club» արտահայտությունը, ինչպես նաև փոփոխվեցին մի քանի գույներ։

Իր հիմնումից սկսած՝ «Նյուտոն Հիթը» տնային խաղերն անցկացնում էր «Նորթ Ռոուդ»
մարզադաշտում։ Հյուր թիմերը բողոքում էին մարզադաշտի որակից, որը «ճահճային էր մի
ծայրից և քարքարոտ՝ մյուս ծայրից»։ Հանդերձարանները, որ գտնվում էին Օլդեմյան
ճանապարհի վրա տեղակայված «Երեք թագեր» պանդոկում, մարզադաշտից այնքան հեռու էին,
որ 10 րոպե էր հարկավոր այնտեղ հասնելու համար։ Ավելի ուշ հանդերձարանները
տեղափոխեցին «Մկրատ հյուրանոց» պանդոկ, որը կրկին գտնվում էր Օլդեմյան ճանապարհի
վրա։

«Հեթանոսները» հանդես էին գալիս «Նորթ Ռոուդ» մարզադաշտում 15 տարվա ընթացքում
(1878 թվականից մինչև 1893 թվականը), ինչից հետո տեղափոխվեցին նոր «Բենք Սթրիթ»
մարզադաշտ, որը գտնվում էր Քլեյթոնի մոտակայքում։ Այդ մարզադաշտը նախորդից շատ
բանով չէր տարբերվում. խոտածածկը ավազե դաշտի վրա հազվադեպ էր հանդիպում, իսկ
մոտակա գործարանից եկող ծխի ամպերը կուտակվում էին մարզադաշտի վրա։ Մի անգամ
«Ուոլսոլ Թաուն Սվիֆթս» ակումբը հրաժարվեց այդ մարզադաշտում խաղալուց։ Հյուր թիմին,
այնուամենայնիվ, համոզեցին խաղալ այնտեղ (նրանք պարտվեցին 14։0 հաշվով)։ Պարտված
կողմը բողոքարկեց խաղի արդյունքը՝ որպես հիմնական պատճառ նշելով մարզադաշտի վատ
վիճակը։ Հանդիպումը վերախաղարկվեց։ Երկրորդ փորձի ժամանակ մարզադաշտի վիճակը
նույնպես հրաշալի չէր, և Ուոլսոլի ակումբը կրկին պարտվեց, այս անգամ արդեն 9։0
հաշվով։

1902 թվականին ակումբը սնանկության եզրին էր, իսկ «Բենք Սթրիթը» փակվեց։ Վերջին
պահին թիմի ավագ Գարի Սթաֆորդը կարողացավ գումար հավաքել, որպեսզի վճարի հաջորդ՝
«Բիսթոլ Սիթիի» դեմ խաղի համար և կարողացավ ժամանակավոր մարզադաշտ գտնել հարևան
Հարփուրհեյ քաղաքում։ Նրանք կարողացան «Բլեքփուլի» դեմ խաղն այնտեղ անցկացնել։

«Մանչեսթեր Յունայթեդ» անունն ստանալուց հետո ակումբը սկսեց նոր մարզադաշտի
կառուցումը։ 1909 թվականի ապրիլին Անգլիայի գավաթում «Յունայթեդի» առաջին
հաղթանակից վեց շաբաթ առաջ հայտարարվեց, որ ակումբի նոր մարզադաշտը լինելու է «Օլդ
Թրաֆորդը», որի շինարարության համար ծախսվել էր 60 000 ֆունտ։ Մարզադաշտի
ճարտարապետը դարձավ Արչիբալդ Լեյչը։ Կառուցումից հետո մարզադաշտը կարող էր
տեղավորել 76 962 հանդիսական։ Մարզադաշտի բացումից հետո առաջին խաղին էժան տոմսերն
արժեին 6 փենս, իսկ ամենաթանկ տեղերը՝ 5 շիլինգ։ «Օլդ Թրաֆորդում» կայացած առաջին
խաղը դարձավ «Լիվերպուլի» դեմ խաղը 1910 թվականի փետրվարի 19-ին, որտեղ հաղթեցին
հյուրերը 4։3 հաշվով։

Մարզադաշտը խոշոր ավերածությունների ենթարկվեց Երկրորդ համաշխարհային պատերազմի
ընթացքում՝ 1941 թվականի մարտի 11-ին, Գերմանիայի կողմից անցկացրած օդային
հարձակման պատճառով։ Ռումբը գրեթե ամբողջովին վերացրեց Հարավային տրիբունան, որից
մնաց միայն կենտրոնական թունելը։ Մինչև 1949 թվականը, երբ մարզադաշտը վերականգնվեց,
ակումբն իր տնային հանդիպումներն անցկացնում էր «Մեյն Ռոուդ»-ում՝ «Մանչեսթեր
Սիթիի» տնային մարզադաշտում։

Դրանից հետո մարզադաշտն անընդհատ բարելավվում էր. սկզբում «Սթրեթֆորդ Էնդի» վրա
տանիք կառուցեցին, ապա տանիքներ ավելացվեցին Հյուսիսային և Արևելյան տրիբունաների
վրա ևս։ Հետագայում հին տանիքը փոխեցին կոնսոլայինով։ 1993-94 մրցաշրջանի սկզբում
կոնսոլային տանիք կառուցվեց վերջին՝ «Սթրեթֆորդ Էնդ» տրիբունայի վրա։

1950-ական թվակաների սկզբին մարզադաշտում լուսարձակներ տեղադրվեցին։ Կանգնեցվեցին
55 մետր բարձրությամբ չորս սյուներ, որոնցից յուրաքանչյուրի վրա տեղավորվում էր 54
լուսարձակ։ Ակումբը լուսավորման համակարգի վրա 40 000 ֆունտ ծախսեց, և այն առաջին
անգամ օգտագործվեց 1957 թվականի մարտի 25-ին։ Հին լուսարձակները շրջանառությունից
հանեցին 1987 թվականին, երբ նրանց փոխարինեցին նորերը՝ տեղակայված յուրաքանչյուր
տրիբունայի տանիքում։ Այդ լուսարձակները օգտագործվում են մինչ օրս։

1990-ական թվականներին Հիլզբորոյի ողբերգությունից հետո կազմվեց Թեյլորի զեկույցը,
որը պարտավորեցնում էր վերակառուցել բոլոր մարզադաշտերը այնպես, որ հանդիսականները
կարողանային միմիայն նստել, այլ ոչ թե նաև կանգնել։ Վերակառուցման պատճառով «Օլդ
Թրաֆորդի» տարողունակությունը իջավ՝ հասնելով գրեթե 44 000 տեղի։ Սակայն ակումբի
հայտնիության անընդհատ աճի պատճառով մարզադաշտը շարունակում էր ընդլայնվել։ 1995
թվականին Հյուսիսային տրիբունան բաժանվեց երեք բաժինների, ինչը մարզադաշտի
տարողունակությունը ավելացրեց՝ հասցնելով 55 000 տեղի։ Դրան հաջորդեց Արևելյան և
Արևմտյան տրիբունաների ընդլայնումը, ինչը մարզադաշտի տարողունակությունը կրկին
ավելացրեց և հասցրեց մինչև 68 000 տեղի։ Վերջին վերակառուցումը ավարտվել է 2006
թվականին, երբ բացվեցին հյուսիս-արևելյան և հյուսիսարևմտյան բաժինները։ Սրանց
ավելացումից հետո մարզադաշտի տարողունակությունը հասավ 76 098-ի։ 2009 թվականին
մարզադաշտում փոքրիկ վերակառուցում տեղի ունեցավ, որի արդյունքում մարզադաշտի
տարողունակությունը ավելացավ 255 տեղով՝ հասնելով 75 957-ի։

Ըստ որոշ գնահատականների՝ մարզադաշտի, հատկապես՝ Հարավային տրիբունայի հետագա
ընդլայնման համար կպահանջվեն մասշտաբային ծախսեր 90-ից մինչև 100 միլիոն ֆունտի
չափով։ Նման ծախսերի պատճառն այն է, որ ընդլայնման համար ակումբը ստիպված կլինի
գնել մինչև 50 տուն, որոնք գտնվում են մարզադաշտի շրջակայքում, իսկ նոր բաժինների
կառուցումը ստիպված կլինի կատարել երկաթգծի միջոցով։ Նման ընդլայնումը ենթադրում է
նվազագույնը մեկ բաժնի կառուցում Հարավային տրիբունայում, ինչպես նաև հարավարևմտյան
և հարավարևելյան տրիբունաներում, որպեսզի վերականգնեն մարզադաշտի «բաժակի էֆեկտը»։
Ըստ ընթացիկ գնահատականների՝ նման վերակառուցումից հետո մարզադաշտի
տարողունակությունը կկազմի 96 000 տեղ. դա կլինի ավելին, քան նոր «Ուեմբլիի»
տարողունակությունը։

«Մանչեսթեր Յունայթեդը» համարվում է աշխարհի ամենահայտնի ֆուտբոլային ակումբներից
մեկը՝ եվրոպական ակումբների շրջանում տնային խաղերում ունեցած ամենամեծ
հաճախելիությամբ։ Երկրպագուների ակումբների ցանցը ներառում է Manchester United
Supporters Club-ի (MUSC) ավելի քան 200 պաշտոնական մասնաճյուղեր, որոնք տեղակայված
են աշխարհի 24 երկրներում։

Իր հայտնիությունը պահպանելու համար նախամրցաշրջանային պատրաստությունների
շրջանակներում ակումբը պարբերաբար ճանապարհորդում է ողջ աշխարհով։ Deloitte
ընկերության գնահատականներով՝ «Մանչեսթեր Յունայթեդ» ակումբն ունի ավելի քան 75
միլիոն երկրպագու ողջ աշխարհում, մինչդեռ այլ գնահատականների համաձայն՝ այդ
ցուցանիշը հասնում է 333 միլիոնի։ Անգլիայի վերջին 45 առաջնություններից 38-ում՝
սկսած 1964-65 մրցաշրջանից, «Յունայթեդի» տնային խաղերի միջին հաճախելիությունը
բարձրագույնն է Անգլիայի մնացած ֆուտբոլային ակումբների համեմատ։

Ակումբի երկրպագուների խոշորագույն միավորումներ են «Մանչեսթեր Յունայթեդի»
երկրպագուների անկախ ասոցիացիան (Independent Manchester United Supporters
Association, IMUSA), որը սերտ կապեր ունի ակումբի հետ՝ պաշտոնական ֆորումի
միջոցով, և «Մանչեսթեր Յունայթեդի» երկրպագուների Թրասթը (Manchester United
Supporters' Trust, MUST)։ 2005 թվականին Գլեյզերների ընտանիքի կողմից ակումբը
նվաճելուց հետո երկրպագուների մի մասը հիմնեց նոր «Յունայթեդ օֆ Մանչեսթեր»
ակումբը։

«Օլդ Թրաֆորդ» մարզադաշտի արևմտյան տրիբունան, որը հայտնի է «Սթրեթֆորդ» անվամբ,
համարվում է ամենավառ երկրպագուների համար ստեղծված ամենանշանակալի վայրը։ Այստեղ
երկրպագուները ոգեշնչում են թիմին երգերով, բղավոցներով, սիրելի դարձած բառերով ու
արտահայտություններով։

1989 թվականին «Մանչեսթեր Յունայթեդի» նախագահ Մարտին Էդվարդսը ընդունեց Մայքլ
Նայթոնի առաջարկը, ըստ որի՝ նա ակումբը պետք է վաճառեր գործարարին 20 միլիոն ֆունտ
սթերլինգով։ Սակայն ֆինանսական խնդիրների պատճառով գործարքը չկայացավ, չնայած նրան,
որ Նայթոնը ընդգրկվեց ակումբի Տնօրենների խորհրդի կազմի մեջ։

1998 թվականին ամերիկացի գործարար Ռուպերտ Մյորդոկը փորձեց ձեռք բերել «Մանչեսթեր
Յունայթեդը», սակայն ակումբի երկրպագուները միավորվեցին «Յունայթեդի բաժնետերերն
ընդդեմ Մյորդոկի» (Manchester United Supporters' Trust) կազմակերպության մեջ և
հաջող կերպով դիմակայեցին գործարարի փորձերին։ 2005 թվականի մայիսի 13-ին ամերիկացի
գործարար Մալքոլմ Գլեյզերը ստացավ ակումբի բաժնետոմսերի 1,47 միլիարդ դոլար
արժողությամբ վերահսկիչ ծրարը։ Մայիսի 16-ին նա ավելացրեց իր բաժինը՝ դարձնելով
75 %, որն անհրաժեշտ էր ակումբի ամբողջական հսկողությունը ձեռք բերելու համար։

2006 թվականի հուլիսին ակումբը հայտարարեց իր 600 միլիոն ֆունտ պարտքի
վերաֆինանսավորման մասին, ինչը բերեց վճարումների իջեցմանը տարեկան 30 %՝ մինչև 62
միլիոն ֆունտ։ 2010 թվականի հունվարին ակումբի պարտքերը կազմում էին £716,5 միլիոն
($1,17 մլրդ)։ «Մանչեսթեր Յունայթեդը» վերաֆինանսավորեց պարտքը՝ £504 միլիոն
գումարի չափով պարտատոմսերի թողարկմամբ։ Պարտատոմսերի տարեկան տոկոսները, որոնց
մարելու ժամկետը ավարտվելու է 2017 թվականի փետրվարի 1-ին, կազմում են տարեկան £45
միլիոն։

Չնայած պարտքի վերաֆինանսավորմանը՝ երկրպագուները 2010 թվականի հունվարի 23-ին «Օլդ
Թրաֆորդ» մարզադաշտում և նրա կից Թրաֆորդի մարզչական կենտրոնում Գլեյզերների դեմ
բողոքի ակցիա անցկացրին։ Վերջինս կազմակերպվել էր երկրպագուների այն խմբերի կողմից,
որոնք կոչ էին անում գնալ խաղերի կանաչ և ոսկեգույն հագուստներով և աքսեսուարներով
(«Նյուտոն Հիթի» մարզաշապիկի բնօրինակ գույները)։ Հունվարի 30-ին տվյալներ
հայտնվեցին առ այն, որ «Մանչեսթեր Յունայթեդի» երկրպագուների թրասթը (MUST)
բանակցություններ է վարել մի խումբ հարուստ երկրպագուների հետ, որոնք ստացել էին
«Կարմիր զինվորներ» (Red Knights) անունը և որոնք պատրաստվում էին Գլեյզերից գնել
ակումբը։ 2010 թվականի մայիսի վերջին Գլեյզերները հանդես եկան ակումբը չվաճառելու
մասին հայտարարությամբ։

«Մանչեսթեր Յունայթեդը» համաշխարհային բրենդ է. համաձայն 2009 թվականի
հաշվետվությունների՝ ակումբի անվանումը և դրա հետ կապված ինտելեկտուալ
սեփականությունը գնահատվում է 329 միլիոն ֆունտ, իսկ բրենդը ստացել է AAA
վարկանիշային գնահատականը (բացառապես ուժեղ)։ 2010 թվականին Forbes ամսագիրը
գնահատեց «Մանչեսթեր Յունայթեդ» բրենդը 285 միլիոն դոլար (ինչը կազմեց ակումբի
ընդհանուր արժեքային գնահատականի 16 %-ը՝ $1,835 միլիարդի չափով). այդպիսով,
ակումբի բրենդը երկրորդ տեղը գրավեց աշխարհի տասը ամենաթանկ սպորտային ակումբների
բրենդների կազմում՝ զիջելով միայն բեյսբոլային ակումբ «Նյու Յորք Յանկիս»-ին։
Ներկայումս ակումբը 3-րդ տեղն է զբաղեցնում ամենաեկամտաբեր ակումբների ցանկում, որը
կազմել է Deloitte ընկերությունը (զիջելով միայն «Ռեալին» և «Բարսելոնային»)։

Որպես համաշխարհային բրենդ՝ «Մանչեսթեր Յունայթեդի» գործունեությունը հաճախ կապում
են Մեթ Բասբիի գործունեության հետ, որի ղեկավարությամբ ակումբը մեծ
հաջողությունների է հասել թե՛ անգլիական, թե՛ ողջ եվրոպական ասպարեզում։ Բասբիի
թիմում հանդես էին գալիս Բոբի Չարլթոնը, Նոբի Սթայլզը (Անգլիայի հավաքականի կազմում
1966 թվականի աշխարհի չեմպիոններ), Դենիս Լոուն, Ջորջ Բեսթը։ «Մանչեսթեր
Յունայթեդին» հատուկ հարձակվողական ոճը (ի տարբերություն իտալական ակումբների
պաշտպանական «կատենաչոյին») «հիացնում էր անգլիական ֆուտբոլային հասարակությանը»։
Բասբիի թիմը նաև համեմատվում էր 1960-ականների արևմտյան հասարակության
ազատականացման հետ։ Ջորջ Բեսթը, որը հայտնի էր որպես «հինգերորդ բիթլ», դարձավ
առաջին ֆուտբոլիստը, որը սուպերաստղի կարգավիճակ էր նվաճել ոչ միայն ֆուտբոլային
դաշտում, այլև վերջինիս սահմաններից դուրս։ Այդ ամենը նպաստում էր ակումբի
ճանաչվածությանը։

«Յունայթեդը» դարձավ առաջին անգլիական ֆուտբոլային ակումբը, որի բաժնետոմսերը 1991
թվականին զետեղվեցին Լոնդոնի ֆոնդային բորսայում, ինչի հետևանքով ակումբը նշանակալի
կապիտալ կուտակեց։ Ակումբի բրենդի ճանաչելիությանը նպաստել են նաև թիմում հանդես
եկող հայտնի ֆուտբոլիստները. նրանցից ամենահայտնին դարձավ Դևիդ Բեքհեմը։ Վերջինիս
ճանաչվածությունը Ասիայում դարձավ ակումբի առևտրային հաջողությունների գրավականը
աշխարհի հատկապես այդ շրջանում։

Մրցաշրջանի արդյունքներով առաջնության բարձր հորիզոնականները ապահովում են
հեռուստահեռարձակման իրավունքներից ստացվող առավել մեծ եկամուտներ։ 1992 թվականին
Պրեմիեր լիգայի հիմնումից սկսած՝ «Մանչեսթեր Յունայթեդը», ի տարբերություն մյուս
ակումբների, ստացել է British Sky Broadcasting-ի եկամուտների ամենամեծ մասը։
«Յունայթեդը» նաև պարբերաբար ստանում է առևտրային գործունեության հետ կապված
ամենաբարձր եկամուտները. 2005-06 մրցաշրջանի արդյունքներով՝ ակումբի առևտրային
շահույթը կազմել է £51 միլիոն՝ համեմատած «Չելսիի» £42,5 միլիոնի, «Լիվերպուլի»
£39,3 միլիոնի, «Արսենալի» £34 միլիոնի և «Նյուքասլի» £27,9 միլիոնի։ 2002 թվականին
«Յունայթեդը» պայմանագիր ստորագրեց Nike ընկերության հետ, որը դարձավ ակումբի
մերչանդայզինգային օպերատորը։

Ակումբի երկրպագուների համար գործում են Manchester United Finance և One United
ծրագրերը, որոնց անդամների համար մատչելի են ակումբի հետ կապված իրերը, ապրանքները
և ծառայությունները։ Գոյություն ունի նաև ակումբային հեռուստատեսություն՝ MUTV
հեռուստաալիքը, որի հասանելիությունը վճարովի է։ Ակումբը նաև նշանակալի եկամուտներ
է ստանում իր հովանավորներից. բացի Nike ընկերությունից և տիտղոսային հովանավորից
(այն այս պահին Chevrolet ընկերությունն է), ակումբի հովանավորների թվին են
պատկանում նաև Audi, Budweiser, Betfair, Hublot, Smirnoff, Turkish Airlines,
Աերոֆլոտ, Hi Seoul, aigo, Kumho, Airtel, MTN, STC, Tri Indonesia, Bakcell,
Lucozade Sport, Viagogo, Key 103, Globacom ընկերությունները։ Nike ընկերությունը
զբաղվում է ակումբային մարզահագուստի մերչանդայզինգով. գովազդային համաձայնության
գործունեության առաջին 22 ամիսների ընթացքում ակումբը վաճառել է «Յունայթեդի»
խորհրդանիշով 3,8 միլիոն մարզաշապիկ։

Ակումբն իր պատմության ընթացքում հինգ հովանավոր է ունեցել, որոնց անունները գրվել
են մարզաշապիկների վրա։ Առաջին և ամենաերկար գործունեություն ծավալած հովանավորը
եղել է Sharp-ը (1982 թվականից մինչև 2000 թվական)։ Sharp-ի հետ պայմանագիրը դարձավ
ամենաերկարատև և շարունակական հովանավորչական պայմանագրերից մեկը անգլիական
ֆուտբոլի պատմության մեջ։

2000 թվականին ակումբը 30 միլիոն ֆունտ արժողությամբ քառամյա հովանավորչական
պայմանագիր կնքեց Vodafone ընկերության հետ։ Հովանավորչական պայմանագիրը հետագայում
երկարաձգվեց երկու տարով, իսկ պայմանագրային վճարումների ընդհանուր գումարը կազմեց
36 միլիոն ֆունտ։ 2005 թվականի նոյեմբերի 23-ին Vodafone ընկերությունը հայտարարեց,
որ չի երկարաձգելու համաձայնությունը։

2006 թվականի ապրիլի 6-ին ակումբի գործադիր տնօրեն Դևիդ Ալան Գիլը հայտարարեց, որ
ակումբի նոր հովանավորն է դառնալու AIG ընկերությունը։ Մեծ Բրիտանիայի համար
ռեկորդային պայմանագիր ստորագրվեց 56,5 միլիոն ֆունտ արժողությամբ, որը պետք է
ակումբին վճարվեր չորս տարվա ընթացքում (տարեկան 14,1 միլիոն)։ Այդ կերպ «Մանչեսթեր
Յունայթեդը» դարձավ աշխարհի ամենախոշոր հովանավորչական պայմանագրի սեփականատերը։
AIG ընկերությունը որոշեց չերկարաձգել պայմանագիրը 2010 թվականի մայիսին պայմանագրի
ժամկետի ավարտից հետո, և 2009 թվականի հունիսի 3-ին ակումբը նոր հովանավորչական
պայմանագիր կնքեց ամերիկյան Aon ընկերության հետ, որը սկսեց գործել 2010 թվականի
հունիսի 1-ից։ Քառամյա պայմանագրի համաձայն՝ վճարումները կազմեցին £80 միլիոն, ինչը
ռեկորդ է ֆուտբոլի պատմության հովանավորչական համաձայնությունների բնագավառում։

2012 թվականի հուլիսի 30-ին «Մանչեսթեր Յունայթեդը» և General Motors ընկերությունը
յոթամյա հովանավորչական համաձայնություն կնքեցին։ Վերջինիս պայմանների համաձայն՝
սկսած 2014-15 մրցաշրջանից՝ ակումբի տիտղոսային հովանավորը Chevrolet-ն է։ Ակումբը
7 տարվա ընթացքում ստանալու է 559 միլիոն դոլար կամ տարեկան 80 միլիոն դոլար։

Ակումբի ողջ պատմության մեջ եղել է սպորտային հագուստի 4 պաշտոնական մատակարար։
Նրանցից առաջինը դարձավ տեղական Umbro ընկերությունը, իսկ 1975 թվականին մատակարար
դարձավ Admiral ընկերությունը։ Այն 1976 թվականին առաջին անգամ իր լոգոտիպը զետեղեց
«Մանչեսթեր Յունայթեդի» մարզաշապիկի վրա։ 1980 թվականին թիմի համար հագուստի և
կոշիկների մատակարար դարձավ Adidas ընկերությունը, իսկ 1992 թվականին Umbro
ընկերությունը նոր պայմանագիր կնքեց ակումբի հետ։ Umbro-ի հետ պայմանագիրը տևեց ևս
տասը տարի, մինչ ակումբը ռեկորդային 302,9 միլիոն ֆունտ արժողությամբ պայմանագիր
կնքեց Nike ընկերության հետ։ Nike-ի հետ համաձայնությունը կնքվեց 13 տարի ժամկետով։
Սկսած 2015-16 մրցաշրջանից՝ ակումբի մարզահագուստի պաշտոնական մատակարարը սպորտային
իրերի գերմանական արտադրող Adidas-ն է, որի հետ պայմանագիրը կնքվել է 10 տարի
ժամկետով։ Պայմանագրի արժողությունը կազմել է £750 միլիոն։

Ստորև ներկայացվող բոլոր մարզիչները «Մանչեսթեր Յունայթեդի» հետ հաղթել են գոնե մեկ
մրցաշարում (բացի Անգլիայի սուպերգավաթներից).

«Մանչեսթեր Յունայթեդ» ակումբին է պատկանում Անգլիայի առաջնությունում ամենաշատ
հաղթանակների ռեկորդը (20 տիտղոս)։ Բացի այդ՝ «Մանչեսթեր Յունայթեդ» ակումբը իր
պատմության մեջ երեք անգամ հաղթել է «դուբլը» (մեկ մրցաշրջանի ընթացքում թե՛
առաջնությունում, թե՛ գավաթի խաղարկությունում հաղթանակ տանելով)։

Կարճ մրցաշարերը՝ ներառյալ Անգլիայի Սուպերգավաթը, Միջմայրցամաքային գավաթը,
Աշխարհի ակումբային առաջնությունը և ՈՒԵՖԱ Սուպերգավաթը, չեն հաշվում «դուբլի» կամ
«տրեբլի» որոշման ժամանակ։

2015 թվականի հուլիսի 30-ի դրությամբ «Մանչեսթեր Յունայթեդ» ակումբը բոլոր
պաշտոնական մրցաշարերում անցկացրել է 5434 խաղ, որոնցից՝ 2668 հաղթանակ, 1284
ոչ-ոքի և 1482 պարտություն։

Այս ֆուտբոլիստները «Ոսկե գնդակ» են ստացել՝ հանդես գալով «Մանչեսթեր Յունայթեդի»
կազմում.

Այս ֆուտբոլիստները արժանացել են «Ոսկե խաղակոշիկի»՝հանդես գալով «Մանչեսթեր
Յունայթեդում».

Այս ֆուտբոլիստները դարձել են ՈՒԵՖԱ-ի վարկածով տարվա լավագույն ֆուտբոլիստ՝հանդես
գալով «Մանչեսթեր Յունայթեդում».

Այս ֆուտբոլիստները դարձել են ՖԻՖԱ-ի վարկածով տարվա լավագույն ֆուտբոլիստ՝ հանդես
գալով «Մանչեսթեր Յունայթեդում».

Այս ֆուտբոլիստները դարձել են Աշխարհի չեմպիոն՝ հանդես գալով «Մանչեսթեր
Յունայթեդում».

Այս ֆուտբոլիստները դարձել են Եվրոպայի չեմպիոն՝ հանդես գալով «Մանչեսթեր
Յունայթեդում».

«Մանչեսթեր Յունայթեդի» այս ֆուտբոլիստները ներառվել են Ֆուտբոլային լիգայի 100
լեգենդների ցանկի մեջ.

«Մանչեսթեր Յունայթեդի» այս ֆուտբոլիստները ներառվել են Անգլիական ֆուտբոլի փառքի
սրահի կազմի մեջ.



https://hy.wikipedia.org/wiki/%D5%88%D6%82%D5%A5%D5%AC%D5%BD

Ուելսը (վալլերեն՝ Cymru, կարդ. ˈkəmrɨ, անգլերեն՝ Wales) Միացյալ Թագավորության
չորս կարևոր վարչա-դիվանագիտական մասերից մեկն է, անցյալում կելտական անկախ
թագավորությունների խառնարան էր։ Զբաղեցնում է Ունլս թերակղզին և Անգլսի կղզին։
Ուելսը գտնվում է Մեծ Բրիտանիայի հարավ-արևմուտքում, արևելքում սահմանակցում է
անգլիական Չեշիր, Շրոփշիր, Հերեֆորդշիր և Գլոսթերշիր կոմսությունների հետ, մնացած
երեք կողմերից շրջապատված է ծովով՝ հարավում դա Բրիսթոլյան ջրանցքն է (Սևերնի
գետաբերանը), հարավ-արևմուտքում Սուրբ Գևորգի նեղուցն է, հյուսիսում և արևմուտքում
Իռլանդական ծովն է, իսկ հյուսիս-արևելքում Դի գետի գետաբերանն է։

Ուելսը Մեծ Բրիտանիայի կարևոր ինդուստրիալ և սև մետալուրգիայի գլխավոր շրջանն է։
Զարգացումը կապված է քարածխային ավազանի հետ։ Հիմնական ճյուղերն են քարածխի
արդյունահանումը, սև և գունավոր մետալուրգիան, նավթավերամշակումը, նավթաքիմիական,
քիմական արդյունաբերությունը և մեքենաշինությունը։

Զբաղվում են անասանպահությամբ և բուսաբուծությամբ։ Հնում Ուելսի տարածքում բնակվել
են կելտական ցեղեր։ 13-րդ դարում Ուելսը նվաճել է Անգլիան (մինչև 1536 թվականը՝
ինքնավար իշխանություն)։ 1301 թվականից Անգլիայում գահի ժառանգորդները կրում են
«Ուելսի արքայազն» տիտղոսը։



https://hy.wikipedia.org/wiki/%D4%B1%D6%80%D5%A1%D6%80%D5%A1%D5%BF

Արարատ (թուրք.՝ Ağrı Dağı, քրդ.՝ Çiyayê Agirî, գրաբար՝ Մասիս), հանգած հրաբուխ
Հայաստանի, Իրանի և Թուրքիայի սահմանի մոտ՝ Արաքս գետի աջ ափին, ներկա սահմանից 32
կմ հեռավորության վրա, իսկ Իրանի սահմանից՝ 16 կմ։ Ունի երկու գագաթ՝ մեծ (Մասիս՝
5165 մ) և փոքր (Սիս՝ 3925 մ)։ Հայկական լեռնաշխարհի և Թուրքիայի ամենաբարձր լեռն
է։ Արարատի լեռնային զանգվածն ունի շուրջ 40 կմ տրամագիծ։

Մասիսն ունի դեպի հյուսիս թեքված զառիթափ ու ժայռոտ գագաթ՝ 12 կմ² հիմքի մակերեսով,
աշխարհի ամենաբարձր գագաթներից է (բարձրությունը՝ 5165 մ), իսկ հարաբերական
բարձրությամբ (ստորոտից՝ մինչև գագաթ) առաջինը՝ 4300 մ։ Հյուսիսարևելյան լանջին է
«Վիհ Մասեաց» կամ «Փլած Մեծի լերինն» անունով խորխորատը, որը ձգվում է ստորոտից
գագաթ շուրջ 10 կմ, իսկ գագաթի մոտ նրա առավելագույն խորությունը հասնում է 1000
մետրի։ Գագաթը պատված է հավերժական ձյունով, որից սկիզբ է առնում մոտ 30 սառցադաշտ։
Հարավարևմտյան լանջին դրանք իջնում են մինչև 3850-3950 մ, բայց Մասյաց վիհում
սառույցն իջած է մինչև 2754 մ բարձրության։

«Արարատ» անվանումը ծագել է Վանի թագավորության հին եբրայերեն անվանումից։ Լեռան
հայերեն ավանդական անվանումը Մասիս է, որի հոգնակին՝ Մասիք, կարող է վերաբերվել
երկու լեռնագագաթներին։ Մովսես Խորենացին իր «Հայոց պատմություն» գրքի մեջ, Մասիս
անվանումը կապում է Հայկ նահապետի ծոռ՝ Ամասիա թագավորի անվան հետ, որը ըստ
ավանդության լեռն անվանել է իր անունով։ Լեռան թուրքերեն անունը Ağrı Dağı է, ağrı՝
բառացի թարգմանաբար նշանակում է ցավ, տառապանք։

Արարատ լեռը հաճախ ասոցացվում է Աստվածաշնչի Արարատ լեռան հետ։ Ըստ Ծննդոց գրքի՝
Նոյան տապանն իջել է Արարատի վրա։ Հին Կտակարանի Ծննդոց գրքի ութերորդ գլխի չորրորդ
մասի համաձայն՝ Ջրհեղեղից հետո Նոյան տապանը նստել է «Արարատի լեռների» վրա։

Արարատ լեռը Հայաստանի կարևոր ազգային խորհրդանիշներից է և համարվում է «սուրբ
լեռ»։ Մեծ տեղ ունի հայ գրականության և մշակույթի մեջ։ Նոյան տապանի հետ այն
պատկերված է Հայաստանի գերբի վրա։ Արարատ լեռը պատմականորեն ասոցացվել է Հայաստանի
հետ և լայնորեն ճանաչվել որպես Հայաստանի սկզբունքային ազգային խորհրդանիշ։ Այն
աշխարհագրորեն տեղակայված է պատմական Հայաստանի թագավորությունների կենտրոնում, որի
համար էլ համարվում է հայերի պատմական հայրենիքի մի մասը։ Հայերի համար այն հայտնի
է որպես «սուրբ լեռ» հիմնականում աստվածաշնչային ջրհեղեղի պատմության պատճառով։
Արարատն անվանվել է Հայաստանի ապրանքանիշ, Հայաստանի այցեքարտ և «ավելի քան լեռ
հայերի համար»:

19-րդ դարում, երբ հայկական պետություն գոյություն չուներ, Արարատը խորհրդանշում էր
հայկական պետականությունը։ Հայաստանի առաջին հանրապետությունը՝ հայկական
ժամանակակից առաջին պետական կառույցը, որը գոյություն է ունեցել 1918-1920
թվականներին, հաճախ անվանվել է Արարատյան Հանրապետություն կամ Արարատի
Հանրապետություն, քանի որ այն կենտրոնացած էր Արարատյան դաշտում։

Արարատ բարձրանալու առաջին փորձը կատարվել է Միջնադարում։ Պատմության մեջ գրանցված
լեռան առաջին հաջողված վերելքը գրանցվել է 1829 թվականին, երբ առաջին անգամ Արարատի
գագաթը բարձրացավ Դորպատի համալսարանի պրոֆեսոր Իոհանն Ֆրիդրիխ Պարրոտը, որին
ուղեկցում էին Խաչատուր Աբովյանը, երկու գյուղացիներ՝ Հովհաննես Այվազյանը, Մուրադ
Պողոսյանը և երկու ռուս զինվորներ՝ Ալեքսեյ Զդոռովենկոն, Մատվեյ Չալպանովը։

«Արարատ» (եբր.՝ אֲרָרָט‎) անվանումը ծագել է Վանի թագավորության հին եբրայերեն
անվանումից։ Չնայած Եվրոպական լեզուներում այն հայտնի է Արարատ անվամբ, բնիկների
մոտ այդ անվանումն այդքան էլ տարածված չէ։

Լեռան հայերեն ավանդական անվանումը Մասիս է, որի հոգնակին՝ Մասիք, կարող է
վերաբերվել երկու լեռնագագաթներին։ Մովսես Խորենացու «Հայոց պատմություն» գրքի մեջ,
Խորենացին Մասիս անվանումը կապում է Հայկ նահապետի ծոռ՝ Ամասիա թագավորի անվան հետ,
որը լեռն անվանել է իր անունով։ Ըստ ռուս արևելագետ Անատոլի Նովոսելցևի՝ «Մասիս»
բառը ծագել է պարսկերեն «մեծ» կամ «լայն» բառից։ Միջին պարսկերենում masist
նշանակում է «ամենամեծ(ը)»։ Այսօր Մասիս և Արարատ բառերը հայերենում հավասարազոր են
օգտագործվում։

Լեռան թուրքերեն անունը Ağrı Dağı (օսման.՝ اغـر طﺎﻍ Ağır Da, ağrı-ի լեռ) է, ağrı
բառացի թարգմանաբար նշանակում է ցավ, տառապանք։ Այս անունը հայտնի է ուշ
Միջնադարից։

Լեռան պարսկերեն անվանումը کوه نوح, Kūh-e Nūḥ, է, որը թարգմանաբար նշանակում է
Նոյան լեռ։ Քրդերեն անվանումներն են՝ Çiyayê Agirî (հրե լեռ) և Grîdax։

Ըստ Նիկողայոս Ադոնցի և Վլադիմիր Մինորսկու՝ Ստրաբոնի «Աշխարհագրության» մեջ նշված
’Áβος, Abos և Νίβαρος, Nibaros լեռները Արարատի երկու լեռնագագաթներն են։

Արարատ լեռը գտնվում է Թուրքիայի, Հայաստանի, Ադրբեջանի և Իրանի միջև։ Այն Իրանի և
Ադրբեջանի էքսկլավ Նախիջևանի սահմաններից հեռու է 16 կմ, իսկ Հայաստանից՝ 32 կմ։

16-րդ դարից մինչև 1828 թվականը Մասիսը և լեռան հյուսային ստորոտները, ինչպես նաև
Սիսի արևելյան ստորոտները Պարսկաստանի կազմում էին, իսկ լեռնաշղթան՝
Օսմանապարսկական սահմանի մի մասն է։ 1826-28 թվականների ռուս-պարսկական պատերազմից
հետո, Թուրքմենչայի պայմանագրով Պարսկաստանի կողմից կառավարվող տարածքը մտնում է
Ռուսական Կայսրության կազմի մեջ։ Սիսը դառնում է այն կետը, որտեղ միակցվում էին
Թուրքիայի, Պարսկաստանի և Ռուսական Կայսրության սահմանները։ Ժամանակակից միջազգային
սահմանները ձևավորվել են 20-րդ դարում։ 1920 թվականի թուրք-հայկական պատերազմից
հետո լեռը անցնում է Թուրքայի տիրապետության տակ և Թուրքայի պաշտոնական մասը
համարվում՝ 1921 թվականին կնքված Մոսկվայի և Կարսի պայմանագրերով։ 1932 թվականի
Թեհրանի կոնվենցիայով Իրանի սահմանը փոխվում է հօգուտ Թուրքիայի՝ նրան է հանձնվում
Սիսի արևելյան թևը։ Իրանաթուրքական սահմանն այժմ անցնում է Սիսի կողքով։

Արարատ լեռը գտնվում է Թուրքիայի Արևելյան Անատոլիայի շրջանում՝ Բայազետի և Իգդիրի
միջև՝ Իրանի, Հայաստանի և Ադրբեջանի էքսկլավ Նախիջևանի սահմաններին մոտ՝ Արաքս և
Արածանի գետերի միջև։ Գագաթը գտնվում է թուրք-իրանական սահմանից մոտ 16 կմ արևմուտք
և 32 կմ հյուսիս՝ հայ-թուրքական սահմանից։ Արարատյան դաշտը ընկած է լեռան
հյուսիսարևմտյան և արևմտյան հատվածներում։

Շատ գիտնականներ դեռ ընդունում են, որ Արարատը ծովի մակարդակից բարձր է 5165 մ։ Այլ
աղբյուրներ, ինչպիսին օրինակ՝ Շաթլի ռադարային տոպոգրաֆիայի առաքելության (Shuttle
Radar Topography Mission (STRM)) տվյալներն են, որոնք ստուգելի են և հանրային
սեփականություն են և 2007 թվականին իրականացված GPS չափումները ցույց են տալիս, որ
լեռն ունի 5137 մ բարձրություն։ Վերջին տվյալն ավելի ճշգրիտ է. բարձրությունը կարող
է սահմանվածից ավելի փոքր լինել՝ գագաթի մշտական հաստ ձյունածածկույթի պատճառով։
5137 մետր բարձրությունն է կիրառվում նաև մի շարք տոպոլոգիական քարտեզներում։

Արարատի գագաթը պատված է հավերժական սառցույթով, որը մոտ 1957 թվականից սկսել է
փոքրանալ։ Ուշ 1950-ականներին Բլումենթալը հետազոտել է և պարզել, որ կան գագաթի
ձյունից գոյացած 11 սառցադաշտեր, որոնք ծածկում են շուրջ 11կմ2 մակերես։
Հյուսիսային լանջին սառույցն ունի 3900 մետր, իսկ հարավային լանջին՝ 4200 մետր
բարձրություն։ Օդային լուսանկարչության և դիստանցիոն զոնդավորման տվյալների հիման
վրա Սարիյական և այլք հետազոտել են սառցագլխարկի մակերեսի փոփոխությունը 1976 և
2011 թվականներին։ Նրանք հայտնաբերել են, որ սառցագլխարկը կրճատվել է, 1976-ին՝
հասնելով 8,0 կմ2, իսկ 2011-ին՝ 5,7 կմ2։ Նրանք հաշվարկել են նաև, որ 1976-2011
թվականների ժամանակահատվածում, Արարատ լեռը կորցրել է իր սառցե տարածքների շուրջ
29%-ը՝ 35 տարիների ընթացքում տարեկան կորցնելով մոտ 0,07 կմ2 տարածքով սառույց։
Այս ցուցանիշները համապատասխանում են Թուրքիայի մյուս լեռների սառցագլխարկների
կրճատման տվյալների հետ։ Բլումենթալը հաշվարկել է, որ ուշ Պլեյստոցենում սառցապատ
հատվածն ունեցել է 3000 մետր բարձրություն՝ ստեղծելով 100 կմ2 մակերեսով
սառցագլխարկ։

Արարատի գիտական նվաճման պատմության մեջ լուրջ քայլ կատարեց ֆրանսիացի բնախույզ
Պիտոն դե Տուրնեֆորը։ Բացառիկ բույսեր փնտրելու և լեռնային բուսականության բնականոն
դասավորությունը ուսումնասիրելու մտադրությամբ` Տուրնեֆորը 1701 թվականի օգոստոսին
հասավ հավերժական ձյան սահմանը, նկարագրեց լեռան ֆիզիկական յուրահատկություններն ու
բուսական աշխարհը։

Փավստոս Բյուզանդը պատմում է, որ եպիսկոպոս Հակոբ Մծբնեցին (4-րդ դար) Նոյի տապանը
տեսնելու հույսով մի խումբ մարդկանց հետ փորձեց Մասիսի հյուսիսարևելյան լանջով
բարձրանալ նրա գագաթը։ Աստված, իբր տեսնելով նրանց ապարդյուն ջանքերը և անսալով
Հակոբի պաղատանքին, հրեշտակի միջոցով սուրբ տապանի փայտերից մի կտոր ուղարկեց նրան
և հասկացրեց Արարատի կատարի անմատչելիությունը մահկանացուների համար։ Այժմ Հակոբ
Մծբնեցու բերած փայտի այդ կտորը, իբրև սրբազան մասունք, պահվում է Էջմիածնի
եկեղեցում։

13-րդ դարում միսիոներ Ռուբրուքը գրել է. «Շատերն էին փորձում բարձրանալ այն, բայց
ոչ ոք չէր կարողանում: Ոչ ոք չի կարող բարձրանալ այն, քանի որ այն աշխարհի մայրն է.
ոչ ոք չի կարող վերադառնալ «իր մոր արգանդը»»: Ֆրանսիացի ճանապարհորդը վկայում է,
որ հայերն Արարատի գագաթը չեն բարձրանում ոչ այնքան լեռան դժվարամատչելիության,
որքան նրա սրբազանությունը չպղծելու պատճառով։

Պատմության մեջ գրանցված լեռան առաջին վերելքը եղել է 1829 թվականին, երբ առաջին
անգամ Արարատի գագաթը բարձրացավ Դորպատի համալսարանի պրոֆեսոր Իոհանն Ֆրիդրիխ
Պարրոտը, որին ուղեկցում էին Խաչատուր Աբովյանը, երկու գյուղացիներ՝ Հովհաննես
Այվազյանը, Մուրադ Պողոսյանը, և երկու ռուս զինվորներ՝ Ալեկսեյ Զդոռովենկոն, Մատվեյ
Չալպանովը։ Նրանք կատարեցին ֆիզիկական և բուսա-կլիմայական հետազոտություններ։
Բալթիկ գերմանացի բնագետ Ֆրիդրիխ Պարրոտը 1829 թվականի սեպտեմբերի կեսերին ժամանել
է Էջմիածնի տաճար՝ ռուսների՝ Երևանի գրավումից հետո մոտ երկու տարի անց և նրա միակ
նպատակը եղել է Արարատ բարձրանալը։ Խաչատուր Աբովյանը որպես թարգմանիչ և ուղեկցորդ
է նշանակվել հայկական եկեղեցու առաջնորդ կաթողիկոս Եփրեմի կողմից։ Աբովյանը և
Պարրոտը հատել են Արաքս գետը և գնացել Աքորի, որը Արարատի հյուսիսային լանջին 1220
մ բարձրության վրա գտնվող հայկական գյուղ էր։ Նրանք ճամբար են դնում Աքորիի սուրբ
Հակոբ եկեղեցում, մոտ՝ 1943 մ բարձրության վրա։ Երկու ձախողված փորձից հետո, երրորդ
անգամ հաջողվում է բարձրանալ գագաթը 1829 թվականի հոկտեմբերի 9-ին, ժամը՝ 15:15-ին։
Պարրոտը սնդիկի բարոմետրով չափեց լեռան բարձրությունը, որը 5250 մ էր։ Սա ոչ միայն
առաջին վերելքն էր Արարատ, այլև մինչև այդ բարձրացած երկրորդ ամենաբարձր գագաթը՝
Լիկանկաբուր լեռից հետո՝ Չիլիական Անդերում: Աբովյանը սառույցի վրա անցք է արել և
տեղադրել հյուսիս ուղղված փայտե մի խաչ։ Նա նաև մի կտոր սառույց է վերցրել գցել շշի
մեջ և իր հետ իջեցրել ներքև՝ ջուրը համարելով սուրբ։ 1829 թվականի նոյեմբերի 8-ին
Պարրոտը և Աբովյանը աքորացի որսորդ Սահակի եղբայր Հակոյի հետ բարձրանում են Սիս:

Վաղ հայտնի վերելքներից է ռուս կլիմայագետ և օդերևութաբան Կոզմա Սպասկի Ավտոնոմովի
վերելքը (1834 օգոստոս), Կարլ Բերենսի վերելքը (1835), Բրիտանացի քաղաքական գործիք՝
Հենրի Դենբի Սեյմուրի վերելքը (1848): 1845 թվականի հուլիսին գերմանացի հանքաբան և
երկրաբան Օտտո Վիլհեմ Հերման ֆոն Աբիխը, մանրակրկիտ ուսումնասիրելով Արարատի
առանձնահատկությունները, որոշեց Մասիսի գագաթը տանող ամենամատչելի ուղին
(հարավարևելյան լանջը) և կատարեց փայլուն վերելք: 1850 թվականի օգոստոսին այդ նույն
ճանապարհով Արարատի գագաթը բարձրացավ ռուսական գնդապետ Խոյկոյի արշավախումբը, որը
մեկ շաբաթ մնաց գագաթին և կատարեց բազմաթիվ ուսումնասիրություններ։ Դրանից հետո
բազմաթիվ արշավախմբեր են բարձրացել Արարատի գագաթը, կատարել բազմաբնույթ
ուսումնասիրություններ։ Ուշ 19-րդ դարում երկու բրիտանացի հայագետներ՝ Ջեյմս Բրայսը
(1879) և Լինչը (1893) նույնպես բարձրացան լեռը։ 1910 թվականի հուլիսի 30-ին և
31-ին Մեծ Մասիս բարձրացան բնագիտության մագիստրոս պ. Ռոզենդալ, մեքենայագետ Վեյս,
դոկտոր Ֆոն-Դեյկ Պոստ, պ. Վեյֆելբախ, դոկտոր Նյուտոն, պ. Սեյլան և Պադուայի
անգլիական գեներալ-կոնսուլ պ. Լինտոմ։ Առաջին ձմեռային վերելքը Բոզքուրտ Էրգյորինն
էր, որ Թուրքիայի ալպինիզմի ֆեդերացիայի նախկին նախագահն էր։ Նա բարձրացավ լեռը
1970 թվականի փետրվարի 21-ին:

Հին կտակարանի Ծննդոց գրքի ութերորդ գլխի չորրորդ մասի համաձայն՝ Ջրհեղեղից հետո
Նոյան տապանը նստել է «Արարատի լեռների» վրա։ Շատ պատմաբաններ և աստվածաշնչագետներ
ընդունում են, որ «Արարատը» Ուրարտուի եբրայերեն անունն է, որը Հայաստանի
աշխարհագրական նախորդն է[Ն 1]: Այնուամենայնիվ, հենց Արարատ լեռն է համարվում Նոյան
տապանի նստելու ավանդական վայրը և շատ քրիստոնյաներ այս տեսակետի կողմնակիցն են,
քանի որ այն կարող էր լինել ջրերից երևացող առաջին գագաթը: Դրա համար այն անվանվում
է բիբլիական լեռ:

Ըստ Առնոլդի՝ Արարատ լեռը կապվել է Ծննդոցի ջրհեղեղի պատմության հետ 11-12-րդ
դարերում։ Բայլին ենթադրում է, որ տեղի հայ բնակչությունը սկսել է համարել այն
որպես տապանի նստելու վայր 11-12-րդ դարերում: Բրիտանացի արևելագենն Ֆ.Ս. Քոնիբիրը
1901 թվականին՝ անդրադառնալով Ֆրիդրիխ Մուրադի Արարատի մասին գրքին գրում է՝
«հեթանոսական ավանդույթների և պաշտպամունքների կենտրոնը [...] և դա միայն 11--րդ
դարում, որից հետո այս ավանդույթները անհետացան ժողովրդի մտքից և հայ
աստվածաբանները լեռան հավերժական սառույցն են համարում Նոյան տապանի նստելու
վայրը»: Ֆիշերը և Սպենսեր-Լինարդը ֆրանսիացի 13-րդ դարի ճանապարհորդ Վիլիամ ֆոն
Ռուբրուքին համարում են եվրոպական գրականության մեջ Արարատի մասին ավանդության
հիշատակման առաջին աղբյուրը։ 14-րդ դարում անգլիացի ճանապարհորդ Ջոն Մանդևիլը
Արարատի մասին հիշատակած այլ վաղ հեղինակներից է. «Որտեղ Նոյի նավն է հանգչում և
դեռ այնտեղ է»:

Ամերիկյան քրիստոնական միսսիոներ Հարիսոն Գրեյ Օտիս Դուայթը 1856-ին գրում է, որ
«Եվրոպայում հիմնականում կարծում են», թե Նոյան տապանը նստել է Արարատ լեռան վրա:
Բրիտանացի պատմաբան և քաղաքագետ Ջեյմս Բրայսը, ընդունելով, որ Աստվածաշնչի հատվածը
որ տապանը նստել է «մի լեռան վրա, որը գտնվում էր եբրայերենով Արարատ անվամբ հայտնի
տարածքում կամ Հայաստանում», իր 1878 թվականի հոդվածում գրում է «միևնույն ժամանակ
մեր լեռը Հայաստանի մյուս գագաթներից այնքան ավելի բարձր է և տեսանելի և ավելի
աստվածային, որ ինչ-որ մեկը դժվար կասկածի, որ Աստվածաշնչի գրողը իր մտքին այլ լեռ
է ունեցել»:

Ըստ Կաթոլիկական հանրագիտարանի (1907)՝ եբրայական և հայկական ավանդույթներն ասում
են, որ Նոյան տապանը նստել է Արարատ լեռան վրա: Սպենսերը և Լինարդը 2005 թվականին
գրում են, որ Արարատ լեռը այն վայրն է, որը Եվրոպական և Արևմտյան քրիստոնեության
մեծամասնությունը համարում են Նոյան տապանի նստելու վայրը և ավելացնում, որ
ավանդույթը շատ արմատացած է քրիստոնեական աշխարհում։

2001 թվականին Հովհաննես Պողոս II-ը Հայաստան այցելելիս, իր քարոզում ասում է.
«Մենք մոտ ենք Արարատ լեռանը. ավանդույթն ասում է, որ Նոյան տապանը այնտեղ է
հանգրվանել»: Մոսկվայի Կիրիլ Պատրիարքը՝ ռուս ուղղափառ եկեղեցու առաջնորդը,
նույնպես նշում է, Արարատը Նոյան տապանի հանգրվանի վայրն է՝ իր 2010-ի Հայաստանի
այցի ժամանակ:

Ավանդորեն Նոյան տապանի որոնումների հիմնական վայրը եղել է Արարատ լեռը։ Չնայած
շատերը վկայում են, որ տապանը տեսել են, տապանի գոյության ոչ մի գիտական ապացույց
չկա: Նոյան տապանի որոնումները գիտնականների կողմից համարվում է փսևդոհնէաբանության
(կեղծ հնէաբանության) օրինակ: Կենեթ Ֆեդերը գրում է. «Քանի որ ջրհեղեղի
պատմությունը չի հաստատվում ոչ մի հնէաբանական ապացույցով, զարմանալի չէ, որ ոչ մի
հնէաբանական ապացույց չկա նաև անհավանական մեծ տապանի գոյության համար, որը
թվագրվում է 5000 տարի առաջվա»:

Արարատ լեռը պատմականորեն կապվել է Հայաստանի հետ և լայնորեն ճանաչվել որպես
Հայաստանի սկզբունքային ազգային խորհրդանիշ: Այն աշխարհագրորեն տեղակայված է
պատմական Հայաստանի թագավորությունների կենտրոնում, որի համար էլ հայերի հայրենիքի
մի մասն է: Հայերի համար այն հայտնի է որպես «սուրբ լեռ» հիմնականում
աստվածաշնչային ջրհեղեղի պատմության պատճառով: Արարատն անվանվել է Հայաստանի
ապրանքանիշ, Հայաստանի այցեքարտ և «ավելի քան լեռ հայերի համար»:
Ժողովրդագրագետներից մեկը գրել է, որ «հայերը ունեն Արարատի սեփականության զգացում՝
մշակութային սեփականության առումով»:

Միջնադարյան պատմիչ Մովսես Խորենացին Ծննդոցի ջրհեղեղի պատմությունը կապել է հայերի
ծագման առասպելի հետ։ Իր «Հայոց պատմություն» աշխատության մեջ, Խորենացին գրում է,
որ Հայկը՝ հայերի նախահայրը, որից հայերի ստացել են իրենց անունը, Թորգոմի որդին
էր, Նոյի որդիներից մեկի՝ Հաբեթի ծոռը: Հայկը Արարատ լեռան շուրջը սկզբնավորեց հայ
ժողովուրդը: Ըստ Ռազմիկ Փանոսյանի՝ արարման այս առասպելը «Արարատի վրա Նոյան տապանի
հանգրվանումը՝ Հայաստանը դարձնում է բոլոր քաղաքակրթությունների սկզբնաղբյուրը:
[...] այն հայերին կապում է մարդկության քաղաքակրթության զարգացման աստվածաշնչային
պատմության հետ: [...] այն Արարատ լեռը դարձնում է բոլոր հայերի ազգային
խորհրդանիշը, իսկ շրջակա տարածքը՝ անհիշելի ժամանակներից եկող հայերի հայրենիքը»:

1951-ի Մեծ եղեռնի արդյունքում, մեծամասամբ Արևելյան Թուրքիայում գտնվող տարածքների
մի հսկա հատված մնաց համարյա առանց հայերի։ Չնայած որ Արարատը Ռուսական Կայսրության
Երևանի նահանգի մի մասն էր և Կարսի 1921 թվականի պայմանագրով հանձնվել էր
Թուրքիային, հաջորդող տասնամյակներին հայ ազգային գիտակցության մեջ Արարատը
խորհրդանշում է Արևմտյան Հայաստանի կորուստը[Ն 2]. «Այն հիշեցնում է հայերի
կյանքում մեծ տեղ գրաված ողբերգության մասին. Արարատը տեսանելի է Հայաստանից, բայց
պատկանում է Թուրքիային», գրել է Սմիթսոնիան ամսագրի լրագրողներից մեկը: Արի Լ.
Գոլդմանը 1988 թվականին գրել է՝ «Սփյուռքի ընտանիքների մեծամասնության տներում, կան
Արարատի լուսանկարներ, որոնք հիշեցնում են հայրենիքը և ազգային ձգտումները»:
Արարատը հայերի համար դարձել է «կորցրած հողերը» վերականգնելու խորհրդանիշ, այն
հողերը, որոնք ներկայումս Թուրքիայի տարածքում են, բայց ժամանակին հայերի մեծ
բնակչություն են ունեցել: Ադրիանը գրում է՝ «Ամենօրյա սովորական վերադարձականության
մեջ մենք կարող ենք տեսնել, որ Արարատ լեռը հայերի համար սրբազան հող է, այն
հետևում է Նոյան տապանի ուղին՝ ապահովելով ոսկե անցյալի երևակայական պատկերը:
Ստեֆանի Պլաթցը գրել է. «Ամենուր, Արարատի պատկերը հառնում է Երևանի վրա և նրա
ստորոտները անընդհատ հայերին հիշեցնում են իրենց ենթադրական էթնոգենեզի մասին ... և
նրանց վտարումը Արևելյան Անատոլիայից 1915-ի Հայերի ցեղասպանությունից հետո»:

Արարատ լեռը պատկերվել է Հայաստանի գերբի վրա 1918 թվականից սկսած։ Առաջին
հանրապետության զինանշանը նախագծել են ճարտարապետ Ալեքսանդր Թամանյանը և նկարիչ
Հակոբ Կոջոյանը: Այս գերբը ընդունվել է Հայաստանի Հանրապետության օրենսդիր
իշխանության կողմից 1992 թվականի ապրիլի 19-ին՝ անկախության վերահաստատումից հետո։
Գերբի վահանի վրա պատկերված է Արարատը՝ գագաթին Նոյան տապանը նարնջագույն ֆոնի վրա:

Սովետական Հայաստանի գերբը ստեղծել է Մարտիրոս Սարյանը և Հակոբ Կոջոյանը՝ 1921
թվականին: Արարատ լեռը պատկերված է կենտրոնում է կազմում է գերբի մեծ մասը։

Ազգագրագետ Լևոն Աբրահամյանը նկատել է, որ Արարատը պատկերված է հայերի
իրականության, խորհրդանիշների և մշակույթի մեջ։ Հայաստանի անկախացումից հետո, 1992
թվականին թողարկված երեք նամականիշներն էլ Արարատի պատկերով էին։ Արարատ լեռը
պատկերված է շատ կրթական (Երևանի պետական համալսարան, Հայաստանի ամերիկյան
համալսարան և այլն), մարզական (Հայաստանի ֆուտբոլի ֆեդերացիա, Արարատ ֆուտբոլային
ակումբ և այլն) հաստատությունների լոգոների վրա։ Հայաստանի նախկին ավիափոխադրող
Արմավիայի լոգոյի վրա նույնպես պատկերված էր Արարատը։

Համաձայն մեկ աղբյուրի՝ Արարատը պատկերած առաջին հայ նկարիչը Հովհաննես Այվազովսկին
էր, որը պատկերել է Արարատը 1868-ին Հայաստան կատարած իր այցի ժամանակ։ Արարատը
պատկերած այլ խոշոր նկարիչներից են՝ Եղիշե Թադևոսյանը, Գևորգ Բաշինջաղյանը,
Մարտիրոս Սարյանը և Փանոս Թերլեմեզյանը։

Հայաստանում կա Արարատի մարզ, երկու քաղաք՝ Արարատ և Մասիս, երկու գյուղ՝ Արարատ և
Մասիս։ Թուրքական Աղրըի նահանգը կրում է Արարատի թուրքերեն անվանումը 1927
թվականից, իսկ 1946 թվականին Կարակյոզ քաղաքը անվանափոխվել է և կոչվել Աղրի։

ԱՄՆ-ի Կարոլինա նահանգում կա Արարատ անվանումով չընդգրկված տարածք,
Փենսիլվանիայում՝ առանձին քաղաքային վարչություն և լեռ, Վիրջինիայում՝ գետ։
Ավստրալիայի Վիկտորիա նահանգում կա Արարատ անվանումով քաղաք և գյուղաքաղաք։ 96205
Արարատ անվանումով կա աստերոիդ։



https://hy.wikipedia.org/wiki/%D5%84%D5%AB%D5%A1%D6%81%D5%B5%D5%A1%D5%AC_%D4%B9%D5%A1%D5%A3%D5%A1%D5%BE%D5%B8%D6%80%D5%B8%D6%82%D5%A9%D5%B5%D5%B8%D6%82%D5%B6

Մեծ Բրիտանիայի և Հյուսիսային Իռլանդիայի Միացյալ Թագավորություն (անգլ.՝ The
United Kingdom of Great Britain and Northern Ireland), անկախ պետություն է
Հյուսիսային Եվրոպայում: Երբեմն կոչվում է Միացյալ Թագավորություն (անգլ.՝ United
Kingdom), սկսած 1706 թ.՝ Մեծ Բրիտանիա (անգլ.՝ Great Britain)։ Երկիրը ներառում է
Մեծ Բրիտանիա կղզին, Իռլանդիա կղզու հյուսիս-արևելքը և բազմաթիվ փոքրիկ կղզիներ։
Հյուսիսային Իռլանդիան Միացյալ Թագավորության միակ հատվածն է, որ սահմանակից է մեկ
այլ սուվերեն պետության՝ Իռլանդիայի հանրապետության հետ։ Միացյալ Թագավորությունը
բացի այս ցամաքային սահմանից մյուս կողմերից շրջապատված է Ատլանտյան օվկիանոսով,
Հյուսիսային ծովով, Անգլիական նեղուցով և Իռլանդական ծովով:

Միացյալ Թագավորությունը ունիտար պետություն է, որը գործում է սահմանադրական
միապետություն և պառլամենտական համակարգ կառավարման համապատասխան։ Կառավարության
նստավայրն է մայրաքաղաք Լոնդոնը։ Դա մի երկիր է իր սեփական իրավական համակարգով և
բաղկացած է չորս երկրներից՝ Անգլիա, Հյուսիսային Իռլանդիա, Շոտլանդիա և Ուելս:
Վերջին երեք երկրներին տարբեր հզորության վարչական կառավարման իրավունք է տրված
իրենց մայրաքաղաքներում՝ Բելֆասթ, Էդինբուրգ և Կարդիֆ համապատասխանաբար։ Միացյալ
Թագավորության հետ միավորված են, բայց նրա կազմի մեջ չեն մտնում, թագից կախյալ երեք
տարածքները՝ Գերնսին, Ջերսին և Մեն կղզին:

Միացյալ Թագավորությունը ունի տասնչորս Բրիտանական օվկիանոսյան տարածքներ։ Սրանք
Բրիտանական կայսրության մնացորդներն են, որն իր բարձրակետում՝ 1922 թ. տարածքային
առումով կազմում էր համարյա երկրագնդի մակերևույթի մեկ քառորդը և մարդկության
պատմության մեջ ամենամեծ կայսրությունն էր։ Բրիտանական ազդեցությունը կարելի նկատել
մինչ օրս նրա նախկին տարածքների մեծ մասում՝ բազմաթիվ բնագավառներում՝ լեզվի,
մշակույթի և օրենսդրական համակարգի:

Միացյալ Թագավորությունը 1946 թվականի առաջին նստաշրջանից սկսած ՄԱԿ-ի
Անվտանգության Խորհրդի անդամ է։ Այն 1973 թվականից Եվրոպական Տնտեսական Միության
անդամ է։ Միացյալ Թագավորությունը Ազգերի Համագործակցության, Եվրախորհրդի, Մեծ
յոթնյակի, Մեծ ութնյակի, ՆԱՏՕ-ի, Տնտեսական համագործակցության և զարգացման
կազմակերպության, Առևտրի Համաշխարհային Կազմակերպության անդամ է։

Այսօրվա Մեծ Բրիտանիայի տարածքի բնակեցումը ժամանակակից մարդկանց կողմից, սկսել է
մոտ 30 000 տարի առաջ: Համարվում է, որ Մեծ Բրիտանիայի նախապատմական ժամանակաշրջանի
բնակչությունը հիմնականում պատկանում էր Կղզիաբնակ Կելտերին, որոնք ներառում էին
Բրիտերին և Գաելներին: Բրիտանիայի գրավումը Հռոմի կողմից սկսվեց մ. թ. 43 թվականին,
դրան հաջորդեց Հռոմեական Բրիտանիայի կառավարումը Բրիտանիայի հարավում, որը տևեց
շուրջ 400 տարի։ Այնուհետև երկիր ներխուժեցին գերմանական անգլոսաքսական ցեղերը,
ինչը կրճատեց Բրիտերի բնակության շրջանը մինչև ապագա Ուելսի սահմանները։
Անգլոսաքսերի կողմից բնակեցված տարածքները միավորվեցին Անգլիա թագավորության մեջ X
դարում: Այդ ընթացքում հյուսիս-արևմտյան Բրիտանիայի գալեները (որոնք, ինչպես
ենթադրվում է տեղափոխվել են այստեղ ապրելու, գալով հյուսիս-արևմտյան Իռլանդիայից V
դարում) միավորվեցին պիկտերի հետ և կազմավորեցին Շոտլանդական թագավորությունը IX
դարում:

1066 թ. Նորմանները ներխուժեցին Անգլիա և վերջինիս գրավումից հետո գրավեցին նաև
Ուելսի մեծ մասը և բնակություն հաստատեցին Շոտլանդիայում։ Արդյունքում նրանք վերը
նշված երկրներ բերեցին ֆեոդալիզմը՝ նրա հյուսիս-ֆրանսիական տեսակով, և նորմանական
ֆրանսիայի մշակույթը։ Նորմանդական էլիտան մեծ ազդեցություն ունեցավ տեղական
մշակույթների վրա, սակայն արդյունքում ասիմիլացվեց նրանց հետ։ Հետագա Անգլիայի
թագավորները ավարտեցին Ուելսի գրավումը և Շոտլանդիան գրավելու անհաջող փորձ արեցին։
Դրանից հետո Շոտլանդիան պահպանեց իր անկախությունը, չնայած գործնականորեն
չընդհատվող ընդհարումներին Անգլիայի հետ։ Անգլիական միպետներն իրենց հերթին իրենց
ժառանգական կապի միջոցներով ոտնձգություններ ունեին ֆրանսիական թագի վրա, և
նույնպես անընդհատ ներգրավված էին Ֆրանսիայի հետ ընդհարումների մեջ՝ հատկապես
Հարյուրամյա պատերազմի ժամանակ։

Միջին դարերում Բրիտանիային դիպել են նաև Ռեֆորմացիայի հետ կապված ընդհարումները,
ինչը բերեց ամեն մի երկրում բողոքականության ընդունմանը որպես պետական կրոն։ Ուելսը
ամբողջովին միացվեց Անգլիայի թագավորությանը, իսկ Իռլանդիան գոյություն ուներ որպես
թագավորություն, սակայն գտնվում էր Անգլիական թագի հետ անձնական միության մեջ։ Այն
տարածքների վրա, որոնք հետագայում դառնալու էին Հյուսիսային Իռլանդիա, անկախ
գաելական ազնվականության հողերը առգրավվեցին և բաժանվեցին բողոքական եկվորներին
Անգլիայից և Շոտլանդիայից: 1603 թվականին Անգլիա, Շոտլանդիա և Իռլանդիա
թագավորությունները միավորվեցին Անձնական ունիայի մեջ, երբ թագավոր Հակոբ I-ը
ժառանգեց Անգլիայի և Իռլանդիայի թագերը և իր արքունիքը Էդինբուրգից տեղափոխեց
Լոնդոն: Այնուամենայնիվ, ամեն կողմը պահպանեց առանձին քաղաքական ինքնությունը և
իրենց սեփական քաղաքական ինստիտուտները։ XVII դարի կեսին բոլոր երեք
թագավորությունները ներքաշվեցին մի շարք ռազմական ընդհարումների մեջ (ներառյալ
քաղաքացիական պատերազմը), որոնք բերեցին ժամանակավոր միապետության վերացմանը և
կարճաժամկետ Անգլիական հանրապետություն ունիտար պետության հաստատմանը։ Չնայած այն
հանգամանքին, որ միապետությունը հետագայում (Փառահեղ հեղափոխություն 1688 թվականին)
նորից հաստատվեց Բրիտանիայում, այն վերահաստատվեց այնպես, որ, ի տարբերություն
մնացած Եվրոպայի, բացարձակ միապետությունը չգերակայեց։ Մեծ Բրիտանիայի
սահմանադրությունը մշակվել էր սահմանադրական միապետության և խորհրդարանական
հանրապետության հիման վրա։ Այս ժամանակաշրջանի ընթացքում, հատկապես Անգլիայում,
ռազմա-ծովային ուժերի զարգացումը և համընդհանուր հետաքրքրությունը աշխարհագրական
հայտնագործությունների հանդեպ, բերեցին գաղութների միացմանը և բնակեցմանը,
հիմնականում Հյուսիսային Ամերիկայում:

1707 թվականի մայիսի 1-ին ստեղծվեց նոր Մեծ Բրիտանիա թագավորությունը, որը ստեղծվել
էր Անգլիայի և Շոտլանդիայի թագավորությունների միավորմամբ՝ համաձայն «Ունիայի
Պայմանագրի», որը նախորդող տարվա ընթացքում համաձայնեցվել և հաստատվել էր Անգլիական
և Շոտլանդական խորհրդարանների կողմից։

XVIII դարում երկիրը կարևորագույն դեր ուներ Արևմտյան աշխարհում
խորհրդարանականության գաղափարների զարգացման մեջ, ինչպես նաև կատարեց անգնահատելի
ներդրում համաշխարհային գրականության, արվեստի և գիտության մեջ։ Բրիտանիայի
առաջնորդած արդյունաբերական հեղափոխությունը փոխեց երկիրը և ապահովեց Բրիտանական
կայսրության զարգացումն ու աճը։ Այդ ժամանակներում Բրիտանիան, ինչպես և այլ Մեծ
տերույթունները ներգրավված էին գաղութական զարգացման մեջ, ներառյալ
ստրկավաճառությունը: Չնայած «Ստրկավաճառության ակտի» ընդունումից հետո 1807
թվականին Միացյալ Թագավորությունը առաջատար դեր ստանձնեց այս չարիքի հետ պայքարում։
Բրիտանիան հիմնականում կենտրոնացած էր Հյուսիսային Ամերիկայում գտնվող գաղութների
վրա։ Այնուամենայնիվ, ԱՄՆ անկախության պատերազմի արդյունքում դրանց կորցնելուց
հետո, կայսրական հավակնությունները ուղղվեցին դեպի մոլորակի այլ անկյուններ,
մասնավորապես Հնդկաստան:

1800 թվականին, երբ Ֆրանսիայում դեռևս պատերազմներ էին մոլեգնում, Մեծ Բրիտանիայի և
Իռլանդիայի խորհրդարանները ընդունեցին «Ունիայի ակտը», միավորելով երկու
թագավորությունները և ստեղծելով Մեծ Բրիտանիայի և Իռլանդիայի միացյալ
թագավորությունը, որը ստեղծվեց 1801 թվականի հունվարի 1-ին։

Հեղափոխական և Նապոլեոնյան պատերազմներում (1792 - 1815) Ֆրանսիայի
պարտություններից հետո Մեծ Բրիտանիան մնաց XIX դարում աշխարհում ծովային և
տնտեսական հիմնական ուժը (Լոնդոն մայրաքաղաքով, որը խոշորագույն քաղաքն էր
աշխարհում մոտ 1830-ից մինչև 1930 թվականները) և մնում էր գերտերություն մինչև XX
դարի կեսերը։ Չունենալով մրցակիցներ ծովի վրա, Բրիտանիան իր վրա վերցրեց
«համաշխարհային ոստիկանի» դերը։ Այս իրավիճակը հետագայում անվանվեց «Pax
Britannica»: Սա նույնպես արագ տնտեսական, գաղութային և արդյունաբերական աճի
ժամանակաշրջան էր։ Միացյալ Թագավորությունը նկարագրվում էր որպես «խաղաղության
արհեստանոց»: Բրիտանական կայսրությունն այդ տարիներին Հնդկաստանը, Աֆրիկայի
հսկայական տարածքներ և շատ այլ տարածքներ աշխարհով մեկ միացրեց իրեն։ Բացի
պաշտոնական հսկողության, որը Բրիտանիան կիրառում էր իր գաղութներում, Բրիտանական
գերիշխանությունը նաև տնտեսական հսկողություն էր նշանակում շատ երկրների հանդեպ,
ինչպես օրինակ, Չինաստանի, Արգենտինայի և Սիամի վրա։ Իսկ ներքին շուկայում տեղի
ունեցավ անցում ազատ շուկայավարման և laissez-faire (չմիջամտելու սկզբունք)
քաղաքականությանը, ինչ բերեց առևտրի նշանակալի զարգացմանը։ Մեկ դարի ընթացքում
երկրում տեղի ունեցավ զգալի բնակչության աճ որը ուղեկցվում էր արագ
ուրբանիզացիայով, ինչն էլ իր հերթին բերեց հասարակական և տնտեսական ցնցումների։
Դարի ավարտին մոտ այլ զարգացած երկրները սկսեցին մրցակցության մեջ մտնել Բրիտանիայի
արդյունաբերական գերակայման հետ։

Միացյալ Թագավորությունը, Ռուսաստանի, Ֆրանսիայի և ԱՄՆ-ի (1917 թ. հետո) հետ միասին
հիմնական ուժերից մեկն էր, որ պատերազմում էր Գերմանական կայսրության և նրա
դաշնակիցների դեմ Առաջին համաշխարհային պատերազմում (1914-18)։ Պատերազմի ժամանակ
Բրիտանիայի ռազմական ուժերը գերազանցում էին 5 միլիոն մարդը, որոնք հավաքվել էին
ամբողջ կայսրությունից և Եվրոպայի որոշ շրջաններից։ Արդյունքում Բրիտանիան ունեցավ
մոտ 2,5 միլիոն վիրավորվածներ, և ավարտեց պատերազմը հսկայական սուվերեն պարտքով։
Պատերազմից հետո Բրիտանիան ստացավ Ազգերի Լիգայի մանդատը բոլոր նախկին գերմանական և
օսմանական գաղութների վրա, ինչի շնորհիվ Բրիտանական կայսրությունը աճեց մինչև իր
ամենամեծ չափը, այդ ժամանակ կայսրությունը զբաղեցնում էր աշխարհի մեկ հինգերորդ
մասը, որտեղ ապրում էր աշխարհի բնակչության չորրորդ մասը: Սակայն իռլանդական
ազգայնականության բռնկումը և Իռլանդիայի ներսում վեճերը Գոմրուլի պայմանների շուրջ
բերեցին կղզու բաժանմանը 1921 թվականին, անկախ Իռլանդական ազատ պետության և
Հյուսիսային Իռլանդիայի, որը մնաց Մեծ Բրիտանիայի կազմի մեջ։

Մեծ Ճգնաժամը (1929-32) տեղի ունեցավ այն ժամանակ, երբ Միացյալ Թագավորությունը
պատերազմից հետո դեռ ամբողջովին չէր վերականգնվել։ Ճգնաժամը հանգեցրեց մեծ
անախորժությունների։ Երկրում և՛ քաղաքական, և՛ հասարակական խռովություններ
բարձրացան։

Երկրորդ համաշխարհային պատերազմում Մեծ Բրիտանիան Հակահիտլերյան կոալիցիայի երեք
հիմնական դաշնակիցներից մեկն էր։ Իր եվրոպական դաշնակիցների պարտությունից հետո,
Մեծ Բրիտանիան շարունակեց պայքարը Գերմանիայի հետ, հիմնականում Բրիտանիայի համար
ճակատամարտում և Ատլանտիկայի համար ճակատամարտում: Հաղթանակից հետո Միացյալ
Թագավորությունը մեկն էր երեք գերտերություններից, որոնք հանդիպեցին, որպեսզի կիսեն
հետպատերազմյան աշխարհը։ Պատերազմը թողեց երկիրը ծանր ֆինանսական դրության մեջ։
Սակայն Մարշալի Ծրագիրը և ԱՄՆ-ի ու Կանադայի կրեդիտները օգնեցին Բրիտանիային
վերականգնման ընթացքում։

Լեյբորիստական կառավարությունը հետպատերազմյան տարիներին նախաձեռնեց արմատական
​​փոփոխությունների ծրագիր, որը ունեցավ հսկայական ազդեցություն բրիտանական
հասարակության վրա հաջորդող տասնամյակների ընթացքում: Երկրի ներսում շատ
արդյունաբերություններ և ծառայություն մատուցող ընկերություններ պետականացվեցին,
հիմնվեցին Պետական բարեկեցության կազմակերպությունը և ամբողջությամբ հասարակության
կողմից ֆինանսավորվող առողջապահական համակարգը։ Ի պատասխան տեղական
ազգայնականության աճին, լեյբորիստական կառավարության համակրանքներին և Բրիտանիայի
խարխլված տնտեսական վիճակին սկսվեց ապագաղութականացման քաղաքականությունը,
հայտարարելով Հնդկաստանի և Պակիստանի անկախությունը 1947 թվականին։ Մի քանի
հաջորդող տասնամյակների ընթացքում Հնդկաստանի տարածքի մեծ մասը անկախություն ստացավ
և դարձավ Ազգերի Միության սուվերեն անդամ։

Չնայած այն հանգամանքին, որ Մեծ Բրիտանիայի քաղաքական սահմանափակ
հնարավորությունները պատկերավոր կերպով երևացին 1956 թվականի Սուեզյան ճգնաժամի
ժամանակ, այնուամենայնիվ Բրիտանիան դարձավ ՄԱԿ-ի անվտանգության խորհրդի հինգ
մշտական անդամներից մեկը և դարձավ երրորդ երկիրը, որ նախագծեց ատոմային զենք
(առաջին փորձնական պայթյունը կատարվեց 1952 թվականին)։ Անգլերեն լեզվի միջազգային
տարածումը նույնպես ապահովեց Բրիտանական մշակույթի և գրականության ազդեցությունը
ամբողջ աշխարհում։

1950-ականներին աշխատուժի պակասի պատճառով բրիտանական կառավարությունը սկսեց խթանել
ներգաղթը Միության երկրներից, այսպիսով Բրիտանական հասարակությունը դարձնելով
բազմաէթնիկ։ 1973 թվականին Միացյալ Թագավորությունը միացավ Եվրոպական տնտեսական
համայնքին, և երբ հետագայում՝ 1992 թվականին այն դարձավ Եվրոպական Միություն,
Բրիտանիան նրա 12 անդամ-հիմնադիրներից մեկն էր։ 1960-ական թվականների վերջերին
Հյուսիսային Իռլանդիան տառապում էր հասարակական և կիսառազմական բռնություններից
(երբեմն հասնում էին նաև երկրի այլ մասեր և նույնիսկ Իռլանդիայի Հանրապետություն)։
Ընդհանուր առմամբ այս ճգնաժամը համարվում է ավարտված 1998 թվականի Բելֆասթի
հանաձայնագրի ստորագրումից հետո։

1970-ականների համաշխարհային տնտեսական դանդաղեցման և արտադրական մրցակցության
ժամանակաշրջանից հետո պահպանողական կառավարությունը 1980-ական թվականներին սկսեց
արմատական ապակարգավորման քաղաքականությունը, մասնավորապես ֆինանսական սեկտորի և
աշխատանքի շուկայի, կազմակերպեց պետական ընկերությունների մի մասի մասնավորեցում և
մյուսներին տրվող սուբսիդիաների վերացում։ 1984 թվականից սկսած Հյուսիսային ծովի
նավթային պաշարների օգտագործման հաշվին Միացյալ Թագավորությունը մեծ տնտեսական
վերելք ապրեց։ XX դարի ավարտին մոտ խոշոր փոփոխություններ տեղի ունեցան երկրի
կառավարման մեջ։ Դևոլյուցիայի ենթարկվեց Հյուսիսային Իռլանդիայի, Շոտլանդիայի և
Ուլեսի ազգային վարչակարգերը, որը տեղի ունեցավ Մարդու իրավունքների և հիմնարար
սկզբունքների պաշտպանության Եվրոպական կոնվենցիային համաձայն օրենքների ընդունումից
հետո։ Երկրում մեծ հակասություններ առաջացրին Բրիտանիայի արտասահմանյան ռազմական
գործողությունները XXI դարի առաջին տասնամյակում, հատկապես ներխուժումը Իրաք և
Աֆղանական պատերազմը:

Պետությունը գտնվում է Բրիտանական կղզիների վրա (Մեծ Բրիտանիա կղզի և Իռլանդիա
կղզու հյուսիս-արևելյան մասսը, մի շարք փոքր կղզիներ և արշիպելագներ, Նորմանդյան
կղզիներ, Օրկնեյան կղզիներ, Շետլանդյան կղզիներ)։ Կղզիները շրջապատում են Ատլանտյան
օվկիանոսը և Հյուսիսային Սառուցյալ օվկիանոսը, Մեծ Բրիտանիա կղզու հարավ-արևելյան
ափը գտնվում է ընդամենը 35 կմ հեռավորության վրա Ֆրանսիայի ափեզրից, նրանց բաժանում
է Լա Մանշ նեղուցը:

Մեծ Բրիտանիայի մակերեսը կազմում է 243 809 կմ², ցամաքը կազմում է 240 579 կմ²,
ներքին ջրային տարածքները՝ 3 230 կմ²: 1993 թվականի տվյալներով ցամաքի 10% ծածկված
է անտառներով, 46% օգտագործվում է որպես արոտավայրեր, ևս 25% օգտագործվում է
գյուղատնտեսության մեջ: Ափերի երկարությունը կազմում է 17 820 կմ: Հարավային ափեզրը
միացած է Մայրցամաքային Եվրոպայի հետ 50 կմ երկարությամբ Եվրոթունելով, որից 38 կմ
անցնում է ջրի տակով, սա աշխարհում ամենաերկար ստորջրյա թունելն է: Հյուսիսային
Իռլանդիան ունի 360 կմ երկարությամբ ցամաքային սահման Իռլանդիայի հետ և սա Մեծ
Բրիտանիայի միակ ցամաքային սահմանն է:

Լոնդոնի Գրինվիչյան աստղադիտարանը հանդիսանում է զրոյական միջօրեականի տեղորոշման
կետը։ Ընդհանուր առմամբ Մեծ Բրիտանիան գտնվում է հյուսիսային լայնության 49° - 61°
և արևմտյան երկայնության 9° և արևելյան երկայնության 2° միջև։

Անգլիան զբաղեցնում է ամբողջ Մեծ Բրիտանիայի տարածքի կեսից մի փոքր ավելի տարածք,
130 395 կմ²: Նրա մեծ մասը զբաղեցնում են իջվածքները լեռնային տարածքով
հյուսիս-արևմուտքում, ներառյալ Լճային երկրամասի Կամբիրիական լեռները, Պենինյան
լեռները և Լեռնային երկրամասի, Էկսմուրի և Դարտմուրի կրային բլուրները։ Հիմնական
գետերն են Թեմզան, Սևերնը և Համբերը: Սքոֆել-Պայկը Լճային երկրամասում Անգլիայի
ամենաբարձր կետն է, բարձրությունը 978 մ:

Շոտլանդիան զբաղեցնում է Մեծ Բրիտանիայի ամբողջ տարածքի երրորդ մասից մի փոքր քիչ
տարածք, 78 772 կմ², և ներառում է մոտ ութ հարյուր կղզիներ, որոնք հիմնականում
ընկած են կղզու հիմնական տարածքից արևմուտք և հյուսիս։ Այս կղզիներից արժե
առանձնացնել Հեբրիդյան կղզիները, Օրկնեյան կղզիները և Շետլանդյան կղզիները:
Շոտլանդիայի տոպոգրաֆիան հիմնականում որոշվում է Լեռնային սահմանային ճեղքվածքով,
որը հատում է Շոտլանդիան Արան կղզուց արևմուտքում մինչև Սթոունհեյվենը արևելքում:
Այս ճեղքվածքի գիծը բաժանում է երկու բոլորովին տարբեր շրջաններ, հյուսիսում և
արևմուտքում Լեռնային երկիրը և հարավային և արևելյան կողմում Հարթավայրային
Շոտլանդիան: Խիստ լեռնային շրջանը ներառում է Շոտլանդիայի գործնականորեն բոլոր
լեռները, ներառյալ Բեն-Նևիսը, որը 1343 մ բարձրությամբ հանդիսանում է Բրիտանական
կղզիների ամենաբարձր կետը: Հարթավայրային շրջանը հատկապես Ֆյորտ-օֆ-Կլայդի ու
Ֆյորտ-օֆ-Ֆորտի միջև ընկած ցամաքի նեղացումը, որը հայտնի է որպես «Կենտրոնական
Գոտի», անհամեմատ հարթ է և այստեղ է ապրում բնակչության մեծ մասը, այստեղ են
գտնվում նաև Շոտլանդիայի մեծ քաղաքները՝ Գլազգոն և Էդինբուրգը:

Ուելսի ընդհանուր տարածքը մի փոքր ավելին է Մեծ Բրիտանիայի տարածքի տասներորդ
մասից, 20 779 կմ²: Ուելսը հիմնականում լեռնային տարածք է, սակայն Հարավային Ուելսը
ավելի քիչ լեռնային է քան մնացած մասերը։ Հիմնական բնակչությունը և արդյունաբերական
տարածքները գտնվում են հենց Հարավային Ուելսում, ներառյալ ափամերձ քաղաքներ՝
Կարդիֆը, Սուոնսին և Նյուպորտը: Ուելսի ամենաբարձր լեռները գտնվում են
Սնոուդոնիայում, այստեղ է գտնվում Սնոուդոն լեռը, 1085 մ բարձրությամբ, որը Ուելսի
ամենաբարձր կետն է: 14-15 ուելսյան լեռներ, որոնց բարձրությունը ավելին է քան 3000
ֆուտը (մոտ 900 մ) բոլորը միասին հայտնի են որպես Ուելսյան Երեք Հազարականները։
Ուելսի ափեզրը կազմում է 1200 կմ։ Ուելսի կազմի մեջ են մտնում նաև մի քանի կղզիներ,
որոնցից ամենախոշորն է Էնգսլին, հյուսիս-արևմուտքում։

Հյուսիսային Իռլանդիան զբաղեցնում է ընդամենը 13 843 կմ² տարածք և ունի հիմնականում
բլրոտ ռելիեֆ։ Այստեղ է գտնվում Լոխ-Նեյը, Բրիտանական կղզիների ամենամեծ լիճը,
մակերեսը՝ 388 կմ²: Հյուսիսային Իռլանդիայի ամենաբարձր կետն է Սլիվ Դոնարդը Մոուրն
լեռներում, բարձրությունը՝ 852 մ:

Մեծ Բրիտանիան ունի չափավոր օվկիանոսային կլիմա մեծ քանակությամբ անձրևներով, տարվա
ամբողջ ընթացքում: Ջերմաստիճանը փոփոխվում է տարվա եղանակից կախված, սակայն
հազվադեպ է իջնում −11°C-ից կամ բարձրանում 35 °C-ից: Հիմնականում քամիները փչում
են հարավ-արևմուտքից և հաճախ բերում են սառը և խոնավ եղանակ Ատլանտյան օվկիանոսից,
սակայն երկրի արևելյան մասերը հիմնականում պաշտպանված են այս քամիներից, և քանի որ
տեղումների հիմնական մասը տեղում է արևմտյան շրջաններում, արևելյան շրջանները
բավականին չորային են։ Ատլանտյան հոսանքները, որոնք տաքացվում են Գոլֆստրիմի
կողմից, բերում են փափուկ ձմեռներ, երբեմն ձմռանը և վաղ գարնանը լինում է ձյուն,
սակայն այն արագ հալվում է։

Միացյալ Թագավորության յուրաքանչյուր երկիր ունի իր վարչական և աշխարհագրական
բաժանման միավորը, որը դեռևս գոյություն ուներ Միացյալ Թագավորության՝ որպես
պետության ձևավորումից առաջ։ Գոյություն չունի մեկ ստանդարտ վարչական միավոր, որը
կկապի ողջ երկիրը։ Մինչ 19-րդ դարը գրեթե ոչ մի փոփոխություններ չեն եղել հին
բաժանման մեջ, սակայն այնուհետև սկսվեց դերերի և գործառույթների մշտական
զարգացումը:

Անգլիայի տեղական ինքնակառավարումը շատ բարդ է։ Անգլիական կառավարության
օրենսդրական հիմքը սահմանվում է Միացյալ Թագավորության խորհրդարանի և կառավարության
կողմից, քանի որ Անգլիան չունի իր սեփական խորհրդարանը։ Անգլիայի բաժանման
բարձրագույն մակարդակը կազմում են 9 կառավարական շրջանները։ Մի շրջանը՝ Մեծ
Լոնդոնը, 2000 թվականից ունի իր ընտրական ասամբլեան և քաղաքապետը: Ենթադրվում էր,
որ մյուս շրջաններն էլ կստանան իրենց շրջանային ասամբլեաները, սակայն այդ գաղափարը
մերժվեց 2004 թ հանրաքվեին: Շրջանային մակարդակից ցած գտնվում է կոմսության
խորհուրդը, այնուհետև համայնքային խորհուրդները կամ ունիտար խորհուրդները։ Լոնդոնն
ունի իր համակարգը՝ կազմված 32 լոնդոնյան բորոներից։ Խորհրդի անդամներն ընտրվում են
մեծամասնական ընտրակարգով:

Շոտլանդիայի տեղական ինքնակառավարման մարմինը բաժանված է տարբեր տարածքներ և
բնակչություն ունեցող 32 շրջանների։ Գլազգո, Էդինբուրգ, Աբերդին և Դանդի քաղաքներն
առանձին շրջաններ են։ Տեղական ինքնակառավարման մարմինը ղեկավարում են ընտրովի
պատգամավորները, ովքեր ներկայումս 1222-ն են և վարձատրվում են որպես կես դրույք։
Ընտրություններն անց են կացվում մեկ անանցողական ձայնի համակարգով, ընտրվում է 3-4
պատգամավոր, ովքեր այնուհետև ընտրում են նախագահ, ով էլ գլխավորում է նիստերը և
ելույթ է ունենում ողջ շրջանի անունից։

Ուելսի տեղական ինքնակառավարման մարմինը կազմված է 22 ունիտար կազմավորումներից՝
ներառյալ Քարդիֆը, Սուոնսին և Նյուպորտը, որոնցից յուրաքանչյուրը հանդիսանում է
առանձին միավոր։ Ընտրություններն անց են կացվում 4 տարին մեկ մեծամասնական
ընտրակարգով։ 1973 թվականից Հյուսիսային Իռլանդիան բաժանված է 26 շրջանների։ Նրանց
իրավունքները սահմանափակված են միայն սպասարկման գործառույթներով, օրինակ՝
աղբահանումը, ընտանի կենդանիների վերահսկումը և զբոսայգիների խնամքը։ 2008 թ մարտի
13-ին որոշվեց ստեղծել 11 նոր շրջաններ և փոխել գործող համակարգը։ Տեղական
ինքնակառավարման մարմնի հաջորդ ընտրությունները հետաձգվեցին մինչև 2011 թ նոր
համակարգ ստեղծելու նպատակով։

Միացյալ Թագավորությունն ունի գերիշխանություն 17 տարածքների նկատմամբ, որոնք
Միացյալ Թագավորության մաս չեն կազմում՝ 14 անդրծովյան տարածքների և 3 թագավորական
տարածքների։

14 անդրծովյան տարածքների մեջ մտնում են Անգիլիան (մայրաքաղաքը՝ Վալլի), Բերմուդյան
կղզիները (Համիլտոն), Բրիտանական անտարկտիկական տարածքը (Ռոտերա), Հնդկական
օվկիանոսի բրիտանական տարածքները (Դիեգո-Գարսիա), Բրիտանական Վիրջինյան կղզիները
(Ռոդ Թաուն), Ջիբրալթարը (Ջիբրալթար), Կայմանյան կղզիները (Ջորջթաուն), Մոնտսերատ
կղզին (Պլիմուտ), Սուրբ Հեղինե կղզին (Ջեյմսթաուն), Փիտկերն կղզին (Ադամսթաուն),
Թյորքս և Կայկոս կղզիները (Կոբերն Թաուն), Ֆոլկլենդյան կղզիները (Պորտ Ստենլի),
Հարավային Ջորջիա և Հարավային Սանդվիչյան կղզիները (Գրյուտվիկեն) և երկու
բրիտանական հենակետերը Կիպրոսի տարածքում՝ Ակրոտիրին և Դեկելիան (Եպիսկոպի)։ Հարկ է
նշել, որ բրիտանական պահանջներն Անտարկտիկայի նկատմամբ ճանաչված չեն, Կիպրոսը
վիճարկում է իր տարածքում գտնվող ռազմական բազաների ներկայությունը, իսկ
Ֆոլկլենդյան կղզիների համդեպ իրավունքը վիճարկում է Արգենտինան: Անդրծովյան
տարածքները միասին կազմում են 1 727 527կմ² (առանց Բրիտանական Անտարկտիկական
տարածքի, որը կազմում է 18127կմ²), իսկ բնակչությունը կազմում է 260000 մարդ։ Այս
տարածքները Բրիտանական կայսրության մնացորդներն են և հատուկ քվեարկել են բրիտանական
տարածքներ մնալու հնարավորության համար։

Թագավորական հողերը, ի տարբերություն անդրծովյան տարածքների, պատկանում են
թագավորին: Այն ներառում է Նորմանդյան՝ Ջերսի և Գերնսի կղզիները՝ Լա Մանշ նեղուցում
և Մեն կղզին Իռլանդական ծովում: 3 թագավորական հողերի տարածքը կազմում է 766կմ²,
իսկ բնակչությունը՝ 235000 մարդ։ Հանդիսանալով անկախ ղեկավարվող իրավասուներ՝ նրանք
Միացյալ Թագավորության կամ Եվրամիության մաս չեն կազմում, թեև Միացյալ
Թագավորության կառավարությունը ղեկավարում է այդ տարածքների արտաքին
փոխհարաբերությունները և անվտանգությունը, իսկ բրիտանական խորհրդարանն իրավունք
ունի տարածքների անունից օրենքներ հրապարակել։ Օրենսդիր ակտեր հրապարակելու
իրավունքը, որը վերաբերում է կղզուն, Գաղտնի խորհրդի համաձայնությամբ համագոյատևում
է տարածքների սեփական օրենսդիր ասամբլեաների հետ։ Թագավորական հողերի
կառավարությունների ղեկավարները Գլխավոր նախարարներն են (Մենում 1986 թվականից,
Գերնսիում՝ 2004 թ, Ջերսիում՝ 2005 թ)։

Միացյալ թագավորությունը ունիտար պետություն է՝ սահմանադրական միապետությամբ։
Եղիսաբեթ II թագուհին Միացյալ թագավորության և ևս 15 անկախ պետությունների ղեկավարն
է։ Միապետն ավելի շատ ձևական քան քաղաքական բնույթ է կրում և միայն «խորհուրդ
տալու, նախազգուշացնելու և հաստատելու» իրավունք ունի: Միացյալ թագավորությունը
Սահմանադրություն որպես միասնական փաստաթուղթ չունի աշխարհի 3 պետությունների պես՝
Նոր Զելանդիա, Իսրայել, Սան Մարինո: Մեծ Բրիտանիայի Սահմանադրությունը հիմնականում
կազմված է տարբեր գրավոր աղբյուրների ժողովածուից՝ ներառյալ կանոնադրություններ,
դատական իրավունք, միջազգային պայմանագրեր։

Քանի որ ոչ մի տեխնիկական տարբերություն չկա սովորական կանոնադրությունների և
«սահմանադրական իրավունքի» միջև, Մեծ Բրիտանիայի խորհրդարանը կարող է ուղղակի
«սահմանադրական բարեփոխում» անցկացնել՝ ընդունելով հերթական օրենքը և այդպես
հնարավորություն ունի փոփոխելու կամ վերացնելու Սահմանադրության ցանկացած գրավոր
կամ ոչ գրավոր տարր։ Սակայն հարկ է նշել, որ խորհրդարանը չի կարող այնպիսի օրենք
ընդունել, որը հաջորդ գումարումը չկարողանա փոխել:

Միացյալ Թագավորությունն ունի խորհրդարանական կառավարություն, որը հիմնված է
վեսթմինսթերյան համակարգի վրա, որը կիրառվում է նաև ողջ աշխարհում։ Խորհրդարանը,
որը նստում է Վեսթմինսթերյան պալատում, կազմված է 2 պալատից՝ ընտրովի համայնքների
պալատից և նշանակովի լորդերի պալատից: Ցանկացած ընդունված փաստաթուղթ պետք է
թագուհու հավանությանն արժանանա, որպեսզի ընդունվի որպես օրենք։ Խորհրդարանը
Միացյալ Թագավորության գլխավոր օրենսդիր մարմինն է, քանի որ Շոտլանդիայի
պատվիրակված խորհրդարանը, ինչպես նաև Հյուսիսային Իռլանդիայի և Ուելսի ասամբլեաներն
ինքնիշխան մարմիններ չեն, և տեսականորեն բրիտանական խորհրդարանը կարող է ցրել
դրանք։

Միացյալ Թագավորության վարչապետի պաշտոնը պատկանում է խորհրդարանի այն անդամին, ով
ստանում է համայնական խորհրդարանի մեծամասնության աջակցությունը։ Սովորաբար
վարչապետը լինում է պալատի ամենախոշոր քաղաքական կուսակցության առաջնորդը։
Ձևականորեն վարչապետը և կառավարությունը նշանակվում են միապետի կողմից, սակայն
վարչապետն ինքն է հավաքում իր կաբինետի անդամներին, և ըստ ավանդության՝ թագուհին
հավանության է արժանացնում վարչապետի ընտրությունը։

Միացյալ Թագավորության նախարարների կաբինետը սովորաբար կազմվում են խորհրդարանի 2
պալատներից՝ վարչապետի կուսակցության անդամներից, սակայն հիմնականում կազմվում է
համայնքների պալատից, որի համար նա պատասխանատվություն է կրում։ Գործադիր
իշխանությունն իրականացվում է վարչապետի և կաբինետի կողմից, ովքեր երդվում են
Միացյալ Թագավորության Գաղտնի խորհրդի առաջ։ Համայնքների պալատի ընտրությունների
համար Միացյալ Թագավորությունը բաժանված է 650 ընտրական շրջանների, որտեղ
խորհրդարանի յուրաքանչյուր առանձին անդամ ընտրվում է սովորական մեծամասնությամբ։
Միապետը ընդհանուր ընտրություններ հայտարարում է այն ժամանակ, երբ նրան վարչապետն է
խորհուրդ տալիս։ Ըստ 1911 թ և 1949 թ ընդունված ակտերի՝ նոր ընտրություններ պետք է
հայտարարվեն ոչ ուշ քան նախորդից 5 տարի անց։

Միացյալ Թագավորության հիմնական 3 կուսակցություններն են՝ Պահպանողական,
Լեյբորիստական և Լիբերալ դեմոկրատական կուսակցությունները։ 2010 թվականի ընդհանուր
ընտրությունների ժամանակ այս 3 կուսակցություններն ստացել են Համայնքների պալատի
622 տեղ հնարավոր 650 տեղից։ Մնացած տեղերն ստացել են փոքր կուսակցությունները,
որոնք մասնակցել են ընտրությունների Միացյալ Թագավորության միայն մի հատվածում․
դրանք են՝ Շոտլանդիայի ազգային կուսակցությունը, Ուելսի կուսակցությունը,
Ժողովրդավարական ունիոնիստական կուսակցությունը, Սոցիալ-դեմոկրատական և
լեյբորիստական կուսակցությունները, Օլսթերի ունիոնիստական կուսակցությունը և Շին
Ֆեյնը։ Շին Ֆեյնից ոչ մի խորհրդարանի անդամ երբեք հանդես չի եկել Համայնքների
պալատում՝ իր ընտրատարածքի շահերը ներկայացնելու համար, քանի որ խորհրդարանի
անդամները պետք է երդվեն միապետին, ինչը հակասում է կուսակցության
քաղաքականությանը։ Եվրոպական խորհրդարանում Բրիտանական խորհրդարանն ունի 72
պատգամավոր՝ 12 շրջաններից։

Շոտլանդիան, Ուելսը և Հյուսիսային Իռլանդիան ունեն իրենց գործադիր իշխանությունը,
որը գլխավորում է Առաջին նախարարը և միապալատ օրենսդիր իշխանությունը: Անգլիան՝
Միացյալ Թագավորության ամենախոշոր շրջանը, չունի ոչ գործադիր, ոչ էլ օրենսդիր
իշխանություն և ուղղակիորեն ղեկավարվում է Բրիտանական կառավարության կողմից։ Այս
իրավիճակն ստեղծել է «Արևմտյան Լոթիանի խնդիրը», որը կապված է այն բանի հետ, որ
Շոտլանդիայի, Ուելսի և Հյուսիսային Իռլանդիայի պատգամավորները քվեարկելու իրավունք
ունեն և երբեմն վճռորոշ ձայն ունեն Անգլիային վերաբերող հարցերի շուրջ, որոնք
լուծվում են պատվիրակված օրենսդիրների կողմից ինքնուրույն իրենց շրջաններում։

Շոտլանդիայի կառավարությունը և խորհրդարանը մեծ ազդեցություն ունեն բոլոր հարցերի
լուծման հարցում՝ կրթության, առողջապահության, Շոտլանդիայի օրենքների և տեղական
ինքնակառավարման հարցերում։ 2007 թվականի ընտրություններում տարած հաղթանակից հետո
Շոտլանդիայի ազգային կուսակցությունը, որն անկախության կողմնակից է, ձևավորեց
շոտլանդական կառավարությունը՝ կուսակցության առաջատար՝ Ալեքս Սալմոնդի
գլխավորությամբ։ Ունիոնիստական կուսակցությունները ի պատասխան ստեղծեցին
շոտլանդական դեվոլյուցիայի հանձնաժողով, որը 2009 թ պատրաստեց առաջարկություններ
լրացուցիչ իշխանություն պատվիրակելու վերաբերյալ՝ ներառյալ Շոտլանդիայում հավաքվող
հարկերի կեսի վերահսկման վերաբերյալ։ 2011 թ ընտրություններում ազգային
կուսակցությունը կրկին հաղթեց և մեծամասնություն ստացավ Շոտլանդիայի խորհրդարանում։

Ուելսի կառավարությունը և ազգային ասամբլեան ավելի համեստ իշխանություն ունեն, քան
Շոտլանդիայինը։ Ուելսում 2006 թ Ղեկավարման ակտի ընդունումից հետո ասամբլեան կարող
էր օրենքներ ընդունել պատվիրակված շրջանի վերաբերյալ՝ Վեսթմինսթերից առանձին
թույլտվություն («Օրենսդրական հրաման») ստանալուց հետո, սակայն 2011 թ մայիսից
Ասամբլեան կարող է օրենքներ ընդունել ասամբլեայում ակտերի ընդունման միջոցով՝ առանց
որևէ լրացուցիչ թույլտվության։ Ներկայիս կառավարությունը ձևավորվել է 2011 թ
ընտրություններից հետո և ունի լեյբորիստական վարչակազմ՝ Կարվին Ջոնսի
գլխավորությամբ, ով 2009 թ դեկտեմբերից եղել է Լեյբորիստների կոալիցիոն վարչակազմի
և Ուելսի կուսակցության Առաջին նախարարը։

Հյուսիսային Իռլանդիայի նախարարների կաբինետը և Ասամբլեան Շոտլանդիայի իշխանության
մակարդակին մոտ իշխանություն ունեն։ Նախարարների կաբինետն ունի երկիշխանություն՝
Առաջին նախարարն է Փիթեր Ռոբինսոնը (Ժողովրդավարական ունիոնիստական կուսակցություն)
և Առաջին նախարարի փոխարինողը՝ Մարտին Մակգինեսը (Շին Ֆեյն)։

Միացյալ Թագավորությունը չունի միասնական իրավական համակարգ, քանի որ ըստ 1706 թ
միավորման մասին համաձայնության 19-րդ կետի՝ Շոտլանդիան պահպանեց իր իրավական
համակարգը։ Ներկայումս Միացյալ Թագավորությունն ունի 3 տարբեր իրավական համակարգ՝
Անգլիայի, Հյուսիսային Իռլանդիայի և Շոտլանդիայի։ Վերջին սահմանադրական
փոփոխությունները հանգեցրեցին Գերագույն դատարանի ստեղծմանը 2009 թ հոկտեմբերին,
որը պիտի փոխարիներ լորդերի պալատի դատական հանձնաժողովին։ Գաղտնի խորհրդի դատական
հանձնաժողովը, որը ներառում է Գերագույն դատարանի բոլոր անդամներին, հանդիսանում է
Ազգերի համագործակցության մի քանի անկախ երկրների, Բրիտանական անդրծովյան
տարածքների և Թագավորական հողերի գերագույն վերաքննիչ մարմինն է։

Անգլիական իրավական համակարգը, որը կիրառվում է Անգլիայում և Ուելսում և
Հյուսիսահին Իռլանդիայի իրավական համակարգը նույն իրավական հիմքն ունեն։ Ընդհանուր
իրավունքի էությունը կայանում է նրանում, որ կանոնադրությունների համաձայն, օրենքը
մշակվում է հենց դատավորների կողմից դատարանում՝ կանոնադրությունների, փաստերի
հանդեպ առողջ բանականություն ցուցաբերելու միջոցով նախքան պարզաբանումներ և
համապատասխան իրավավական սկզբունքներ տալը, որոնք հետո հայտարարվում են, գրառվում և
հետագայում կիրառվում են նմանատիպ դատական գործընթացներում։ Անգլիայի և Ուելսի
դատարանները ղեկավարվում են Գլխավոր դատարանի կողմից, որը կազմված է Վերաքննիչ
դատարանից, Արդարադատության Վերին ատյանի դատարանից (քաղաքացիական գործերի համար),
և Թագավորական դատարանից (քրեական գործերի համար)։ Գերագույն դատարանը համարվում է
քաղաքացիական և քրեական գործերը քննող վերջին մարմինն Անգլիայում, Ուելսում և
Հյուսիսային Իռլանդիայում, և նրա ընդունած ցանկացած որոշում օրինակ է հանդիսանում
ցանկացած մեկ այլ դատարանի համար, ինչպես նաև մեծ ազդեցություն ունի նաև այլ
իրավասությունների վրա։

Շոտլանդիայի իրավական համակարգը ընդհանուր իրավունքի և քաղաքացիական իրավունքի
խառնուրդ է։ Գլխավոր դատարաններն են համարվում Նիստերի դատարանը՝ քաղաքացիական
գործերի համար և Գերագույն քրեական դատարանը քրեական գործերի համար։ Միացյալ
Թագավորության Գերագույն դատարանը շոտլանդական իրավական համակարգի քաղաքացիական
գործերի վերջին վերաքննիչ մարմինն է։ Շոտլանդիայի իրավական համակարգը յուրահատուկ է
նրանով, որ ունի 3 հնարավոր դատավճիռ՝ «մեղավոր է», «անմեղ է» «ապացուցված չէ»:
Վերջին երկուսը համարվում են արդարացնող՝ առանց վերանայման հնարավորության։
«Ապացուցված չէ» դատավճիռը երբեմն կատակով անվանում են «մեղավոր չես, սակայն այլևս
նման բան չանես»:

1981-1995 թթ հանցագործությունների քանակն Անգլիայում և Ուելսում զգալիորեն
ավելացել է, սակայն 2008 թ նվազեց 48%-ով։ Դատապարտյալների քանակն այդ
ժամանակահատվածում կրկնապատկվեց՝ անցնելով 80000-ը, որը ենթադրում է, որ Անգլիան և
Ուելսն ունեն դատապարտյալների ամենաբարձր քանակը Արևմտյան Եվրոպայի հետ համեմատած՝
147 դատապարտյալ 100 000 բնակչի հաշվարկով։ Շոտլանդիայում հանցագործությունների
քանակը 2010 թ կրճատվեց՝ հասնելով ամենացածր քանակության 10%՝ համեմատած վերջին 32
տարիների ընթացքում։ Այդ ժամանակահատվածում դատապարտյալների քանակն անցավ 80000-ը՝
հասնելով ռեկորդային ցուցանիշերի։

Միացյալ Թագավորությունն ունի աշխարհում տեխնոլոգիապես ամենազարգացած և պատրաստված
բանակներից մեկը և 2008 թ ուներ մոտ 20 ռազմական բազաներ ողջ աշխարհում։ Ըստ տարբեր
աղբյուրների՝ Միացյալ Թագավորությունը զբաղեցնում է աշխարհում երրորդ կամ չորրորդ
տեղը ռազմական ծախսերով և 27-րդ տեղը՝ բանակի քանակությամբ։ Ընդհանուր ռազմական
ծախսերը կազմում են երկրի ՀՆԱ-ի 2.5%-ը։ Բրիտանական բանակը, Թագավորական
ռազմաօդային ուժերը և Թագավորական ռազմածովային նավատորմը միասին կազմում են
Միացյալ Թագավորության զինված ուժերը, որոնք պաշտոնապես կոչվում են Թագուհու զինված
ուժեր։ Բանակի բոլոր 3 տեսակները ղեկավարում է Պաշտպանության նախարարությունը և
վերահսկվում է Պաշտպանության հատուկ խորհրդի միջոցով, որը ղեկավարում է
Պաշտպանության պետական քարտուղարը։ Միացյալ Թագավորության զինված ուժերի գլխավոր
հրամանատարն է բրիտանական միապետը՝ Եղիսաբեթ II թագուհին։

Միացյալ Թագավորությունն ունի ամենամեծ օդային ուժը և նավատորմը Եվրախորհրդում և
երկրորդը մեծությամբ ՆԱՏՕ-ում։ Պաշտպանության նախարարությունը 2008 թ հուլիսի 3-ին
ստորագրել է պայմանագրեր 3.2մլրդ ֆունտ ընդհանուր արժողությամբ՝ «Թագուհի
Եղիսաբեթ»-ի նման 2 նոր ավիակիր կառուցելու համար։ 2009 թ Միացյալ Թագավորության
բանակում հաշվարկվում էր 105 750, ռազմաօդային ուժերում՝ 43 300, իսկ նավատորմում՝
38 160 զինծառայող։ Հատուկ նշանակության զորքերը՝ Հատուկ օդային և Հատուկ նավակային
ծառայություններն ունեն հատուկ զորքեր ռազմական հակաահաբեկչական գործողություններ
իրականացնելու համար ցամաքում, ծովում և ցամաքաջրային, հատկապես այն դեպքերում, երբ
գաղտնիություն է հարկավոր։ Կան նաև պահեստային ուժեր (404 090 զինծառայող), որոնք
զորակոչվում են անհրաժեշտության դեպքում։

Միացյալ Թագավորության զինված ուժերի հիմնական խնդիրը երկրի և նրա անդրծովյան
տարածքների պաշտպանությունն է, միջազգային խաղաղապահ ուժերին աջակցելը։ Նրանք
հանդիսանում են ՆԱՏՕ-ի ակտիվ և կանոնավոր մասնակիցները։ Օտարերկրյա կայազորները և
ռազմաբազաները տեղակայված են Համբարձման կղզու վրա, Բելիզում, Բրունեյում,
Կանադայում, Կիպրոսում, Դիեգո-Գարսիայում, Գերմանիայում, Ֆոլկլենդյան կղզիներում,
Ջիբրալթարում, Քենիայում և Քաթարում:

Թեև Միացյալ Թագավորության հնարավորություններին, վերջին ժամանակներում երկրի
ռազմական քաղաքականությունը հիմնվում է նրա վրա, որ «ամենաթանկ գործողությունները»
իրականացվեն ՆԱՏՕ-ի շրջանակներում։ Չհաշված 2000 թ Սիերա Լեոնեում միջամտությունը,
բրիտանական ռազմական գործողությունները Բոսնիայում, Կոսովոյում, Աֆղանստանում,
Իրաքում և Լիբանանում հետևում են այդ հաստատմանը։ Վերջին պատերազմը, որին Միացյալ
Թագավորությունը մասնակցել է միայնակ, Ֆոլկլենդյան պատերազմն է եղել 1982 թ, որն
ավարտել է հաղթանակով։

Միացյալ Թագավորությունը հանդիսանում է ՄԱԿ-ի Անվտանգության խորհրդի, Ազգերի
Համագործակցության, Մեծ ութնյակի, Մեծ քսանյակի, ՆԱՏՕ-ի, Տնտեսական
համագործակցության և զարգացման կազմակերպության, Առևտրի համաշխարհային
կազմակերպության, Եվրախորհրդի, Եվրոպայի անվտանգության և համագործակցության
կազմակերպության մշտական անդամը։ Միացյալ Թագավորությունը հատուկ հարաբերություններ
ունի ԱՄՆ-ի հետ և սերտ համագործակցություն Ֆրանսիայի հետ, ինչպես նաև այս 2
պետությունների հետ ունի միջուկային զենքի ընդհանուր ծրագիր։ Մյուս դաշնակիցների
շարքում են ԵԽ-ի և ՆԱՏՕ-ի անդամ պետությունները, ինչպես նաև Ճապոնիան: Միացյալ
Թագավորության համաշխարհային ազդեցությունը խորանում է նաև առևտրային
հարաբերությունների, օտարերկրյա ներդրումների, զարգացման և զինված ուժերին
հատկացրած պաշտոնական օգնության շնորհիվ։

2012 թվականի մայիսի 1-ից Մեծ Բրիտանիայի ԱԳՆ-ն հայտարարեց, Մարդու իրավունքների
խախտողների համար երկիր մուտքի արգելքի մասին։ ԱԳՆ զեկույցում ասվում է՝

Միացյալ Թագավորությունն ունի մասամբ կարգավորվող շուկայական տնտեսություն: Ըստ
շուկայական փոխարժեքների՝ Միացյալ Թագավորությունը համարվում է աշխարհում 8-րդ և
Եվրոպայում 2-րդ (Գերմանիայից հետո) ամենամեծ տնտեսություն ունեցող պետությունը։
Թագուհու գանձապետարանը, որը գլխավորում է կանցլերը, պատասխանատու է բրիտանական
կառավարության կողմից հասարակական ֆինանսական և տնտեսական քաղաքականության մշակման
և կիրառման համար։ Անգլիայի բանկը կամ Միացյալ Թագավորության կենտրոնական բանկը
պատասխանատու է ազգային արտարժույթի՝ ֆունտ ստերլինգի թողարկման համար։ Շոտլանդիայի
և Հյուսիսային Իռլանդիայի բանկերը ևս իրավունք ունեն սեփական թղթադրամ թողարկել,
սակայն պարտավոր են ունենալ Անգլիայի բանկի բավականին քանակության թղթադրամ՝
սեփական թողարկումը ծածկելու համար։ Ֆունտ ստերլինգը համարվում է աշխարհում երրորդ
ամենախոշոր պահուստային տարադրամը ամերիկյան դոլարից և եվրոյից հետո։ 1997 թվականից
Անգլիայի բանկի դրամավարկային քաղաքականության հանձնաժողովը պատասխանատու է
տոկոսադրույքի հաստատման համար, որն անհրաժեշտ է գնաճի թիրախային մակարդակին
հասնելու համար, որը որոշում է կանցլերը ամեն տարի։

2008 թ վերջերին բրիտանական տնտեսության մեջ սկսվեց ճգնաժամ, որն առաջին անգամ
նկատվեց 1991 թ․: 2008 թ մայիսին գործազրկության մակարդակը բարձրացավ 5,2%-ից
7,6%-ի 2009 թ մայիսին, իսկ 2011 թ հունվարին գործազրկությունը 18-24 տարեկան
երիտասարդների շրջանում բարձրացավ 11,9%-20,3%, որը 1992 թվականից ամենաբարձր
ցուցանիշն էր։ Միացյալ Թագավորության ընդհանուր պետական պարտքը 2007 թ դեկտեմբերին
աճեց ՀՆԱ-ի 44,5%-ից մինչև ՀՆԱ-ի 76,1% 2010 թ դեկտեմբերին:

Բրիտանիայի ծառայությունների ոլորտը կազմում է ՀՆԱ-ի մոտ 73%-ը։ Լոնդոնը՝
համաշխարհային տնտեսության կառավարման 3 կենտրոններից մեկը (Նյու Յորք և Տոկիո),
Նյու Յորքի հետ համարվում է ամենախոշոր ֆինանսական կենտրոնը և Եվրոպայում ամենամեծ
քաղաքային ՀՆԱ ունեցողը։ Էդինբուրգը ևս համարվում է եվրոպական ամենախոշոր
ֆինանսական կենտրոնը։

Տուրիզմը համարվում է բրիտանական տնտեսության ամենակարևոր մասը, և 2004 թ 27միլիոն
զբոսաշրջիկներով պետությունը զբաղեցնում է 6-րդ տեղը համաշխարհային տուրիզմի
շարքերում, իսկ Լոնդոնը համարվում է զբոսաշրջիկների կողմից ամենաշատ այցելվող
քաղաքը աշխարհում։

Երբ արդյունաբերական հեղափոխությունը Միացյալ Թագավորությունում սկսվեց, շեշտը
դրվեց տեքստիլ արդյունաբերության վրա, այնուհետև ծանր արդյունաբերության վրա՝
նավաշինության, ածուխի արտահանության և պողպատաձուլության վրա։ Կայսրությունը
ստեղծում էր արտասահմանյան շուկաներ բրիտանական արտադրության համար, որն էլ թույլ
էր տալիս Միացյալ Թագավորությանը գերիշխել միջազգային առևտրում 19-րդ դարում:
Սակայն այլ երկրների ինդուստրացման և համաշխարհային պատերազմների արդյունքում
Միացյալ Թագավորությունը կորցրեց մրցունակությունը, և ծանր արդյունաբերությունը
սկսեց մարել։ Ներկայումս արտադրությունը կարևոր դեր է խաղում երկրի տնտեսության
մեջ, սակայն 2003 թ կազմել է ՀՆԱ-ի միայն մեկ վեցերորդ մասը։

Մեքենաշինությունը Միացյալ թագավորության տնտեսության ամենահիմնական ճյուղերից մեկն
է, որտեղ աշխատում է ավելի քան 800000 մարդ՝ £52 միլիարդ ընդհանուր շրջանառությամբ
և £26,6 միլիարդ արտահանությամբ։ Մեծ Բրիտանիայի ավիացիոն արդյունաբերությունը
զբաղեցնում է աշխարհում երկրորդ կամ երրորդ տեղը (կախված է հաշվարկի մեթոդից) և
ունի £20 միլիարդ ընդհանուր շրջանառություն։Դեղագործությունը նույնպես կարևոր դեր է
խաղում երրորդ տեղն է զբաղեցնում՝ ԱՄՆ-ից և Ճապոնիայից հետո։

Աղքատության մակարդակը սովորաբար որոշվում է որպես տնային տնտեսության միջին եկամտի
60%-ը։ 2007-2008 թթ 13.5 միլիոն մարդ (բնակչության 22%) ապրում էր աղքատության
մեջ։ Սա Եվրամիության երկրների շարքում ամենաբարձր ցուցանիշն է՝ չհաշված 4 այլ
երկրներ։

2006 թ Միացյալ Թագավորությունը հանդիսանում էր էներգետիկայի 9-րդ սպառողն
աշխարհում և 15-րդ արտադրողը։ 2007 թ երկրում էներգիայի ընդհանուր սպառումը կազմել
է 9.5 կվադրիլիոն BTU (Բրիտանական ջերմանին միավոր), որը կազմված է եղել նավթից
(38%), բնական գազ (36%), ածուխից (13%), ատոմային էներգիայից (11%) և այլ
վերականգնվող աղբյուրներից (2%)։ 2009 թ Միացյալ Թագավորությունն օրական արտադրել է
1.5 միլիոն բարել նավթ, իսկ սպառել է 1.7 միլիոն բարել: Վերջին շրջանում նավթի
արտադրությունը կրճատվեց, և 2005 թ Միացյալ Թագավորությունն սկսեց նավթ ներմուծել։
2010 թ երկիրն ուներ մոտ 3.1 միլիարդ բարել նավթի պահուստային պաշար՝ Եվրամիության
ամենախոշոր պահուստ ունեցող երկիրը։

2009 թ Միացյալ Թագավորությունը աշխարհում 13-րդ բնական գազ արտադրողն էր և
ամենաշատ արտադրողը Եվրամիությունում։ Նավթի պես վերջին շրջանում բնական գազի
արդյունահանումը կրճատվեց, և 2004 թ պետությունն սկսեց գազ ներմուծել։ 2009 թ
Միացյալ Թագավորությունն արդյունահանեց 19.7 միլիոն տոննա ածուխ և սպառեց 60.2
տոննա։ 2005 թ արդյունահանման համար հասանելի ածուխի պահուստի ծավալները կազմեցին
171 միլիոն տոննա, սակայն երկրի ափամերձ տարածքը թույլ է տալիս հաշվարկել 7-16
միլիարդ տոննա ածուխի հավանական պահուստ՝ ածուխի ստորգետնյա գազաֆիկացման
տեխնոլոգիայի շնորհիվ։ Եթե հաշվի առնենք ածխի ծավալի ներկա սպառումը, ապա այդ
պահուստը կբականացնի 200-400 տարի։

Միացյալ Թագավորությունում գործում են մի քանի խոշոր էներգետիկական
ընկերություններ՝ ներառյալ 6 ամենախոշոր մասնավոր ընկերություններից երկուսը՝ BP и
Royal Dutch Shell-ը։

Ճանապարհային ցանցը ներառում է 3497կմ հիմնական ճանապարհները, 3497կմ
ավտոմայրուղիները և 344000կմ երկրորդական ճանապարհները։ 2009 թ Միացյալ
Թագավորությունում կար 34 միլիոն գրանցված ավտոմեքենա: Երկաթգիծը բրիտանական կղզում
կազմում է 16116կմ և Հյուսիսային Իռլանդիայում՝ 303կմ, որտեղով ամեն օր տեղափոխվում
է 18000 ուղևոր և 1000 բեռնատար վագոններ:

2009 թ հոկտեմբերից 2010 թ սեպտեմբերը բրիտանական օդանավակայաններն ընդհանուր
առմամբ սպասարկել են 211.4 միլիոն ուղևորների։ Այդ ժամանակաշրջանում ամենախոշոր
օդանավականներն են դարձել Հիթրոուն (65.6 միլիոն ուղևոր), Գեթվիքը (31.5 միլիոն
ուղևոր) և Ստանստեդը (18.9 միլիոն ուղևոր)։ Հիթրոուն, որը տեղակայված է
մայրաքաղաքից 24 կմ դեպի արևմուտք, սպասարկում է աշխարհում ամենաշատ միջազգային
ուղևորներին և հանդիսանում է երկրի գլխավոր ավիափոխադրողի՝ Բրիթիշ Էյրուեյզի
(British Airways), ինչպես նաև ԲԻԷմԱյ (BMI) և Վիրջին Ատլանտիկի (Virgin Atlantic)
կապող օղակը։

Անգլիան և Շոտլանդիան XVII դարից սկսած գիտական հեղափոխության առաջատար
կենտրոններից էին, իսկ Մեծ Բրիտանիան գլխավորում էր Արդյունաբերական
հեղափոխությունը XVIII դարում և այդ ժամանակներից տալիս են աշխարհին հանրահայտ
գիտնականներ և ճարտարագետներ: XVII-XVIII դարերի կարևորագույն գիտնականներից կարելի
է առանձնացնել Իսահակ Նյուտոնին, ում շարժման օրենքները հանդիսանում են այսօրվա
գիտության հիմնասյուներից մեկը, XIX դարում հարկ է հիշել Չարլզ Դարվինին, ում
Տեսակների ծագումը բնական ընտրության միջոցով աշխատությունը հանդիսանում է
ժամանակակից կենսաբանության հիմքը, և Ջեյմս Մաքսվելը, ով կազմել է դասական
էլեկտրամագնիսական տեսությունը, ինչպես նաև Սթիվեն Հոկինգը առավել ժամանակակից
գիտնականներից, ով զարգացրել է տիեզերագիտության, քվանտային գրավիտացիայի և սև
անցքերի հետազոտության հիմնական տեսությունները:

XVIII դարի խոշորագույն հայտնագործությունն էր՝ ջրածինը, հայտնաբերված Հենրի
Կավենդիշի կողմից, XX դարում պենիցիլինը, հայտնաբերված Ալեքսանդր Ֆլեմինգի կողմից և
ԴՆԹ-ի կառուցվածքը, հայտնաբերված Ֆրենսիս Կրիկի կողմից: Խոշոր ճարտարագիտական
նախագծերը և գյուտերը ներառում են շոգեքարշը, նախագծած Ռիչարդ Տրեվիտիկի և Էնդրյու
Վիվիանի կողմից XVIII դարում, XIX դարում Մայքլ Ֆարադեյի կողմից ստեղծված
էլեկտրական շարժիչը, Ջոզեֆ Սուոնի շիկացման լամպը, և առաջին օգտագործված հեռախոսը,
պատենտավորված Ալեքսանդր Բելլի կողմից, ինչպես նաև XX դարում Ջոն Բերդի
հայտնագործած առաջին աշխատող հեռուստացույցը, Ֆրենկ Ուիտլի ռեակտիվ շարժիչը, Ալան
Թյուրինգի կողմից մշակված ժամանակակից համակարգչի հիմքերը, ինչպես նաև Թիմ
Բերներս-Լիի հայտնագործած համաշխարհային սարդոստայնը: Անհրաժեշտ է առանձին նշել
Լոնդոնյան թաֆավորական միությունը, որը աշխարհի հնագույն գիտական միություններից
մեկն է, հիմնադրվել է 1660 թվականին։

Ժամանակակից Մեծ Բրիտանիան առաջատարներից մեկն է օդանավաշինության մեջ, ներառելով
Rolls-Royce-ը ընկերությունը, որը առաջատարն է աշխարհում օդանավերի շարժիչների
արտադրության ոլորտում, BAE Systems-ը, խոշորագույն բրիտանական սպառազինությունների
մատակարար կազմակերպությունը, ինչպես նաև այլ ընկերություններ որոնք մատակարարում
են մասեր Airbus-ի ծրագրերի համար: Երկու բրիտանական ընկերություններ՝
GlaxoSmithKline-ը և AstraZeneca-ն, մտնում են աշխարհի խոշորագույն դեղարտադրության
ընկերությունների հնգյակի մեջ, իսկ ընդհանուր առմամբ բրիտանական ընկերությունների
կողմից հայտնաբերվել և արտադրվում են ավելին դեղամիջոցներ, քան աշխահի որևէ մի
երկրում, բացառությամբ ԱՄՆ-ն: Բրիտանիան դեռևս մնում է համաշխարհային
ավտոմոբիլաշինության առաջատարներից մեկը, մասնավորապես շարժիչների մասով, և ունի
մոտ 2600 արտադրողներ, որոնք ավտոպահեստամասեր են արտադրում:

Գիտահետազոտական աշխատանքները նույնպես հանդիսանում են բրիտանական համալսարանների
հիմնական գործունեության ուղղություններից մեկը, որոնցից շատերը ստեղծում են
տեխնոպարկեր, արտադրության և ընկերությունների հետ աշխատանքի դյուրինացնելու համար:
2004-2008 թվականներին Մեծ Բրիտանիայում են իրականացվել համաշխարհային գիտական
հետազոտությունների 7%, սա երրորդ տեղն է ԱՄՆ-ից և Չինաստանից հետո: Բրիտանական
գիտական ամսագրերից են՝ Nature-ը, British Medical Journal-ը և The Lancet-ը։

Մեծ Բրիտանիայում մարդահամար իրականացվում է միաժամանակ բոլոր մասերում ամեն տասը
տարին մեկ անգամ: Համաձայն 2001 թվականի մարդահամարի արդյունքների Մեծ Բրիտանիայի
ընդհանուր բնակչության թիվը կազմել էր 58 789 194 մարդ, քանակությամբ երրորդը
Եվրոպական Միությունում, հինգերորդը Ազգերի համագործակցությունում և 21-րդը
աշխարհում։ 2011 թվականի կեսին այն գնահատվում է 62 698 362 մարդ։ 2008 թվականին
բնական բնակչության աճը սկսեց ավելի ազդել բնակչության քանակի աճի վրա, քան
ներգաղթը, առաջին անգամ 1998 թվականից ի վեր: 2001 թվականից մինչև 2008
բնակչությունը աճում էր միջինը տարեկան 0,5%, ինչը ավելին է քան 0,3% 1991-ից մինչև
2001 և 0,2% դրան նախորդող տասնամյակում: 2008 թվականին հրատարակված տվյալները 2007
թվականի կեսի բնակչության թվերի մասին վկայում են այն մասին, որ պատմության
ընթացքում առաջին անգամ Մեծ Բրիտանիայում կենսաթոշակի հասակի մարդկանց թիվը ավելի
շատ է եղել, քան մինչև 16 տարեկան երեխաներ: Որոշ գնահատականների համաձայն, 100 և
ավելին տարիքով մարդկանց քանակը կաճի մինչև 626 000 - 2080 թվականին:

Անգլիայի բնակչությունը 2008 թվականի կեսերին գնահատվում էր 51,44 միլիոն մարդ,
ինչը դարձնում է այս երկիրը աշխարհում ամենախիտ բնակեցված երկրներից մեկը, այստեղ
բնակչության խտությունը կազմում է 383 բնակիչ քառակուսի կիլոմետրի վրա 2003 թվականի
կեսերի տվյալներով, առանձնահատուկ խտացմամբ Լոնդոնում և նրա հարավ-արևելքում: 2008
թվականի կեսի գնահատականը ենթադրում է, որ Շոտլանդիայի բնակչությունը կազմում է
5,17 միլիոն, Ուելսինը՝ 2,99 միլիոն, իսկ Հյուսիսային Իռլանդիայինը՝ 1,78 միլիոն
մարդ շատ ավելի փոքր բնակվածության ցուցանիշներով։ Տոկոսային հարաբերությամբ
Հյուսիսային Իռլանդիայի բնակչության աճը գերազանցել է Մեծ Բրիտանիայի մյուս բոլոր
շրջաններինը, 2008 թվականին նախորդող բոլոր չորս տարիների ընթացքում: Խոշորագույն
քաղաքներն են՝ Լոնդոնը, Բիրմինգհեմը, Գլազգոն, Լիվերպուլը, Լիդսը:

2008 թվականին ընդհանուր ծնելիության գործակիցը Մեծ Բրիտանիայում կազմել է 1,96
երեխա մեկ կնոջ հաշվով: Չնայած ծնելիության գործակցի աճը և ունի իր դերը
բնակչության աճի մեջ, այն մնում է համեմատաբար ավելի ցածր մակարդակի վրա, քան դա
«բեբի-բումի» ժամանակ էր 1964 թվականին, 2,95 երեխա մեկ կնոջ հաշվարկով և ավելի
ցածր քան վերարտադրության մակարդակն է - 2,1, սակայն, միևնույն է այն զգալիորեն
բարձր է ամենացածր ցուցանիշից 1,63 երեխա մեկ կնոջ հաշվով, գրանցված 2001 թվականին:
Շոտլանդիան ունի ամենացածր ցուցանիշը, 1,8 երեխա մեկ կնոջ հաշվով, այն դեպքում երբ
Հյուսիսային Իռլանդիայում այդ ցուցանիշը հավասար էր 2,11 2008 թվականին:

Պատմականորեն բրիտանիաբնակները համարվում են տարբեր էթնիկ խմբերի խառնուրդ, այս
խմբերը բնակվել են Բրիտանիայում տարբեր ժամանակաշրջաններում, մինչև XI դարը,
կելտեր, հռոմեացիներ, անգլոսաքսեր, վիկինգներ և նորմաններ: Վերջերս կատարված
գենետիկական հետազոտությունները ցույց տվեցին, որ անգլիական գեների 50 տոկոսից
ավելին պարունակում են գերմանական Y քրոմոսոմներ, չնայած այլ գենետիկական
վերլուծություններ վկայում են այն մասին, որ «մոտ ժամանակակից բրիտանական
բնակչության 75 %-ի ի հայտ բերված նախնինները եկել են Բրիտանական կղզիներ մոտ 6200
տարի առաջ, բրիտանական Նեոլիտի կամ Քարե դարի սկզբում», ինչպես նաև բրիտանացիները
ունեն հիմնականում ընդհանուր նախնիններ Բասկեր հետ:

Միացյալ Թագավորության պատմության մեջ եղել են փոքր «ոչ-սպիտակ» ներգաղթեր,
Լիվերպուլը ունի ամենահին սևամորթ բնակչությունը երկրում, որն իր արմատներով
հասնում է առնվազն 1730-ական թվականներ, ինչպես նաև ամենահին չինական համայնք, որը
վերագրվում է չինացի նավաստիների առաջին ժամանմամբ XIX դարում: 1950 թվականին
Բրիտանիայում ապրում էր 20 000-ից քիչ ոչ-սպիտակներ, գործնականորեն բոլորը ծնվել
էին արտասահմանում:

1945 թվականից Մեծ Բրիտանիա է սկսվում անընդհատ ներգաղթ Աֆրիկայից, Կարիբներից և
Հարավային Ասիաից, ինչը Բրիտանական կայսրության ժամանակներում ստեղծված կապերի
արդյունքն էր։ Եվրոմիության նոր անդամ երկրներից, Կենտրոնական և Արևելյան Եվրոպայից
սկսվեվ 2004 թվականից, և հանգեցրեց այս երկրներից եկած համայնքների արագ աճին,
սակայն 2008 թվականին այս հոսքը սկսեց ետ շրջվել, քանի որ ներգաղթածների
մեծամասնությունը սկսեցին վերադառնալ իրենց երկրներ:

Էթնիկական կազմը տարբեր է երկրի տարբեր մասերում։ Լոնդոնի բնակչության 30,4 % և
Լեյստերի 37,4 % 2005 թվականին կազմում էին ոչ-սպիտակները, նույն ժամանակ ավելի քիչ
քան բնակչության 5% Հյուսիս-արևելայն Անգլիայում, Ուելսում և Հարավ-արևմտյան
Անգլիայում կազմում էին էթնիկ փոքրամասնությունները 2001 թվականի մարդահամարի
արդյունքներով:

Մեծ Բրիտանիայի պաշտոնական լեզուն է անգլերենը - արևմտագերմանական լեզու, որն
առաջացել է հին անգլերենից, որն ուներ մեծ քանակությամբ փոխառություններ հին
սկանդինավական լեզվից, նորմանդերենից, ֆրանսերենից և լատիներենից: Անգլերենը
տարածվեց ամբողջ աշխարհով մեծապես շնորհիվ Բրիտանական կայսրության և դարձավ
գործարարության միջազգային լեզու, ինչպես նաև երկրորդ ամենատարածված ուսուցանվող
լեզուն:

Շոտլանդերեն լեզուն առաջացել է վաղ հյուսիսային միջին անգլերենից, ունի սահմանափակ
տարածում Իռլանդիայի կոմսություններում: Մեծ Բրիտանիայում օգտագործվում են նաև չորս
կելտական լեզուներ՝ վալերենը, իռլանդերենը, գաելերենը և կորներենը: 2001 թվականի
մարդահամարի ժամանակ Ուելսի բնակչության մոտ 21% նշել են, որ կարող են խոսել
վալերենով, ինչ գերազանցում է 18% արժեքին 1991 թվականի մարդահամրի ժամանակ: Եվս
մոտ 200 000 մարդ, որոնք բնակվում են Անգլիայում, նույնպես խոսում են վալերենով:

Հյուսիսային Իռլանդիայի 2001 թվականի մարդահամարը ցույց տվեց, որ 167 487 (10,4 %)
մարդ «ունեին իռլանդերենի որոշ իմացություն», գործնականորեն բոլոր կաթոլիկ կամ
ազգայնական բնակչությունից։ Ավելին քան 92 000 մարդ Շոտլանդիայում (մի փոքր պակաս
քան 2%) ունեին գաելերենի որոշ գիտելիքներ, ներառյալ Արտաքին Հեբրիդների
բնակչության 72 %: Դպրոցականների քանակը, որոնց դասավանդում են վալերեն, գաելերեն
կան իռլանդերեն նույնպես աճում է: Վալերենը և շոտլանդական գաելիկը նույնպես
օգտագործվում են փոքր խմբերում աշխարհով մեկ, օրինակ, գաելերեն են խոսում Կանադայի
Նոր Շոտլանդիայում (հատկապես Քեյպ-Բրետոն կղզում), իսկ Արգենտինական Պատագոնիայում
- վալերենով:

Միացյալ Թագավորությունում բոլոր վայրերում դպրոցականները պարտավոր են սովորել
երկրորդ լեզու մինչև որոշակի տարիքը. Անգլիայում մինչև 14 տարեկանը, և մինչև 16
տարեկանը Շոտլանդիայում։ Ֆրանսերենը և գերմաներենը հանդիսանում են երկու ամենաշատը
դասավանդվող երկրորդ լեզուները այս երկու շրջաններում։ Ուելսում մինչև 16 տարեկան
դպրոցականներին կամ դասավանդում են վալերենով, կամ սովորեցնում են վալերեն որպես
երկրորդ լեզու:

Հիմնական կրոնները՝ քրիստոնեություն, ամենատարածված կրոնն է (42 079 000), 71,6%,
իսլամ (1 591 000), 2,7%, հինդուիզմ (559 000), 1%, սիկխիզմ (336 000), 0,6%,
հուդայականություն (267 000), 0,5%, բուդդայականություն (152 000), 0,3%, այլ
կրոններ (179 000), 0,3%, աթեիզմ (9 104 000), 15,5%, չեն պատասխանել (4 289 000),
7,3%:

Անգլիայի տարածքում գոյություն ունի եկեղեցի պետական կարգավիճակով՝ Անգլիայի
եկեղեցին, որի աշխարհիկ ղեկավարը բրիտանական միապետն է։ Անգլիայի եկեղեցին մեկն է
տեղական եկեղեցիներից, որոնք մտնում են Անգլիկանյամ միության մեջ, որոնց հոգևոր
առաջնորդն է Քենթերբերիի արքեպիսկոպոսը:

Համաձայն հետազոտությունների, Միացյալ Թագավորությունը, հիմնականում աշխարհիկ
բնակչությամբ երկիր է՝ միայն մարդկանց 38% է հայտարարում իրենց հավատի մասին Աստծո
հանդեպ («a God»), չնայած, ըստ Անգլիայի եկեղեցու 2005 թվականի տվյալների,
«Անգլիայի բնակչության 72 % նշել են, որ իրենք պատկանում են քրիստոնեական հավատին»:

Համաձայն 2008 թվականին Ջոզեֆ Ռոունթրիի Հիմնադրամ քրիստոնեական բարեգործական
կազմակերպության հրատարակված հետազոտության, «գերակայող կարծիք» է հանդիսանում
հասարակությամ մոտ, թե կրոնը դա «հասարակական չարիք» է:

Մեծ Բրիտանիայում հայկական համայնքներ ստեղծվել են 1830-ական թվականներին
Լոնդոնում, Մանչեստրում և Լիվերպուլում: Առաջին հայերն այստեղ Կոստանդնուպոլսից և
Հնդկաստանից ժամանած վաճառականներն էին։ Արդեն 1870 թվականին Մանչեստրում կառուցվել
է հայկական եկեղեցին (Սուրբ Երրորդություն)։ Մեծ Բրիտանիայի հայ գաղութն ստվարացել
է Առաջին համաշխարհային պատերազմից հետո, երբ այնտեղ հաստատվել են Թուրքիայից,
Իրանից և Կովկասից գաղթած բազմաթիվ հայեր։

1960-70-ական թվականներին հայերի հոսքը Մեծ Բրիտանիա ավելացավ հատկապես Կիպրոսից,
Լիբանանից, Սիրիայից և Եգիպտոսից: Ներկայումս հայերի թիվը 20.000 է հիմնականում
Լոնդոնում (13.000), Մանչեստրում, Լիվերպուլում, Բիրմինգհեմում, ինչպես նաև
Էդինբուրգ, Բելֆաստ, Գլազգո քաղաքներում։ Լոնդոնում գործում է Հայ տունը, որը
կազմակերպում է մշակութային միջոցառումներ։ Այնտեղ է գտնվում նաև 1992 թվականին
բացված ՀՀ-ի դեսպանատունը։ Համայնքում գործում է Հայ առաքելական 3 եկեղեցի և 1
Ավետարանական եկեղեցի։ Հայաստանեայց Առաքելական եկեղեցու Անգլիայի թեմի
առաջնորդանիստը Լոնդոնի Սուրբ Սարգիս եկեղեցին է։ Մայրաքաղաքում և Մանչեստրում հայ
մանուկների համար բացվել են նաև շաբաթօրյա և կիրակնօրյա դպրոցներ։ 1998 թվականից
լույս է տեսնում «Նոր սերունդի ձայն» պարբերականը։

Միացյալ թագավորության մշակույթը հարուստ է և բազմազան։ Բազմաթիվ գործոններ են
ազդել մշակույթի վրա՝ կղզիական բնույթի պետություն լինելը, պետության պատմությունը
որպես արևմտյան դեմոկրատիայի առաջատար և ռազմաքաղաքական նշանակալից երկիր, ինչպես
նաև այն հանգամանքը, որ պետությունը ձևավորվել է չորս առանձին պետությունների
հաշվին, որոնցից յուրաքանչյուրը պահպանել է իր ավանդույթները, սովորությունները և
սիմվոլները։ Բրիտանական կայսրության ազդեցության շնորհիվ իր հերթին տարածում է գտել
նաև լեզուն և մշակույթը նրա նախկին գաղութներում՝ ներառելով Ավստրալիան, Կանադան,
Հնդկաստանը, Իռլանդիան, Նոր Զելանդիան, Հարավաֆրիկյան Հանրապետությունը և Ամերիկայի
Միացյալ Նահանգները:

Միացյալ Թագավորության ճարտարապետությունը կամ Բրիտանական ճարտարապետությունը
բաղկացած է ճարտարապետական ոճերի էկլեկտիզմական համակցությամբ՝ սկսած այն
շինություններից, որոնք եղել են նախքան Միացյալ Թագավորությունը՝ օրինակ հռոմեական
ճարտարապետությունը, մինչև 21-րդ դարի ժամանակակից ճարտարապետությունը: Անգլիայում
կարելի է տեսնել ունիկալ ճարտարապետական լուծումների նմուշներ, բայց և Իռլանդիան,
Շոտլանդիան և Ուելսը նույնպես նպաստել են ունիկալ ճարտարապետական կառույցների
շինությանը և ընդհանուր առմամբ բոլորն էլ մեծ դեր են խաղացել ճարտարապետության
պատմության մեջ։ Չնայած Միացյալ Թագավորությանը հասած նախապատմական և կլասիկ
շինությունների, բրիտանական ճարտարապտությունը սկսվում է առաջին անգլոսաքսական
եկեղեցիների շինարարությամբ, որը սկսվել է Ավգուստին Կենտեբերիացու գալուց հետո Մեծ
Բրիտանիա կղզում 597 թվականին։ Նորմանական ճարտարապետությունը ձևավորվեց 11-րդ
դարում և այն սկսվեց լայնամաշտաբորեն կառուցվել եկեղեցիների և ամրոցների տեքով ողջ
Մեծ Բրիտանիայում և Իռլանդիայում, որպեսզի նորմանները կարողանան ուժեղացնել իրենց
ազդեցությունը։ Անգլիական գոթական ճարտարապետությունը, որը ծաղկել է 1180 թվականից
մինչև մոտ 1520 թ.-ը, ներմուծվել է Ֆրանսիայից, բայց արագ տեմպերով այն ձեռք է
բերել իր սեփական ունիկալ առանձնահատկությունը։

Ամբողջ Միացյալ Թագավորությունով մեկ լիքն են միջնադարյան ճարտարապետության
նմուշները՝ քարե մեծ դղյակների տեսքով։ Ավելի մեծ կոնցենտրացիաներով դղյակների ու
ամրոցների կարելի է հանդիպել անգլաշոտլանդական սահմանի վրա, որոնք կառուցվել են
սկսած 14-րդ դարից Շոտլանդական անկախության պատերազմի ժամանակներում։ Վառոդի և
թնդանոթի հայտնագործությունից հետո ամրոցները դարձան ավելորդ կառույց և Անգլիական
վերածննդի ժամանակաշրջանում մշակվեցին հայրենական ճարտարապետության նոր
գեղարվեստական ոճեր՝ Թուդորյան ոճը, Անգլիական բարրոկոն, Թագուհի Աննայի ոճը և
Պալադյան ոճը: Գեորգիանյան, Շոտլանդական բարոնական և Նեոդասական ոճերը զարգացան
Շոտլանդական լուսավորության շնորհիվ և 1930-ականներից սկսած զարգանում է
մոդեռիստական ոճի ճարտարապետությունը Ուելսի արքայազն Չարլզի հովանավորության
ներքո։

Բրիտանական գրականություն տերմինը վերաբերվում է ինչպես Մեծ Բրիտանիայի, այնպես էլ
Մեն կղզու, Նորմանդական կղզիների, ինչպես նաև Անգլիայի, Ուելսի և Շոտլանդիայի
գրականություններին մինչև վերջիններիս միավորվելը։ Բրիտանական գրականության մեծ
մասը գրված է անգլերեն լեզվով։ 2005 թվականին Մեծ Բրիտանիայում տպագրվել էր շուրջ
260 000 գիրք, իսկ 2006 թվականին Մեծ Բրիտանիան համարվում էր առաջատար երկիր ըստ
տպագիր գրքերի անվանման։

Անգլիական դրամատուրգ և պոետ Ուիլյամ Շեքսպիրը համարվում է իր ոլորտում եղած
ամենանշանավոր անձանցից մեկը ողջ պատմության մեջ, բայց և նրա ժամանակակիցներ
Քրիստոֆեր Մարլոն և Բեն Ջոնսոնը ևս շատ հայտնի են։ Ավելի ուշ այնպիսի դրամատուրգներ
են ի հայտ եկել, որպիսիք են Ալան Էկբոյնը, Հարոլդ Փինթերը, Մայքլ Ֆրեյնը և Թոմ
Սթոփարդը, որոնք համատեղել են սյուրռեալիզմի, ռեալիզմի և այլ մշակութային
ուղղությունների տարրեր։

Միջնադարյան անգլիացի ճանաչված գրողներից են Ջեֆրի Չոսերը (14-րդ դար), Թոմաս
Մելորին (15-րդ դար), Թոմաս Մորը (16-րդ դար) և Ջոն Միլթոնը (17-րդ դար)։ 18-րդ
դարում Դանիել Դեֆոն (Ռոբինզոն Կրուզոյի հեղինակը) և Սեմյուել Ռիչարդսոնը դարձան
ժամանակակից վեպի պիոներները։ 19-րդ դարում գրականությունը զարգացման մեջ մեծ
ներդրում ունեցան Ջեյն Օսթինը, գոթիկական ոճի գրող Մերի Շելլին, մանկագիր Լուիս
Քերոլը, Բրոնտե քույրերը, Չարլզ Դիքենսը, նատուրալիստ Թոմաս Հարդին, ռեալիստ Ջորջ
Էլիոթը և պոետներ Ուիլյամ Բլեյքը և Ուիլյամ Վորդսվորթը: 20-րդ դարի անգլիացի
նշանավոր գրողներից են ֆանտաստ Հերբերտ Ուելսը, մանկագիրներ Ռադյարդ Կիպլինգը, Ալան
Ալեքսանդր Միլնը (Վինի Թուխին ստեղծողը) և Էնիդ Մերի Բլայթոնը, հակասական Դևիդ
Հերբերտ Լոուրենսը, մոդեռնիստ Վիրջինիա Վուլֆը, երգիծաբան Իվլին Վոն, կանխագուշակ
վիպասան Ջորջ Օրվել, հանրածանոթ Վիլյամ Սոմերսեթ Մոեմը և Գրեմ Գրինը, դետեկտիվ
ժանրի վիպասան Ագաթա Քրիստին, Ջեյմս Բոնդին ստեղծող Յան Ֆլեմինգը, պոետներ Թոմաս
Սթեռնս Էլիոթը, Լարկին Ֆիլիպը և Թեդ Հյուզը, ֆենտեզի ժանրի գրողներ Ջոն Ռոնալդ
Ռուել Թոլքինը, Քլայվ Սթեյփլս Լյուիս և Ջոան Ռոուլինգը:

Շոտլանդիայի նշանակալից գրողներից են դետեկտիվ ժանրի գրող Արթուր Կոնան Դոյլը
(Շերլոկ Հոլմսին ստեղծողը), ռոմանտիկ ժանրի ստեղծագործող Վալտեր Սքոթը, մանկագիր
Ջեյմս Բարրին, արկածային ժանրի հեղինակ Ռոբերտ Լուիս Սթիվենսոնը և հանրաճանաչ պոետ
Ռոբերտ Բըրնսը: Ժամանակակից շոտնլանդացի նշանավոր գրողներից են Յեն Ռանկինը և Յեն
Բենքսը:

Մեծ Բրիտանիայի ամենահին բանաստեղծությունը համարվում է Y Gododdinը, որը գրվել է
մոտ 6-րդ դարում Հին Հյուսիսում: Այն գրված է կումբրիերեն կամ հին վալիերեն
լեզուներով և նրանում առաջին անգամ է հիշատակվում Արթուր թագավորի մասին։ Մոտ 17-րդ
դարում Ուելսի և Հին Հյուսիսի միջև կապը կորել է և վալիական մշակույթի կենտրոնը
տեղափոխվել է ժամանակակից Ուելս, որտեղ Արթուրի լեգենդը զարգացվել է Գալֆրիդ
Մանտմունտացու կողմից։ Միջնադարի ամենահին վալիական պոետը համարվում է Դավիդ ապ
Գվիլիմը (1320 - 1370), որը գրել է բնության, կրոնի և սիրո մասին։ Նրան նաև
համարում են միջնադարի եվրոպական ականավոր պոետներից մեկը։ Մինչև 19-րդ դարը
վալիական գրականությունը հիմնականում վալիական լեզվով էր և այն հիմնականում կրում
էր կրոնական բնույթ։ Սուոնսիի բնակիչ Թոմաս Դիլանը 20-րդ դարի առաջին կեսին հայտնի
դարձավ ողջ աշխարհին։ Ազդեցիկ վանահայր և ազգայնական Թոմաս Ռոնալդ Ստյուարտը 1996
թվականին նոմինացվել է Գրականության Նոբելյան մրցանակի:

Մյուս երկրների հեղինակները՝ հիմնականում Ազգերի համայնքը, Իռլանդիան և ԱՄՆ, ապրում
և ստեղծագործում էին և ապրում Մեծ Բրիտանիայում։ Նրանցից ամենանշանավորներն են
Ջոնաթան Սվիֆթը, Օսկար Ուայլդը, Բրեմ Սթոքերը, Բերնարդ Շոուն, Ջոզեֆ Կոնրադը, Թոմաս
Սթեռնս Էլիոթը, Փաունդ Էստրան, ինչպես նաև արտասահմանում ծնված բրիտանական
հեղինակները՝ Կադզուո Իսիգուրոն և Սալման Ռուշդին:

Միացյալ թագավորությունը հայտնի է իր «Բրիտանական էմպիրիզմ» ավանդույթով, որը
փիլիսոփայական գիտելիք է հիմնված «Շոտլանդական փիլիսոփայության» վրա։ Նրան երբեմն
անվանում են «Ողջախության շոտլանդական դպրոց»: Բրիտանական էմպիրիզմի հայտնի
փիլիսոփաներից են Ջոն Լոկը, Ջորջ Բերկլին և Դեյվիդ Հյումը, իսկ շոտլանդական
ողջախոհության դպրոցի կարկառուն ներկայացուցիչներն էին Դուգլաս Ստյուարտը, Թոմաս
Ռեյդը և Ուիլիամ Համիլթոնը: Երկու բրիտանացիներ Ուտիլիտարիզմ բարոյական
փիլիսոփաթյունը։ Գործը սկսել է Ջերեմի Բենթամը, իսկ ավելի ուշ շարունակել է Ջոն
Ստյուրատ Միլը իր «Ուտիլիտարիզմ»: Մեծ Բրիտանիայի մյուս նշանակալից փիլիոսոփաներն
են Դունս Սքոթը, Ջոն Լիբուրնը, Մերի Ուոլստոնկրաֆթը, Ֆրենսիս Բեկոնը, Ադամ Սմիթը,
Թոմաս Հոբսը, Ուիլյամ Օկկամը, Բերտրան Ռասելը և Ալֆրեդ Ջուլս Այերը: Ծագումով ոչ
բրիտանացի, բայց բրիտանաբնակ հայտնի փիլիոսոփաներից են Իսայա Բերլինը, Կառլ Մարքսը,
Կառլ Փոփերը և Լյուդվիգ Վիտգենշթայնը:

Բրիտանիայում տարածում են գտել բազմաթիվ երաժշտական ոճեր՝ Անգլիայի, Շոտլանդիայի,
Ուելսի, Իռլանդիայի ազգային երաժշտություններով և ավարտած ծանր մետաղով: Բրիտանիայի
հայտնի կոմպոզիտորներից են Ուիլյամ Բյերդը, Հենրի Պյորսելը, Էդուարդ Էլգարը,
Գուստավ Հոլստը, Արթուր Սալիվանըը, Ռալֆ Վոան Ուիլյամսը և բրիատանական ժամանակակից
օպերայի պիոներ Բենջամեն Բրիտտենը: Փիթեր Մաքսվել Դևիսը համարվում է կենդանի
կոմպոզիտորներից ամենանշանակալիցը և համարվում է թագավորական երաժշտության վարպետ:
Մեծ Բրիտանիան ամբողջ աշխարհում ճանաչում ձեռք բերած Բի-բի-սի սիմֆոնիկ նվագախմբի
հայրենիքն է։ Բրիտանական հայտնի դիրիժորներից են Սայմոն Ռեթլը, Ջոն Բարբիիոլին և
Մալկոլմ Սարջենտը: Հայտնի կինոկոմպոզիտորներից են Ջոն Բարրին, Կլինտ Մենսելը, Մայք
Օլդֆիլդը, Ջոն Փաուելը, Կրեյգ Արմստրոնգը, Դևիդ Առնոլդը, Ջոն Մերֆին և Հրաի
Գեգսոն-Ուիլյամսը: Գեորգ Ֆրիդրիխ Հենդելը չնայած այն բանին, որ ծնվել էր
Գերմանիայում, ընդունել էր բրիտնական քաղաքացիություն և նրա ստեղծագործություններից
շատերը, այդ թվում և «Մեսսիան» անգլերեն լեզվով էին։ Էնդրյու Լլոյդ Ուեբերը խասել է
միջազգային փառքի և համարվում է բազմաթիվ մյուզիքլների երաժշտության հեղինակ, որոնք
տարիներ շարունակ եղել են լոնդոնյան Վեսթ-Էնդի առաջատարը և հաճախ օգտագործվել են
Նյու Յորքի Բրոդվեյում:

The Beatles խմբի ստեղծագործությունները վաճառվել են ավելի քան մեկ միլիարդ
օրինակով։ Երաժշտության պատմության մեջ նրանք համարվում են ամենաականավոր
կատարողներից մեկը, որոնք մեծ դեր ունեն ժողովրդականություն վայելող երաժշտության
զարգացման գործում։ Վերջին 50 տարիներին բրիտանական ժողովրդակթյուն վայելող
երաժշտության ներկայացուցիչներից են Քուինը, Կլիֆ Ռիչարդը, Բի Գիսը, Էլթոն Ջոնը,
Լեդ Զեփելինը, Փինք Ֆլոյդը և Ռոլինգ Սթոունզը, որոնցից յուրաքանչյուրն ամենաքիչը
վաճառել է 200 միլիոն սկավառակ։ Ըստ Գինեսի ռեկորդների գրքի հետազոտությունների
բրիտանկանն ոճում ամենամեծ հաղթանակաների թվով 10 կատարողներից 8-ը ծննդով
Բրիտանիայից են, որոնք են Ստաուս Քվոն, Քուինը, Ռոլինգ Սթոունզը, UB40-ը, Դեփեչ
Մոդը, Բի Գիսը, Pet Shop Boys-ը և Manic Street Preachers-ը։ Համաշխարհային
ճանաչում ունեցող բրիտանական ծագումով երաժշտական աստղերից են Placebo-ն,
Քոլդփլեյը, Ռադիոհեդը, Oasis-ը, Spice Girls-ը, Դաֆֆին, Ջեսի Ջեյը, Մյուզը, Ադելը,
Arctic Monkeys-ը, Franz Ferdinand-ը, Gorillaz-ը, Էմի Ուայնհաուսը, East 17-ը,
Blur-ը, Plan B-ն, Ռոբի Ուիլյամսը և Դեքլան Գելբրեյթը:

Բրիտանական կերպարվեստը եվրոպական արվեստի անքակտելի մասն է։ Հայտնի նկարիչներից են
ռոմանտիզմի ներկայացուցիչներ՝ Ուիլյամ Բլեյքը, Ջոն Կոնստեբլը, Պալմեր Սեմյուելը,
Ուիլյամ Թրները, դիմապատկերի վարպետներ՝ Ջոշուա Ռեյնոլդսը, Լյուսյեն Ֆրեյդը,
բնանկարի վարպետ Թոմաս Գեյնսբորոն, Արվեստի և արհեստների շարժման պիոներ Ուիլյամ
Մորիսը, ֆիգուրատիվիստ Ֆրենսիս Բեկոնը, պոպ–արտի ներկայացուցիչներ Ռիչարդ Համիլտոնը
և Դեվիդ Հոքնին, աբստրակցիոնիստ Հովարդ Հոջկինը, քանդակագործներ՝ Էնթնի Հորմլին,
Անիշ կապուրը և Հենրի Սփենսեր Մուրը։ 1980–ականների վերջին և 1990–ականների սկզբին
Լոնդոնի Սվաչի պատկերասրահը օգնեց ուշադրություն սևեռելուն մի խումբ բազմաժանրային
նկարիչների վրա, որոնք հետագայում հայտնի դառան Երիտասարդ բրիտանացի նկարիչներ
անվամբ։ Նրանց թվում էին Դեմյեն Հյորստը, Քրիս Օֆիլին, Ռեյչել Ուայթրելը, Թրեյսի
Էմինը, Մարկ Ուոլինգերը, Սեմ Թեյլոր–Վուդը, Ջեյք և Դինոս Չեպմեն եղբայրները։
Լոնդոնի Արվեստի թագավորական ակադեմիան հանդիսանում է Միացյալ Թագավորության
արվեստի զարգացմամբ զբաղվող հիմնական կազմակերպությունը։

Միացյալ Թագավորությունը հայտնի է իր թանգարաններով։ Կան բազմաթիվ թանգարաններ
Լոնդոնում, Օքսֆորդում, Քեմբրիջում, Մանչեսթերում, Լիվերպուլում, Էդինբուրգում,
Գլազգոյում, Քենտում, Յորքում, Դերբիում, Բիրմինգհեմում: Միայն Լոնդոնում ավելի քան
240 թանգարան կա։ Հիմնականում թանգարանների մուտքը ազատ է: Կերպարվեստի
ժողովրդականությանն են նպաստում Լոնդոնի ազգային պատկերասրահը, Ազգային դիմանկարի
պատկերասրահը, Թեյթ Բրիտանը, Թեյթ Մոդեռնը։ Ամենաշատ այցելվող թանգարանը՝
ժամանակակից արվեստի թանգարանը տարեկան ընդունում է մոտ 4.7 միլիոն այցելու։

 Տես նաև` Բրիտանական թանգարան (Լոնդոն), Լոնդոնի թանգարան, և Վիկտորիայի և Ալբերտի
թանգարան

16-րդ դարի վերջերին և 17-րդ դարի սկզբին էլիզաբեթ I-ի թագավորության
ժամանակաշրջանում նկատվեց արվեստի բոլոր ճյուղերի և հատկապես դրամայի զարգացում,
որը միգուցե կապված էր աշխարհահռչակ դրամատուրգ Վիլյամ Շեքսպիրի հետ, ով շուրջ 40
պիես է գրել, որոնք մինչ այժմ բեմադրվում են աշխարհի տարբեր թատրոններում։ Նրա
ողբերգություններից են «Համլետ»-ը (1603), «Օթելլո»-ն (1604), «Արքա Լիր»-ը (1605),
կատակերգություններից՝ «Միջամառային գիշերվա երազ»-ը (1594-1596), «Տասներկուերորդ
գիշեր»-ը (1602), պատմական պիեսներից՝ «Հենրի Չորրորդ (Մաս Առաջին)», «Հենրի
Չորրորդ (Մաս Երկրորդ)»: Էլիզաբեթյան ժամանակաշրջանը հաճախ անվանում են «Շեքսպիրյան
շրջան»՝ այդ դարաշրջանի վրա նրա ունեցած ազդեցության պատճառով։ 17-րդ դարի այլ
նշանավոր դրամատուրգներից են Բեն Ջոնսոնը, Քրիստոֆեր Մարլոն, Ջոն Վեբստերը:

Միջթագավորության ժամանակ՝ 1642-1660 թթ, պուրիտանները փակ էին պահում անգլիական
թատրոնները՝ կրոնական և գաղափարախոսական նկատառումներից ելնելով։ Երբ լոնդոնյան
թատրոնները կրկին բացվեցին միապետության վերականգնումից հետո, նրանք զարգացում
ապրեցին Չարլզ II արքայի օրոք։ Լայն և տարբեր սոցիալական դիրք ունեցող հանդիսատեսին
գրավում էր ակտուալ գրելաոճը և առաջին պրոֆեսիոնալ դերասանուհիների խաղը (Շեքսպիրի
ժամանակաշրջանում բոլոր կանացի դերերը խաղում էին տղաները)։ Այս ժամանակի նոր
ժանրերից էին հերոսական դրաման, հուզիչ դրաման, վերականգնման կատակերգությունը։
Վերջինս ամենալայն տարածումն ուներ պրոդյուսերների և հանդիսատեսի շրջանում։

Մեծ Բրիտանիան մեծ ազդեցություն է ունեցել կինեմատոգրաֆիայի պատմության վրա։
Բրիտանական ռեժիսորներ Ալֆրեդ Հիչքոքը և Դևիդ Լինը համարվում են պատմության մեջ
ամենաճանաչված ռեժիսորներից մեկը, իսկ մյուս հայտնի ռեժիսորներն են Չարլի Չապլինը,
Մայքլ Փաուելը, Քերոլ Ռիդը և Ռիդլի Սքոթը: Շատ բրիտանական դերասաններ համաշխարհային
ճանաչում են ձեռք բերել։ Նրանց թվում են այնպիսի աստղեր, որպիսիք են Ջուլի
Էնդրյուսը, Ռիչարդ Բերթոնը, Մայքլ Քեյնը, Շոն Քոններին, Վիվիեն Լին, Դևիդ Նիվենը,
Լոուրենս Օլիվիեն, Պիտեր Սելլերսը և Քեյթ Ուինսլեթը: Կոմերցիոն առումով հաջողակ
որոշ ֆիլմեր ստեղծվել են Մեծ Բրիտանիայում (Հարի Փոթեր և Ջեյմս Բոնդ)։ «Ealing
Studios» կինոընկերությունը համարվում է աշխարհում գործող կինոընկերություններից
ամենահինը։

Չնայած իր տարածմանը և հաջող պատմությանը, բրիտանական կինոինդուստրիան իր
ինդիվիդուալության նկատառումներով հաճախ վիճելի է հանդիսանում, քանի որ նրա մեջ կան
և՛ ամերիկյան, և՛ եվրոպական կինեմատոգրաֆիայի ազդեցությունը։ Շատ բրիտանական
ֆիլմերի համար համապրոդյուսեր են դառնում ամերիկյան պրոդյուսերները և նրանց մեջ
բրիտանական դերասանների հետ հավասար նկարահանվում են ամերիկյան դերասանները, իսկ
բրիտանական դերասանները հաճախ նկարահանվում են Հոլիվուդում: Հոլիվուդյան հաջողակ
ֆիլմերից շատերը հիմնվում են բրիտանացիների, բրիտանական գրականության և
իրադարձությունների վրա։ Վառ օրինակներից են «Տիտանիկ», «Մատանիների տիրակալը» և
«Կարիբյան ծովի ծովահենները» ֆիլմերը։

2009 թվականին բրիտանական ֆիլմերը համաշխարհային կինովարձույթում հավաքեցին 2
միլիարդ դոլար եկամուտ՝ կարողանալով գրավել աշխարհի կինոշուկայի 7%-ը և ներքին
շուկայի 17%-ը։ 2009 թվականին Մեծ Բրիտանիան կարողացավ ձեռք բերել մոտ £944 միլիոն՝
կինոթատրոն այցելած 173 միլիոն հանդիսատեսի շնորհիվ։ Բրիտանական կինոինստիտուտը
կազմել է 100 լավագույն բրիտանական ֆիլմերի ցանկը: Ամենամյա BAFTA
մրցանակաբաշխությունը համարվում է Օսկարի բրիտանական համարժեքը։

Բրիտանիական խոհանոցը դա Միացյալ թագավորությունում սնունդ սարքելու պրակտիկան և
ավանդույթներն են։ Բրիտանական խոհանոցում հաստատվել է այն վարկանիշը, որ նրանք մեծ
ուշադրություն են դարձնում սննդի բաղադրիչներին և սովորաբար նախապատվություն են
տալիս տեղական արտադրությանը։ Բրիտանական խոհանոցի սոուսները և համեմունքները
համեմատաբար պարզ են և այն օգտագործում են, որպեսզի ընդգծեն ուտելիքի համը, այլ ոչ
թե այն ամբողջությամբ փոխեն։ Միացյալ թագավորության գաղութատիրական տիրապետության
ժամանակաշրջանում բրիտանական խոհանոցը մեծ փոփոխության է ենթարկվել «արտասահմանյան»
երկրների ազդեցության տակ։ Առաջին հերթին նրա վրա մեծ ազդեցություն է թողել
Հնդկաստանը: Օրինակ հավից պատրաստված տիկա-մասալա (անգլ.՝ tikka masala)
անգլո-հնդկական ճաշատեսակը համարվում բրիտանական «ազգային ճաշատեսակ»:
Բրիտանացիները նախընտրում են ուտել թեթև բաներ, իսկ մնացած ճաշատեսակներին
որակավորում են որպես «երևակայությունից զուրկ և ծանր»: Որպես կանոն նման
ճաշատեսակներն օգտագործվում են միմիայն լիարժեք նախաճաշ և Սուրբ Ծնունդի ավանդական
ճաշ։ Դա ավելի հաստատվեց Առաջին և Երկրորդ համաշխարհային պատերազմների ժամանակ, երբ
բրիտանական կառավարությունն ացկացրեց "սննդի չափորոշման" ռեֆորմ։ Ավանդական
բրիտանական ճաշատեսակներից են համարվում ձուկը և չիփսը, մսով տապակած կարտոֆիլը և
պյուրեն:

Ամենահայտնի թեյ խմելու արարողությունը «five-o’clock» է, որն անցակցվում է ամբողջ
Բրիտանիայով մեկ։ Այդ ժամանակ փակվում են բոլոր խանութները, հաստատությունները,
բանկերը և բոլորը գնում են թեյ խմելու։ Ոչ մի ղեկավար չի համարձակվում իր
ենթականերին արգելել, որպեսզի նրանք ժամի հինգին թեյ խմեն։ Նման արգելքի դեպքում
կոլետիվի հարաբերություններ կվատանան։ Որքան տարօրինակ է թեյ խմելու արարողությունը
1851 թվականին պարտադիր կերպով մտցրել է հենց Միացյալ Թագավորությունը, որպեսզի այն
ժամանակ բնակչությանը հետ պահի ալկոհոլից։ Ընդ որում առաջնահերթը տասնհինգ րոպեանոց
թեյ խմելու ընդմիջում պետք է ունենային ծառայողները, աշխատողները և ծովայինները։

BBC-ն հիմնվել է 1922 թվականին և համարվում է պետության կողմից ֆինանսավորվող
ռադիո, հեռուստատեսություն և ինտերնետ հեռարձարկող ընկերություն։ Այն համարվում է
աշխարհում եղած նմանատիպ ընկերություններից ամենամեծը և ամենահինը։ Նա ղեկավարում
բազմաթիվ հեռուստատեսային և ռադիոալիքներով Մեծ Բրիտանիայի տարածքում և նրանից
դուրս, իսկ հեռարձակման ֆինանսավորումը կատարվում է ի հաշիվ հատուկ հարկի, որը
վճարում են բոլոր այն անձինք, ովքեր տանը ռադիոընդունիչ ունեն։ Մեծ Բրիտանիայի
մյուս խոշոր ընկերությունն է ITV-ն, որը ղեկավորում շրջանների 15 ալիքներից 11-ը,
ինչպես նաև News Corporation-ը, որը News International ընկերության հետ միասին
ունի իր թերթերը, որոնց մեջ է ամենահրաճանաչ տաբլոիդ The Sun-ը և ամենահին
օրաթերթը՝ The Times-ը: Բացի այն նա ունի ամենամեծ չափաբաժինը բրիտանական
արբանակային հեռարձակման BSkyB ընկերությունում։ Լոնդոնը համարվում է Մեծ
Բրիտանիայի ԶԼՄ-ի կենտրոնը, քանի որ ազգային թերթերը, հեռուստաալիքները և ռադիոն
հիմնականում կենտրոնավորված են հենց այնտեղ, բայց Մանչեսթրն էլ ևս կարևոր մեդիա
կենտրոններից մեկն է։ Էդինբուրգը, Գլազգոն և Քարդիֆը համարվում են կարևորագույն
կենտրոններ Շոտլանդիայի և Ուելսի թերթերի և հեռուստահեռարձակման գծով։
Հրատարակչական կենտրոնները, որոնք իր մեջ ներառում են գրքերը, տեղեկատուները,
տվյալների բազան, ամսագրերը, թերթերը և նորությունների գործակալությունները, ուենեն
մոտ £20 միլիարդի շրջանառություն և այնտեղ են աշխատում մոտ 167 000 մարդ։

2009 թվականի գնահատումներով Մեծ Բրիտանիայի յուրաքանչյուր բնակիչ օրական 3,75 ժամ
հեռուստեսություն է դիտում և 2,81 ժամ ռադիո է լսում։ Հենց նույն տարվա
գնահատումներով հեռուստալիքների դիտման ստատիստիկան հետևյալն է՝ BBC-ի ալիքները
28,4%, երեք անկախ ալիքներն իրար հետ 29,5%, իսկ մնացած 42,1% բաժին է ընկնում
արբանյակային և թվային հեռուստաալիքներին։ 1970-ականներից սկսած թերթերի վաճառքը
կտրուկ նվազեց, իսկ 2009 թվականից բնակչության միայն 42%-ն էր թերթ կարդում։ 2010
թվականին Մեծ Բրիտանիայի բնակչության 82,5%-ն օգտվում էին Ինտերնետից և Բրիտանիան
ադ ցուցանիշով համարվում է աշխարհի 20 երկրների ցանկում, որտեղ Ինտերնետի
բաժանորդները ամենաշատն են։

Բազմաթիվ հանրաճանաչ սպորտաձևեր, որոնցից են ֆուտբոլը, ռեգբիլինգը, ռեգբին,
ակադեմիական թիավարությունը, բռնցքամարտը, բադմինտոնը, կրիկետը, թենիսը, դարթսը և
գոլֆը, ի հայտ են եկել և զարգացել են հենց Բրիտանիայում։ Մրցույթներից
մեծամասնությունում՝ այդ թվում և համաընկերական խաղերում Անգլիայի, Շոտլանդիայի,
Ուելսի և Հյուսիսային Իռլանդիան հանդես են գալիս առանձին թիմերով։ Բայց լինում են
դեպքեր, երբ Մեծ Բրիտանիան հանդես է գալիս մի թիմով, օրինակ Օլիմպիական խաղերի
ժամանակ։ Լոնդոնում առաջին անգամ օլիմպիական խաղեր են անցկացվել 1908 և 1948
թվականներին, իսկ 2012 թվականին Լոնդոնը դարձավ առաջին քաղաքը, որտեղ երեք անգամ
Օլիմպիադա է անցկացվել։

Երկրի յուրաքանչյուր տարածաշրջան ունի իր ֆուտբոլային ասոցիացիան, ազգային թիմը և
իր սեփական չեմպիոնատի համակարգը, բայց և որոշ ակումբներ չեն խաղում այն
ասոցիացիաներում, որտեղ նրանք պետք է լինեին ըստ տարածաշրջանի կամ պատմական
պատճառներով։ Անգլիայի, Շոտլանդիայի, Ուելսի և Հյուսիսային Իռլանդիայի
հավաքականները միջազգային մրցադաշտում մասնակցում են որպես առանձին թիմեր, դրա
համար էլ Մեծ Բրիտանիան չի մասնակցում Օլիմպիական խաղերի ֆուտբոլային
մրցույթներում։

2012 թվականին Բրիտանիան հայց էր ուղարկել Բրիտանիայի ընդհանուր հավաքական
ստեղծելու համար, բայց Շոտլանդիայի, Ուելսի և Իռլանդիայի ֆուտբոլային ասոցիացիաները
հրաժարվեցին այդ նախագծին մասնակցելուց՝ վախենալով, որ հետագայում կկորցնեն իրենց
թիմերի անկախության ստատուսը։ Անգլիականի հավաքականը համարվում է ամենահաջողակ
թիմը, որը հաղթել է Ֆուտբոլի աշխարհի առաջնությունում հայրենի հողի վրա 1966
թվականին, բայց այդ ժամանակն նրա ամենամեծ ախոյաններից մեկը Շոտլանդիան էր։

Կրիկետ խաղի մտահղացումը պատկանում է Անգլիային և այն շատ տարածված է Բրիտանիայում
և նրա գաղութներում։ Ուելսն իր սեփական հավաքանը չունի, դրա համար էլ հանդես է
գալիս Անգլիայի հետ միասին։ Վերջերս նրանց են միացել նաև Շոտլանդիան և Իռլանդիան,
քանի որ նրանց մոտ այդ սպորտաձևը նոր է զարգանում։ Ռեգբիլինգը տարածված է Մեծ
Բրիտանիայի մի քանի շրջաններում։ Այն ի հայտ է եկել Հալդեսֆիլդում և այդ խողը
սովորաբար խաղում են Հյուսիսային Անգլիայում: Բրիտանիայի միսանական հավաքականը՝
«Բրիտանական առյուծները» առաջ մասնակցում էին Ռեգբիլինգի աշխարհի գավաթին, բայց
2008 թվականից Անգլիան, Շոտլանդիան և Իռլանդիան մասնակցում են որպես առանձին
երկրներ։ Ռեգբիում Անգլիայի, Շոտլանդիայի, Ուելսի և Իռլանդիայի հավաքականներն իրենք
իրենցով շատ ուժեղ են։ Վեց ազգերի գավաթը, որը խաղարկվում է վերոնշյալ
հավաքականների և Իտալիայի և Ֆրանսիայի հավաքականների միջև, ոչ պաշտոնական կարգով
համարվում է Եվրոպայի ռեգբիի չեմպիոնատ։

Թենիս խաղն ի հայտ է եկել Բիրմինգհեմ քաղաքում 1859-ից 1865 թթ. միջակայքում։
Ուիմբլդոնի մրցաշարը դա միջազգային մրցույթ է, որն անցկացվում է ամեն տարի Լոնդոնի
հարավում՝ Ուինբլդոնում: Այն համարվում է աշախարհի ամենահարգի մրցույթներից մեկը։
Սնուկերը մեծ տարածում ունի Մեծ Բրիտանիայում, իսկ ամենամյա աշխարհի առաջնությունը
անցկացվում է Շեֆիլդում: Հյուսիսային Իռլանդիայում նաև ժողովրդականություն են
վայելում այնպիսի սպորտաձևեր, որոնցից են Գելսական ֆուտբոլը և Հյորլինգը, որոնց
մրցույթները լի են հանդիսատեսներով։ Շինտի խաղը ժողովրդականություն է վայելում
Շոտլանդական լեռնաշխարհում:

Մեծ Բրիտանիան հանդես է գալիս նաև Ավտոարշավով: Ֆորմուլա 1-ի բազմաթիվ թիմեր և
վարորդներ բազայավորված են հենց այստեղ, իսկ բրիտանական վարորդները ամենաշատ
տիտղոսներն են շահել, քան մյուս երկրների ներկայացուցիչները։ 1950 թվականին
Սիլվերսթոունում անցկացվել է ամենաառաջին գրան-պրին։ Հիմա այնտեղ ամեն տարվա
հուլիսին անցկացվում է Մեծ Բրիտանիայի Գրան-պրին: Երկրում նաև անցկացվում են Ռալլիի
աշխարհի մրցարշավներ:

Միացյալ Թագավորության դրոշը Միության դրոշն է։ Այն հիշատակվում է նաև «Ջեքի
միություն» անվանումով։ Այն առաջին անգամ ստեղծվել է 1606 թվականին՝ Անգլիայի դրոշի
և Շոտլանդիայի դրոշի վերադրմամբ և թարմացվել է 1801 թվականին՝ ավելացվելով Սուրբ
Պատրիկի դրոշը: Միության դրոշի մեջ Ուելսի դրոշը չկա, քանի որ Ուելսը գրավվել և
միացվել է Անգլիային մինչև Միացյալ Թագավորության ստեղծումը, բայց և այնպես
քննարկումներ եղել են Միության դրոշում նաև Ուելսի դրոշի օգտագործման վերաբերյալ։
Մեծ Բրիտանիայի «Աստված պահպանի թագավորին» պետական օրհներգում «Թագավոր» բառը ամեն
անգամ փոխվում է «Թագուհի» բառով, եթե միապետը կին է։

Բրիտանիան Միացյալ Թագավորության ազգային մարմնացումն է, և նա ունի Հռոմեական
Բրիտանիայի ծագում։ Բրիտանիան խորհրդանշվում է երիտասարդ կնոջ տեսքով, որն ունի
շագանակագույն կամ ոսկե մազեր և կրում է Կորինֆյան սաղավարտ և սպիտակ զգեստ։ Նա մի
ձեռքին բռնել է Պոսեյդոնի եռաժանին և մի վահան, իսկ մյուս ձեռքով ընդունում է
Միության դրոշը։ Երբեմն նա պատկերվում է առյուծի վրա նստած։ Բրիտանական կայսրության
վերելքի ժամանակ պետությունն ասոցացվում էր ծովային գորիշխանության հետ՝ ինչպես
օրինակ «Բրիտանիա, կառավարիր ծովերով» երգում։ Մինչ 2008 թ.-ը առյուծի խորհրդանիշը
պատկերված էր Բրիտանիայի հետևի ֆոնի վրա Հիսուն պենս և Տաս պենս մետաղադրամների
վրա։ Այդ խորհրդանիշը նաև օգտագործվում է Բրիտանական բանակի ոչ հանդիսավոր դրոշների
վրա։ Բուլդոգը երբեմն օգտագործվում է որպես Միացյալ թագավորության խորհրդանիշ և
կապված է նացիստական Գերմանիա Ուինսթոն Չերչիլի կատարած այցի հետ։



https://hy.wikipedia.org/wiki/%D5%8C%D5%B8%D6%82%D5%BD%D5%A1%D5%BD%D5%BF%D5%A1%D5%B6

Ռուսաստան (ռուս.՝ Россия, պաշտոնապես՝ Ռուսաստանի Դաշնություն, ռուս.՝ Российская
Федерация), պետություն Եվրասիայում՝ Եվրոպայի արևելյան և Ասիայի հյուսիսային
հատվածում։

Ռուսաստանի մայրաքաղաքը Մոսկվան է։ Ընդհանուր առմամբ Ռուսաստանում կա 15, այսպես
կոչված, միլիոնանոց քաղաք՝ Մոսկվա, Սանկտ Պետերբուրգ(Լենինգրադ)՝ նախկին
մայրաքաղաքը, Նովոսիբիրսկ, Եկատերինբուրգ (Սվերդլովսկ), Նիժնի Նովգորոդ, Կազան,
Սամարա (Կույբիշև), Օմսկ, Չելյաբինսկ, Դոնի Ռոստով, Ուֆա, Կրասնոյարսկ, Պերմ,
Վոլգոգրադ (Ստալինգրադ), Վորոնեժ։

Տարածքի տեսանկյունից Ռուսաստանն աշխարհում խոշորագույնն է (17 101 481 կմ2՝
ներառյալ Ղրիմի ինքնավար հանրապետությունը)։ Դա Երկիր մոլորակի ցամաքի 11,46 %-ն է
կամ 1/9 մասը։ Ռուսաստանի տարածքը կազմում է Երկրագնդի ցամաքային մակերեսի
12,65 %-ը կամ 1/8 մասը, ինչը երկու անգամ շատ է իր մակերեսով երկրորդ տեղն
զբաղեցնող Կանադայից։

Ըստ 2010 թվականի հունվարի 1-ի տվյալների՝ բնակչությունը 141 927 296 մարդ է։ Ընդ
որում, բնակիչների 79,3 %-ն ապրում է Ռուսաստանի եվրոպական մասում, իսկ 20,7 %-ը՝
ասիական։ Տվյալ պահին բնակչության թվով զբաղեցնում է իններորդ տեղը աշխարհի
երկրների ցանկում։ Բնակչության ճնշող մեծամասնությունը (73,1%) ապրում է
քաղաքներում։ Ռուսները երկրում կազմում են 79,83 %-ը։ Երկրի պաշտոնական լեզուն
ռուսերենն է։

Ռուսաստանի Դաշնությունը սահմանակցում է 18 երկրների հետ՝ այդ չափանիշով նույնպես
զբաղեցնելով առաջին տեղը։ Ցամաքով սահմանակից են Նորվեգիան, Ֆինլանդիան, Էստոնիան,
Լատվիան, Լիտվան, Լեհաստանը, Բելառուսը, Ուկրաինան, Աբխազիան (մասամբ ճանաչված),
Վրաստանը, Հարավային Օսիան (մասամբ ճանաչված), Ադրբեջանը, Ղազախստանը, Չինաստանը,
Մոնղոլիան, Հյուսիսային Կորեան, իսկ ծովով՝ Ճապոնիան և ԱՄՆ-ը։

Ռուսաստանն ունի օգտակար հանածոների հսկայական պաշարներ։ Անտառների տարածքով այն
առաջինն է աշխարհում (երկրի տարածքի 45 %-ը), ունի համաշխարհային փայտանյութի
պաշարների ավելի քան 1/5 մասը։ Ռուսաստանում լճերը պարունակում են աշխարհի
չսառեցրած քաղցրահամ ջրի 1/4-ը և իրենց բացարձակ քանակով առաջինն են աշխարհում։

Ռուսաստան տերմինը ծագում է արևելյան սլավոններից ամենահայտնի ժողովրդի՝ ռուսների
անունից։ Որպես պետական-պաշտոնական անուն սկսել է կիրառվել ավելի ուշ։ Կա տարբերակ,
որ Կիևյան Ռուսիա անվանումը գալիս է ռուս կոչվող մարդկանց անունից, որը
սկանդինավյան ժողովուրդներից՝ շվեդների ցեղախմբերից մեկն է, և ոչ թե տարածաշրջանի
բնիկ ռուս ժողովրդի։ Այս բացատրությունը պատաճառաբանվում է նրանով, որ Ռուսաստանն
իշխած առաջին արքայատոհմը՝ Ռյուրիկովիչների դինաստիան, ուներ շվեդական ծագում։

Առաջին անգամ «Ռոսիա» տերմինը (հունարեն՝ Ρωσία) հանդիպում է բյուզանդական կայսր,
Հայկական կամ Մակեդոնական արքայատոհմի (867-1056) ներկայացուցիչ Կոստանդին VII
Ծիրանածինի «Արարողակարգերի մասին» և «Կայսրության ղեկավարման մասին»
աշխատություններում՝ որպես Ռուսաստանի հունական անվանում։ Հետագայում «Ռոսիա» (հին
ռուսական տարեգրության մեջ Россія կամ Россіа) տերմինով ամրագրվում է Կիևյան
Ռուսիայից հյուիսիս-արևմուտք ընկած տարածքներին, որոնք չեն մտել Լեհաստանի և
Լիտվական մեծ իշխանության կազմում, և միացվել էր Ռուսաստանին Մոսկվայի մեծ
իշխանության օրոք։ Ռուսաստանի հունական այս անվանումը օգտագործվում էր մինչև Իվան
III իշխանի օրոք (1462 - 1505), իսկ որպես պաշտոնական տերմին «Россия» (Ռուսաստան)
է սկսում կոչվել Իվան IV Ահեղ-ի (1533 - 1584) թագադրոումից՝ 1547 թվականից սկսած։
Արևմտյան Եվրոպայում 16-17-րդ դարերում լատինականացված հունական անվան՝ «Russia»-ին
զուգահեռ օգտագործվում է նաև «Մոսկովիա»-ն։ Լատինական տարբերակը հնչում էր որպես
«Ruthenia»՝ Ռուսենիա։

Ռուսաստանի տարածքում մարդիկ հայտնվել են դեռ վաղնջական ժամանակներից։ Կա տեսակետ,
ըստ որի հնդեվրոպական ժողովուրդների նախահայրենիքը ոչ թե Հայկական լեռնաշխարհն է,
այլ Ռուսական դաշտավայրի հարավային ընդարձակ տարածքը։ Զանազան ցեղային
միությունների ու պետական կազմավորումների կողքին հայտնվում են առաջին
պետությունները, որոնցից հայտնի էր հայտկապես Սկյութական թագավորություն (մ.թ.ա.
1-ին հազարամյակ), ապա՝ Բոսպորի թագավորությունը Ղրիմում (մ.թ.ա. 438 - 370)։
Միջնադարի վաղ շրջանում՝ ժողովուրդների մեծ գաղթի ժամանակ, հայտնվոում են
ձևավորվում են ֆիննո-ուգորական, գոթական և թաթարական պետություններ։ Կովկասից
հյուսիս ընկած տարածքներում Ղրիմի հրեաները հիմնել էին Խազարական կագանատը (618 -
1048)։

Հին Ռուսական պետությունը կազմավորվել է IX դարում։ 862 թվականին Նովգորոդում գահ է
բարձրանում Ռյուրիկ իշխանը (862–882), ով հիմնում է Ռյուրիկովիչների դինաստիան։
Որոշ աղբյուրների համաձայն՝ այս արքայատոհմն ուներ շվեդական ծագում։
Ռյուրիկովիչները Ռուսաստանը կառավարում են շուրջ 700 տարի։ Ռյուրիկ իշխանի որդին՝
իշխան Օլեգ I Ռյուրիկովիչը (882–912), 882 թվականին գահ է բարձրանում Կիևում և իրեն
հռչակելում անկախ իշխան։ Կիևը դառնում է իր տերության մայրաքաղաքը։ Օլեգը իր
իշխանությունն է հաստատում Նովգորոդից մինչև Դնեպր գետ ընկած հսկայածավալ
տարածքում։ Նրան հաջորդում են իր որդին՝ Մեծ իշխան Իգորը (913–945), ապա վերջինիս
որդի Սվյատոսլավ Քաջը(945–972)։ Նրանց օրոք Կիևյան Ռուսիան ընդարձակում է իր
սահմանները, դիվանագիտական ու առևտրական կապեր հաստատում հարևան, ինչպես նաև՝
հեռավոր երկրների հետ։ Բարձրանում է պետոության ազդեցությունը միջազգային
ասպարեզում։ 9-րդ դարում այժմյան Ուկրաինայից և Բելառուսից Ռուսաստան են գաղթում
սլավոններ, հիմնում են Մեծ Նովգորոդը, ընդունում քրիստոնեություն և օգտագործում
կյուրեղյան այբուբենը։

988 թվականին Կիևի 5-րդ իշխան Վլադիմիր Մեծի (980 – 1015) կամ Վլադիմիր Կարմիր
Արեգակի օրոք Ռուսաստանում քրիստոնեությունը հռչակվում է որպես պետական պաշտոնական
կրոն։ Ռուսական եկեղեցին ընդունում է Բյուզանդական պատրիարքի գերիշխանությունը։
Այդպիսով՝ ուղղափառ եկեղեցիների շարքում ավելանում է ևս մեկը։ Կիևյան Ռուսիան
հզորության գագաթնակետին է հասնում իշխան Յարոսլավ Իմաստունի (1019–1054) օրոք։
Վերջինս միավորել է հին ռուսական հողերը։ Արշավել է Լեհաստան, ջախջախել լիտվական
ցեղերին (1030-1040) ու պեչենեգներին (1036)։ Կիևյան Ռուսիայում զգալիորեն զարգացել
են ավատատիրական հարաբերությունները։ Յարոսլավ իշխանի ղեկավարությամբ կազմվել է
«Ռուսկայա պրավդա» օրենսգիրքը։ Զարգանում են մշակույթը և արվեստը, բարգավաճում
առևտուրը և արհեստները։ Կիևում զարդարվում է բազմաթիվ եկեղեցիներով ու վանքերով,
սկսվում է Սուրբ Սոֆիայի շինարարությունը։ Առաջընդաց է ապրում թարգմանական գործը,
զարգացել տարեգրությունը։ Յարոսլավ Իմաստունը ազգակցական կապերի մեջ էր եվրոպական
շատկառավարողների հետ։10-րդ դարում սկսված Կիևյան Ռուսիայի Ոսկե դարը շարունակվում
է մինչև Չինգիզ խանի հորդաների ներխուժումը։

XI դարի կեսից Ռուսաստանը թևակոխում է ավատատիրական մասնատվածության դարաշրջան։
Կամա-Վոլգյան Բուլղարիան ենթարկվում է թաթար-մոնղոլական արշավանքներին, իսկ
Նովգորոդն ու Պսկովը՝ շվեդական և գերմանական հարձակումներին։ Շուրջ 250 տարի տևած
մոնղոլ-թաթարական լուծը հնարավոր եղավ թոթափել Կուլիկովոյի ճակատամարտում (1380)
Դմիտրի Դոնսկոյ իշխանի տարած փայլուն հաղթանակի շնորհիվ։ Սակայն շուտով
թաթար-մոնղոլական զորքերը նվաճում են Մոսկվան, և իշխանը կրկին ընդունում է Ոսկի
Հորդայի գերիշխանությունը։

Մոսկվայի մեծ իշխան Վասիլի II-ին 1462 թվականին հաջորդում է Իվան III-ը (1462 –
1505), ում վիճակված էր վերջնականապես անկախացնել Ռուսաստանը թաթար-մոնղոլներից։ Նա
ընդլայնեց իշխանության սահմանները, միացնելով Յարոսլավլը (1463) և Ռոստով (1474),
ինչպես նաև Նովգորոդի հանրապետությունը (1478), Տվերը (1485), հողատարածքներ
Վյատկայից ու Ռյազանից։ 1480 թվականին Մոսկվայի իշխան կարողացավ վերջնականապես
անկախացնել Ռուսաստանը։ Իշխանը իրեն հայտարարում է Մոսկվայի ցար և համայն Ռուսիո
ղեկավար։ Դրանով նա հավասարվում է արևմտաեվրոպական տիրակալներին և նոր էջ բացում
Ռուսաստանի պատմության մեջ։ Իվան III-ը ժառանգորդ նշանակեց իր երկրորդ կնոջից՝
Բյուզանդիայի կայսերական գահաժառանգ Սոֆիա Պալեոլոգոս իշխանուհուց ունեցած ավագ
որդուն՝ Վասիլիին։

Այսպիսով, XIV—XVI դարերում Մոսկվայի շուրջը ստեղծվել է ռուսական կենտրոնացված
պետություն՝ Մոսկվայի մեծ իշխանությունը, որը ներառում էր Հյուսիսարևելյան և
Հյուսիսարևմտյան Ռուսիայի տարածքները։

Ռյուրիկովիչների տոհմի վերջին ներկայացուցիչը Իվան IV Ահեղն էր (1533 – 1547)։ Նա
վարում էր Ոսկե Հորդայի խաների դեմ պայքարը շարունակելու, պետության արևելյան
սահմաններն ընդարձակելու և արևմուտքում Բալթիկ ծովի ափերին տիրելու
քաղաքականություն։ Լիվոնյան պատերազմում (1558–1583) առաջին հաջողություններից հետո
Ռուսաստանը հարկադրված էր միաժամանակ պատերազմել Լիտվայի, Լեհաստանի, Դանիայի և
Շվեդիայի դեմ։ Ի վերջո պարտություն կրեց և կարողացավ պահպանել միայն Նևայի
գետաբերանը։ Ռյուրիկովիչների դինաստիան հեռանում է Ռուսաստանի պատմության
ասպարեզից։

1603—1613 թվականները ռուսների համար ճգնաժամային էին. երկիրը ասպատակում են
շվեդները և լեհերը։ Մոսկվայում գահ է բարձրանում Ռոմանովների արքայատոհմը՝ Միխայիլ
I-ի (1613 – 1645) առաջնորդությամբ։ Արքայատոհմը ղեկավարում է 3 դար՝ մինչև 1917
թվականի փետրվարյան հեղափոխությունը։

XVI դարի վերջին — XVII դարի կեսերին երկրում ձևավորվել են ճորտատիրական
հարաբերությունները։ XVII դարի սկզբին ռուսները հետ են մղել երկիր ներխուժած Ռեչ
Պոսպոլիտայի և Շվեդիայի զորքերը, իսկ 1654 թվականին Ռուսաստանի կազմի մեջ է մտել
Ուկրաինան։ XVI դարում ռուսները Կապիտան Երմակի գլխավորությամբ տիրանում են
Սիբիրին։ Այսպիսով՝ XVI—XIX դարերում Հյուսիսի, Պովոլժիեի, Ուրալի, Սիբիրի, Հեռավոր
Արևելքի տարածքների միացման և մի շարք ոչ ռուս ժողովուրդների միավորման միջոցով
սկսում է կազմավորվել բազմազգ Ռուսական կայսրությունը։

XVII դարի վերջը և XVIII դարի առաջին քառորդը նշանավորվել են Պետրոս Մեծ
(1682—1725) կայսեր բարեփոխություններով, որոնք էապես նպաստել են երկրի
հասարակական-տնտեսական և մշակութային զարգացմանը։ Պետրոս Առաջինը արքա (ցար)
հռչակվեց 1682 թվականին՝ 10 տարեկան հասակում, սկսեց ինքնուրույն կառավարել 1689
թվականից։ Մանկուց հետաքրքրություն է ցուցաբերել գիտությունների և եվրոպական
ապրելաձևի նկատմամբ, առաջինը ռուսական ցարերից եկրարատև ճանապարհորդություն է
կատարել Արևմտյան Եվրոպայի երկրներով։ 1698 թվականին վերադառնալով Ռուսաստան
նախաձեռնել է լայնածավալ և արմատական բարեփոխումներ։ Պետրոս Առաջինի գլխավոր
ձեռքբերումներից է Ռուսաստանի տարածքների ընդլայունումը Բալթիկ ծովի առափնյա
շրջանների ընդգրկման միջոցով՝ Շվեդիայի դեմ Մեծ հյուսիսային պատերազմում տարած
հաղթանակի միջոցով։ Դա թույլ տվեց նրան 1721 թվականին Ռուսաստանը հռչակել
կայսրություն և ընդունել կայսրի տիտղոսը։ Պետրոս Առաջինը վախճանվել է 1725
թվականին, սակայն նրա ստեղծած պետությունը շարունակել է եռանդուն կերպով զարգանալ և
ընդլայնվել 18-րդ դարի ամբողջ ընթացքում։

1703 թվականին Պետրոս Մեծը հիմնում է Սանկտ Պետերբուրգը, որը 1712 թվականին դառնում
է նոր Ռուսաստանի նոր մայրաքաղաքը։ Դա ռուսական՝ թվով արդեն չորրորդ մայրաքաղաքն
էր՝ Նովգորոդից, Կիևից և Մոսկվայից հետո։

1721 թվականին Ռուսակաստանի թագավոր Պետրոս Մեծը իրեն կայսր է հռչակում։ Դրանով
սկսում է Ռուսաստանի պատմության ամենահարուստ՝ կայսերական էջը, որը տևում է 2 դար՝
մինչև 1917 թվականի Փետրվարյան հեղափոխությունը և Ռուսաստանի Հանրապետության
հռչակումը։

Ռուսաստանը կայսրություն էր հռչակվել Շվեդիայի և Ռուսաստանի միջև տեղի ունեցած
Հյուսիսային պատերազմի արդյունքում, որում ռուսները փայլուն հաղթանակ էին տարել, և
Պետրոս կայսեր խոսքով, բացել էին «պատուհան դեպի Եվրոպա»։ Խոսքը դեպի ծով ելքի
մասին է։ Բալթիկ ծովի արևելյան ափերը անցել էին Ռուսաստանին, և ծով թափվող Նևա գետի
գետաբերանին կայսրը հիմնել էր նոր մայրաքաղաք-նավահանգիստը՝ Սանկտ-Պետերբուրգը։ Դա
Ռուսաստանի ոչ միայն վարչաքաղաքական, այլև ռազմական ու մշակութային նոր կենտրոնը
պետք է դառնար։ Արվեստներին ու գիտություններին նպաստելու համար կայսերական
հրովարտակով 1724 թվականին բացվում է Ռուսաստանի առաջին բարձրագույն ուսումնական
հաստատությունը՝ Սանկտ Պետերբուրգի համալսարանը։

Պետրոս Մեծին հաջորդում է կինը՝ Եկատերինա I-ը (1725-1727), ապա իր թոռը՝ Պետրոս
II-ը (1727-1730)։ Վերջինիս օրոք կարճ ժամանակով մայրաքաղաքը տեղափոխվում է Մոսկվա։
Ապա ռուսական գահին է բարձրանում Պետրոս Մեծ կայսեր եղբոր՝ Իվան V-ի դուստրը՝ Աննա
Իոանովնան (1730-1740)։

Ռուսական կայսրությունը բարգավաճման ու զարգացման նոր էջ է բացում 18-րդ դարում՝
Ելիզավետա I Պետրովնա (1741-1761) և Եկատերինա II Մեծ (1762-1796) կայսրուհիների
օրոք։ Ռուսաստանը վերջնականապես հաստատվում է Եվրասիա մայրցամաքի հյուսիսային
ափերին և շարժվում կենտրոնական շրջաններ։ Դեռևս Պետրոս Մեծի ժամանակներից ծրագրվում
էր արշավանքներ կատարել Օսմանյան կայսրության և Իրանի վրա, ամրապնդել դիրքերը Միջին
Ասիայում և Հեռավոր Արևելքում։ Մայրաքաղաք Պետերբուրգը պետք է զարդարվեր նոր
շինություններով և դառնար խոշոր նավահանգիստ։ Այս և այլ խնդիրները լուծում են
գտնում կայսրուհիների դարաշրջանում։ Ռուսաստանը եվրոպական երկրների շարքում ձեռք է
բերում հզոր կայսրության համբավ։

Եկատերինա II կայսրուհու օրոք Ռուսաստանը դիվանագիտական կապեր է հաստատում և
խորացնում Ճապոնիայի, Չինաստանի, ինչպես նաև՝ Անգլիայի, Պրուսիայի ու Ֆրանսիայի
հետ։ Մեծ նվաճումներ են արձանագրվում մշակույթի ու գիտության բնագավառներում։
Սանկտ-Պետերբուրգի համալսարանի շրջանավարտներից Միխայիլ Լոմոնոսովը 1755 թվականին
հիմնադրում է Մոսկվայի պետական համալսարանը։ 1764 թվականին կայսրուհին հիմնադրում է
Էրմիտաժը։

1768 թվականին սկսվում է ռուս-թուրքական պատերազմը։ Դա թվով 4-րդ պատերազմն էր
Օսմանյան կայսրության դեմ. մյուս երեքը տեղի էին ունեցել (1568–1570), (1676–1681)
և (1686–1700) թվականներին և էական տարածքային կամ տնտեսական փոփոխություններ չէին
բերել Ռուսաստանի կյանքում։ 6 տարի տևած պատերազմի (1768-1774) ընթացքում ռուսները
գրավում են Ղրիմը, Սև ծովի հյուսիսային ափերը, Հյուսիսային Կովկասը։ Կայսրության
սահմանների մեջ է մտնում Ազովի ծովը և ռուսները ելք են ունենում արդեն ոչ միայն
Կասպից, այլև՝ Սև ծով։ Դրանով Ռուսաստանը վերջնականապես դադարում է ցամաքային
պետություն լինելուց, և ելք ունենում դեպի հարավային երկրներ։ Բուլղարիայի Քյուչուկ
Կայնարջի գյուղում կնքվում է հաշտության պայմանագիր, որով թուրքական սուլթանը
հրաժարվում է վերոնշյալ տարածքներից և Ղրիմի խանությունը հանձնում Ռուսաստանի
հովանավորությանը։ Բացի այդ՝ ռուսական ռազմական ու առևտրական նավերին Սև ծովում
ազատ երթևեկելու իրավունք է տրվում։

Հյուսիսային Կովկասը քրիստոնյաներով բնակեցնելու համար Եկատերինա կայսրուհին հատուկ
հրովարտակով հայերին հրավիրում է գալ և բնակվել այնտեղ։ Նախիջևանի հայերը հիմնում
են Նոր Նախիջևան քաղաքը, որի հիմքում հետագայում կառուցվում է Դոնի Ռոստովը,
Արարատյան դաշտի հայերը՝ Արմավիրը։ Հիմադրվում են նաև գյուղեր և ավաններ։ Հայկական
բնակավայրերում հաստատվում է նաև հունական և ռուսական բնակչություն, կառուցվում են
վանքեր և եկեղեցիներ, դպրոցներ։ Նոր շունչ է ստանում Ղրիմի հայ գաղութը։
Կայսրության մայրաքաղաք Սանկտ Պետերբուրգի կենտրոնում կառուցվում է հայկական
եկեղեցի, որը կանգուն է մինչև այսօր՝ շուրջ 2.5 դար։ Այն կոչվում է Եկատերինա II-ի
անունով՝ սուրբ Կատարինե։

Շուրջ 15 տարի անց ռուսները նոր պատերազմ են հայտարարում Օսմանյան կայսրությանը։
Այս անգամ պատերազմը տևում է 4 տարի՝ (1787–1791)։ Ռուսները շարունակում են
նվաճումները Սև ծովի ափին և հասնում Դնեստր գետին։ Վերջինս դառնում է կայսրության
սահմանը։ Ռուսները գրավում են Իզմայիլ ամրոցը։ Մոլդավիայի Յաշ քաղաքում կնքված
հաշտությամբ Կոստանդնուպոլիսը ճանաչում է Ռուսական կայսրության իրավունքները Սև
ծովի ամբողջ հյուսիսային ափամերձ տարածքում։ Այս և այլ պատեզմներում զորավարական
տաղանդով մեծ հռչակ է ձեռք բերում Ալեքսանդր Սուվորովը, ով ստացել էր զինվորական
հրամանատարի ամենաբարձր՝ գեներալիսսիմուսի կոչում։

Ռուսաստանը իր տիրապետությունը հաստատում է Ամերիկա աշխարհամասում. հիմնվում է
Ալյասկայի գաղութը՝ Հյուսիսային Ամերիկայի Ալյասկա թերակղզու և հարակից շրջանների
հետ միասին։

19-րդ դարը կայսրության պատմության մեջ նշանավորվում է նրանով, որ Ռուսաստանում գահ
են բարձրանում գերմանացի կայսրեր։ Դեռ 1762 թվականին գահ բարձրացած Պետրոս III-ը
արդեն հոր կողմից գերմանաացի էր, իսկ նրա կինը՝ Եկատերինա II Մեծը, բնիկ գերմնացի
էր։ Վերջինիս մահից հետո գահ է բարձրանում Պավել I-ը (1796–1801)։ Հաջորդ կես դարը
իշխում են իր որդիները՝ Ալեքսանդր I-ը (1801–1825) և Նիկոլայ I-ը (1825–1855)։

Կայսր եղբայրները շարունակել են իրենց նախորդների նվաճողական քաղաքականությունը։
Մասնավորապես Ալեքսանդր I կայսեր օրոք Ռուսաստանը ընդարձակում է իր տիրույթները
հարավոում և արևմուտքում։ Կայսր թագադրվելու առաջին իսկ տարում՝ 1801 թվականին,
Ալեքսանդրը Ռուսաստանին է միացնում Արևելյան Վրաստանը՝ Քարթլի-Կախեթի
թագավորությունը, իսկ 3 տարի անց՝ 1804 թվականին, սկսում է ռուս-պարսկական առաջին
պատերազմը։ Այն ավարտվում է 1813 թվականին՝ Ռուսաստանի հաղթանակով։ Հոկտեմբերի
12-ին նախկին Ղարաբաղի խանության Գյուլիստան գյուղում կնքվում է հաշտության
պայմանագիր, որով Իրանը ճանաչում էր Ռուսաստանի իրավունքները Անդրկովկասի վրա՝ բացի
Երևանի ու Նախիջևանի խանություններից։

1806 թվականին, ռուս-պարսկական պատերազմի ընթացքում, Անգլիայի և Ֆրանսիայի
հրահրմամբ, Օսմանյան կայսրությունը պատերազմ է հայտարարում Ռուսաստանին։ Դա թվով
6-րդ ռուս-թուրքական պատերազմն էր, որ ավարտվեց 1812 թվականին՝ Ռուսաստանի փայլուն
հաղթանակով։ Ռուսները ոչ միայն չկորցրին Ղրիմը և Սև ծովի հյուսիսային ափերը, այլև
նվաճեցին Մոլդավիայի ժամանակակից տարածքը՝ Բեսարաբիան։ Ռուսական կայսրության հաջորդ
քայլը պետք է լիներ Սև ծովի արևելյան՝ կովկասյան ափերին իր տիրապետության
հաստատումը։

1808-1809 թվականներին տեղի է ունենում ռուս-շվեդական հերթական պատերազմը, և
Ռուսաստանը ստիպված է լինում պատերազմել 3 ճակատով։ Սակայն ռուսական զորքերը
պարտության են մատնում Շվեդիային, և 1809 թվականին նրանից խլում Ֆինլանդիայի
իշխանությունը։ Ռուսական պետությունը վերածվում է անհաղթելի ու անընդհատ հզորացող
տերության։ Նրա բանակը Եվրոպայում ձեռք է բերում անհաղթելիի համբավ։ 1809 թվականին
Ալեքսանդրը թագադրվում է նաև որպես Ֆինլանդիայի մեծ իշխան։

1812 թվականին Ռուսաստանին պատերազմ է հայտարարում Ֆրանսիայի կայսր Նապոլեոն
Բոնապարտը։ Նա նվաճել էր ցամաքային Եվրոպայի հսկայական մասը, և նպատակ ուներ գրավել
Ռուսաստանը։ Մինչ այդ ձախողվել էր Նապոլեոնի արշավանքը Եգիպտոս, որը գրավելուց հետո
նա նպատակ ուներ արշավել Հնդկաստան։ Այսպիսով՝ սկսվում է ռուս ժողովրդի հայրենական
պատերազմը։ Հաջողությունը սկզբում ֆրանսիացիների կողմն էր, ովքեր հասնում են մինչև
Ռուսաստանի կենտրոնական նահանգները և մոտենում Մոսկվայի մատույցներին։ 1812 թվականի
օգոստոսի 26-ին (սեպտեմբերի 7) տեղի ունեցավ Բորոդինոյի ճակատամարտը։ Երկու
կողմերից զոհվեցին շուրջ 80 հազար զինվոր։ Ռուսական զորքերը Միխայիլ Կուտուզովի
գլխավորությամբ ջախջախեցին Նապոլեոնի բանակին։ Ազատագրելով ռուսական տարածքները
ֆրանսիական զորքերից՝ Ռուսաստանը շարունակեց թշնամու ջախջախումը Եվրոպայում։
Նապոլեոնին պարտության մատնելուց հետո կնքվեց համաեվրոպական հաշտություն, որով
եվրոպական տերությունները համաձայնեցին Ռուսաստանին զիջել Վարշավայի դքսությունը՝
Լեհաստանը։ Ալեքսանդրը թագադրվեց որպես Լեհաստանի թագավոր (1815–1825)։

1825 թվականի դեկտեմբերին հանկարծամահ է լինում Ալեքսանդր կայսրը, և նրան
փոխարինում է 30-ամյա եղբայրը՝ Նիկոլայը։ Ռուս զինվորականության մի մասը ապստամբում
է և չի ճանաչում նրա իշխանությունը։ Պատմության մեջ այս ընդվզումը հայտնի է
«Դեկաբրիստների ապստամբություն» անունով։ Աայն ավարտվում է ապստամբների
պարտությամբ, որոնք աքսորի են ենթարկվում։ Նիկոլայ I-ը ժառանգում է ոչ միայն
Ռուսաստանի կայսերական, այլև Լեհաստանի թագավորական ու Ֆինլանդիայի իշխանական թագը։

1826 թվականին, օգտվելով Ռուսաստանում ստեղծված իրավիճակից, պարսից գահաժառանգ
Աբբաս-Միրզան հարձակվում է կայսրության հողերի վրա՝ ձգտելով վերանվաճել կորցրած
տարածքները։ Պարսիկներին դիմադրություն է ցույց տալիս Շուշիի բերդը։ Ռուսական
բանակը արագ ուշքի է գալիս և անցնոմ հարձակման։ Հաջորդ տարում նրանք գրավում են
Երևանը, ապա՝ Նախիջևանը։ Ռուսներին մեծ օգնություն են ցույց տալիս հայ կամավորական
ջոկատները և տեղի հայ բնակչությունը։ Ռուսները գրավում են Արևելյան Հայաստանի մյուս
քաղաքները՝ Խոյը, Ուրմիան, Մակուն և մոտենում Թավրիզի մատույցներին։ Պարսիկները
հաշտություն են խնդրում։ 1828 թվականին կնքվում է Թուրքմենչայի հաշտությունը, որով
պարսկական կողմը ճանաչում է Ռուսաստանի իրավունքները ամբողջ Անդրկովկասի, այդ
թվում՝ Արևելյան Հայաստանի հյուսիսային գավառների վրա։ Հարավային հատվածում Մակուի,
Ուրմիայի, Խոյի խանությունները հետ են վրադարձվոււմ Իրանին։ Երկու պետությունների
միջև հաստատվում են բարիդրացիական դիվանագիտական հարաբերություններ։

1828 թվականին սկսվում է ռուս-թուրքական հհրթական պատերազմը։ Այն մղվում էր 2
ճակատներով՝ բալկանյան և կովկասյան։ Բալկանյան թերակղզում ռուսական զորքերն
ազաատագրում են Ռումինիայի և Բուլղարիայի տարածքը, գրավում Ադրիանապոլիսը և
մոտենում մայրաքաղաք Կոստանդնուպոլսին։ Կովկասյան ճակատում ռուսները գրավում են Սև
ծովի արևելյան ափերը՝ Աբխազիան, Իմերեթիան և Քութայիսը, ինչպես նաև՝ Ախալցխան և
Ախալքալաքը։ Ազատագրվում, բայց պատերազմի ավարտից հետո Թուրքիային է վերադարձվում
Արևմտյան Հայաստանի զգալի մասը՝ Կարսը, Էրզրումը, Մուշը և Բայազետը։ 1829 թվականին
կնքված Ադրիանապոլսի պայմնագրով Ռուսաստանը հաստատում է իր տիրապետությունը
վերոնշյալ տարածքներում։

1861 թվականին կառավարության անցկացրած գյուղացիական բարեփոխման արդյունքում
հիմնականում վերացվեց ճորտատիրական իրավունքը։ 19-րդ դարի վերջին - 20-րդ դարի
սկզբին երկրում կազմավորվեցին քաղաքական կուսակցություններ։ 1904-1905 թվականների
ռուս-ճապոնական պատերազմում կրած պարտությունը սրեց իրավիճակը երկրում և հանգեցրեց
1905-1907 թվականների հեղափոխությանը, որի հետևանքով Ռուսաստանը դարձավ
սահմանադրական հանրապետություն, հիմնադրվեց խորհրդարանը՝ Պետական դուման։

Ռուսաստանն Առաջին համաշխարհային պատերազմին (1914-1918) մասնակցել է Անտանտի
կազմում։

1917 թվականի փետրվարի 27-ին Ռուսաստանի մայրաքաղաք Պետրոգրադում տեղի ունեցավ
հեղափոխությամբ ցարական իշխանությունը փոխարինվեց ժամանակավոր կառավարությամբ՝
իշխան Լվովի գլխավորությամբ, և Պետրոգրադի բանվորների և զինվորների խորհուրդով։
Երկրում փաստորեն հաստատվեց երկիշխանություն։

Ռուսաստանի մայրաքաղաքում 1916 թվականի հոկտեմբերից մինչև 1917 թվականի փետրվարը
աշխատավորական դասակարգային պայքարը հետզհետե աճում էր։ Փետրվարի 23-ը, ըստ հին
տոմարի, Ռուսաստանում մարտի 8-էր՝ Կանանց միջազգային օրը։ Այդ օրը գործադուլի էին
մասնակցում 90 000 բանվորներ և բանվորուհիներ։ Կանանց միջազգային օրը Պետրոգրադում
նշվեց մարտական ցույցերի, ժողովների ու ոստիկանության հետ արյունալի բախումների
ձևով։ Աշխատավորական շարժման կենտրոնը տեղավորվել էր մայրաքաղաքի Վիբորգի՝ կողմում,
որտեղ գտնվում էին քաղաքի շատ խոշոր ձեռնարկություններ։ Քաղաքի մյուս շրջաններում,
ըստ գաղտնի ոստիկանության, նույն օրը ցույցեր չէին եղել, բայց ցարական
իշխանությունը արդեն ներ էր քաշել որոշ զորամասեր ոստիկանությանը աջակցեուլ համար,
որոնք դեռ չէին միջամտում դասակարգային դիմակայությանը։ Շարժման գերլարվածության
կետը դարձավ կանանց ցույցը Պետական Դումային պահանջելով՝ «Հա՛ց տվեք»։ Սակայն,
ցարական վարչակարգը ի վիճակի չէր բավարարել նույնիսկ աշխատավորության և մանր
բուրժուաների մեծամասնության հիմնական սոցիալական կարիքները։ Կանանց միջազգային օրը
Պետրոգրադում ավարտվեց առանց զոհերի։

Փետրվարի 24-ին հեղափոխական շարժումը սկսեց ավելի զարգանալ։ Գործադուլի դուրս եկան
Պետրոգրադի արդյունաբերական աշխատավորների մոտ 50 տոկոսը։ Չնայած նրան, որ
բանվորներն ու բանվորուհիները եկել էին իր «սեփական» ձեռնարկությունները, սակայն
նրանք չսկսեցին աշխատել, այլ կազմակերպում էին ժողովներ և ցույցեր, որպեսզի ցույց
տան իրենց սոցիալական զայրույթը հզոր պրոլետարական փողացային շարժման ձևով։
Ցուցարարների հիմնական կարգախոսները հետևյալներ՝ «Հա՛ց տվեք», «Կորչի՛ պատերազմը» և
«Կորչի՛ ինքնակալությունը»։ Մարդկանց ահռելի զանգվածները շարժվում էին քաղաքի մի
տարածքից մյուսը, թեև ոստիկանությունը և զորքը ցրում էին մարդկանց, նրանք միևնույնն
է հավաքվում էին ու լրացնում ամբողջ հրապարակներն ու պողոտաները։ Շնորհիվ այս
ցարական ռեակցիայի դեմ հզոր ցույցերի, պայքարին ներ էին քաշվում քաղաքի այլ
շրջաններ և բնակչության նոր սոցիալական խմբեր։

Փետրվարի 24-ին տեղի ունեցան առաջին անվեհեր շփումները գործադուլավոր և ցուցարար
Պետրոգրադի աշխատավորների և մայրաքաղաքում դասավորված բանակի ստորաբաժանումների
հետ։ Վիրավոր և հիվանդ զինվորները հիվանդանոցի պատուհաններից բարեկամաբար ձեռքով
էին անում ցուցարարներին։ Սակայն, վերջինները կազակների անընդհատ հարձակումների
թիրախ էին, բայց այդ հարձակումները չունեին հետևողականություն։ Ռուսաստանի համար
ապարդյուն Առաջին համաշխարհային պատերազմում ռազմական սպանդը և դրան հաջորդող
սոցիալական դժգոհությունը, թողել էր իր հետքը նույնիսկ կազակների մոտ։ Այդ նույն
օրը տեղի էին ունենում առաջին խոսակցությունները բանվորնների և կազակների միջև, որն
հետագա հեղափոխական գործընթացում կարևոր դեր խաղացին։ Սակայն, ավելի ուշ, ցարական
ռեակցիան ցուցարարների դեմ ուղարկեց կիսահարբած դրագուններին, որոնք հարձակվեցին
սուսերներով բանվորների ու բանվորուհիների վրա։ Պայքարող պրոլետարիատը գործում էր
տակտիկակապես շատ խելացիորեն տարբեր ռեպրեսիվ օրգանների նկատմամբ։ Այդ ժամանակ, երբ
նրանք ցույց էին տալիս ոստիկաններին լրիվ իրենց ատելությունը քարերի և երկաթի
կտորների տեսքով, պայքարող պրոլետարիատը փորձում էր զինվորներին իրենց կողմն
անցկացնել։

Փետրվարի 24-ի ցուցարարների և գործադուլավորների շարքում էին, «ԷՐԻՔՍՈՆ» գործարանի
ամբողջ աշխատակազմը՝ Վիբորգի շրջանի ամենախոշոր ընկերություններից մեկը։ Առավոտյան
ժողովից հետո 2500 բանվորներից ու բանվորուհիներից բաղկացած շարասյունը երթով
շարժվեց դեպի Սամպոնիևսկի պողոտա։ Ճանապարհին նա բախվեց կազակների մի ջոկատի հետ։
Սկզբից սպաները, իսկ հետո «հասարակ» կազակները, ձիերով խցկվեցին ցուցարարների
ամբոխի մեջ, բայց նրանցից ոմանք բարեկամաբար ժպտում էին բանվորներին, նույնիսկ
ձեռքով էին անում։ Կազակները բաց չէին խախտում կարգապահությունը, բայց նաև չէին
ցրում բանվորներին։ Որոշ ժամանակ անց, նույնիսկ բանավեճեր սկսվեցին առանձին
կազակների և բանվորների միջև։ Սպաները դրան արձագանքեցին հրամանով փակել փողոցը,
որպեսզի արգելափակել «ԷՐԻՔՍՈՆ»-ի բանվորների շարժումը։ Կազակները կատարեցին իրենց
հրամանը կանգնելով շարժման դիմաց, սակայն նրանք առանց դիմադրություն ցույց տալու
թույլ տվեցին բանվորներին շարունակել իրենց ճանապարհը։ Դրանք զինվորական
կարգապահության առաջին ճեղքվածքներն էին, որին պրոլետարիատը հասավ իր պայքարի
արդյունքում։

Փետրվարի 25-ին գործադուլավորների քանակը ավելի մեծացավ։ Համաձայն կառավարության
տվյալների, այդ օրը գործադուլի էին մասնակցում 240 000 բանվորներ և բանվորուհիներ։
Բացի այդ, ավելի գիտակից պրոլետարիատի կողմից, արդեն դասակարգային հակամարտության
անմիջական գործողության մեջ էին ներգրավվել գիտակցության առումով հետամնաց
պրոլետարիատը։ Խոշոր ձեռնարկությունների բանվորները օգնության ուժ էին ստացել
բանվորների ու բանվորուհիների կողմից, որոնք աշխատում էին փոքր
ձեռնարկություններում, բայց հիմա դադարել էին աշխատանքը։ Գործադուլին էին միացել
նաև ուսանողներն և գիմնազիստները։ Փորձեր էին կատարվում կազմակերպել բացօթյա
ժողովներ։ Ցարական գաղտնի ոստիկանության ու գործադուլավոր և ցուցարար պրոլետարիատի
միջև հակամարտությունը ընդունում էր զինված ընդհարման բնույթ։ Ալեքսանդր III-ի,
հուշարձանի մոտ ելույթ ունեցողներից մեկը վիրավորվել էր ոստիկանների կողմից, որոնք
կրակում էին ցուցարարներին թաքստոցների ետևից։ Սակայն Պետրոգրադի պրոլետարիատը
մարտական էր տրամադրված, ի պատասխան այդ բանին սպանվեցին մեկ սպա և մի քանի
շարքային ոստիկաններ։ Բանվորների և բանվորուհիների զենք էին ծառայում՝ շշեր,
ճայթուկներ և նռնակներ։ Ոստիկանության և պրոլետարիատի միջև հակամարտության ժամանակ
զինվորները պահում էին իրենց բավականին պասիվ։ Լուրերի համաձայն նույնիսկ մի քանի
կազակներ միացել էին հեղափոխությանը։ Սակայն ոստիկանությունը արագորեն անհայտացավ
փողոցային մարտերից և սկսեց գործել ընդհատակյա։ Առաջ դուրս եկան հրացաններն ուսին
զինվորները։ Բանվորները փորձում էին քաշել զինվորներին իրենց կողմը։ Ավելի ու ավելի
բանվորներ հասկանում էին ցարական ոստիկանության բռնի զինաթափման անհրաժեշտությունը։

Վիբորգի շրջանում ցարական իշխանությունը ընկել էր արդեն 1917 թվականի փետրվարի
25-ին։ Հեղափոխական պրոլետարիատը ավերել էր ոստիկանատունը, մի քանի ոստիկաններ
սպանվել էին, մեծ մասը ստիպված են թաքնվել։ Գլխավոր ոստիկանը կորցրել էր կապը
քաղաքի մեծ մասի հետ։ Վիբորգյան շրջանից հետո պրոլետարիատը գրավեց Պեսկի շրջանը։
Սակայն այդ շրջանի բանվորները դեռ ամբողջությամբ չէին գիտակցել իրենց հաղթանակի
զորությունը։ Կայսր Նիկոլայ II-ը, որն այդ պահին բացակայում էր Պետրոգրադից,
փետրվարի 25-ին հրաման տվեց հաջորդ օրը դաժանորեն ճնշել աշխատավորների մարտական
դասակարգային պայքարը։ Փետրվարի 26-ին ցարական ուժերը պատրաստվում էին վճռական
մարտի։ Եթե աշխատավորներին չհաջողվեր համոզել զինվորների մեծամասնությանը դարձնել
իրենց զենքը նրանց դեմ, ովքեր տվել են նրանց հրաման կրակել բանվորներին, ապա
հեղափոխությունը կարող էր խորտակվել։

Ցարական վարչակարգը անցավ հակահեղափոխական հակահարվածի։ Փետրվարի 25-ից լույս 26-ի
գիշերը Պետրոգրադի մի քանի շրջաններում ռեպրեսիվ օրգանները ձերբակալեցին
մենշևիկների, բոլշևիկների ու սոցիալիստ հեղափոխականների մոտ հարյուր անդամների։ Այդ
ռեպրեսիաներից հետո գրեթե գլխատվեց բոլշևիկների պետրոգրադյան բաժինը։ Մանր
բուրժուական ծայրահեղական բոլշևիկների քաղաքական ղեկավարությունը տեղափոխվեց
Վիբորգյան շրջան, որը գտնվում էր հեղափոխական պրոլետարիատի ուժեղ ճնշման տակ։
Նույնիսկ ամենածայրահեղ մանրբուրժուական քաղաքականության ուժը, այսինքն՝ բոլշևիզմը,
նունպես գտնվում էր դասակարգային պայքարի իրադարձությունների հետևում։ Այնպես, որ
օրինակ բոլշևիկյան կենտրոնական կոմիտեն, փետրվարի 25-ի առավոտյան կոչ արեց իրենց
թռուցիկում համազգային գործադուլի, մինչդեռ Պետրոգրադում արդեն եռանդով զարգանում
էր հեղափոխությունը։

Փետրվարի 26-ը կիրակի էր, ուստի բանվորներն ու բանվորուհիները չկարողացան հավաքվել
գործարաններում և ֆաբրիկաներում, որպեսզի միասին հանրահավաքի դուրս գան։ Մինչ այդ
աշխատավորների շարժումը բխում էր գործարաններից և ֆաբրիկաներից դեպի փողոց՝ տալով
նրան մեծ սոցիալական պայթուցիչ ուժ։ Այսուհետ աշխատավորներին համախմբելու և փողոց
դուրս բերելու համար ավելի շատ ժամանակ պետք եկավ։ Սոցիալական ռեակցիան արդեն սկսել
էր երազել, որ պրոլետարական պայքարը կորցրել է իր ուժը։ Այսպիսով կայսրուհին
ուղարկեց իր բացակա ամուսնուն հեռագիր հետևյալ խոսքերով. «Մայրաքաղաքում տիրում է
հանգիստ»։ Սակայն պրոլետարիատը ռեակցիային չթողեց երկար երազել։ Բանվորներն ու
բանվորուհիները սկսեցին կամաց-կամաց հավաքվել և շարժվել արվարձաններից դեպի քաղաքի
կենտրոն։ Ցարական ռեակցիան չէր ուզում բանվորներին թողնել շարժվել կամուրջների
վրայով դեպի կենտրոն։ Սակայն բանվորներն անցան Նևաի սառույցի վրայով, որն այդ
ժամանակ ծածկել էր գետը։ Ոստիկանները կրակում էին բանվորներին հարակից տների
պատուհաններից, պատշգամբներից և ձեղնահարկերից։ Բանակը նույնպես սույն օրը մասամբ
կրակում էր ցուցարարներին։ Ըստ պաշտոնական տվյալների՝ փետրվարի 26-ին, սպանվել էր
40 մարդ։ Պետդումայի նախագահ Ռոդյանկոն պահանջեց ճակատից ուղարկել հուսալի
զորամասեր, նոր սկսված հեղափոխությունը ճնշելու համար։ Լիբերալները առաջարկեցին
ցարական պատժիչ մարմիններին զանգվածները ճնշել ոչ թե կապարով, այլ հրշեչ
խողովակներից, սառը ջրով։ Սակայն պատժիչ մարմինները համարեցին, որ սառը ցնցուղը
ավելի կզայրացնի պրոլետարիատը։ Այլ ազատական քաղաքական գործիչները նույնպես
բարեհոգի էին ձևանում ցարական հակահեղափոխության նկատմամբ, բայց ցարիզմը
ուշադրություն չէր դարձնում լիբերալների վրա։

Պետրոգրադի պրոլետարիատը դարնում էր ավելի համարձակ և արդեն նույնիսկ բանակին թույլ
չէր տալիս անհամաձայնություն իրենց շարքերում։ Զինվորների ծեծի և հետ քաշվելու
հրամանին պրոլետարիատը պատասխանում էր քարկոծությամբ և երկաթյա կտորների
նետումներով։ Զգուշացման կրակոցները եղանակ չէին փոխում, և միայն կրակն ամբոխի վրա
կարողեր կարճ ժամանակով փարատել նրանց, բայց միայն կարճ ժամանակով։ Հետո նրանք
նորից հավաքվում էին մի ուրիշ տեղում։ Սակայն բանակի դեմ հեղափոխական պրոլետարիատը
կիրառում էր միայն անհրաժեշտ քայլեր։ Դա նրա կոլեկտիվ գիտակցության մի մասն էր,
քանի որ նրանք հասկանում էին, որ ցարական վարչակարգի դեմ պայքարը կարելի է հաղթել
միայն այն դեպքում, եթե զինվորները, որոնց մեծ մասը գյուղացիներ էին, անցնեն իրենց
կողմը։ Այսպիսով բանվորներն ու բանվորուհիները բազմիցս անգամ պահանջում էին
զինվորներին չկրակել իրենց վրա, այլ իրենց հետ միասին պայքարել պատերազմի,
աղքատության և միապետության դեմ։ Զինվորները պետք է որոշում ընդունեին։ Իսկապես
23-ից մինչև փետրվարի 25-ը ապստամբների նկատմամբ պասիվ կարեկցանքը և ըստ
կանոնադրության ոչ խստորեն հրամանների կատարումը, զինվորներին թույլ տվեց չդառնալ
ցարական հակահեղափոխության օգտագործման գործիք։ Սակայն փետրվարի 26-ին ցարական
ռեակցիան ազատ կրակի հրաման ստանալով անցավ հեղափոխական պրոլետարիատի դեմ
հարձակման։ Այս պահից սկսած զինվորների համար խուսավարելու տարածություն այլևս
չկար։ Նրանք պետք է կանգնեին կամ պրոլետարիատի կամ էլ ցարական ռեժիմի կողքին։

Զինվորները փետրվարի 27-ին մեծամասնությամբ որոշեցին անցեն պրոլետարիատի կողմը։
Արդեն փետրվարի 26-ի երեկոյան, ապստամբեց Պավլովսկի գնդի լեյբ-գվարդիայի չորրորդ
վաշտը, հատկապես այն վրդովվածության պատճառով, որ այդ գնդի պարեկներից մեկը
պարեկության ընթացքում Նևսկիի վրա կրակել էր բանվորների վրա։ Այդ գնդի ջոկատներից
մեկի արյունոտ հալածանքի մասին տեղեկատվությունը տարածվել էր բանվորների
պատվիրակության միջոցով։ Այս տեղեկատվությունը ցույց տվեց իր ազդեցությունը. Մոտ
ժամը 18-ին 4-րդ վաշտը, կրտսեր սպաի հրամանատարությամբ կամավոր հեռացավ զորանոցից և
շարժվեց դեպի Նևսկի պողոտայի ուղղությամբ, որպեսզի հանեն դիրքերից զինվորներին,
որոնք կրակել էին բանվորների վրա։ Ճանապարհին ապստամբած զինվորները հանդիպեցին
ցարական պարեկային ոստիկանությանը։ Զինվորները կրակ բացեցին ոստիկանության վրա։ Մի
ոստիկան և մի ձի սպանվեցին, վիրավորվեցին նաև մեկ ոստիկան և մեկ ձի։

Փետրվարի 27-ին Պետրոգրադի մարտական պրոլետարիատը կրկին ավելացրեց ճնշումը
զինվորների վրա կոչ անելով միանալ ցարական հակահեղափոխության դեմ պայքարին։ Վիբորգի
շրջանի բանվորները Մոսկվայի գնդի դիմաց կազմակերպեցին զանգվածային հանրահաք, սակայն
որոշ հակահեղափոխական սպայերին հաջողվեց ուղղել գնդացրերը բանվորների վրա և ցրել
նրանց։ Դրանից հետո պրոլետարները ձգտում էին զինվել, որպեսզի հակահեղափոխության
վերջը տան։ Բանվորները պահանջում էին զենք նաև բոլշևիկներից, բայց քաղաքական
մանրբուրժուական ծայրահեղականությունը դեռ իրենց տրամադրության տակ զենք չուներ։
Միայն զինվորների ապստամբությունը կարող էր զինել Փետրվարյան հեղափոխությունը։
Փետրվարի 27-ի առավոտյան ըմբոստացավ լեյբ գվարդիայի Վոլինյան գնդի պահեստային
գումարտակի ուսումնական հրամանատարությունը։ Պահակախումբը հրաժարվեց պրոլետարիատի
դեմ արյունոտ ռեպրեսիաներ անցկացնել։ Նրանք հեռանում էին զորանոցից և գնդակահարում
էին իրենց հրամանատարներին։ Վոլինյան գունդը ի սկզբանե ձգտում էր ընդլայնել
զինվորական ապստամբության սոցիալական հիմքը։ Գնդի զինվորները տեղափոխվում էին
զորանոցից զորանոց, որպեսզի զինվորներին դուրս բերեն փողոց։ Լիտովյան և
Պրեոբրաժենսկի գնդերը զանգվածներով միացան ապստամբությանը։ Մոսկովյան գունդը, գնդի
մեջ բախումներից հետո, միացավ զինվորների հիմնական զանգվածին։ Մոսկվայի գնդի ցարի
դեմ պայքարին միանալուց հետո «Արսենալ» գործարանի բանվորները սկսեցին զինվել և
զինվորների հետ միասին ձևավորել հեղափոխական պայքարի մարմիններ։ Ավելի ու ավելի շատ
զինվորներ անցնում էին հեղափոխության կողմը։ Նույն օրը երեկոյան պայքարող
բանվորներին ու զինվորնեին միացավ Սեմյոնովյան գունդը։ Հենց այդ գունդն էր, որ
մասնակցել էր Մոսկվայում 1905 թվականի հեղափոխության ժամանակ պրոլետարական
ապստամբության ճնշմանը։ Հիմա, ընդամենը 11 տարի հետո, նույն գնդի զինվորները օգնում
էին տապալելու ցարին։

Փետրվարի 27-ին Նիկոլայ II-ը հրաժարվեց գահից։ Պրոլետարական և զինվորական
Պետրոգրադը ազատագրեց ամբողջ Ռուսաստանը ցարիզմից։ Մի քանի օր անց հսկայական երկիրը
միացավ հեղափոխական պորթկումով մայրաքաղաքին։ Լիբերալ բուրժուազիայի ողորմելի
ժողովրդավարական պառլամենտարիզմը և ցարական Դուման, Պետրոգրադի պրոլետարիատի և
ապստամբաց զինվորների ու մեռնող ցարական ռեժիմի պայքարի մեջ, մնացել էին անօգնական
օդում կախված։ Ցարիզմը, նույնիսկ կրակոցներով, այլևս ի վիճակի չէր կանգնեցնել
պրոլետարիատի հեղափոխական պոռթկումը։ Սակայն, ի վերջո, մինչև մեռնելը, նա կարողացավ
ապտակ հասցնել լիբերալ բուրժուազիային։ Այսպիսով, ցարական ռեակցիան, Փետրվարյան
հեղափոխության ժամանակ արձակեց Պետդուման, որի մասին խորհրդարանական հերոսները
իմացան միայն փետրվարի 27-ի առավոտյան։ Եվ նույնիսկ այդ ժամանակ Դուման չկարողացավ
բացեիբաց խաղտել մեռնող միապետություն հրամանը։ Արձակված Պետդումայի պատգամավորները
հավաքվել էին «Անձնական խորհրդակցությունների» համար։ Միայն այն ժամանակ, երբ մարտի
3-ին պարզ դառավ այն փաստը, որ ցարին այլևս չէր կարելի փրկել, պատգամավորները
խորհրդակցության հրավիրեցին «Պետդումայի ժամանակավոր հանձնաժողովը»։

1991 թվականին կոչվում էր Ռուսաստանի Խորհրդային Ֆեդերատիվ Սոցիալիստական
Հանրապետություն (ՌԽՖՍՀ), իսկ անկախանալով՝ վերանվանվեց է Ռուսաստանի Դաշնություն՝
Ռուսաստան։ Երկրի կազմում կան երեք աստիճանի ինքնավար միավորներ՝
հանրապետություններ, ինքնավար մարզ ու ինքնավար օկրուգներ։ Ամենաբարձր
ինքնավարություն ունեցող միավորները հանրապետություններն են։ Դրանք ունեն իրենց
նախագահները, խորհրդարանները։

Անկախություն ձեռք բերելուց հետո Ռուսաստանում զգալիորեն փոխվեց քաղաքական
կառուցվածքը։ Մասնավորապես՝ Չեչենա-Ինգուշական ԻՀ-ն տրոհվեց Չեչենական
Հանրապետության (Չեչնիա կամ Իչկերիա) և Ինգուշական Հանրապետության։ Բարձրացավ որոշ
ինքնավար մարզերի կարգավիճակը։ Փոփոխվեցին նաև մի շարք անվանումներ։

Ռուսաստանում կային 10 ինքնավար օկրուգներ, որոնց բնակչության թիվը մեծ չէր, բայց
զբաղեցնում էին մեծ տարածքներ։ Որպես վարչատարածքային միավոր դրանց մի մասն արդեն
վերացել է (օրինակ, Կրասնոյարսկի երկրամասի, Կամչատկայի և Պերմի մարզերի
օկրուգները)։

Ներկայումս Ռուսաստանի կազմում կա 21 հանրապետություն, մեկ ինքնավար մարզ, 49 մարզ։
Դեռևս պահպանվում են երկրամասերը, չնայած՝ դրանք փաստորեն այլևս երկրամաս
անվանվելու հիմք չունեն։ Այժմ նախկին 6 երկրամասից միայն Խաբարովսկի երկրամասում է
ձևականորեն պահպանվում այդպիսի միավոր՝ Հրեական ինքնավար մարզը (նկատի ունենք, որ
այնտեղ հրեաներ գրեթե չեն բնակվում)։

Ռուսաստանն աշխարհի ամենաերկար սահմանագիծ ունեցող երկիրն է։ Սահմանի երկարությունը
մոտ 60 հազար կմ է, որի 2/3-ը ծովային է։ Երկրի ափերը ողողում են Սև, Ազովի,
Բալթիկ, Բարենցի, Սպիտակ, Կարայի, Լապտևների, Արևելասիբիրական, Չուկոտյան, Բերինգի,
Օխոտի և Ճապոնական ծովերը։

Ռուսաստանը գտնվում է Հյուսիսային կիսագնդում՝ Եվրասիա մայրցամաքի հյուսիսում։ Նրա
ափերը ողողում են Խաղաղ և Հյուսիսային Սառուցյալ օվկիանոսները, ինչպես նաև
Ատլանտյան օվկիանոսի Բալթիկ, Սև, Ազովի ծովերը և Կասպից ծովը՝ 37 653 կմ ընդհանուր
ափագծով, որը ամենաերկարն է աշխարհում։ Ուրալյան լեռները, Ուրալ գետը և
Կումա-Մանիչի իջվածքը Ռուսաստանը բաժանում են եվրոպական և ասիական մասերի։ Վերջինս
իր մեջ է ներառում Հյուսիսային Կովկասը, Սիբիրը և Ռուսաստանի Հեռավոր Արևելքը։
Ռուսաստանի ցամաքային հարևանները 15-ն են։ Շատ հարևանների հետ ընդհանուր սահման
ունենալն անառարկելի դրական գործոն է տնտեսական կապերի հաստատման և տնտեսության
զարգացման համար։ Միայն արևմտյան և մասամբ հարավային շրջաններում, որոնք ունեն
տնտեապես զարգացած հարևաններ, նրանց հետ կապված են երկաթուղիներով և
ավտոճանապարհներով։ ՌԴ-ի հյուսիսը և արևելքը զուրկ են անմիջական հարևաններից, իսկ
ափերը ողողող Հյուսիսային սառուցյալ և Խաղաղ օվկիանոսների ծովերը տարվա զգալի մասը
նավարկելի չեն։ Այդ շրջանների առանձնահատկություններից են նաև խիստ ցամաքային
կլիման, հողի վերին շերտի բազմամյա սառածությունը, որոնք խոչընդոտում են տարածքների
յուրացումը, տնտեսական զարգացումը և տրանսպորտային հաղորդակցության կազմակերպումը։
Ռուսաստանի աշխարհագրական դիրքի առանձնահատկություններից է նաև նրա տարանցիկ դերը
(հատկապես երկաթուղիների միջոցով)Եվրոպայի և Խաղաղօվկիանոսյան ավազանի տնտեսապես
զարգացած երկրների, ինչպես նաև Հյուսիսային,Արևելյան Եվրոպայի և Հարավարևմտյան
Ասիայի միջև։

Քսաներորդ դարի սկզբին Դ. Ի. Մենդելեևը նշեց ցարական Ռուսաստանի աշխարհագրական
կենտրոնը՝ 63 ± 29° հյուսիսային. լայնության և 83 ± 20° արևելյան երկայնության
(Տուրուխանսկի մոտակայքում)։ 1992 թվականից կենտրոն է համարվում 66 ± 25°
հյուսիսային. լայնության և 94 ± 15° արևելյան երկայնության (Վիվի տայգային լճի
տարածքում )։

Հսկա տարածքի պատճառով Ռուսաստանի ռելիեֆը խիստ բազմազան է։ Այստեղ կան բարձր
լեռներ ու ընդարձակ հարթավայրեր։ Ամենաբարձր կետն էլբրուսն է՝ Կովկասյան
լեռնաշղթայի բարձր գագաթը (5642 մ), իսկ ամենացածրը՝ Մերձկասպյան ցածրավայրը (-28
մ)։

Ռուսաստանը ջրային ռեսուրսներով աշխարհի ամենահարուստ երկրներից է։ Ռուսաստանի մեկ
բնակչին միջին հաշվով հասնում է 4 անգամ ավելի շատ քաղցրահամ ջուր, քան աշխարհի մեկ
բնակչին։ Տարածքի մեծության ու տեղումների համեմատաբար առատության հետևանքով
Ռուսաստանի գետային ցանցը շատ խիտ է։ Երկրում կան հազարավոր գետեր, սակայն դրանցից
մի քանի տասնյակն են խոշոր ու ջրառատ։ Դրանցից են Դոնը, Օբը, Իրտիշը, Ենիսեյը,
Լենան, Վոլգան։ Գետերի մեծ մասը պատկանում է Ատլանտյան, Խաղաղ և Հյուսիսային
Սառուցյալ օվկիանոսների ավազաններին։ Կան նաև ներքին հոսքի ավազանի մի քանի գետեր,
այդ թվում և ռուսական մայր գետը՝ Վոլգան, որը թափվում է Կասպից ծովը։

Ռուսաստանի հարթավայրային և ջրառատ գետերն առաջին հերթին առանձնանում են
տրանսպորտային ընդհանուր մեծ նշանակությամբ։ Այդ նշանակությունը հատկապես մեծ է
երկրի արևելյան շրջաններում, քանի որ տրանսպորտի այլ տեսակների դեռևս թույլ
զարգացման պայմաններում, գետերն առայժմ դրանց միակ տրանսպորտային ուղիներն են։ Դրա
հետ միասին, Ռուսաստանի արևելյան շրջանների գետերի տրանսպորտային նշանակությունը
սահմանափակ է նախ այն պատճառով, որ դրանք (բացառությամբ Ամուր գետի) հոսում են դեպի
հյուսիս և երկրորդ՝ տարվա մեծ մասում (8- 9 ամիս) դրանք սառցապատված են, հետևաբար
նավարկելի չեն։

Ջրաէներգետիկական մեծ պաշարներով առանձնանում է Ենիսեյը (վտակներով), Վոլգան և
Ամուրի վտակները (Զեյան և Բուրեյան) (քարտեզի վրա ցույց տվեք այդ գետերը)։
Ռուսաստանի չորային կլիմայական գոտիներում, հատկապես Մերձկասպյան և
հյուսիսկովկասյան տարածաշրջաններում մեծ է նաև գետերի ոռոգիչ նշանակությունը։ Բացի
նշվածից Ռուսաստանի գետերը գեղատեսիլ ու ձկնառատ են, ինչի համար էլ դրանք հանգստի
ու զբոսաշրջության կազմակերպման նախադրյալ են (հատկապես Վոլգան ու Ենիսեյը)։ Եվ,
վերջապես, մեծ է նաև Ռուսաստանի գետերի կոմունալ-կենցաղային ու արդյունաբերական
նշանակությունը։

Նշված բոլոր նշանակությունների միագումարային արդյունքն է այն փաստը, որ Ռուսաստանի
բոլոր քաղաքները հիմնադրված են գետերի ափերին։ Երկրում շատ են նաև լճերը, որոնք
միմյանցից տարբերվում են ծագմամբ, մեծությամբ, ջրի համով։ Աշխարհի ամենախոր լճի՝
Բայկալի ջրի հայելին (31,5 հազար կմ2), ավելի մեծ է քան՝ Հայաստանի Հանրապետության
տարածքը։ Ռուսաստանում է նաև աշխարհի խոշորագույն լճի՝ Կասպից ծովի մի մասը։
Եվրոպական մասի հյուսիսում լճերը մեծաթիվ են։ Դրանք առաջացել են երբեմնի
սառցապատման հետևանքով։ Խոշորներից են Լադոգան և Օնեգան։ Հարավում կան անհոսք աղի
լճեր՝ էլտոն, Բասկունչակ։

Մթնոլորտի ջերմությունը հարավից հյուսիս և արևմուտքից արևելք ուղղություններով
նվազում է և նվազագույնի է հասնում երկրի հյուսիս-արևելքում։ Այստեղ Օյմյակոն
գոգավորությունում գրանցվել է բնակելի ցամաքի ամենացածր ջերմաստիճանը (-78°С)։ Ռա
մասամբ պայմանավորված է ձմեռային անտիցիկլոնով։

Ռուսաստանի համեմատաբար տաք տարածաշրջանը Հյուսիսային Կովկասն է, իսկ ամենաբարձր
ջերմաստիճանը (+43°С) գրանցվել է Մերձկասպյան ցածրավայրում։ Երկրի մեծ մասում
տեղումների քանակը բավարար է հողագործության կազմակերպման համար։

Տեղումների տարեկան քանակը ամենաքիչն է Վոլգա գետի ստորին հոսանքում, որի պատճառով
այստեղ, ինչպես նաև Հյուսիսային Կովկասում հողագործությունը կազմակերպվում է
ոռոգման շնորհիվ։

Ռուսաստանը հարուստ է անտառային ռեսուրսներով (փայտանյութի պաշարները' 75 միլիարդ
մ3)։ Երկրում կան շատ արժեքավոր փայտանյութ ունեցող ծառատեսակներ։ Առանձնապես
կարևոր են կաղնին, եղևնին, հաճարենին, կաղամախին, մայրին։ Վերջինիս փայտանյութն
օգտագործվում է մատիտների արտադրության մեջ։

Անտառներում համարյա ամենուր աճում են բազմատեսակ սնկեր, պտուղներ, հատապտուղներ ու
դեղաբույսեր։ Վերջիններից առավել արժեքավոր է ժենշենը (կյանքի արմատ), որը
հանդիպում է Պրիմորիեի և Խաբարովսկի երկրամասերում։

Բազմազան ու հարուստ է Ռուսաստանի կենդանական աշխարհը։ Հյուսիսի ծովափնյա
«թռչնաշուկաներից» հավաքած ձվերը և փետուրը, որսած ձուկը, փոկերը, ծովացուլերը,
հյուսիսային եղջերվի մորթին ու միսը, բևեռային աղվեսի մորթին նենեցների, չուկչաների
ապրուստի գլխավոր միջոցներն են։

Անտառային և տունդրայի գոտիներում կան թանկ մորթատու բազմազան կենդանիներ՝ սկյուռ,
կնգում, բևեռաղվես, աղվես, ջրաքիս, ջրասամույր, կզաքիս, սամույր և այլն։ Ռուսաստանը
միշտ էլ եղել է համաշխարհային շուկա այդ մորթիների գլխավոր արտահանողը։

Համաձայն «Քաղաքական կուսակցությունների մասին» Դաշնային օրենքի՝ 2011 թվականի
հուլիսի դրությամբ Ռուսաստանում պաշտոնապես գրանցված են քաղաքական 7
կուսակցություններ, որոնցից Պետական Դումայում ներկայացված են չորսը՝ Միացյալ
Ռուսաստան Համառուսաստանյան քաղաքական կուսակցությունը, ՌԴԿԿ (Ռուսաստանի
Դաշնության Կոմունիստական Կուսակցություն), ՌԼԴԿ (Ռուսաստանի Լիբերալ Դեմոկրատական
Կուսակցություն) և Արդար Ռուսաստան քաղաքական կուսակցությունը։ Պետական Դումայում
ներկայացված չեն Արդար գործ Համառուսաստանյան քաղաքական կուսակցությունը,
Ռուսաստանի հայրենասերներ քաղաքական կուսակցությունը և Յաբլոկո Ռուսաստանյան
միացյալ դեմոկրատական կուսակցությունը։

Ռուսաստանի Դաշնության ֆեդերատիվ կարգը հաստատվել է 1918 թվականի հունվարին
Սովետների III համագումարում, որտեղ ընդունվել է «Աշխատավոր և շահագործվող ազգի
իրավունքների հռչակագիր», որը հռչակել է՝

2009 թվականին, ըստ 1993 թվականի Սահմանադրության 5 հոդվածի, Ռուսաստանի
Դաշնությունը կազմավորված է իրավահավասար սուբյեկտներից։ 2008 թվականի մարտի 1-ից
այդպիսի սուբյեկտների թիվը 83 է։

Ռուսաստանը Դաշնային կառուցվածքի երկիր է։ Ռուսաստանի Դաշնության մեջ են մտնում 83
հավասարազոր սուբյեկտներ, այդ թվում 21 հանրապետություն, 9 երկրամաս, 46 մարզ, 2
դաշնային նշանակաշության քաղաք, 1 ինքնավար մարզ և 4 ինքնավար շրջան։

Դաշնության պետական իշխանության մարմինների համակարգը սահմանվում է Դաշնության
կանոնակարգած ընդհանուր հիմունքներով։ Յուրաքանչյուր շրջանում գործում է օրենսդիր
(ներկայացուցչական) մարմին (պառլամենտ, օրենսդիր հավաք) և գործադիր մարմին
(կառավարություն)։ Մի քանիսում գոյություն ունի նաև բարձր պաշտոնյայի պաշտոն
(նախագահ, նահանգապետ), որոնք ունեն ՌԴ-ի օրենսդիր մարմինների լիազորություններ
նախագահի ներկայացմամբ և կարող են այդ պաշտոնը զբաղեցնել անսահմանափակ
քանակությամբ։

Ղրիմի տարածքը 25,5 հազար կմ² է։ Արևմուտքում և հարավում ողողվում է Սև, արևելքում՝
Ազովի ծովերով։ Արևելաեվրոպական հարթավայրին է միանում Պերեկոպի նեղ (մինչև 8 կմ)
պարանոցով։ Ղրիմի արևելքում գտնվում են Կերչ, արևմուտքում՝ Թարխանկուտ․
թերակղզիները, հյուսիս-արևելյան ամբողջ ծովեզերքի երկայնքով ձգվում է Սիվաշը։

Ռուսական սփյուռքի քանակության մասին կան շատ աղբյուրներ, սակայն հստակ
քանակությունը հեղինակային աղբյուրներում չի հայտարարվում։

2010 թվականի մարդահամարի տվյալներով Ռուսաստանում բնակվում էր 142 905 200 մարդ։
Այս ցուցանիշով Ռուսաստանը աշխարհում զբաղեցնում է 9-րդ տեղը։ Միջին խտությունը
կազմում է 8,36 մարդ/1 կմ2-իում, բայց այսպիսի բնակչությունը բնակեցված է
Ռուսաստանում շատ անհավասարաչափ։ Ռուսների 78 %-ը բնակվում է երկրի եվրոպական
մասում, որը կազմում է տարածքի մոտ 25%-ը։ Ամենամեծ միջին խտությունը Մոսկվայում է՝
4626 մարդ/1 կմ2-իում, իսկ ամենափոքր միջին խտությունը գրանցվել է Չուկոտկայում՝
0,07 մարդ/ 1 կմ2-իում։ Ըստ 2010 թվականի տվյալների բնակչության 73 %-ը բնակվում են
քաղաքներում։ Ըստ 2013 թվականի հունվարի 1-ի տվյալների 166 քաղաքներում ապրում է
ավելի քան 100 հզ. մարդ։ Իսկ 15 քաղաքներում ավելի քան 1 միլիոն մարդ։

Ռուսաստանը բնակչության թվով աշխարհի առաջատար պետություններից է։ Ապրում են
ժողովուրդներ, ազգեր և ազգություններ։ Մեծամասնություն են կազմում ռուսները՝
արևելասլավոնական առավել մեծաթիվ ազգը՝ շուրջ 81 տոկոս։ Վերջին տարիների տնտեսական
ծանր անկման հետևանքով Ռուսաստանի բնակչությունը նվազել է։ Բնական աճի ցուցանիշը
բացասական է (2000-2005 թվականներ՝ - 0,6%), այլ կերպ ասած՝ երկրին բնորոշ է
դեպոպուլյացիան (ժողովրդագրական ձմեռ, ճգնաժամ)։ Այդ պայմաններում երկրում զգացվում
է աշխատանքային ռեսուրսների պակաս։ ԽՍՀՄ նախկին հանրապետություններից, Չինաստանից և
այլ երկրներից շուրջ 11 միլիոն մարդ աշխատում է Ռուսաստանի տարբեր
տարածաշրջաններում։ Ժողովրդագիրների կանխատեսմամբ՝ 2050 թվականին Ռուսաստանի
բնակչության թիվը կնվազի ու կհասնի 112 միլիոնի։ Բնական աճի ցուցանիշը միջինից
բարձր է Կենտրոնական, Ուրալյան և Կուզբասի արդյունաբերական շրջաններում, ինչպես
նաև՝ Հյուսիսային Կովկասի և մուսուլմանական այլ ժողովուրդների մոտ։

Ժողովրդագրական ճգնաժամը հաղթահարելու նպատակով Ռուսաստանի Պետդուման 2006 թվականին
ընդունել է ծնելիության բարձրացումը խթանող որոշում, որով նախատեսված է ընտանիքում
ծնված երրորդ երեխայի համար կատարել մոտ 8,5 հազար դոլարին համարժեք աջակցություն։

2000-ականներին ծնելիության աճի և մահածության մակարդակի նվազման պատճառով
բնակչության նվազման տեմպերը սկսեց կրճատվել։ 2009 թվականից բնակչության թվաքանակը
սկսեց աճել]։ Այժմ Ռուսաստանում բնական վերաճ է՝ ծնելությունը գերազանցում է
մահածությանը։ 2012 թվականի հունվարից հոկտեմբեր, ծնելիության գործակիցը
Ռուսաստանում կազմում էր 13,3 մարդ (1000-ից), մահածությանը՝ 13,3, իսկ բնական
վերաճի գործակիցը 0,0։ Մյուս տարիների հետ համեմատած նկատվում է ծնելիության աճ,
մահածության անկում և բնական վերաճի գործակցի աճ։

Սեռերի հարաբերակթյության ցուցանիշ՝ 0,86 տղա - 1 աղջիկ։ Այս ցուցանիշի
փոփոխությունը տարբեր տարիքային խմբերում ամբողջովին համապատասխանում է
համաշխարհային միտումներին։

Ուրբանիզացվածության մակարդակն ամենաբարձրն է ԽՍՀՄ-ի նախկին հանրապետությունների
շարքում (73%)։ Արևելյան շրջաններում քաղաքային բնակչության բաժինն ավելի մեծ է,
ինչը բացատրվում է գյուղատնտեսության զարգացման սահմանափակ հնարավորություններով։
Արդյունաբերության որոշ արտադրությունների կրճատման, աշխարհագրական կտրվածությամբ
պայմանավորված տնտեսական դժվարությունների և կյանքի որակի անկման պատճառով արևելյան
շրջաններից շուրջ 3 միլիոն մարդ վերջին 1,5 տասնամյակում գաղթել է Ռուսաստանի
արևմտյան շրջաններ։ Ուրբանիզացվածության մակարդակը միջինից ցածր է կենտրոնական
սևահողային և հյուսիսկովկասյան զարգացած գյուղատնտեսական շրջաններում։ Այստեղ
գյուղերն առանձնանում են մարդաշատությամբ։ Հյուսիսի անտառային գոտում գյուղերը շատ
փոքր են, երբեմն՝ մի քանի տնտեսությամբ (խուտոր)։

Խոշորագույն քաղաքը մայրաքաղաք Մոսկվան է՝ 8,5 միլիոն բնակչությամբ, իսկ քաղաքային
ագլոմերացիան՝ Մոսկվայի ագլոմերացիան՝ ավելի քան 12 միլիոն բնակչությամբ։ Այն
խոշորագույններից է Եվրոպայում։ Մոսկվան արդյունաբերական խոշոր կենտրոն է, որտեղ
գտնվում է շուրջ 800 (մեծ մասամբ՝ գիտատար) արդյունաբերական ձեռնարկություն։ Այն
նաև խոշորագույն տրանսպորտային հանգույց է։

Քաղաք է մտնում տասնմեկ երկաթուղի և մոտավորապես նույնքան ավտոմայրուղի։ Մոսկվան
սպասարկում են մի քանի օդանավակայան, ավտոկայան և գետային երկու նավահանգիստ։
Մոսկվան միաժամանակ կրթական ու գիտական խոշոր կենտրոն է։ Քաղաքում կա մի քանի
տասնյակ ԲՈՒՀ, այդ թվում՝ համաշխարհային ճանաչում ձեռք բերած՝ Լոմոնոսովի անվան
պետական համալսարանը, Բարձրագույն տեխնիկական ուսումնարանը և այլ հանրահայտ
բարձրագույն ուսումնական հաստատություններ։ Քաղաքը հայտնի է որպես համաշխարհային ու
տարածաշրջանային մշակութային կենտրոն։

Այստեղ են աշխարհահռչակ՝ Օպերայի և բալետի ակադեմիական Մեծ թատրոնը, Կոնսերվատորիան
ու անվանի հայորդի Վախթանգովի անունը կրող թատրոնը։ Մոսկվան նաև միջազգային
ֆինանսական, մարզական կենտրոն է։ Այստեղ 1980 թվականին անցկացվել են XXII ամառային
օլիմպիական խաղերը։

Խոշոր քաղաք է Սանկտ Պետերբուրգը (նախկին Լենինգրադը)՝ Ռուսաստանի «հյուսիսային
մայրաքաղաքը»։ Այն Ռուսաստանի մայրաքաղաքն էր շուրջ 200 տարի՝ (1721-1918)։ Քաղաքի
բնակչության թիվը 4,7 միլիոն է, իսկ ագլոմերացիայինը՝ 5,3։ Սանկտ Պետերբուրգը ևս
արդյունաբերական խոշոր կենտրոն է։ Առավելապես զարգացած են նավաշինությունը,
էներգետիկական մեքենաշինությունը, օպտիկամեխանիկական սարքերի և այլ գիտատար
արտադրություններ։ Քաղաքը հայտնի է իր գեղեցկությամբ։ Տեղաբաշխվելով բազմաթիվ
կղզիների վրա, որոնք միմյանց են միանում բացվող կամուրջներով, քաղաքը վեհաշուք տեսք
ունի, որի շնորհիվ ստացել է «հյուսիսային Վենետիկ» անվանումը։

Միլիոնանոց քաղաքներից են Նիժնի Նովգորոդը, Նովոսիբիրսկը, Սամարան, Եկատերինբուրգը,
Վոլգոգրադը և այլն։ Ռուսաստանն աշխարհի թույլ բնակեցված երկրներից է. բնակչության
միջին խտությունը մեկ կմ²-ի հաշվով մի փոքր ավելի է 8 մարդուց։ Այդ հսկայական
տարածքում համեմատաբար խիտ են բնակեցված եվրոպական մասի կենտրոնն ու հարավը և
Սիբիրի ու Հեռավոր Արևելքի հարավային, երկաթուղու շուրջը տարածված նեղ գոտին, որն
անվանում են տարաբնակեցման գլխավոր գոտի։ Բնակչության ոչ մեծ կուտակումներ կան
արևելյան շրջանների գետահովիտներում։ էլ ավելի նոսր է գյուղական բնակչությունը, որը
հիմնականում կենտրոնացված է հողատարածության գլխավոր շրջաններում՝ սևահողային
գոտում և Հյուսիսային Կովկասում։ Հենց այս շրջաններում են Ռուսաստանի խոշոր
գյուղերը։ Անտառային գոտում գերակշռում են մանր գյուղերը։ Արևելյան և հյուսիսային
հսկայական տարածքներ նոսր են բնակեցված կամ բնակեցված չեն։

Ըստ 2010 թվականի տվյալների ռուսաստանում բնակվում են մոտ 200 ազգերի
ներկայացուցիչներ։ Ռուսաստանի բնակչության մոտ 81%-ը ռուսներ են, ովքեր
Ռուսաստանում տարածված են անհավասարաչափ։ Օրինակ Չեչենիայում ռուսները կազմում են
բնակչության 2%-ը։

Ռուսների վերաբերյալ առաջին հիշատակությունները հասել են 6-7-րդ դարերից։ Ռուս ազգը
կազմավորվել է Կիևյան Ռուսիա պետությունում, որը գոյատևել է մինչև 13-րդ դարը։
Հետագա դարերում Մեծ Նովգորոդի, Մոսկվայի շուրջը և Վոլգա-Օկայի միջագետքում
ձևավորվեց ռուսական իշխանությոններ։ Ռուսները հաստատվեցին նաև հարևան, թույլ
բնակեցված տարածքներում՝ Վոլգայի ստորին հոսանքում, Հյուսիսային Կովկասում,
Ուրալում, Սիբիրում, Անդրկովկասում, Մերձբալթիկայում, Ղազախստանում, Միջին
Ասիայում։ ԽՍՀՄ-ի փլուզումից հետո սկսվեց ռուսների ներգաղթ մյուս
հանրապետություններից դեպի բուն Ռուսաստան։ Ռուսաստանում բնակվող համեմատաբար
մեծաթիվ ժողովուրդներից են՝ թաթարները, ուկրաինացիները, չուվաշները, բաշկիրները,
մորդվաները, չեչենները, օսերը, յակուտները, հրեաները, Դաղստանի ժողովուրդները,
բելոռուսները։ Երկրի արևելքում ու հյուսիսում ապրում են չուկչաներ, նենեցներ,
կորյակներ, խանտիներ, մանսիներ, սաամներ և այլ ժողովուրդներ, որոնց
ներկայացուցիչների թիվը երբեմն հաշվվում է ընդամենը հարյուրներով։ Ռուսաստանում
բնակվում են նաև հայեր, նրանց թիվը վերջին տարիներին կտրուկ աճել է և այժմ, ըստ
մոտավոր գնահատման, հասել է 2 միլիոնի (հայկական խոշոր գաղթօջախներ են ձևավորվել
Մոսկվայում և նրա մերձակայքում, Հյուսիսային Կովկասում)։

Հայերը Ռուսաստանում բնակվել են 13-րդ դարից։ Այժմ նրանց թիվը շուրջ 2.250.000 է։
Ռուսաստանի հայերն հիմնականում բնակվում են Մոսկվայում, Կրասնոդարի երկրամասում,
Ստավրոպոլի երկրամասում, Եկատերինբուրգում, Հյուսիսային Օսիայում, Սոչիում, Դոնի
Ռոստովում, Սանկտ Պետերբուրգում, Ադիգեայում, Նովոռոսիյսկում, Մոսկվայի մարզում,
Յակուտիայում, Արմավիրում, Վոլգոգրադում, Կալինինգրադում և այլ վայրերում։

Ռուսաստանի հայ համայնքը դարավոր հարուստ պատմություն ունի։ Դեռևս 10-11-րդ
դարերում հայկական առաջին համայնքներն են ստեղծվել Վոլգայի բուլղարների
տարածքներում և ապա՝ Կիևյան Ռուսիայի մայրաքաղաքում։ Հետագա դարերի ընթացքում
հայերի հոսքը Ռուսաստան ստվարացել է․ հայկական գաղութներ են հիմնվել Մոսկվայում
(15-րդ դար), Աստրախանում, և այլուր։ Հայկական առաջին բնակավայրերը Ռուսաստանի
տարածքում հիմնվում են 18-րդ դարում։ Հայերին Ռուսաստանում բնակվելու հատուկ
հրովարտակ է հրապարակում Ռուսաստանի առաջին կայսր Պետրոս Մեծը։ Այսպես հայկական
գաղութ է առաջանում նորակառույց մայրաքաղաք Սանկտ-Պետերբուրգում, ստվարանում են
Մոսկվայի, Աստրախանի ու Կիևի գաղութները։

Հյուսիսային Կովկասը քրիստոնյաներով բնակեցնելու համար Եկատերինա կայսրուհին հատուկ
հրովարտակով հայերին հրավիրում է գալ և բնակվել այնտեղ։ Նախիջևանի հայերը Դոն գետի
հովտում հաստատված ղրիմահայերի հետ հիմնում են Նոր Նախիջևան քաղաքը, որի հիմքում
հետագայում կառուցվում է Դոնի Ռոստովը, Արարատյան դաշտի հայերը՝ Արմավիրը։
Հիմադրվում են նաև գյուղեր և ավաններ։ Հայկական բնակավայրերում հաստատվում է նաև
հունական և ռուսական բնակչություն, կառուցվում են վանքեր և եկեղեցիներ, դպրոցներ։

1768-1774 թվականների ռուս-թուրքական պատերազմի արդյունքում Ռուսաստանը իր
տիրապետությունը հաստատում է Ղրիմի թերակղզում։ Նոր շունչ է ստանում Ղրիմի հայ
գաղութը։ Կայսրության մայրաքաղաք Սանկտ Պետերբուրգի կենտրոնում կառուցվում է
հայկական եկեղեցի, որը կանգուն է մինչև այսօր։ Եկեղեցին կառուցվում է հայ քաղաքական
ու իշխանական վերնախավի միջոցներով ու հովանավորությամբ։ Հատկապես աչքի էր ընկնում
Լազարյանների ընտանիքը։ Այն կոչվում է Եկատերինա II-ի անունով՝ սուրբ Կատարինե։
Հայերն աստիճանաբար սկսել են նկատելի դեր խաղալ Ռուսաստանի տնտեսական կյանքում՝
հիմնելով արտադրական ձեռնարկություններ և առևտրական տներ։ Ռուսաստանի
իշխանությունները, ելնելով պետության տնտեսական շահերից, հովանավորում էին հայ
բնակչությանը՝ նրան դիտելով որպես օգտակար տարր։ Ռուսաստանի հայկական գաղութների մի
մասն ստացավ էական արտոնություններ, նույնիսկ՝ ինքնավարություն։

19-րդ դարի առաջին կեսին հայկական խոշոր գաղութներ կազմավորվեցին Հյուսիսային
Կովկասում՝ Ստավրոպոլում, Եկատերինոդարում (Կրասնոդար), Վլադիկավկազում, Սև ծովի
կովկասյան ափի քաղաքներում և գյուղերում։ Հայերի թիվը Հյուսիսային Կովկասում
զգալիորեն ավելացավ Առաջին համաշխարհային պատերազմի տարիներին, երբ այստեղ ապաստան
գտավ արևմտահայ գաղթականների մի մասը։

Մոսկվայում հայերը հիմնել են մշակույթի ու կրթության օջախներ։ Հովհաննես Լազարյանը
1815 թվականին արևելյան լեզուների Մոսկվայում հիմնադրում է արևելյան լեզուների
ուսումնարան, որը ստանում է Լազարյան ճեմարան անունը։ Նրանում հայերից բացի ուսանել
են այլազգի բազմահազար ներկայացուցիչներ։ Լազարյան ճեմարանը Ռուսաստանի
արևելագիտության առաջին դպրոցներից էր։ Սանկտ Պետերբուրգի համալսարանում
արևելագիտության ֆակուլտետը բացվում է շուրջ 40 տարի անց՝ 1854 թվականին։ 1921
թվականին խորհրդային իշխանության հրամանով ճեմարանը փակվում է, և նրա աշխատակիցների
մեծ մասը տեղափոխվում է Մոսկվայի և Լենինգրադի համալսարաններ։ Նրանց մի մասը
վերադառնում է Հայաստան և ձեռնամուխ լինում նորաբաց Երևանի պետական համալսարանում
արևելագիտության սկզբնավորմանը։ ԽՍՀՄ փլուզումից հետո շենքը հանձնվում է Հայաստանի
Հանրապետությանը, որտեղ այժմ տեղակայված է ՀՀ դեսպանատունը Ռուսաստանում։

Ռուսաստանում ապրել և գործել են հայ մտավորականության երևելի դեմքեր՝ ծովանկարիչ
Հովհաննես Այվազովսկին, ճարտարապետ Ալեքսանդր Թամանյանը, նկարիչ Մարտիրոս Սարյանը,
բանաստեղծ Վահան Տերյանը, գրող Մարիետա Շահինյանը, կոմպոզիտոր Արամ Խաչատրյանը,
թատերական գործիչներ Եվգենի Վախթանգովը և Ռուբեն Սիմոնովը, դիրիժոր Ալեքսանդր
Մելիք-Փաշայանը, երգիչներ Զարա Դոլուխանովան, Պավել Լիսիցյանը, պետական գործիչներ
Անաստաս Միկոյանը, Հովհաննես Թևոսյանը, մարշալներ Հովհաննես Բաղրամյանը, Համազասպ
Բաբաջանյանը, Սերգեյ Խուդյակովը (Արմենակ Խանփերյանց), Սերգեյ Ագանովը, ծովակալ
Հովհաննես Իսակովը, ֆիզիոլոգ Լևոն Օրբելին, քիմիկոսներ Իվան Կնունյանցը, Նիկողոս
Ենիկոլոփյանը, բուսաբան Արմեն Թախտաջյանը, ավիակոնստրուկտոր Արտեմ Միկոյանը,
տնտեսագետ Աբել Աղանբեգյանը, շախմատի աշխարհի կրկնակի չեմպիոն Տիգրան Պետրոսյանը և
ուրիշներ։

1980-ական թվականների վերջից սկսվեց Ռուսաստանի հայ համայնքների հասարակական և
մշակութային կյանքի վերելքը։ Այն պայմանավորված էր երկրում տեղի ունեցող
ժողովրդավարական վերափոխումներով, Հայաստանի Հանրապետության անկախության հռչակումով
(1991), ինչպես նաև դեպի Ռուսաստան հայ գաղթականների (Ադրբեջանից, Հայաստանից)
ուժեղ հոսքով։ Ռուսաստանի հայկական համայնքներում սկսվեց շարժում՝ հանուն ազգային
ավանդույթների վերականգնման, հայկական դպրոցների վերաբացման (Ռուսաստանում գործող
բազմաթիվ հայկական դպրոցների մեծ մասը փակվել էր խորհրդային իշխանության
տարիներին), ազգային մշակույթի զարգացման։

1988 թվականի մարտի 13-ին Մոսկվայի Սուրբ Հարություն եկեղեցու բակում տեղի են
ունեցել Լեռնային Ղարաբաղի ինքնորոշման իրավունքի պաշտպանությանն ուղղված բազմամարդ
հանրահավաքներ, որոնց արդյունքում ծնվել է նոր ժամանակաշրջանի առաջին
կազմակերպությունը՝ Ղարաբաղ կոմիտեն։ Հետագա ամիսներին ստեղծվեցին հայ մշակութային
և երիտասարդական ընկերություններ («Բարև Ձեզ», «Հյուսիսափայլ», «Մաշտոց»,
«Վասպուրական»), կենտրոններ ոչ միայն հին հայկական (Մոսկվա, Սանկտ Պետերբուրգ,
Կրասնոդար, Դոնի Ռոստով, Ստավրոպոլ և այլն), այլև նոր համայնքներում (Կրասնոյարսկ,
Իրկուտսկ, Չիտա, Վլադիվոստոկ և այլն)։ Սանկտ Պետերբուրգի և Մոսկվայի հայ
համայնքներին վերադարձվել են հայկական եկեղեցիները, մի շարք տեղերում կառուցվել են
նոր եկեղեցիներ։ Ռուսաստանի տարածքում գործում են Հայաստանյայց առաքելական
եկեղեցու՝ Նոր Նախիջևանի ու Ռուսաստանի (կենտրոնը՝ Մոսկվա) և Հարավային Ռուսաստանի
(կենտրոնը՝ Կրասնոդար) թեմերը։

Հայկական կառույցների ձևավորման նոր փուլն սկիզբ է առել 1996 թվականի հունիսին, երբ
ընդունվել է ՌԴ օրենքը ազգային-մշակութային ինքնավարությունների մասին։ 1997
թվականի փետրվարին գումարվել է Մոսկվայի հայերի ազգային-մշակութային ինքնավարության
հիմնադիր կոնֆերանսը։ 2000 թվականի մայիսի 25-ին հայկական մի շարք
կազմակերպությունների միավորիչ համագումարում ձևավորվել է «Մոսկվայի հայ համայնք»
կազմակերպությունը, իսկ նույն թվականի հունիսի 16-ին հրավիրված հայկական
համառուսաստանյան համագումարում՝ Ռուսաստանի հայերի միություն կազմակերպությունը
(նախագահ՝ Արա Աբրահամյան)։ Ավելի ուշ՝ 2001 թ.-ին Մոսկվայում՝ Ա. Աբրահամյանի
գլխավորությամբ, կազմակերպվել է նաև Հայերի համաշխարհային կոնգրես
կազմակերպությունը։ Ռուսաստանի հայ համայնքն արտերկրում ամենախոշորն է. այն
ընդգրկում է շուրջ 2,2 միլիոն մարդ։ Ստեղծվել և երկրի ամբողջ տարածքում գործում է
հայ կրթամշակութային խնդիրներով զբաղվող ծավալուն ցանց, որն ակտիվ կապերի մեջ է
Հայաստանի հետ։ Գործարար աշխարհում հաջողություններ ունեցող բազմաթիվ հայեր
ներդրումներ են կատարում նաև Հայաստանում և իրենց նպաստը բերում հայրենիքի
տնտեսության զարգացմանը։

Ռուսաստանի Դաշնության Պետական դուման 1995 թվականի ապրիլին ընդունել է Օսմանյան
կայսրությունում հայերի ցեղասպանությունը դատապարտող բանաձև։

Ռուսաստանի բնակչության մեծ մասը դավանում է քրիստոնեություն (մասնավորապես՝
ուղղափառություն)։

Զգալի թիվ են կազմում նաև մուսուլմանները, ովքեր բնակվում են գլխավորապես Վոլգայի
ավազանում՝ Թաթարստանի և Բաշկիրիայի և Հյուսիսային Կովկասի ինքնավար
հանրապետություններում։

Ռուսաստանի բնակչության որոշ տոկոս դավանում է բուդդայականություն. Հյուսիսային
Կովկասում գտնվող Կալմիկիայի ինքնավար հանրապետությունը միակն է Եվրոպայում, որի
բնակչության հիմնական մասը դավանում է բուդդիզմ։ Այս կրոնը որոշ չափով տարածված է
նաև Մոնղոլիային հարող Սիբիրի հարավային շրջաններում՝ Բուրյաթիայի և Տուվայի
ինքնավար հանրապետությունների տարածքում։

Ռուսաստանն աշխարհի տնտեսապես հզոր պետություններից է։ Այն հզորացել է խորհրդային
շինարարության տարիներին՝ շնորհիվ ինչպես սեփական, այնպես էլ՝ ողջ ԽՍՀՄ-ի հսկայական
բնական-տնտեսական ներուժի։

Երկրում այդ ժամանակահատվածում ստեղծվեց բազմաճյուղ տնտեսություն։ Զարգացում ստացան
գրեթե բոլոր ճյուղերը։ Դրանցից մի քանիսի արտադրանքի ծավալով երկիրը, առանձին
վերցրած, աշխարհում գրավում էր առաջին տեղը։ Արդյունաբերական արտադրանքի ընդհանուր
ծավալով Ռուսաստանը զիջում էր միայն աշխարհի ամենահզոր երկրին՝ ԱՄՆ-ին։ Դրությունն
էապես փոփոխվեց ԽՍՀՄ-ի փլուզումից հետո։ Նախկին սոցիալիստական մյուս երկրների նման
Ռուսաստանի տնտեսությունը ևս անկում ապրեց։ Զգալիորեն կրճատվեց մշակող
արդյունաբերության և գյուղատնտեսության արտադրանքի ծավալը, իջավ՝ բնակչության
կենսամակարդակը։ Արտահանման մեջ սկսեց գերակշռել հումքն ու վառելիքը։ Սակայն
ներկայումս Ռուսաստանն արդեն աշխարհի ամենաարագորեն և հաստատուն զարգացող երկրներից
է։

Այժմ Ռուսաստանի տնտեսությանը բնորոշ են զարգացման տարբեր մակարդակներ։ Օրինակ՝
բարձր զարգացած ավիացիոն մեքենաշինության հետ մեկտեղ այն ունի էքստենսիվ
գյուղատնտեսություն։

Արդյունաբերությունը Ռուսաստանի տնտեսության առաջատար ոլորտն է։ Զարգացած են
արդյունաբերության գրեթե բոլոր ճյուղերն ու ենթաճյուղերը։ Առանձնապես բարձր
զարգացման են հասել էներգետիկան, մետաղաձուլությունը, ծանր և ռազմական
մեքենաշինությունը, անտառային ու քիմիական արդյունաբերությունը։

Այս պայմաններում նավթարդյունաբերությունը երկրի տնտեսության կարևորագույն
ճյուղերից է։ Ռուսաստանը հանդիսանում է նավթի ևգազի հիմական մատակարարը Եվրոպաի
համար։

Նավթի մշակումից ստանում են տրանսպորտային վառելիք (բենզին, կերոսին, դիզելային
վառելիք), քսայուղեր, բազմազան քիմիական նյութեր (օրինակ՝ սինթետիկ կաուչուկ,
քիմիական մանրաթել, պլաստմասսաներ), իսկ մնացորդը՝ մազութը, որպես վառելիք
օգտագործվում է ՋԷԿ-երում։ Նավթի արդյունահանման ինքնարժեքը մի քանի անգամ ցածր է
քարածխից, այդ պատճառով էլ նավթարդյունաբերությունը զարգանում է ավելի արագ
տեմպերով։ Արդեն 4 տասնամյակ է, որ նավթի արդյունահանման ամենախոշոր շրջանն
Արևմտյան Սիբիրն է՝ Օբ գետի միջին հոսանքի ավազանը։ Խոշորագույն հանքավայրերն են
Սամոտլորն ու Սուրգութը։ Արևմտյան Սիբիրի նավթն սկզբում արդյունահանվում էր
հիմնականում շատրվանային էժան եղանակով, իսկ ներկայումս արդյունահանվում է
պոմպային՝ համեմատաբար թանկ եղանակով։ Նավթամուղերով նավթը փոխադրվում է արևմուտք։
Նախագծվում է առաջիկայում փոխադրել նաև արևելք՝ Չինաստան և ճապոնիա։ Երկրորդ,
համեմատաբար խոշոր շրջանը գտնվում է Վոլգա գետի և Ուրալյան լեռների միջև։ Այն
անվանվում է Վոլգա-Ուրալյան նավթային շրջան։

Նավթի խոշոր հանքավայրեր կան Թաթարստանում, Բաշկորտոստանում, Սամարայի մարզում։
Երկրի նավթարդյունահանման մյուս շրջանը եվրոպական մասի Հյուսիս - Արևելքն է (Կոմի
Հանրապետությունը)։ Ռուսաստանի հնագույն նավթարդյունաբերական շրջանը
Հյուսիսկովկասյանն է։ Նավթավերամշակման ձեռնարկությունների մեծ մասը երկրի
եվրոպական մասում է։ Նավթավերամշակման խոշոր կենտրոններից են՝ Մոսկվան, Յարոսլավլը,
Սիզրանը (Սամարայի մարզում)։ Նավթի հանույթով Ռուսաստանը 2005-2006 թվականներին
աշխարհում առաջին երկիրն էր։ Նավթի արտահանումից ստացվող եկամուտը Ռուսաստանի
բյուջեի գլխավոր աղբյուրներից է։

Գազարդյունաբերությունը վառելիքային արդյունաբերության ամենաերիտասարդ ու արագ
զարգացող ճյուղն է։ Բնական գազը շատ էժան վառելիք է և բնապահպանական տեսակետից՝
անվնաս։ Այն գործածվում է որպես էներգետիկական ու կենցաղային վառելիք, ինչպես նաև՝
քիմիական հումք։ Ռուսաստանը ոչ միայն գազի հետախուզված պաշարներով, այլ նաև
արդյունահանմամբ աշխարհի առաջին երկիրն է։

Գազը սովորաբար նավթին ուղեկից նյութ է, երբեմն էլ հանդիպում է առանձին։ Ռուսաստանի
գազարդյունահանման հիմնական շրջանն Արևմտյան Սիբիրն է, առանձնապես՝ դրա հյուսիսային
մասը։ Խոշորագույն հանքավայրերից են Ուրենգոյն ու Յամբուրգը։ Գազ շատ է
արդյունահանվում Օրենբուրգի ու Սարատովի մարզերում, Ստավրոպոլի երկրամասում, Կոմի
Հանրապետությունում։ Բնական գազն սպառողին է հասնում գազամուղներով։ Խոշոր
գազամուղներից է «Սիյանիե Սևերա» («Հյուսիսի ճաճանչը»), որով Կոմի
Հանրապետությունից գազը փոխադրվում է Ռուսաստանի կենտրոնական շրջանն ու Կենտրոնական
Եվրոպայի երկրներ։ Նախատեսվում է Բալթիկ ծովի հատակով անցկացնել նոր գազամուղ, որով
Բարենցի ծովի հատակից արդյունահանած գազը կհասցվի Գերմանիա։

Ռուսաստանն աշխարհի ածխարդյունաբերական առաջատար երկրներից է։ Աշխարհի
ամենախոշորները Տունգուսկայի (Ենիսեյ գետի ավազանում) և Լենայի ավազանները
ճանապարհների բացակայության պատճառով դեռևս չեն շահագործվում։ Քարածխի հանույթով
առաջատարներն են Կուզբասի ու Պեչորայի ավազանները։ Գորշ ածխի մեծ հանույթ է
կատարվում Կանսկ-Աչինսկի և Մերձմոսկովյան ավազաններում։ Ածխի հանույթով Ռուսաստանն
աշխարհում գրավում է հինգերորդ տեղը (Չինաստանից, ԱՄՆ- ից, Հնդկաստանից ու
Ավստրալիայից հետո)։

Ռուսաստանի վառելիքային արդյունաբերությունը արդեն կանգնած է որոշակի
հիմնախնդիրների առաջ։ Արդեն սպառված են Վոլգաուրալյան և Արևմտասիբիրյան նավթային
շահագործվող հանքահորերի մեծ մասը (70-ից 90%-ը), ուստիև անհրաժեշտություն է
առաջացել սկսել դրանցից ավելի հյուսիս և արևելք գտնվող շրջանների՝ Յամալ թերակղզու,
արկտիկական ծանծաղուտի և Արևելյան Սիբիրի հարուստ պաշարների շահագործումը։
Զուգահեռաբար պետք է ավելի նպատակային օգտագործել նավթահանքերից արդյունահանվող
ուղեկից գազը, որի կեսից ավելին առայժմ անիմաստ կորչում է (այրվում է)։

Սա կարևորագույն ճյուղն է, քանի որ էլեկտրաէներգիան օգտագործվում է ժողովրդական
տնտեսության գրեթե բոլոր բնագավառներում։ Ռուսաստանի էլեկտրաէներգետիկան զարգացել է
շնորհիվ երկրի հսկայական վառելիքային ու ջրաէներգետիկական ռեսուրսների։
էլեկտրաէներգիայի արտադրությամբ այն աշխարհի չորրորդ պետությունն է։
էլեկտրաէներգիայի մեծ մասը (մոտ 67,6%-ը) արտադրվում է ջերմային էլեկտրակայաններում
(ՋէԿ-երում)։ Դրանց կառուցումն արագ ու էժան է. սակայն, վառելիքի օգտագործման
պատճառով, էլեկտրաէներգիայի ինքնարժեքը համեմատաբար բարձր է։

Ռուսաստանի ՋէԿ-երը տեղաբաշխված են երկու սկզբունքով։ Պինդ վառելիքով (գորշ ածուխ,
այրվող թերթաքար, տորֆ) աշխատող ՋէԿ-երը կառուցվում են վառելիքի բազաների մոտ, իսկ
այն ՋէԿ-երը, որոնք աշխատում են բնական գազով, կառուցված են սպառման շրջաններում,
քանի որ գազի փոխադրումն ավելի էժան է, քան՝ էլեկտրաէներգիայի փոխադրումը։

Խոշոր քաղաքներին ՋէԿ- երը մատակարարում են ոչ միայն էլեկտրաէներգիա, այլ նաև՝
ջերմային էներգիա (գոլորշի), որն օգտագործվում է արդյունաբերության մեջ ու
բնակարանների ջեռուցման նպատակով։ Այսպիսով այդ տիպի էլեկտրակայանները կոչվում են
ջերմաէլեկտրակենտրոններ։

Ջրաէլեկտրակայանները կառուցված են Ռուսաստանի ջրառատ և մեծ անկում ունեցող գետերի՝
Վոլգայի, Ենիսեյի ու դրա վտակ Անգարայի վրա։ Ենիսեյի վրա կառուցված են Ռուսաստանի
ամենահզոր՝ Սայանա-Շուշենյան և Կրասնոյարսկի ջրաէլեկտրակայանները, իսկ Անգարայի
վրա՝ Կրասնոյարսկի, Բրատսկի, Ուստ Իլիմսկի ՋրէԿ-ները։ Վոլգայի վրա գործում են
Վոլգոգրադի, Սամարայի, Սարատովի խոշոր ՋրէԿ- ները։

Երկիրն ունի նաև զարգացած ատոմային էներգետիկա, որի առաջնեկը (նաև՝ աշխարհում)
Կալուգայի մարզի Օբնինսկ քաղաքի փոքր ԱէԿ-ն է (կառուցվել է 1954 թվականին)։
Հետագայում կառուցվել են Վորոնեժի, Սմոլենսկի, Տվերի, Կուրսկի, Լենինգրադի և այլ
ԱէԿ-ներ։ Վերջիններիս բաժին է ընկնում արտադրվող էլեկտրաէներգիայի 14%-ը։ Ոչ
ավանդական՝ մակընթացային (Կիսլայա Գուբայի), երկրաջերմային (Պաուժետ- կայի՝
Կամչատկայի) էլեկտրակայանները մատակարարում են արտադրվող էլեկտրաէներգիայի մոտ
0,1%-ը։

Ռուսաստանում զարգացած է ինչպես սև, այնպես էլ գունավոր մետաղաձուլությունը։
Ռուսաստանի սև մետաղաձուլությունը հին ու հզոր ճյուղ է։ Սև մետաղաձուլական համալիրը
ներառում է երկաթի հանքաքարի արդյունահանումը, հարստացումը, թուջի (չուգունի),
պողպատի ձուլումը, գլանվածքի արտադրությունը։ ճյուղը հենվում է սեփական
վառելիքահումքային հարուստ բազայի վրա։

Երկաթաքարի արդյունահանման ծավալով Ռուսաստանն աշխարհում հինգերորդ երկիրն է՝
Չինաստանից, Բրազիլիայից, Հնդկաստանից ու Ավստրալիայից հետո։ Երկիրը պողպատի
ձուլմամբ (62 մլն) աշխարհում չորրորդն է։ Մետաղի մեծ մասն արտադրվում է
մետաղաձուլական բազաներում՝ ձեռնարկությունների խմբերում, որոնք օգտագործում են
վառելիքային և հումքային ընդհանուր ռեսուրսներ ու ապահովում երկրի մետաղի հիմնական
պահանջարկը։ Ռուսաստանում կա երեք մետաղաձուլական բազա՝ Ուրալյան, Կենտրոնական ու
Սիբիրյան։

Սև մետաղաձուլական գործարանները տեղաբաշխված են հումքային (օրինակ՝ Ուրալի) և
վառելիքային (օրինակ՝ Կուզբասի) բազաներում կամ էլ՝ ջրային ռեսուրսների կամ
արտադրանքի սպառման շուկայի մոտ (օրինակ՝ Չերեպովեցում)։ Բելգորոդի մարզի Ստարի
Օսկոլ քաղաքում կառուցված է նոր տեխնոլոգիայով՝ արտադոմնային կամ
էլեկտրամետաղաձուլական եղանակով աշխատող կոմբինատ։ Ուրալյան մետաղաձուլական բազայի
ձեռնարկություններն օգտագործում են տեղի Մագնիտնայա, Կաչկանար, Օրսկ-Խալիլովյան,
ինչպես նաև՝ Կուրսկի մագնիսային անոմալիայի (ԿՄԱ) ու Ղազախստանի Կուստանայի մարզի
երկաթի հանքաքարը։ Կոքսացվող ածուխն ստացվում է Կուզբասից ու Կարագանդայից։

Ուրալի մետաղաձուլական ձեռնարկությունից երեքը հսկա կոմբինատներ են՝ Մագնիտոգորսկի,
Նիժնի Տագիլի, Նովոտրոիցկի։ Կենտրոնական մետաղաձուլական բազայի ձեռնարկություններն
օգտագործում են կմԱ, Կոլա թերակղզու և Կարելիայի երկաթի հանքաքարը, Դոնբասի ու
Պեչորայի ածուխը։ Խոշոր ձեռնարկություններն են են Չերեպովեցի ու Լիպեցկի
(Նովոլիպեցկի) կոմբինատները։ Ռուսաստանի խոշոր մեքենաշինական կենտրոններում կան
մետաղի ջարդոնով աշխատող վերաձուլման գործարաններ (Նիժնի Նովգորոդ, Վոլգոգրադ,
Մոսկվա քաղաքներում ևՍանկտ Պետերբուրգի մերձակայքում)։ Սիբիրյան մետաղաձուլական
բազայի ձեռնարկություններն օգտագործում են տեղի՝ Կուզբասի ածուխը և դրան մոտ գտնվող
Լեռնային Շորիայի, Խակասիայի ու Մերձանգարյան երկաթի հանքաքարը։ Խոշոր կենտրոնն է
Նովոկուզնեցկը։

Ռուսաստանում բարձր զարգացման է հասել նաև գունավոր մետաղաձուլությունը։ Այն
միավորում է գունավոր մետաղներ պարունակող հանքաքարերի արդյունահանումը,
հարստացումն ու գունավոր մետաղների ձուլումը, դրանց համաձուլվածքների ու գլանվածքի
արտադրությունը։ ճյուղի արտադրանքը հիմնականում օգտագործվում է մեքենաշինության և
էներգետիկ տնտեսության մեջ։ Ռուսաստանում աճում է թեթև մետաղների (ալյումին, տիտան,
մագնեզիում) արտադրության ծավալը։

Դրանց արտադրման համար պահանջվում է մեծ քանակությամբ էլեկտրաէներգիա (հիշենք, որ
այս արտադրությունն էներգատար է), այդ պատճառով էլ ձուլարանները տեղաբաշխվում են
ՋրէԿ-ների մոտ։ Ալյումինի խոշոր ձեռնարկություններ կան Արևելյան Սիբիրում՝
Կրասնոյարսկի, Բրատսկի, Աչինսկի, ինչպես նաև՝ Կոլա-Կարելիայում։ Ռուսաստանը ձուլում
է 3,4 միլիոն տ ալյումին՝ համաշխարհային արտադրանքի մոտ 10%-ը։ Ալյումինի ձուլմամբ
այն զիջում է միայն Չինաստանին և ԱՄՆ-ին։

Ծանր գունավոր մետաղների (պղնձի, կապարի, ցինկի, նիկելի) հանքանյութերում մետաղների
պարունակությունը ցածր է, ուստի դրանց ձուլումը կազմակերպվում է հումքի աղբյուրի
մոտ։ Սակայն, ծանր մետաղների հանքաքարերը հաճախ մի քանի մետաղ են պարունակում։
Օրինակ՝ Նորիլսկի հանքավայրի հանքաքարում կա պղինձ, նիկել, կոբալտ և 14 այլ մետաղ։
Բացի այդ՝ գունավոր մետաղներ ձուլելիս անջատվում են գազեր, որոնք օգտագործվում են
թթուների ու պարարտանյութերի արտադրության մեջ։

Պղնձաձուլությունը հիմնականում զարգացել է Ուրալում (Ռևդա, Կրասնոուրալսկ,
Մեդնոգորսկ)։ Ռուսաստանն աչքի է ընկնում նաև անագի ձուլմամբ։ Այն օգտագործվում է
հիմնականում ռադիոտեխնիկայում՝ զոդման, ինչպես նաև՝ պահածոյի թիթեղի արտադրության
նպատակներով։ Անագի հանքաքարն արդյունահանվում ու հարստացվում է Հեռավոր Արևելքում,
ձուլվում՝ Նովոսիբիրսկում և Պոդոլսկում (Մոսկվայի մոտ)։ Նիկելի ձուլմամբ Ռուսաստանը
չունի իրեն հավասարը։ Այս երկրում ձուլվում է 220 հազար տոննա նիկել (համաշխարհային
արտադրանքի 20%-ը)։

Նիկելը ձուլվում է հիմնականում Մոնչեգորսկում (Կոլա թերակղզում) և Նորիլսկում, որը
բևեռային շրջագծից ավելի հյուսիս գտնվող քաղաքներից ամենամեծն է աշխարհում։ Ոսկու
հանքանյութի խոշոր պաշարները և հանքանյութից խտանյութի ստացման արտադրությունը
տեղաբաշխված է Ռուսաստանի արևելքում՝ Ալդան, Զեյա, Բուրեյա, Կոլիմա գետերի
ավազաններում։ Արծաթ, ոսկի ու պլատին ստանում են նաև ծանր գունավոր մետաղներ
ձուլելիս։ Ռուսաստանն ունի զարգացած և բազմաճյուղ մեքենաշինություն։ XX դարի
սկզբում Ռուսաստանը տնտեսապես հետ էր մնում եվրոպական երկրներից։ Այդ ժամանակ
երկրում զարգացած էին մեքենաշինության հին ճյուղերը, որոնք արտադրում էին
շոգեքարշներ, վագոններ, գյուղատնտեսական գործիքներ։ Մեքենաշինական
ձեռնարկությունները հիմնականում կենտրոնացված էին Մոսկվայում, Սանկտ Պետերբուրգում
ու մի քանի այլ քաղաքներում։ Սոցիալիստական շինարարության տարիներին իրավիճակը
էապես փոխվեց։ Զարգացան մեքենաշինության նոր և նորագույն ճյուղեր, ինչպես նաև՝
ընդարձակվեց ճյուղի աշխարհագրությունը, այսինքն՝ ձեռնարկությունները տեղաբաշխվեցին
երկրի բոլոր քաղաքներում։ Ճյուղի զարգացման ու տեղաբաշխման կարևոր գործոններն են
մետաղաձուլությունը, մեքենաների մեծ պահանջարկը, տրանսպորտային համակարգը և բարձր
որակավորում ունեցող աշխատուժը։

Ռուսաստանի մեքենաշինության մեջ կան այնպիսի ճյուղեր, որոնք և՝ աշխատատար են, և՝
գիտատար. դրանցից են՝ ավտոմոբիլաշինությունը, ինքնաթիռաշինությունը,
ռադիոէլեկտրոնիկան, հաստոցաշինությունն ու սարքաշինությունը։ Սրանք տեղաբաշխվում են
աշխատանքային ռեսուրսների և հատկապես՝ բարձրորակ կադրերի կենտրոնացման շրջաններում՝
Մոսկվայում, Սանկտ Պետերբուրգում, Նիժնի Նովգորոդում, Սամարայում, Վոլգոգրադում,
Ուլյանովսկում, Տոլյատտիում, Նովոսիբիրսկում և այլ խոշոր քաղաքներում։

Երկրի ավտոմեքենաշինական կենտրոններն են Տոլյատին, Նաբերեժնիե Չելնին, Ուլյանովսկը,
Նիժնի Նովգորոդը, Իժևսկը, Մոսկվան և այլն։ Այնուամենայնիվ, ավտոմոբիլների
արտադրության ծավալով Ռուսաստանն զգալիորեն զիջում է նույնիսկ համեմատաբար փոքր
երկրների (օրինակ՝ Կորեայի Հանրապետությանը կամ Իտալիային)։ «Մոսկվիչ» և «ԳԱԶ»
միավորումները դադարեցրել են իրենց արտադրությունը և ճապոնական, գերմանական ու
ամերիկյան ավտոմոբիլային ֆիրմաների օգնությամբ պետք է սկսեն նոր, արդիական
ավտոմեքենաների արտադրությունը։ Երկրում առանձնապես մեծ զարգացում է ստացել ծանր,
մետաղատար մեքենաշինությունը, որը տեղաբաշխված է մետաղաձուլական բազաների մոտ.
օրինակ՝ Ուրալում (Եկատերինբուրգ, Չելյաբինսկ) և Սիբիրում (Կրասնոյարսկ,
Նովոկուզնեցկ, Կեմերովո), որտեղ արտադրվում են էքսկավատորներ, մետաղաձուլական
սարքավորում։ Մեքենաշինության որոշ ճյուղերի (օրինակ՝ տեքստիլ և գյուղատնտեսական)
տեղաբաշխման համար կարևոր է սպառողի գործոնը։

Քանի որ տեքստիլ արդյունաբերությունը զարգացած է Կենտրոնական շրջանում, ապա այդտեղ
էլ կենտրոնացված է Ռուսաստանի տեքստիլ մեքենաշինությունը (Պոդոլսկ, Իվանովո)։
Գյուղատնտեսական մեքենաներն առանձնանում են ոչ այնքան մեծ կշռով, որքան՝ չափերով,
որի համար էլ տրանսպորտով դրանց փոխադրելը հարմար չէ։ Այս պատճառով էլ
գյուղատնտեսական մեքենաների արտադրությունը տեղաբաշխված է Ռուսաստանի զարգացած
հողագործական շրջաններում։ Հացահատիկահավաք կոմբայնների արտադրության խոշոր
գործարաններ են կառուցված հացահատիկի մշակության գլխավոր գոտում. Հյուսիսային
Կովկասում (Դոնի Ռոստով և Տագանրոգ), Արևմտյան Սիբիրում (Կուրգան), Արևելյան
Սիբիրում (Կրասնոյարսկ)։ Ռուսաստանի երբեմնի զարգացած նավաշինությունը վերջերս
անկում էր ապրում։ Պետական ծրագրով այն սկսել է արդիականացվել և ընդլայնվել։

Ծովային նավաշինության խոշոր կենտրոնը Սանկտ Պետերբուրգն է, որտեղ կա տարբեր
նշանակության նավեր արտադրող 5 գործարան։ Այստեղ արտադրում են և հսկա տրակտորներ։
Երկրի տրակտորաշինության խոշոր կենտրոններն են Վոլգոգրադը, Չելյաբինսկը։
Ռուսաստանում շատ կարևոր դեր են կատարում մեքենաշինական ձեռնարկությունների միջև
հաստատված արտադրական կապերը։ Շատ բարդ մեքենաների ու սարքավորումների թողարկումը
մեկ ձեռնարկության շրջանակներում անհնար է, ուստի այդ մեքենաների առանձին դետալներ
կամ հանգույցներ արտադրում են տարբեր վայրերում տեղաբաշխված հատուկ մասնագիտացված
ձեռնարկությունները։ Վերջիններս դետալներ են մատակարարում գլխավորող
ձեռնարկությանը, որտեղ էլ հավաքվում է պատրաստի մեքենան (ավտոմեքենա, ինքնաթիռ, նավ
և այլն)։ Արտադրության կազմակերպման այս ձևը կոչվում է կոոպերացում։ Ռուսաստանի
մեքենաշինական համալիրի հետ մինչ վերջին տարիներս կոոպերացված էին նաև Հայաստանի
Հանրապետության մի շարք ձեռնարկություններ։ Մեքենաշինության բազմաթիվ
ձեռնարկություններ (Տուլա, Իժևսկ) մասնագիտացել են ռազմական արտադրության գծով։
Ռուսական ավտոմատները, հրասայլերը (տանկերը), ինքնաթիռները և ռազմական այլ
արտադրանքներ մեծ պահանջարկ ունեն աշխարհում։ Ռուսաստանն արտադրում է նաև հրթիռներ,
տիեզերանավեր և այլ ավիատեխնիկա։

Քիմիական արդյունաբերությունը՝ մեքենաշինության ու էլեկտրաէներգետիկայի հետ մեկտեղ,
առանձնակի դեր ունի Ռուսաստանի գիտատեխնիկական առաջադիմության ապահովման գործում։
ճյուղը մեքենաշինությանը մատակարարում է ներկեր, պլաստմասսաներ, ավտոդողեր,
գյուղատնտեսությանը՝ պարարտանյութեր, թունաքիմիկատներ, տրանսպորտին՝ շարժիչային
վառելիք, քսայուղեր, և շինարարությանը՝ այլ նյութեր։ Ռուսաստանի քիմիական
արդյունաբերության զարգացման նախադրյալներից մեկը քիմիական հումքանյութերի մեծ
պաշարներն են։ Խորհրդային իշխանության տարիներին յուրացվել է Խիբինի լեռներում
գտնվող ապատիտի՝ աշխարհի խո-շորագույն հանքավայրը (Կոլա թերակղզում)։

Յուրացվել են նաև Ուրալի (Սոլիկամսկի) կալիումական աղերի մեծ պաշարները, որոնց
հիման վրա զարգացել է կալիումական պարարտանյութերի արտադրությունը։ Քիմիական
արդյունաբերությունն օգտագործում է նաև մետաղաձուլության, անտառարդյունաբերության,
նավթարդյունաբերության և այլ ճյուղերի թափոնները։ Դա է պատճառը, որ քիմիական
ձեռնարկությունները տեղաբաշխվում են այդ ճյուղերի ձեռնարկությունների մոտ, որոնց
հետ միավորվելով՝ ստեղծվում են քիմիական կոմբինատներ։ Նավթի ու գազի
արդյունաբերության, և գունավոր մետաղաձուլության մեջ անջատվող ծծմբային գազերի
հիման վրա արտադրվում է ծծմբաթթու, որն իր հերթին ապատիտների ու ֆոսֆորիտների հետ
հումք է ծառայում ֆոսֆորական պարարտանյութերի արտադրման համար։ Այսպիսի
պարարտանյութերի արտադրությունը տեղաբաշխված է սպառման՝ հողագործական շրջաններում։

Անտառային արդյունաբերությունը ևս բարձր ու բազմակողմանի զարգացած ճյուղ է, որը
հենվում է երկրի հսկայական անտառային պաշարների վրա։ Միմյանց հետ փոխկապված
զարգացել են փայտի մեխանիկական մշակումը, որը ներառում է փայտասղոցումն ու
փայտամշակումը (ֆաների, լուցկու, կահույքի, լուսամուտների, մանրատախտակի
արտադրություն) և փայտաքիմիան (ցելյուլոզի, թղթի, ստվարաթղթի, սպիրտի
արտադրություն)։

Փայտասղոցումը տեղաբաշխված է փայտի լաստառաքող գետերի գետաբերանում գտնվող
քաղաքներում։ Դրանցից են. Արխանգելսկը՝ Հյուսիսային Դվինայի, Նարյան Մարը՝
Պեչորայի, Սալեհարդը՝ Օբի, Իգարկան՝ Ենիսեյի գետաբերանում։ Փայտի մեխանիկական
մշակման ձեռնարկությունները տեղաբաշխված են Ռուսաստանի եվրոպական մասի սպառման
շրջաններում։ Թղթի, ցելյուլոզի արտադրությունը հիմնականում տեղաբաշխված է Ուրալում
(Սոլիկամսկ), Կարելիայում (Կոնդոպոգա), Արևելյան Սիբիրում (Ուստ Իլիմսկ) և այլուր։
Հումքը լրիվ (առանց թափոնի) օգտագործելու նպատակով, Ռուսաստանի
անտառարդյունաբերության ձեռնարկությունների միջև ստեղծվել են կայուն արտադրական
կապեր։ Ծառերի կեղևը, մանր ճյուղերն ու թեփն օգտագործվում են թուղթ, փայտաթեփային
սալիկներ, սպիրտ և այլ նյութեր արտադրելու նպատակով։ Այդպիսի ձեռնարկություններն
անվանում են անտառարդյունաբերական համալիրներ։

Թեթև արդյունաբերությունը երկրի տնտեսության հին և կարևոր ճյուղերից է։ Այն լայն
սպառման ապրանքներ է մատակարարում բնակչությանը, իսկ մեքենաշինությանը՝ մեքենաների
պաստառապատման համար տեխնիկական գործվածքներ։ Թեթև արդյունաբերությունը
գյուղատնտեսությունից ստանում է բնական հումք, օրինակ՝ բուրդ, իսկ քիմիական
արդյունաբերությունից՝ արհեստական հումք (օրինակ՝ քիմիական մանրաթելեր)։ Ռուսաստանն
իր թեթև արդյունաբերության հումքը՝ բամբակն ու բրդի մի մասը, ստանում է Կենտրոնական
Ասիայի պետություններից։

Բրդի մյուս մասը, վուշն ու քիմիական մանրաթելերն արտադրվում են հենց Ռուսաստանում։
Թեթև արդյունաբերության ենթաճյուղերից երկրում առավել զարգացած են տեքստիլ,
տրիկոտաժի, կաշվի-կոշկեղենի, կարի, մորթու-մուշտակեղենի արտադրությունները։ Թեթև
արդյունաբերությունը խիստ համակենտրոնացված է, գլխավորապես՝ Մոսկվա և նրա
շրջակայքի՝ Իվանովո, Կոստրոմա և այլ քաղաքներում, ինչը պայմանավորված է որակյալ
աշխատուժով, հումքի՝ վուշի առկայությամբ ու տրանսպորտային հարմար դիրքով։

Ռուսաստանում զարգացած են տեքստիլ արդյունաբերության բոլոր ենթաճյուղերը՝ բամբակյա,
վուշյա, բրդյա, մետաքսյա գործվածքների արտադրությունները։ Գործվածքի պատրաստման
ընթացքում փոխադրման ծախսերը նվազեցնելու նպատակով մանվածքային, գործվածքային ու
ներկման (դաջման) ֆաբրիկաները միավորվում են տեքստիլ կոմբինատներում։

Տեքստիլ արդյունաբերության կենտրոններում հիմնականում օգտագործվում է կանանց
աշխատուժը, այդ պատճառով էլ ավելի նպատակահարմար է դրանք տեղաբաշխել ծանր
ինդուստրիայի (հանքարդյունաբերության, մետաղաձուլության, քիմիական
արդյունաբերության) կենտրոններում, որտեղ մեծ մասամբ օգտագործվում է տղամարդկանց,
բայց անօգտագործելի է մնում կանանց աշխատուժը։ Այս սկզբունքով տեքստիլ նոր
ֆաբրիկաներ են տեղաբաշխվել Ուրալի, Կուզբասի քաղաքներում։ Այսպիսով՝ Ռուսաստանի
տեքստիլ արդյունաբերությունը տեղաբաշխված է սպառման, աշխատանքային ռեսուրսների
կենտրոնացման, ինչպես նաև՝ հումքային շրջաններում։ Հիմնականում գրեթե միևնույն
սկզբունքով են տեղաբաշխված նաև թեթև արդյունաբերության այլ ճյուղերը։

Ցարական ժամանակաշրջանում սննդի արդյունաբերության ձեռնարկությունները,
բացառությամբ շաքարի, ալրաղացի ու օղեգործականի, տեխնիկական առումով վատ էին
սարքավորված։ Ներկայումս սննդի րդյունաբերության ձեռնարկությունները վերակառուցված
են ժամանակակից տեխնիկայով ու բավարարում են երկրի բնակչության պահանջները։
Ռուսաստանի սննդի արդյունաբերությունը բազմաճյուղ է։ Այն բաղկացած է ավելի քան 30
արտադրությունից, որոնց շարքում առավել մեծ տեսակարար կշիռ ունեն օղեթորման,
ձկնեղենի, շաքարի, մսեղենի, կաթնեղենի, հրուշակեղենի արտադրությունները։ Ռուսաստանի
սննդի արդյունաբերության արտադրանքը համաշխարհային շուկայում հայտնի է բարձր
որակով։ Սննդի արդյունաբերության արտադրությունները (ենթաճյուղերը) տեղաբաշխված են
տարբեր սկզբունքներով։ Դրանցից շատերը կապված են հումքային բազայի հետ։ Օրինակ՝
շաքարի արտադրության ձեռնարկությունները տեղաբաշխված են շաքարի ճակնդեղի մշակման
գոտում՝ տափաստանային զոնայում։ Կենտրոնական Ռուսաստանում շաքարի արտադրության
խոշոր կենտրոններն են Վորոնեժը, Կուրսկը, Բելգորոդը, իսկ Հյուսիսային Կովկասում՝
Կրասնոդարը։ Իսկ շաքարի զտման ու փաթեթավորման գործարանները տեղաբաշխված են սպառման
խոշոր կենտրոններում, օրինակ՝ Մոսկ-վայում։ Մսեղենի արտադրության
ձեռնարկությունները տեղաբաշխված են մսատու անասնապահական գոտիների՝ Հյուսիսային
Կովկասի և Կենտրոնական Ռուսաստանի քաղաքներում։

Ձկնարդյունաբերությունը զարգացած է Խաղաղօվկիանոսյան ավազանում՝ Հեռավոր Արևելքում,
և Բարենցի ծովում, ինչպես նաև՝ Վոլգայի ու Կասպից ծովի ափամերձ քաղաքներում։ Երկրի
ձկնարդյունաբերությունը նախկինում տեղաբաշխված էր միայն գետերի, լճերի ու ծովերի
ափամերձ շրջաններում։ Ձկնորսական ժամանակակից հզոր նավատորմի ստեղծման շնորհիվ այժմ
յուրացվում են Խաղաղ և Հյուսիսային Սառուցյալ օվկիանոսների ձկնային հսկայական
պաշարները։ Ներկայումս ձկնավերամշակումը կատարվում է ոչ միայն ծովափնյա
քաղաքներում, այլև՝ ձկնորսական նավ-բազաների վրա, որոնք, ըստ էության,
ձկնարդյունաբերական լողացող գործարաններ են։ Շուտ փչացող պատրաստի արտադրանք
թողարկող ձեռնարկությունները (օրինակ՝ հացաթխման, հրուշակեղենի, կաթնեղենի)
տեղաբաշխվում են սպառման շրջաններում, մեծ մասամբ՝ խոշոր քաղաքներում։ Ամփոփելով՝
Ռուսաստանի սննդի արդյունաբերությունը մյուս ճյուղերի համեմատությամբ աչքի է
ընկնում առավել լայն աշխարհագրական տարածմամբ։

Գյուղատնտեսության զարգացման բնական հիմքը հողն է, որով Ռուսաստանն աշխարհում
առաջինն է (մոտ 1,7 միլիարդ հա)։ Հողագործության համար առավել բարենպաստ են
տափաստանային ու անտառատափաստանային գոտիների հողերը, որոնք կազմում են երկրի
տարածքի 13%-ը։ Անտառային (ոչ սևահողային) գոտու պոդզոլային և ճմապոդզոլային հողերն
աղքատ են հումուսով, ուստի բարելավման (մելիորացման) կարիք են զգում։ Զգալի
տարածքներում կատարվում են ճահիճների չորացման, իսկ հարավային որոշ շրջաններում՝
ոռոգման աշխատանքներ։

Ռուսաստանի Դաշնության գյուղատնտեսությունը եվրոպական մասում զարգանում է ինտենսիվ,
իսկ ասիական մասում՝ էքստենսիվ։ Բուսաբուծության առաջատար ճյուղը հացահատիկային
տնտեսությունն է։ Տափաստանային գոտում հիմնականում մշակում են ցորեն, իսկ այդ գոտու
տաք շրջաններում՝ եգիպտացորեն։ Անտառատափաստանային ու անտառային գոտիներում մշակում
են ցորենի համեմատությամբ պակաս ջերմապահանջ ու շուտ հասունացող տարեկանը, որի
համախառն բերքով Ռուսաստանն աշխարհում գրավում է առաջին տեղը։

Հյուսիսային Կովկասում և Հեռավոր Արևելքում՝ Խանկա լճի շրջանում, համեմատաբար տաք
կլիմայական պայմաններում մշակում են բրինձ։ Սակայն, վերջինիս սեփական արտադրանքը չի
բավարարում երկրի բնակչության պահանջարկը։ Վերջին տարիներին գյուղատնտեսության մեջ
կատարված վերափոխումների շնորհիվ Ռուսաստանում հացահատիկի համախառն բերքն աճել է, և
նույնիսկ առաջացել է որոշ ավելցուկ։

Տեխնիկական մշակաբույսերից տարածված է շաքարի ճակնդեղի, արևածաղկի, թելավուշի,
մանանեխի ու սոյայի մշակությունը։ Շաքարի ճակնդեղ ու արևածաղիկ հիմնականում մշակում
են Ռուսաստանի եվրոպական մասի տափաստանային գոտու սևահողերի վրա։ Թելավուշը, որն
ամենասակավ ջերմապահանջ և ամենահյուսիսային տեխնիկական մշակաբույսն է, աճեցնում են
անտառային զոնայում, մանանեխ աճեցնում են Վոլգայի միջին հոսանքում, իսկ սոյա՝
Հեռավոր Արևելքի հարավում։ Վերջինս պարեն, անասնակեր, ինչպես նաև՝ արդյունաբերական
հումք է, որից ստանում են ձեթ և ալյուր։ Ռուսաստանի խոնավ կլիմայական արեալներում
մշակում են կարտոֆիլ, որը լայն օգտագործման պատճառով անվանում են երկրորդ հաց։
Կարտոֆիլի համախառն բերքով Ռուսաստանն աշխարհի երկրորդ երկիրն է՝ առաջատար
Չինաստանից հետո։

Բանջարաբուծությունը տեղաբաշխված է խոշոր քաղաքների շրջակայքում։ Պովոլժիեի
հարավում՝ Վոլգա գետի ու դրա գետաբազուկ Ախտուբայի միջև, և Հյուսիսային Կովկասում
զարգացած է բոստանային բույսերի, հատկապես՝ ձմերուկի մշակումը։

Ռուսաստանի անասնապահության առաջատար ճյուղը խոշոր եղջերավոր անասնապահությունն է,
որի համար կան բարենպաստ պայմաններ։ Անտառային զոնայում ու խտաբնակ շրջաններում
զարգացած է կաթնատու, իսկ տափաստանային զոնայում՝ կաթնամսատու ուղղությունը։ Կովերի
կաթնատվությունը բավականին բարձր է, հատկապես՝ անտառային զոնայում, հատկապես
Վոլոգդայի, Կոստրոմայի, Իվանովոյի, Մոսկվայի մարզերում։ Խոզաբուծությունը
տեղաբաշխված է քաղաքների շրջակայքում, որտեղ օգտագործում են բնակչության սննդի
մնացորդներն ու սննդարդյունաբերական թափոնները։ Քաղաքների շրջակայքում,
հողագործական շրջաններում, ինչպես նաև՝ հացահատիկի մշակության շրջաններում
տեղաբաշխված է թռչնաբուծությունը։ Վերջինիս մեծ չափով նպաստում են երկրի հազարավոր
լճերն ու լճակները, որոնցում զարգացած է ջրալող թռչունների՝ սագերի ու բադերի
բուծումը։

Տարածքի ընդարձակությամբ և ծովային խոշոր տերություն լինելով պայմանավորված՝
Ռուսաստանում տրանսպորտն ունի առանձնահատուկ նշանակություն։ Թեև տրանսպորտային
ցանցը հզոր է, բայց դրա խտությունը բնակլիմայական խիստ բազմազան պայմանների
պատճառով ամենուր նույնը չէ։ Այն խիտ է եվրոպական մասում, որտեղ տեղաբաշխված է
երկրի բնակչության ու քաղաքների մեծ մասը։ Ասիական մասում տրանսպորտային ցանցը նոսր
է, ընդ որում՝ անտառային ու ճահճային միլիոնավոր քառակուսի կիլոմետրերով տարածքի
վրա ցամաքային ուղիներ առհասարակ չկան։ Երկրում զարգացած են տրանսպորտի բոլոր
տեսակները։

Բեռնաշրջանառության ծավալով առաջատարը երկաթուղային տրանսպորտն է, քանի որ դրա
միջոցով է իրականացվում բեռների մեծ մասի փոխադրումը երկրի արևմտյան ու արևելյան
շրջանների միջև։ Ռուսաստանում են կառուցված աշխարհի ամենաերկար երկաթգծերից մի
քանիսը։ Ռրանցից ամենախոշորն Սիբիրյան մայրուղին է, որը ձգվում է Մոսկվայից մինչև
Խաղաղ օվկիանոսյան ափ (Վլադիվոստոկ)։ Նշանավոր են նաև՝ Մոսկվա - Վորկուտա և
հյուսիսից հարավ ձգվող Մուրմանսկ - Սանկտ Պետերբուրգ - Մոսկվա -Ռոնի Ռոստով
երկաթուղային մայրուղիները։

Արևելյան Սիբիրից (Ուստ-Կուտից) մինչև Հեռավոր Արևելք (Ամուրի Կոմսոմոլսկ)
կառուցվում էփփ Բայկալ-Ամուրյան մայրուղին (շուրջ 3500 կմ երկարությամբ), որն էապես
կնպաստի այդ գոտու բնական ռեսուրսների յուրացմանն ու սոցիալտնտեսական զարգացմանը։
Ռուսաստանի երկաթուղիների զգալի մասն էլեկտրաֆիկացված է։ Երկաթուղային տրանսպորտի
բեռնաշրջանառությամբ Ռուսաստանն աշխարհում զիջում է միայն ԱՄՆ-ին։

Շարքից շուտ են դուրս գալիս ավտոմեքենաները, կորչում է փոխադրվող սորուն բեռների,
օրինակ՝ ցորենի մի մասը։ Համեմատաբար բարեկարգ են եվրոպական մասի Մոսկվա-Նիժնի
Նովգորոդ, Մոսկվա-Սանկտ Պետերբուրգ, Մոսկվա-Մինսկ (Բելառուս), Մոսկվա-Սիմֆերոպոլ
(Ուկրաինա) ավտոմայրուղիները։ Ավտոմոբիլային ճանապարհների ցանցը խիտ է նույնպես
երկրի եվրոպական մասում։

Արտաքին փոխադրումներով երկիրը կապված է աշխարհի բազմաթիվ ծովային պետությունների
հետ։ Կարևոր ծովային ուղիներն սկսվում են Բալթիկ, Բարենցի, Սև և Ճապոնական ծովերի
խոշոր նավահանգիստներից՝ Սանկտ Պետերբուրգից, Մուրմանսկից, Նովոռոսիյսկից,
Նախոդկայից (Վլադիվոստոկի մոտ)։ Ներքին փոխադրումներում մեծ է Մուրմանսկից ու
Արխանգելսկից Բերինգի նեղուցով մինչև Նախոդկա և այլ նավահանգիստներ ձգվող ուղու
նշանակությունը, որը կոչվում է Հյուսիսային ծովային ուղի։ Այն հազարավոր
կիլոմետրերով կարճ է այդ նույն քաղաքների միջև Եվրոպայի, Աֆրիկայի և Ասիայի ափերով
ձգվող ծովային ուղուց։ Սակայն, այս ուղին էլ ունի իր թերությունները։ Բևեռային
ցուրտ կլիմայի պատճառով Հյուսիսային սառուցյալ օվկիանոսի ծովերը նավարկության համար
բաց են կարճ ժամանակով։ Այնուամենայնիվ, հզոր սառցահատ նավերն ի վիճակի են կոտրելու
մինչև 3 մ հաստությամբ սառցե շերտն ու ճանապարհ բացելու իրենց հետևող նավերի
քարավանի համար։

Չնայած իր մեծ առավելությանը՝ փոխադրման էժանությանը՝ գետային տրանսպորտը՝ ծովայինի
նման նույնպես ունի թերություններ։ Մասնավորապես՝ բացի Վոլգայից ու Ամուրից՝ մյուս
գետերը հոսում են ոչ հարմար ուղղություններով՝ դեպի հյուսիս։ Գետային տրանսպորտի
մյուս թերություններից են՝ նավարկության փոքր արագությունն ու սեզոնայնությունը
(երկրի արևելյան որոշ գետեր տարվա ընթացքում նավարկելի են ընդամենը 3- ից 4 ամիս)։
Գետերի նավարկելիությունը մեծացնելու նպատակով կառուցվել են մի շարք նավարկելի
ջրանցքներ, որոնցով մի գետից կարելի է անցնել մյուսը։

Այդպիսիներից են Մոսկվայի անվան, Վոլգա-Դոնյան, Վոլգա-Բալթյան, Սպիտակ ծով-Բալթյան
ջրանցքները։ Փոխադրումների հատկապես մեծ ծավալով առանձնանում է Վոլգան, որը հոսում
է երկրի առավել խտաբնակ ու տնտեսապես զարգացած տարածաշրջանով՝ հյուսիս-հարավ
ուղղությամբ։

Քաղաք է մտնում 11 երկաթուղային մայրուղի ու նույնքան էլ ավտոմայրուղի, գործում են
քաղաքացիական ավիացիայի երեք օդանավակայան և 9 երկաթուղային կայարան։ Մոսկվան Վոլգա
գետով ու ջրանցքներով կապված է Ազովի, Սև, Սպիտակ, Բալթիկ ծովերի ու Կասպից ծով-լճի
հետ։ Մյուս խոշոր հանգույցներն են Սանկտ Պետերբուրգը, Նիժնի Նովգորոդը, Սամարան,
Չելյաբինսկը, Դոնի Ռոստովը և այլն։

Ռուսաստանի տարածքի վիթխարի մեծությամբ են պայմանավորված երկրի տարբեր մասերի
բնակլիմայական պայմանների բացառիկ մեծ բազմազանությունը, բնական պաշարների
անհավասարաչափ բաշխումը, բնակեցման տարբեր աստիճաններն ու տնտեսաաշխարհագրական
դիրքի տարբերությունները։ Սրանք էլ որոշում են երկրի առանձին տարածաշրջանների
արտադրական ուղղությունները՝ մասնագիտացումները։ Շրջանի այս կամ այն մասնագիտացման
դեպքում արտադրվում է մյուսների համեմատ ավելի էժան, որակով ու մեծ քանակությամբ
արտադրանք, որի մի մասն օգտագործում է տվյալ շրջանի բնակչությունը, իսկ մյուս մասն
արտահանվում է։ Ռուսաստանում կա պատմականորեն ձևավորված 11 մասնագիտացված տնտեսական
շրջան։ Տնտեսական շրջանը տարածք է, որը մյուսներից տարբերվում է իր մասնագիտացմամբ,
աշխարհագրական դիրքով, բնական ու աշխատանքային ռեսուրսներով, զարգացման
առանձնահատկություններով և մակարդակով։ Բացի տնտեսական շրջաններից՝ երկրում
առանձնացվում է դրանք միավորող տնտեսական երկու խոշոր գոտի՝ Արևմտյանն ու
Արևելյանը, որոնք արտադրության զարգացմամբ ու տեղաբաշխմամբ զգալիորեն տարբերվում են
միմյանցից։

Արևմտյան տնտեսական գոտին ընդգրկում է Ռուսաստանի եվրոպական մասի շրջանները՝
ներառյալ Ուրալյանը։ Գոտին ներառում է ութ տնտեսական շրջան՝ Կենտրոնական,
Կենտրոնական Սևահողային, Հյուսիսային, Մերձվոլգյան (Պովոլժիե), Հյուսիս-Արևմտյան,
Վոլգա-Վյատկայի, Հյուսիս-Կովկասյան, Ուրալյան։ Ընդհանուր առմամբ՝ այս գոտին
Արևելյանից էապես տարբերվում է յուրացվածության ու արտադրության ինտենսիվության
բարձր աստիճանով։

Արևմտյան գոտում կենտրոնացված է երկրի արտադրական ձեռնարկությունների,
շինությունների, մեքենաների, սարքավորումների, տրանսպորտային միջոցների,
աշխատանքային ռեսուրսների վարելահողերի մեծ մասը։ Արևմտյան գոտու տարածքը շուրջ
երեք անգամ զիջում է Արևելյանին, իսկ բնակչության թվով, ընդհակառակն, 4 անգամ
գերազանցում։ Արևմտյան գոտին՝ Արևելյանի համեմատ, ունի ավելի հարմար
տնտեսաաշխարհագրական դիրք։ Այն գտնվում է եվրոպական զարգացած երկրներից ոչ հեռու և
հաղորդակցության ուղիներով կապված է աշխարհի շատ տարածաշրջանների հետ։

Արևմտյան գոտու բնական ռեսուրսները համեմատաբար աղքատ են։ Հանքային շատ ռեսուրսներ
երկարատև օգտագործման հետևանքով կամ պակասել են, կամ սպառվել, ուստի ավելի արագ են
զարգանում քիչ էներգատար ու քիչ նյութատար, ինչպես նաև՝ աշխատատար ու գիտատար
ճյուղերը։ Էներգետիկայում մեծ է ատոմային էլեկտրակայանների բաժինը։ Արևմտյան գոտում
է Ռուսաստանի քաղաքների մեծ մասը, այդ թվում՝ 13 խոշորագույն քաղաք (16-ից)։

Դրանց շարքում մեծ է Մոսկվա և Սանկտ Պետերբուրգ քաղաքների դերը։ Արդյունաբերական
խոշոր կենտրոն է Նիժնի Նովգորոդը, որտեղ արտադրում էին «ԳԱԶ» մակնիշի
ավտոմեքենաներ, գետային նավեր։ Վոլգոգրադը՝ Ռուսաստանի տրակտորաշինության, իսկ Դոնի
Ռոստովը՝ հացահատիկահավաք կոմբայնների արտադրության խոշորագույն կենտրոններն են։

Արևելյան տնտեսական գոտին ձգվում է Ուրալից արևելք՝ մինչև Խաղաղօվկիանոսյան ափը՝
ընդգրկելով Արևմտասիբիրական, Արևելասիբիրական, Հեռավոր Արևելյան տնտեսական
շրջանները։ Գոտու զբաղեցրած տարածքը 1,7 անգամ մեծ է Ավստրալիա մայրցամաքից։ Այդ
վիթխարի տարածքն ունի ջրաէներգետիկական, նավթային, ածխային, գունավոր մետաղային,
անտառային, քիմիական հումքի, ալմաստի հսկայական պաշարներ ու ռեսուրսային այդ
ներուժով երկրի տնտեսական հզորացման բազան է։ Գոտում կան բազմաթիվ գետեր, որոնցից
ամենաջրառատների՝ Ենիսեյի ու դրա վտակ Անգարայի վրա կառուցված են հզոր
էլեկտրակայաններ (Սայանա-Շուշենյան, Կրասնոյարսկի, Բրատսկի, Ուստ- Իլիմսկի)։

Արևելյան գոտին աչքի է ընկնում պաշարների արտակարգ հարստությամբ ու ցածր
ինքնարժեքով։ Օրինակ՝ Կանսկ- Աչինսկի գորշ ածխի ինքնարժեքը 2-3 անգամ ցածր է, քան՝
Արևմտյան գոտում գտնվող՝ Պեչորայի ավազանինը։ Այդ պատճառով էլ այս ավազանում
կառուցվել են հզոր ՋէԿ-եր։ Այստեղ է Ռուսաստանի ամենահզոր՝ Բերեզովյան ՋԷԿ-ը։
Արևմտյան Սիբիրի նավթի ու գազի հանքավայրերը դասվում են աշխարհի խոջորագույնների
շարքին։ Արևմտյան Սիբիրի հարավում է երկրի հիմնական ածխամետաղաձուլական բազաներից
մեկը՝ Կուզբասը։

Սիբիրում կան անտառարդյունաբերական հզոր համալիրներ։ Լենա գետի ավազանն ու Մագադանի
մարզը ոսկու արդյունահանման կարևորագույն շրջաններն են։ Սախա-Յակուտիան հայտնի է
ալմաստի արդյունահանմամբ։ Հեռավոր Արևելքը Ռուսաստանի ձկնարդյունաբերական կարևոր
շրջանն է։ Ռուսաստանի Արևելյան գոտու տնտեսության զարգացման առաջնահերթ
հիմնա-խնդիրներից են աշխատանքային ռեսուրսների պակասը, գյուղատնտեսության
զարգացման, մարդկանց կենսագործունեության համար անբարենպաստ բնակլիմայական
պայմաններն ու տրանսպորտային համակարգի թույլ զարգացումը։

Ծայրահեղ անբարենպաստ բնակլիմայական պայմաններին չդիմանալով՝ Արևմտյան գոտուց
այստեղ աշխատելու եկած մարդկանց զգալի մասը վերադառնում է իր նախկին բնակավայրերը։
Գոտու հարավով ձգվում է Սիբիրյան երկաթուղու այն հատվածը, որն աշխարհի
ամենածանրաբեռնված տեղամասն է։ Երկաթուղային փոխադրումներն ավելացնելու, օգտակար
հանածոների բացառիկ հարուստ պաշարներն օգտագործելու նպատակով Բայկալ լճի շրջանից
(Ուստ Կուտ քաղաքից) մինչև Ամուր գետը (Ամուրի Կոմսոմոլսկ) արդեն կառուցվել է
Բայկալ-Ամուրյան մայրուղու (ԲԱՄ) մեծ մասը։

Նախագծվում է կառոցել նաև նավթամուղ։ Արևելյան գոտու խոշորագույն քաղաքը
Նովոսիբիրսկն է, որը գտնվում է Սիբիրյան երկաթուղու և Օբ գետի հատման կետում։
Բազմաճյուղ մեքենաշինության, անագի ձուլման ևգիտական խոշոր կենտրոն է։ Օմսկում
զարգացել է նավթավերամշակումն ու նավթաքիմիան։ Այն նաև տրանսպորտային խոշոր
հանգույց է։ Բնակիչների թվով երրորդ քաղաքային ագլոմերացիան Նովոկուզնեցկն է, որտեղ
զարգացած է ածխարդյունաբերությունը, սև մետաղաձուլությունը, քիմիական
արդյունաբերությունն ու ծանր մեքենաշինությունը։

Խոշոր քաղաքներ են նաև՝ Կրասնոյարսկը, Խաբարովսկը, Վլադիվոստոկը, Իրկուտսկը,
Տոմսկը։ Արևելյան տնտեսական գոտին կտրուկ ակտիվացրել է իր տնտեսական կապերը
Չինաստանի ու հատկապես՝ ճապոնիայի հետ, որոնց մատակարարում է հանքային, անտառային և
այլ ռեսուրսներ։ Կառուցվելու է նավթամուղ։ Այս առումով այս գոտու
տնտեսաաշխարհագրական դիրքը որոշ չափով բարելավվում է։

Ն.Ի Կոստոմարովը իր աշխատություններից մեկում նկարագրել է Ռուսական խոհանոցը և
ուրվագծել XVI և XVII դարերի ներքին կյանքն ու բարքերը, նա նշել է որ XVI և XVII
դարերի ռուսական խոհանոցը հիմնված չէ արվեստի վրա, ուտեստները պարզ են և ոչ տարբեր։
Շնորհիվ սովորության դիտարկելով ծոմ պահելու, աղյուսակը բաժանվում է հարուստ և
համեստ ճաշատեսակների։ Ճաշատեսակները հիմնակնում պատրաստվում են ալյուրից, կաթից,
մսից և բուսական պարագաներից։ Հիմնականում օգտագործվել է տարեկանի հաց (ինքը ռուս.՝
хлеб բառը նշանակում է տարեկան)։ Դա կարող է լինել խառը տարեկանի ալյուր գարի և
այլն։ Ցորենի ալյուրից պատրաստված հացը դելիկատես էր համարվում։ Հետագայում հացի
բացադրության մեջ ավելագրել են աղ։ Ժողովուրդը հաց պատրաստելու համար օգտագործում է
վարսակի ալյուր։ Կարկանդակները հիմանակնում լցոնում են՝ մսով, ձկով, կաթնաշռով և
հատապտուղներով։ Նաև ավելացնում են ձու և արիշտա։

Բնակչության մեծամասնության շրջանում լայն սպառում են վայելում շիլաները և
բանջարային ուտեստները, օրինակ՝ ապուրները, շիլաները և հացամթերքը։ Դոնդողը վերջին
ժամանակներում է մտել օգտագործման մեջ, նախկինում օգտագործում էր կարտոֆիլի օսլա։

Ավանդական սոուսները, թթվասերը և կաթնամթերքը օգտագործում են ապուրներում և
աղցաններում։ Մեկ այլ լայն սպառում ունեցող մթերք է պանիրը։ Ինչպես այլ
քրիստոնեական երկրներում, ռուսական խոհանոցում մեծ ազդեցություն է ունեցել
եկեղեցին, տարվա գրեթե կեսի ժամանակ արգելված են եղել որոշ կատեգորիայի
սննդատեսակներ։ Դա է պատճառը, որ Ռուսաստանի ազգային խոհանոցում գերակշռում է
սունկը և ձկնային կերակուրները, հացահատիկի ճաշատեսակները, բանջարեղենը, վայրի
հատապտուղները և դեղաբույսերը։

Բանջարատեսակներն օգտագործվում են ինչպես հում, այնպես էլ խաշած, խորոված,
մարինացված և այլ վիճակներում։ Հացահատիկներից ստացվող սննդի բազմազանությունը
հիմնված է Ռուսաստանում աճող հացահատիկների բազմազանությամբ։ Մինչև XVII դար
ռուսական խոհանոցում շատ քիչ էին օգտագործում տապակած միս։ Քանի որ հիմնականում
պատրաստվում էին ջեռոցում։ Դրա փոխարեն օգտագործում էին խաշած և շոգեխաշած միս։

Սկսած 1952 թվականի Հելսինկիի օլիմպիական խաղերից մինչև 2012 թվականի Լոնդոնի
օլիպիական խաղերը խորհրդային, իսկ հետո ռուսական մարզիկները երբեք երրորդ
հորիզոնականից ցածր հորիզոնական չեն գրավել Ամառային օլիմպիական խաղերում։

Ռուսաստանում համեմտաբար ավելի զարգացած է ֆուտբոլը. հոկեյը, գեղասահքը, բիաթլոնը,
բռնցքամարտը, բասկետբոլը, վոլեյբոլը, հանդբոլը, թենիսը, շախմատը, ծանր ատլետիկան։

Մեծ հաղթանակներ ունեն խորհրդային և ռուսական հոկեյիստները, որոնք բազում անգամներ
դարձել են աշխարհի և ձմեռային Օլիմպիական խաղերի հաղթողներ։ Նաև Ռուսաստանում
զարգացած է վոլեյբոլը և թենիսը։ Մեծ հաղթանակների են հասել նաև ռուս թենիսիստները և
վոլեյբոլիստները։

2010 թվականի դեկտեմբերի 2-ին Ռուսաստանը դարձավ 2018 թվականի Ֆուտբոլի աշխարհի
առաջնության տանտերը։

Ռուսական սպորտսմենները նաև ուժեղ են գեղասահքում, բիատլոնում, դահուկային
մրցավազքում, գնդակով հոկեյում, տափօղակով հոկեյում, թեթև ատլետիկայում, գեղալողում
և շատ այլ մարզաձևերում։

Ռուսաստանում նաև զարգացած է սեղանի ինտելեկտուալ խաղերը։ Բազում հաղթանակների են
հասել խորհրդային և ռուսական մարզիկները շաշկիի մրցաշարերում։

Ռուսաստանում շատ է զարգացած շախմատը։ Սկսած 1946 թվականից մինչև 1990 թվականը
շախմատի չեմպիոններ են եղել միայն խորհրդային շախմատիստները, միայն մեկ
բացառությամբ, երբ չեմպիոն դարաձավ ամերիկացի Ռոբերտ Ֆիշերը։ Սկսած 1991 թվականից
մինչև այսօր շախմատի երեք աշխարհի չեմպիոնները ռուսներ են եղել։



https://hy.wikipedia.org/wiki/%D4%B1%D5%B6%D5%A3%D5%AC%D5%A5%D6%80%D5%A5%D5%B6

Անգլերեն (անգլերեն՝ English), արևմտագերմանական լեզու, որով առաջին անգամ խոսել են
վաղ միջնադարյան Անգլիայում, որն այսօր համարվում է գլոբալ լինգվա ֆրանկա։ Այն մոտ
60 ինքնիշխան պետությունների պաշտոնական լեզուն է, համարվում է Միացյալ
Թագավորության, Միացյալ Նահանագների, Կանադայի, Ավստրալիայի, Իռլանդիայի և Նոր
Զելանդիայի ամենատարածված լեզուն, որով ամենից շատ խոսում են Կարիբյան կղզիներում,
Աֆրիկայում և Հյուսիսային Ասիայում։ Այն առավել տարածված երրորդ մայրենի լեզուն է
աշխարհում մանդարինից և իսպաներենից հետո։ Անգլերենը երկրորդ լայնորեն
ուսումնասիրվող լեզուն է Միանցյալ Ազգերի, Եվրոպական Միության և աշխարհի այլ
երկրների համար, ինչպես նաև տարածաշրջանային այլ կազմակերպությունների համար։

Անգլերենը զարգացում է ապրել 1400 տարիների ընթացքում։ Լեզուն վաղ շրջաններում
կոչվել է հին անգլերեն կամ անգլո-սաքսոներեն, երբ անգլո-ֆրանսիական բարբառները Մեծ
Բրիտանիա են բերվել Անգլո-Սաքսոնական բնակիչների կողմից 5-րդ դարում։ Միջին
անգլերենի սկիզբը համարվում է 11-րդ դարը, երբ նորմանդացիները զավթեցին Անգլիան։
Վաղ ժամանակակից անգլերենի սկիզբը 15-րդ դարն է, որը հիշվել է տպագրական
ներդրումներ բերելով Լոնդոն, Քինգ Ջեյմսի Աստվածաշնչի տարբերակով, ինչպես նաև
ձայնավորների լայն փոփոխություններով։ Բրիտանական կայսրության աշխարահռչակ
ազդեցության միջոցով ժամանակակից անգլերենը համաշխարհային տարածում գտավ 17-20-րդ
դարերի կեսերին։ Անգլերենը դարձավ միջազգային ճառերի առաջատար լեզու, հաղորդակցման
հիմնական լեզու է մի շարք տարածաշրջաններում և մասնագիտական ոլորտներում, ինչպիսին
է գիտությունը և այդ ամենը թերթերի, գրքերի, հեռագրի, հեռախոսի, ձայնագրիչների,
ռադիոյի, արբանյակային հեռուստատեսության ու համացանցի միջոցով, ինչպես նաև նպաստեց
Միացյալ Նահանգների առաջացմանը՝ որպես համաշխարհային գերտերություն։

Ժամանակակից անգլերենի մեջ կան քիչ ձևաբանական խոնարհումներ, իսկ շարահյուսությունը
ընդհանուր առմամբ անջատ է դիտվում։ Անգերենի հիմքում օժանդակ բայերն են, բարդ
ժամանակաձևերի, բայի կերպերի ու եղանակի ճիշտ շարադասությունը, ինչպես նաև
կրավորական կառուցվածքը, հարցականի ու ժխտականի ձևերը։ Չնայած տարբեր շրջաններում
խոսակցական անգլերենի նկատելի փոփոխություններին՝ ցանկացած անգլախոս աշխարհի տարբեր
տեղերից ընդունակ է ազատ հաղորդակցման։ Շեշտերի տարբերությունները նկատվում են
միայն անգլախոսների հնչյունային և հնչյունաբանական տարբերությունների մեջ, մինչդեռ
բարբառները ևս արտացոլում են քերականական և բառային տարբերություններ։

Անգլերենը ծագել է Հյուսիսային ծովի գերմաներենի այն բարբառի հիման վրա, որը
տարածվել է Բրիտանիայում գերմանացի նորաբնակների շնորհիվ, ովքեր եկել էին ներկայիս
Նիդերլանդների, հյուսիս-արևմտյան Գերմանիայի և Դանիայի տարածքից։ Ենթադրվում է, որ
մինչ այդ Հռոմեական կայսրության հպատակ Բրիտանիայում բնիկ բնակչությունը խոսել է
ընդհանուր բրիտոնական լեզվով՝ կելտական լեզուների ընտանիքից, միաժամանակ ունենալով
լատիներենի ազդեցությունը՝ շնոհիվ 400 տարվա Բրիտանիայում Հռոմեական կայսրության
տիրապետությանը։

Այստեղ եկող գերմանական ցեղերից մեկն անգլներն էին, որոնք, Բիդի կարծիքով,
ամբողջովին տեղափոխել էին Բրիտանիա։ «Անգլիա» անունը (Engla land՝ անգլերի երկիր) և
անգլերենը (Englisc՝ հին անգլերենով) գոյացել են այս ցեղի անունից։ Բայց
սաքսոնները, ջութերը և գերմանական այլ ցեղերը՝ Ֆրիսիայի առափնյա տարածքներից,
ցածրադիր Սաքսոնիայից, Ջութլանդիայից և հարավային Շվեդիայից այս դարաշրջանում
նույպես տեղափոխվեցին Բրիտանիա։

Սկզբում հին անգլերենը միմյանցից խիստ տարբերվող բարբառների խումբ էր, որով խոսում
էին Անգլիայում բնակվող և տարբեր ծագում ունեցող անգլոսաքսեր, բայց արևմտյան
Սաքսոնիայի բարբառը վերջիվերջո գերիշխող ազդեցություն ունեցավ և հենց նրանով էլ
գրվեց "Բեովուլֆ" էպիկական պոեմը։

Հին անգլերենը ավելի ուշ վերափոխվեց երկու ներխուժուման ալիքների պատճառով։ Առաջին
ներխուժուման ալիքը հյուսիսային գերմաներեն լեզվով խոսողներն էին, երբ Հաֆդան
Ռագնարսսոնը և Իվար Անոսկորը VIII և IX դարերում սկսեցին նվաճել և գաղութացնել
Բրիտանական կղզիների հյուսիասյին մասը։ Երկրորդը՝ Անգլիայի նվաճման ժամանակ XI
դարում ռոմանական լեզվով խոսող հին նորմաններն էին։ Նորմանների լեզուն զարգացավ
դառնալով անգլոնորմաներեն, հետո անգլոՖրանսերեն և ներմուծեց հատկապես դատական և
պարլամենտական բառերի շերտ։ Հարստացնելով բառապաշարը սկանդինավյան և նորմանական
բառերով, այս երկու իրադարձությունները պարզեցրեցին քերականությունը և վերափոխեցին
անգլերենը փոխառություններ ունեցող լեզվի, որն զարմանալիորեն պատրաստ էր փոխառելու
բառեր տարբեր լեզուններից։

Նորմանական արշավանքից հետո գոյացած անգլերենում լեզվաբանական փոփոխությունները
հանգեցրեցին ներկայումս կոչվող միջին անգլերենի, որով գրված ամենահայտնի աշխատանքն
է Ջեֆրի Չոսերի «Քենթրբերյան պատմվածքները»։ Այս ժամանակաշրջանի ընթացքում
լատիներենը որոշ ձևով եվրոպական ինտելեկտուալ կյանքի լինգվա ֆրանկա, կամ
միջէթնիկական շփման լեզու էր. նախ քրիստոնեական եկեղեցու միջին լատիներենը և, ավելի
ուշ, Վերածննդի լատիներենը։ Նրանք, ովքեր գրում էին կամ արտագրում լատինական
տեքստեր, սովորաբար ստեղծում էին նոր տերմիններ այդ լեզվով՝ անվանելով իրերը կամ
հասկացությունները, որոնք չունեին անգլերենում համարժեք բառեր։

Ժամանակակից անգլերենը, որը ներառում է Վիլյամ Շեքսպիրի ստեղծագործությունները և
Ջեյմս արքայի Աստվածաշնչի տարբերակը, սովորաբար թվագրվում է մոտ 1550 թվականից ի
վեր։ Այնուհետև Միացյալ Թագավորությունը դառնալով գաղութային իշխանություն ՝
Բրիտանական կայսրության գաղութների համար անգլերենը ծառայեց որպես լինգվա ֆրանկա։
Հետգաղութային ժամանակաշրջանում որոշ նորաստեղծ պետություններ, որոնք ունեին
բազմաթիվ տեղական լեզուներ, նախընտրեցին շարունակել օգտագործել անգլերենը որպես
միջէթնիկական շփման լեզու, կանխելով հնարավոր քաղաքական դժվարությունները, որոնք
կառաջանային, եթե նախընտրվեր մեկ տեղական լեզուն մյուսներից։ Բրիտանական
կայսրության զարգացման արդյունքում անգլերենը ընդունվեց Հյուսիսային Ամերիկայում,
Հնդկաստանում, Աֆրիկայում, Ավստրալիայում և շատ այլ տարածքներում։ Այդ տենդենցը
ավելի ակնառու դարձավ XX դարի կեսերին Ամերիկայի Միացյալ Նահանգների որպես
գերպերության հայտնվելու հետ։

Անգլերենը տարածվել է Հյուսիսային ծովի գերմանական այն շրջաններում, այն Մեծ
Բրիտանիա են տարածել գերմանական քոչվորները՝ տարբեր աշխարհագրական տեղամասերից,
որոնց տեղերում են այժմյան Նիդերլանդները, հյուսիս-արևմտյան Գերմանիան և Դանիան։
Դրա հետ կապված Ռոմանական Բրիտանիայում բնիկ ժողովուրդը, ինպես ենթադրվում է,
խոսում էր Հիմնային Բրիտոնիկ (Common Brittonic)՝ կելտական լեզվով, որի մեջ մեծ
ազդեցություն ուներ լատիներենի աքրոլեկտալությունը (acrolectal)՝ սկսած Ռոմանական
Բրիտանիայի 400-տարեկանից։ Գերմանական այդպիսի ցեղերից էին անգլերը, որոնց Բեյդը
(Bede) հավատացել էր ամբողջական տարածումը դեպի Մեծ Բրիտանիա։ «Անգլիա» ('England')
ավանումը, որը ծագում է «Անգլերի երկիր» (Engla land "Land of the Angles") և
Անգլերեն (Old English Englisc) այդ ցեղի անվանումից են ստացվել։ Սակայն Սաքսերը,
Յուտերը և Ֆրիզիայի շրջակայքի գերմանական ժողովուրդները, Ստորին Սաքսոնիան,
Յուտլանդիան և Հարավային Շվեդիան՝ այս ժամանակաշրջանում նույնպես միաձուլվել են
Բրիտանիայի հետ։

Սկզբնապես Հին Անգլերենը դիալեկտների ամբողջություն էր, վառ արտացոլելով
Անգլո-Սաքսոնական ծագումը, սակայն Արևմտյան Սքասոնական դիալեկտը ավելի դոմինանտում
էր և դրանով էլ հենց գրված է Բեովուլֆի բանաստեղծությունները։

Ավելի ուշ Հին Անգլերենը տեղակալվեց երկու ալիքների գալիքներով։ Առաջինը՝
Հյուսիսային գերմանացիների լեզվական տարբերիչներն էին, երբ Հալֆդան Ռանգնարսոնը և
Ինվար Բոնլեսը 8-րդ և 9-րդ դարում սկսեցին Բրիտանական կղզիների գրավումը և
հյուսիսային շրջանների հավաքագրումը։

Երկրորդը՝ Հին Ռոմանական խոսել իմացողներն էին՝ ռոմանական լեզվի միաձուլումը՝ 11-րդ
դարի Անգլիայի դեմ նորմանների դեմ պայքարում։ Նորմաներենը վերածվեց
անգլո-նորմաներեն և հետագայում անգլո-ֆրանսերենի և իրենից ներկայացնում է բառեր,
որոնք ներգրավվել են դատարանի և կառավարության դեմ պայքարից հետո։ Ինչպես նաև
սկանդինավիական և նորմանդական բառարանի տարածումը, այս երկու դեպքերը վերափոխեցին
անգլերեն լեզվի քերականությունը ավելի դյուրին լեզվի և ազատ նորանոր բառերի համար՝
այլ լեզուներից փոխ վերցնելու։ Լեզվական փոփոխությունները Անգլերենի դեպի
նորմանական այժմ հայտնի՝ Միջին Անգլերեն, Ջեֆրի Չոսերի (Geoffrey Chaucer)՝
Կանտերբերգյան հեքիաթները ամենահայտնի ստեղծագործություններն են։ Այս
ժամանակաշրջանի ընթացքում լատիներենը որոշ առումներով եղել է ֆրանկա-եվրապական
կյանքի լեզուն։ Սկզբում՝ քրիստոնեական եկեղեցու՝ Միջնադարյան լատինը, հետո արդեն
վերածնդի ժամանակաշրջանի լատիներենը։ Նրանք, ովքեր լատիներենը փոխադրում էին,
հիմնականում նոր տերմինների թարգմանիչներն էին, որպեսզի գոյականների լինեին այն
բառերի համար, որոնք անգլերեն համարժեքը չունեին։

Ժամանականաից անգլերենը, որը ներառում է՝ Ուիլիամ Շեքսպիրի և Արքա Ջեյմս Վերսիոնի
Աստվածաշնչյան (King James Version of the Bible) տարբերակը, հիմնականում ստացվել է
1550 թվականներին։ Դրանից հետո Անգլիական Թագավորությունը դարձավ գաղութային
թագավորություն, և անգլերենը ծառայում էր որպես ֆրանկական գաղութների լեզու։
Փոստ-գաղությանին շրջանում՝ նոր ստեղծված ժողովուրդներից որոշները, որոնք ունեին
բազմաթիվ բնիկ լեզուներ, որոշեցին օգտագործել անգլերենը որպես ֆրանկական լեզու։ Դրա
պատճառն այն էր, որ նրանք փորձում էին խուսափել քաղաքական դժվարություններից, որը
կարող էր ծագել որևէ բնիկ լեզվի գերակայությունից մյուսների նկատմամբ։ Բրիտանական
թագավորության մեծացման արդյունքում անգլերենը հարմարեցվեց Հյուսիսային
Ամերիկայում, Աֆրիկայում, Ավստրալիայում և այլ շրջաններում։ Այստեղ առաջացավ
տենդենցիա, որը ամրապնդվեց Ամերիկայի Միացյալ Նահանգներում 20-րդ դարի կեսերին։

Ժամանակակից անգլերենը, որը երբեմն բնութագրվում է ինչպես առաջին համաշխարհային
տարածվածություն գտած լեզու, գերիշխող կամ այլ պարագաներում նույնիսկ պահանջված
լեզու է հաղորդակցության, գիտության, ինֆորմացիոն տեխնոլոգիաների, բիզնեսի,
նավագնացության, ավիացիայի, հեռուստատեսության, ռադիոյի և միջազգային
հարաբերությունների համար։ Նրա տարածումը Բրիտանական կղզիներով պայմանավորված էր
Բրիտանական Կայսրության հզորացումով, և 19-րդ դարի վերջին այն իսկապես հասավ
համաշխարհային տարածման։ 16-19-րդ դարերում՝ բրիտանական գաղութացմանը զուգընթաց,
այն դարձավ ԱՄՆ-ի, Կանադայի, Ավստրալիայի և Նոր Զելանդիայի հիմնական լեզուն։ ԱՄՆ- ի
բարգավաճող տնտեսությունը և նրա մշակութային ազդեցությունը, ինչպես նաև նրա
կարգավիճակը որպես հզոր ուժ սկսած Երկրորդ Համաշխարհային Պատերազմից նշանակալից
չափով արագացրեց լեզվի տարածումն ամբողջ մոլորակով մեկ։ Երկրորդ համաշխարհային
պատերազմի ընթացքում անգլերենը փոխարինեց գերմաներենին որպես գերիշխող լեզու
Նոբելյան մրցանակակիրների համար։ Անգլերենը հավասարվեց և հնարավոր է գերազանցեց
ֆրանսերենին որպես գերակա լեզու միջազգային հարաբերություններում 19-րդ դարի վերջին
կեսին։

Անգլերենի աշխատանքային իմացությունը դարձավ պարտադիր պայման մի շարք
բնագավառներում և մասնագիտություններում, ինչպիսիք են բժշկությունը և համակարգչային
աշխատանքները՝ հաշվի առնելով այն փաստը, որ մեկ միլիարդ մարդ խոսում է անգլերենով։
Այն նաև ՄԱԿ-ի վեց պաշտոնական լեզուների շարքում է։

Անգլերենի զարգանալուն համընթաց անկում նկատվեց մայրենի լեզվի զանազանության մեջ
աշխարհի տարբեր ծայրերում։ Նրա ազդեցությունը շարունակում է կարևոր դեր խաղալ լեզվի
օգտագործման բնագավառում։ Հակառակ դրան, անգլերենի ներքին բազմազանությունը՝
ներառյալ կրեոլները և պիջինները, պոտենցիալ ունեն ստեղծելու տարբեր լեզուներ
անգլերենից ժամանակի ընթացքում։ Վերջիններս անգլերենի բարբառներ են, որոնք
հիմնականում օգտագործվում են Կարիբյան ծովի ավազանում։



https://hy.wikipedia.org/wiki/%D4%BB%D5%BD%D5%BA%D5%A1%D5%B6%D5%AB%D5%A1

Իսպանիա (իսպ.՝ España ՄՀԱ՝ [ɛsˈpaɲa]), պաշտոնական անվանում՝ Իսպանիայի
Թագավորություն (իսպ.՝ Reino de España), պետություն է Եվրոպայի հարավ-արևմուտքում։
Զբաղեցնում է Պիրենեյան թերակղզու հիմնական տարածքը, Միջերկրական ծովում գտնվող
Բալեարյան, Պիտիուսյան և Ատլանտյան օվկիանոսում գտնվող Կանարյան կղզիները:
Արևմուտքում սահմանակից է Պորտուգալիային, հյուսիսում՝ Ֆրանսիային և Անդորրային,
հարավում՝ Ջիբրալթարին: Ըստ պետական կառավարման՝ սահմանադրական միապետություն է։
Հյուսիսում և արևմուտքում Իսպանիայի ափերը ողողվում են Ատլանտյան օվկիանոսի ջրերով,
իսկ հարավում և արևելքում՝ միջերկրածովյան ջրերով։

Պաշտոնական լեզուներն են իսպաներենը (ամբողջ տարածքում), կատալոներենը, բասկերենը,
գալիցիերեն և արագոներենը։ Իսպանիայի բնակչությունը 46 030109 մարդ է (2010)։
Մայրաքաղաքը Մադրիդն է։ Խոշորագույն քաղաքներն են Մադրիդը, Բարսելոնան, Վալենսիան,
Սևիլյան, Սարագոսան և Մալագան: Իսպանիան երկրորդ ամենամեծ երկիրն է Արևմտյան
Եվրոպայում և Եվրոպական միության տարածքում և հինգերորդ խոշորագույն երկիրը
Եվրոպայում:

Ժամանակակից Իսպանիան ժողովրդավարական կազմակերպված խորհրդարանական կառավարման
համակարգով սահմանադրական միապետություն է։ Իսպանիան զարգացած երկիր 13-րդ
խոշորագույն տնտեսության աշխարհում։ Անդամակցում է Միվորված Ազգերի
Կազմակերպության, ՆԱՏՕ, ՏՀԶԿ և ԱՀԿ: Ներկայումս, տնտեսական ճգնաժամը դարձավ
հիմնական խնդիրը Իսպանիայի տնտեսության համար։

España անավանման, «իսպաներեն» ու «իսպանական» ածանցումների ծագման վերաբերյալ կան
մի քանի կարծիքներ։ Հռոմեական կայսրության կողմից տրված Հիսպանիա անվանումը կարող է
սերել բանաստեղծների կողմից օգտագործվող Հեսպերիա տերմինից, քանի որ հույների
կողմից Իտալիան անվանվել է «արևմտյան երկիր» կամ «երկիր, որտեղ արևը մայր է մտնում»
(Հեսպերիա, եբր.՝ Εσπερία‎) և Իսպանիան գտնվելով ավելի արևմտքում անվանել են
Հեսպերիա Ուլտիմա:

Անվանումը կարող է ունենալ նաև Կարթագենյան ծագում՝ Իսպանիհադ, որը նշանակում է
«նապաստակների երկիր» կամ «ծայրամաս», քանզի Իսպանիան գտնվում է Միջերկրական ծովի
վերջում։ Տարածաշրջանից պեղվել են նաև Հռոմեական Հադրիանոս կայսեր ժամանակաշրջանի
մետաղադրամներ, որի վրա պատկերված էին կնոջ կերպար, նրա ոտքերի մոտ՝ ճագար: Կան նաև
այլ տարբերակներ España անվանման հետ կապված, ըստ որի բասկերեն Էզպաննա նշանակում է
«ծայրամաս» կամ «սահման», մեկ այլ բացատրությամբ՝ հիմնվելով այն փաստի վրա, որ
Պիրենեյան թերակղզին գտնվում է Եվրոպայի արևմտյան սահմանին:

Հումանիստ Անտոնիո դը Նեբրիխան առաջ քաշեց մեկ այլ վարկած, ըստ որի Հիսպանիա բառը
ծագել է իբերերեն «Հիսպալիս» բառից, որը նշանակում է «քաղաք արևմտյան երկրում»։

Ներկայիս Իսպանիայի ամենահին ճանաչված ազգերը եղել են Կելտերը և իբերները։
Հռոմեական կայսրության կողմից՝ Պիրենեյան թերակղզու մեծ դժվարությամբ զավթումից
հետո այն դարձավ կայսրության շրջան և անվանվեց Հիսպանիա: Վաղ միջնադարում այն
գտնվում էր գերմանական ցեղերի, հատկապես վեստգոթերի հպատակության տակ, սակայն հետո
զավթեցին մուսուլմանները: Երկարատև և դժվար պայքարի արդյունքում (ռեկոնկիստա)
քրիստոնեական թագավորությունը, որը գտնվում էր թերակղզու հյուսիսում, երկրից դուրս
մղեց մուսուլմաններին, որոնց վերջին մնացորդները քշվեցին 1492-ին Գրանադայից, այդ
ժամանակ Քրիստափոր Կոլումբոսը հայտնաբերեց Ամերիկան։ Թագավորությունը բարգավաճեց և
դարձավ Եվրոպայի ամենահզոր թագավորությունը 16-րդ դարում և 17-րդ դարի սկզբներին։

Շարունակական պատերազմները և այլ խնդիրները բերեցին թագավորության թուլացմանը։
19-րդ դարի սկզբին Ֆրանսիայի ներխուժումն Իսպանիա քաոսի մեջ դրեց վերջինիս,
անկախության համար մղվող պայքարը քայքայեց թագավորության մեծ մասը և երկիրը դրեց
քաղաքապես անկայուն վիճակի մեջ։ 20-րդ դարում երկիրը տուժեց քաղաքացիական
կործանարար պատերազմի պատճառով, և իշխանության եկավ ավտորիտար կառավարությունը,
սակայն այն ավարտվեց տպավորիչ տնտեսական աճով։ Ժողովրդավարությունը վերականգնվեց
1978 թվականին պառլամենտական սահմանադրական իշխանության տեսքով։ 1986 թվականին
Իսպանիան միացավ Եվրոմիությանը, վերականգնեց մշակույթը և ունեցավ կայուն տնտեսական
աճ։

Անտապուերկայում իրականացված հնէաբանական պեղումներից պարզվել է, որ Պիրենեյան
թերակղզում մարդը բնակություն է հաստատել դեռևս 1.2 միլիոն տարի առաջ: Ժամանակակից
բնակչությունը բնակություն է հաստատել թերակղզում 32.000 տարի առաջ, տեղափոխվելով
հյուսիսից: Լավագույն վկայությունները հյուսիսային Իբերիայում գտնվող Կանտաբրիա
բնակավայրի Ալտամիրա քարանձավում պահպանված հանրահայտ նկարներն են։

Հնէաբանական և գենետիկական տվյալները հանգեցնում են այն մտքին, որ Պիրենեյան
թերակղզին եղել է Եվրոպական մեծագույն թաքստոցներից մեկը Սառցե դարաշրջանի ժամանակ։

Պիրենեյան թերակղզու երկու հիմնական պատմական ազգերը եղել են իբերիացիները և
կելտերը: Իբերիացիները բնակվել են Միջերկրական ծովի կողմում՝ սկսած
հյուսիս-արևելյան հատվածից մինչև հարավ-արևելյան հատվածը։ Կելտերը բնակվել են
Ատլանտյան մասում՝ հյուսիսում և կենտրոնում, Պիրենեյան թերակղզու հյուսիս-արևմտյան
և հարավ-արևմտյան հատվածներում։ Բասկերը բնակեցրել են արևմտյան մասում գտնվող
Պիրենեյան լեռները և հարթավայրային գոտին։

Պիրենեյան թերակղզու հարավում է գտնվել կիսաառասպելական քաղաք Տարտեսոսը (1100
մ.թ.ա), որտեղ զբաղվել են ոսկյա և արծաթյա զարդերի առևտրով Փյունիկիացիների և
Հույներիերի հետ, հիշատակվել է Ստրաբոնի և Սոլոմոնի գրքում: Մ.թ.ա. 500-300
թվականներին Փյունիգիացի և հույն նավաստիները հիմնել են հին առևտրային բնակավայրեր
Միջերկրական ծովի երկայնքով։ Կարթագենացիների հսկողության տակ էր Միջերկրական ծովի
առափնյա մեծ հատվածը մինչև նրանք պարտվեցին հռոմեացիներին:

Կարթագենի հետ պատերազմի ընթացքում Հռոմեացիները մ.թ.ա 210-205 թվականներում
գրավեցին Կարթագենի բոլոր առևտրային գաղութները Միջերկրական ծովի երկայնքով։
Հռոմեացիներից պահանջվեց մոտ երկու դար Պիրենեյան թերակղզուն ամբողջությամբ տիրելու
համար և նրանց տիրապետության տակ մնաց մոտ վեց դար։ Հռոմեացիների տիրապետումը բերեց
օրենքների, լեզուների և ճանապարհների միավորում:

Կելտերի և Իբերիացիների մշակույթները տարեցտարի Հռոմեացվեց (Լատինացվեց) Հիսպանիայի
տարբեր մասերում տարբեր արագությամբ։ Տեղի առաջնորդներին ընդունեցին որպես
Հռոմեական արիստոկրատներ։ Հիսպանիան ծառայում էր որպես հռոմեական շուկայի ամբար և
նրա նավահանգիստներից արտահանվում էին ոսկի, բուրդ, ձիթապտղի յուղ և գինի:
Գյուղատնտեսական արտադրությունը աճեց ոռոգման համակարգերի ներդրման հետ, այդ
համակարգերից մի քանիսը դեռ շահագործվում են։ Տրայանների դինաստիայի կայսր Տեոդոսիս
I-ը և փիլիսոփա Սենեկան ծնվել են Հիսպանիայում։ Բանաստեղծներ Մարցիալիսը,
Քուինտիլիան և Լուկանոսը նույնպես ծնվել են Իսպանիայում։ Քրիստոնեությունը տարածվեց
Հիսպանիայում մ.թ. առաջին դարում և մեծ տարածում գտավ Հիսպանիայի քաղաքներում
երկրորդ դարում: Իսպանիայի այժմյան լեզվի, մշակույթի և օրենքի որոշ տարրեր սերում
են այս ժամանակներից։

Արևմտյան հռոմեական տիրապետության թուլացումը Հիսպանիայում սկսվեց 406 թվականին,
երբ գերմանական Սուեվները և Վանդալները, Սարմատական Ալանների հետ միասին անցան Ռին
գետը Գալիայից և ներխուժեցին Պիրենեյան թերակղզի։ Սուեվները հիմնեցին
թագավորություն այժմյան Գալիսիայի տարածքում և հյուսիսային Պորտուգալիայում:
Հյուսիսային կայսրության փլուզումից հետո սոցիալ-տնտեսական վիճակը հիմնականում
լավացավ, բայց շատ ինստիտուտներ մնացին վերջին կայսրության տեսքով ներառված
քրիստոնեությունը։

Ալանները միավորվեցին Հասդինգիների հետ և հիմնեցին թագավորություն Գալաեսիայում,
նաև օկուպացրին մի քանի մեծ շրջաններ նույն տարածաշրջանում, սակայն հետո մեծացրին
տարածքը դեպի հարավ՝ մինչև Դուերո գետը։ Սիլինգյան վանդալները գրավեցին մինչև այժմ
անվանումը պահպանած –Վանդալուզիան, ժամանակակից Անդալուզիան Իսպանիայում։
Բյուզանդացիները հիմնեցին Սպանիա նահանգը հարավում, հույս ունենալով վերականգնել
Հռոմեական իշխանությունը Պիրենեյում։ Վերջնականապես, սակայն Հիսպանիան միավորվեց
Վիզիգոթիկ թագավորությանը։

8-րդ դարում՝ 711-718 թվականներին, Պիրենեյան թերակղզու համարյա ամբողջ տարածքը
զավթեցին արաբական զորքերը, որոնք ներխուժեցին հյուսիսային Աֆրիկայից: Այս
նվաճումները արաբական Խալիֆաթի կայսրության ստեղծման մի մասն էր։ Միայն մի փոքր
երկրամաս հյուսիս-արևմտյան լեռներում կարողացավ դիմակայել արաբական առաջին
արշավանքին։

Իսլամական տիրապետության ներքո քրիստոնյաներին և հրեաներին տալիս էին դհիմի
կարգավիճակ։ Այս կարգավիճակը թույլ էր տալիս դավանել իրենց հավատքներին, սակայն
նրանք պետք է վճարեին ավելի մեծ հարկեր և նրանց հանդեպ կիրառվում էին որոշ
խտրականություններ:

Իսլամի տարածումը թերակղզում գնալով ավելի էր ուժեղանում։ Մուալիդները (Պիրենեյան
թերակղզու էթնիկ մուսուլմանները) հանդիսանում են հիմնականում Ալ-Անդալուսի 10-րդ
դարի բնակչության ժառանգները:

Մուսուլմանական համայնքը Պիրենեյում շատ բազմազան էր և սոցիալական ընդվզումների
պատճառ էր։ Բերբեր ժողովուրդը հյուսիսային Աֆրիկայից, որոնք տրամադրում էին
արաբներին նեծ քանակությամբ զորքեր նվաճումների համար, ապստամբեց։ Բերբերները
շուտով ազատագրեցին հյուսիսային որոշ տարածքներ՝ գահընկեց անելով արաբ
ղեկավարներին։ Ժամանակի ընթացքում Մավրերը բնակություն հաստատեցին հիմնականում
Գվադալկիվիր գետի ափերին, Վալենսիա մարզի ափամերձ շրջաններում, Էբրո գետի հովտում և
(մինչև ժամանակաշրջանի վերջերը) Գրանադայի լեռնային տարածքներում։

Կորդովան՝ խալիֆաթի մայրաքաղաքը, հանդիսանում էր ամենամեծ, ամենահարուստ և
ամենազարգացած քաղաքը Արևմտյան Եվրոպայում։ Միջերկրական ծովում առևտուրը
բարգավաճում էր։ Մուսուլմանները ներմուծում էին հարուստ ինտելեկտուալ ավանդույթներ
Մերձավոր արևելքից և հյուսիսային Աֆրիկայից։ Մուսուլման և հրեա մտավորականները մեծ
դեր խաղացին Արևմտյան Եվրոպայի անտիկ մշակույթի վերածնունդի գործընթացում։ Անտիկ
մշակույթը միաձուլվեց մուսուլմանական մշակույթի հետ և տարածաշրջանին տվեց
յուրատեսակ մշակույթի ոճ։ Քաղաքներից դուրս, որտեղ ապրում էր բնակչության ճնշող
մեծամասնությունը, գործում էր Հռոմեական ժամանակներից եկած հողի սեփականության ձևը,
քանի որ մուսուլման լիդերները հազվադեպ էին վտարում հողատերերին, և նոր
մշակաբույսերի և տեխնոլոգիաների ներդրումը բերեց գյուղատնտեսության լայնածավալ
զարգացմանը։

11-րդ դարում մուսուլմանական տիրապետությունը վտանգի տակ էր, քանի որ զարգանում էր
Տայֆա թագավորությունը, որը հրահրում էր փոքր քրիստոնեական երկրներին ընդլայնել
իրենց տարածքները։ Հյուսիսային Աֆրիկայից ժամանած մուսուլմանական համայնքները,
ինչպիսիք էին Ալմորադիվները և Ալմոհադները վերականգնեցին իշխանությունը
մուսուլմանական տարածքներում և առավել մեծ ուժով իրականացրեցին Իսլամի տարածումը։
Վերականգնված իսլամական իշխանությունը հաջողությամբ գոյատևեց մոտ մեկ դարից ավելի։

Reconquista ("Երկակի զավթում") դա Իբերիական քրիստոնեական թագավորության
ընդլայնման բազմադարյա ժամանակաշրջանն է։ Կրկնակի զավթումը սկսվեց 722 թվականի
Կովադենգայի ճակատամարտով և միաժամանակ Պիրենեյան թերակղզու մուսուլմանական
նվաճումների ժամանակաշրջանն էր։ Քրիստոնեական բանակի հաղթանակը մուսուլմանական
զավթիչների դեմ թույլ տվեցին ստեղծել քրիստոնեական Ատուրաս թագավորությունը 739
թվականին, հյուսիս-արևմտյան ափամերձ լեռների երկայնքով, Մուսուլմանական զավթիչներին
նաև դուրս մղեցին Գալիսիայից, որը հետագայում դարձավ ամենասուրբ վայրը արևմտյան
Եվրոպայում՝ միջին դարերում իր Սանտիագո դե Կոմպոստելա քաղաքով և միավորվեց նոր
քրիստոնեական թագավորությանը։ Մուսուլմանական զորքերը նույնպես տեղափոխվեցին
Պիրենեյի հյուսիս, սակայն ջախջախվեցին Ֆրանկների կողմից։ Ավելի ուշ Ֆրանկները
հիմնեցին քրիստոնեական երկրներ Պիրենեյի հարավային մասերում։ Նրանց տարածքները
ձգվում էին մինչև Նավարե թագավորություն, Արագոն և Կատալոնիա: Մի քանի դար
մուսուլմանների և քրիստոնեական երկրների սահմանները անցնում էին Էբրո և Դուերո
հարթավայրերով։

Ալ-Անդալուսը մասնատվեց տաիֆաների (թագավորությունների), որոնց միջև երկարատև
մրցակցությանը, թույլ տվեցին երկար ժամանակ պատերազմին պատրաստվող քրիստոնեական
թագավորություններին դրության տեր դառնալ։ Ռազմավարական կենրտորնական քաղաք
Տոլեդոյի գրավումը 1085 թվականին մեծ քայլ էր քրիստոնեական թագավորության
առաջխաղացման հարցում։ Մուսուլմանական մեծ վերածննդից հետո մեծ Մավրական
տերությունը ընկավ քրիստոնեական տիրապետության տակ 13-րդ դարում, Կորդովան 1236
թվականին և Սևիլյան 1248 թվականին, մնաց միայն Գրանադան որպես չնվաճված քաղաք
հարավում:

13-րդ և 14-րդ դարերում Մարինիդի մուսուլմանները Հյուսիսային Աֆրիկայի
մուսուլմանական խմբավորումների հետ ներխուժեցին և հիմնեցին որոշ անկլավներ
թերակղզու հարավային ափամերձ գոտում, բայց նրա փորձը վերականգնել մուսուլմանական
տերությունը ձախողվեց, և նրանք դուրս մղվեցին Պիրենեյան թերակղզուց։ 13-րդ դարում
նաև տեղի ունեցավ Արագոնի թագավորության կազմավորումը, որի կենտրոնը գտնվում էր
Պիրենեյան թերակղզու հյուսիս-արևելքում։ Նրանք կարողացան տիրանալ Միջերկրական ծովի
հարուստ կղզիներին Սիցիլիային, ինչպես նաև Աթենքին:

1469 թվականին քրիստոնեական թագավորություններ Կաստիլյան և Արագոնը միացան Իզաբելլա
I Կաստիլիացու և Ֆերդինանդ II Արագոնեցու ամուսնությունից հետո։ 1478 թվականին
ավարտվեց Կանարյան կղզիների նվաճումը, և 1492 թվականին Կաստիլիայի և Արագոնի
միացյալ ուժերը նվաճեցին Գրանադա Էմիրատը, որով ավարտվեց 781-ամյա մուսուլմանական
տերությունը Պիրենեյան թերակղզում։ Գրանադայում ցուցաբերեցին որոշ համբերություն
մուսուլմանների նկատմամբ: 1492 թվականը պատմության մեջ մտավ նաև Նոր երկրի
հայտնաբերմամբ Քրիստափոր Կոլումբոսի կողմից, որի նավագնացությունը հովանավորում էր
Իզաբելլան։ Այս նույն տարում սկսվեց Իսպանական հրեաների բռնի վերափոխումը
կաթոլիզիմի, ովքեր հրաժարվում էին դուրս էին քշվում Իսպանիայի տարածքներից: Մի քանի
տարի հետո Մուսուլմանները նույնպես նույն բախտին արժանացան:

Որպես Վերածննդիի Նոր Արքաներ՝ Իզաբելլան և Ֆերդինանդը կենտրոնացրեցին ամբողջ
իշանությունը իրենց ձեռքերում և նոր թագավորությունը կոչեց España՝ փոխարինելով
նախկին Հիսպանիա բառին: Նրանց քաղաքականության արդյունքում ծնվեց նոր Իսպանական
կայսրությունը։

Արագոնի և Կաստիլիայի թագավորությունները սկիզբ դարձան այժմյան Իսպանիայի և
Իսպանական կայսրության ձևավորման: Իսպանիան Երոպայի ամենահզոր տերությունն էր 16-րդ
դարում և 17-րդ դարի հիմնական հատվածում, նա գնալով հզորանում էր առևտրի և
գաղութների մեծացման շնորհիվ։ Նա հասավ իր հզորության գագաթնակետին երկու
թագավորների օրոք – Կառլոս I (1516–1556) և Ֆիլիպ II (1556–1598)։ Այս
ժամանակաշրջանում տեղի ունեցան Իտալական պատերազմները, կոմուներների
հեղափոխությունը, Հոլանդական հեղափոխությունը, Մորիսկո հեղափոխությունը, Օսմանական
Թուրքիայի ներխուժումը և Ֆրանսիական վերածննդի պատերազմները:

Իսպանական կայսրությունը տիրեց Ամերիկայի մեծ մասին, Խաղաղ օվկիանոսի Ասիական
կղզիներին, Իտալիայի որոշ տարածքներին, Հյուսիսային Աֆրիկայի որոշ քաղաքներին,
այժմյան Ֆրանսիայի, Գերմանիայի, Բելգիայի, Լյուքսեմբուրգի և Նիդեռլանդների որոշ
մասին։ Սա առաջին կայսրությունն էր, որի մասին ասացին կայսրություն, որտեղ արևը
երբեք մայր չի մտնում։

Սա մի հայտնաբերումների դարաշրջան էր, որի ընթացքում ծովում և ցամաքում
իրականացնում էին նոր առևտրային ուղիների հայտնաբերում, և այս ժամանակաշրջանում
սկիզբ առավ Երոպացիների կողմից աշխարհի գաղութականացումը։ Այս հայտնաբերությունների
հետ մեկտեղ իսպանացիները նոր երկրներից բերում էին ոչ միայն թանկարժեք զարդեր,
պերճանքի առարկաներ, նոր գյուղատնտեսական մշակույթ, այլ նաև նոր գիտելիքներ, որոնք
զարգացրեցին նրանց աշխարհայացքը: Այս ժամանակաշրջանը դարձավ Իսպանիայի ոսկե
դարաշրջանը:

16-րդ դարի վերջին և 17-րդ դարի առաջին կեսին Իսպանիան կանգնեց դաժան
մարտահրավերների առաջ բոլոր կողմերից։ Բերեբերյան ծովահենները հզորացող Օսմանյան
կայսրությանն հովանու ներքո ներխուժում էին ափամերձ գոտիներ և ստրկության վերցնում
տեղի բնակչությանը: Այս ժամանակում Իսպանիիան նաև հաճախ պատերազմում էր Ֆրանսիայի
հետ։

Բողոքականների անջատումը կաթոլիկ եկեղեցուց երկրին ավելի խորը դրության մեջ դրեցին
իրենց կրոնական պատերազմների արդյունքում։ Արդյունքում երկիրը ներքաշվեց Եվրոպական
և Միջերկրածովային պատերազմների մեջ:

Տասամյա պատերազմեները, Սևիլյայի մեծ ժանտախտը 17-րդ դարում բերեցին կայսրության
մեջ կրոնական և սոցիալական ընվզումների։ Այս ընվզումների արդյունքում Եվրոպական
տնտեսությունը ահռելի վնասներ կրեց։ Իսպանիային հաջողվեց պահպանել Հեբսբուրգյան
կայրության մեծ մասը, օգնել Սուրբ Հռոմեական կայսրությանը բողոքականների դեմ
պայքարում, սակայն վերջում Պորտուգալական ապստամբութունը, Նիդերլանդերի անջատումը և
Ֆրանսիայի հետ մղվող արյունալի պատերազմները զգալիորեն թուլացրեվին Իսպանիայի
դիրքերը:

17-րդ դարի վերջերին Իսպանիան դանդաղ տեմպերով անկում էր ապրում, կորցնելով փոքր
տարածքներ Ֆրանսիայում, սակայն կայսրության սահմաններից դուրս գաղութները գնալով
մեծացնում էին, որոնք պահպանվեցին մինչև 19-րդ դարը։ Գահի համար մղվող պայքարներով
սկսվեց 18-րդ դարը։ Ժառանգների պատերազմը Իսպանիայում վերածվեց քաղաքացիական
պատերազմի, որի արդյունքում Իսպանիան կորցրեց իր վաղեմի դիրքերը Եվրոպայում:

Այս պատերազմների ընթացքում Ֆրանսիայում հիմնվեց Բուրբոնների դինաստիան։ Առաջին
Բուրբոն թագավորը դարձավ Ֆիլիպ Vը, որը վերափոխեց շատ հին օրենքներ:

18-րդ դարում սկսվեց վերականգնվել կայսրության որոշ տարածքներ։ Բուրբոնների
դինաստիան ներդրեց ֆրանսիական տնտեսական և ադմինիստարտիվ կառավարման համակարգը։
Բրիտանիային ցուցաբերած օգնությունը գաղութների, մասնավորապես Ամերիկայի
անկախության դեմ մղվող պայքարում վերադարձրեցին Իսպանիային իր կորցրած դիրքերը
Եվրոպայում:

1793-ին, Իսպանիան ներքաշվեց Ֆրանսիական հանրապետության դեմ պատերազմում, որի
պատճառ հանդիսացավ Բուրբոն թագավոր Լուի XVI-ին մահապատժի ենթարկելը։ Պարտվելով
ֆրանսիացիներին, խաղաղություն հաստատվեց և արդյունքում 1795 թվականին երկիրը դարձավ
Ֆրանսիային ենթակա։ 1807-ին Ֆոնտայնեբլոյի գաղտնի պայմանագրով, որը կնքվեց
Նապոլեոնի և Իշխան Մանուել դե Գոդոյի միջև, պատերազմ հայտարարվեց Պորտուգալիային և
Բրիտանիային։ Ֆրանսիական զորքերը ներխուժեցին թագավորություն առանց դիմադրության,
իբր թե Պորտուգալիա ներխուժելու համար, սակայն դրա փոխարեն նրանք գրավեցին
իսպանական ամրոցները։ Այս խորամանկ քայլի արդյունքում գահընկեց արվեց Իսպանիայի
թագավորը և այստեղ իշխանությունը անցավ Նապոլեոն Բոնապարտի եղբայր Ժոզեֆ
Բոնապարտին:

Այս օտարերկրացի թագավորը լայնածավալ դժգոհությունների առիթ էր տալիս։ 1808 մայիսի
ապստամբությունը Բոնապարտիստների ռեժիմի դեմ մղվող պայքարներից մեկն էր: Այս
ապստամբությունները Իսպանիայում հայտնի դարձան որպես պատերազմ անկախության համար,
իսկ բրիտանացիները այն կոչեցին Պիրենեյան պատերազմ: Նապոլեոնը ստիպված էր անձամբ
միջամտել, հաղթելով Իսպանական չկազմավորված բանակին և Բրիտանացիներին ստիպեց
նահանջել։ Բայց և այնպես իսպանական պարտիզանական ջոկատների և բանակի պայքարը,
Բրիտանա-պորտուգալական զորքերի առաջխաղացում, ինչպես նաև Նապալեոնի
անհաջողությունները Ռուսաստանում ստիպեցին Ֆրանսիական զորքերին հեռանալու
Իսպանիայից 1814-ին, իսկ Ֆերդինանդ VII թագավորը վերադարձավ գահին:

Ֆրանսիական ներխուժումը շատ թանկ նստեց երկրի տնտեսության վրա և երկիրը դրեց
քաղաքապես անկայուն վիճակի մեջ։ Գաղութների ուժեղացումը 19-րդ դարի սկզբներին
նպաստեց, որ Իսպանիան կորցնի իր բոլոր գաղութները Ամերիկայում (որոնք ձգվում էին
Կալիֆորնիայից մինչև Պատագոնիա), չհաշված Կուբան և Պուերտո Ռիկոն:

20-րդ դարը մի փոքր խաղաղություն բերեց. Իսպանիան շատ փոքր դերակատարություն
ունեցավ Աֆրիկայի նվաճման և գաղութականացման հարցում։ Մեծաքանակ կորուստները Ռիֆ
պատերազմում Մարոկկոյում օգնեցին գահընկեց անել թագավորին։ Այդ ժամանակահատվածում
իշանության գլուխ կանգնեց Գեներալ Միգել Պրիմո դե Ռիվերան (1923–1931) և հիմնադրեց
Իսպանիայի երկրորդ հանրապետությունը: Հանրապետությունը ինքնավարություն առաջարկեց
Բասկերի երկրին, Կատալոնիային և Գալիսիային, կանանց տվեց ընտրության իրավունք։

Քաղաքացիական պատերազմը Իսպանիայում տեղի ունեցավ (1936–39) թվականներին։ Երեք տարի
անց Իսպանացի ազգայնականները Գերմանական և Իտալական նացիստների աջակցությամբ,
Գեներալ Ֆրանկոյի գլխավորությամբ՝ հաղթանակ տարան։ Կառավարության ազգային ճակատին
հովանավորում էին Սովետական Միությունը, Մեքսիկան և միջազգային ուժեր, այդ թվում ոչ
պաշտոնապես Միացյալ Նահանգները։

Քաղաքացիական պատերազմի զոհ դարձան մոտ 500.000 մարդ և մոտ կես միլիոն մարդ
գաղթեցին երկրից: Այդ գաղթականների մեծ մասը տեղափոխվեց Լատինական Ամերիկա, միայն
Արգենտինա գաղթեցին 300.000 մարդ: Իսպանիայի քաղաքացիական պատերազմը համարում են
Երկրորդ համաշխարհային պատերազմի առաջին կռիվը։ Երկրորդ համաշխարհայինի տարիներին
Իսպանիան չեզոք դիրք էր գրավում, չնայած հարում էր Ֆաշիզմին:

Ֆրանկոյի ժամանակ քաղաքացիական պատերազմի ընթացքում գործում էր միայն մեկ
կուսակցություն, դա Ֆալանգ Española Tradicionalista y de las JONS, ստեղծված
1937-ին. Կուսակցության գաղափարախոսություններն էին Հակա-կոմունիզմ, Կաթոլիզմ և
նացիոնալիզմ։ 1949-ին կուսակցությունը անվանափոխվեց Նացիոնալիստական շարժում։
Երկրորդ համաշխարհային պատերազմից հետո Իսպանիան տնտեսապես և քաղաքապես մեկուսացվել
էր և չէր ընդգրկվել ՄԱԿի կազմում։ Իրավիճակը փոխվեց 1955-ին Սառը պատերազմի
ժամանակաշրջանում, երբ տարածաշրջանը ԱՄՆ-ի համար դարձավ ստրատեգիկ կարևոր կետ, որը
թույլ կտար ԽՍՀՄ-ին դուրս մղել Միջերկրական ծովից։ 1960-ականներին Իսպանիան
ցուցաբերեց աննախադեպ տնտեսական աճ, որը կոչվեց Իսպանական հրաշք, որի հետևանքով
Իսպանիան ունեցավ ժամանակակից հզոր տնտեսություն։

Ֆրանկոյի մահվանից հետո 1975-ին, Խուան Կառլոս I-ը դարձավ Իսպանիայի թագավոր,
տիրելով նաև ողջ իշխանությանը։ Իսպանիայի սահմանադրության ընդունումից հետ 1978-ին
Իսպանիայում հաստատվեցին դեմոկրատական կարգեր, իսկ որոշ շրջաններին տվեցին
ինքնավարության իրավունք։

Բասկերի Երկիրում բասկյան ազգայնականութուն շարժումը արմատական ազգայնական շարժման
գլխավորությամբ ստեղծեց զինված կազմակերպության ԷՏԱ-ն։ Խումբը ստեղծվել է 1959 թ.
Ֆրանկոյի իշխանության տարիներին նրա բռնի քարոզարշավի դեմ, սակայն շարունակում է
մղել իր պայքարը անգամ ժողովրդավարության տարածաշրջանային ինքնավարության
վերականգնումից հետո։

1982-ի մայիսի 30-ին Իսպանիան միացավ ՆԱՏՕ-ին, որը պայմանավորված էր
սահմանադրության ընդունմամբ։ Այդ տարի Իսպանական սոցիալական բանվորական
կուսակցությունը եկավ իշխանության, որը վերջին 43 տարում առաջին ձախակողմյան
կառավարությունն էր։ 1986-ին Իսպանիան միացավ Եվրոմիությանը: Իսպանական սոցիալական
բանվորական կուսակցությունը 1996-ի ընտրություններում պարտվեց Իսպանական
ժողովրդական կուսակցությանը վերջ դնելով նրանց 14 տարվա իշխանությանը։

2002-ի հունվարի 1-ին Իսպանիան պեսետան որպես ազգային արժույթ փոխարինվեց Եվրոյի,
որը միաժամանակ հանդիսանում էր Եվրոգոտու 15 երկրների արժույթ։ Իսպանիան նաև
ցուցաբերում էր ակտիվ տնտեսական աճ, բարձր լինելով Եվրոմիության տնտեսության միջին
մակարդակից, սակայն երկրի տնտեսությունը վատթագույնս էր պատրաստված համաշխարհային
տնտեսական ճգնաժամին և հետևանքները շատ ծանր նստեցին երկրի տնտեսության վրա:

2004-ի մարտի 11-ին մի քանի պայթյուններ տեղի ունեցան Մադրիդի գնացքներում։ Հինգ
ամիս տևած դատական նիստերի արդյունքում 2007-ին հաստատվեց, որ պայթյուններն
իրականացվել է ալ-Քաիդայի կողմից: Պայթյունների հետևանքով զոհվեցին 191 մարդ, 1800
մարդ վիրավորվեցին, իսկ ընտրությունները հետաձգվեցին 3 օրով:

Չնայած սկզբում բոլոր կասկածները Բասկյան ԷՏԱ խմբի վրա էր, սակայն ապացույցները
ցույց տվեցին, որ մեղավորը Իսլամական շարժում է։ Ընտրությունների բոյկոտման
պատճառով քաղաքական տարաձայնությունները տեղի տվեցին։ Առաջատար կուսակցությունները
սկսեցին մեղադրել միմյանց: 2004-ի մարտի 14-ին Իսպանիայի սոցիալիստական
աշխատավորաան կուսակցությունը նորից հաղթանակ տարավ Խոսե Լուիս Ռոդրիգես Սապատերոյի
գլխավորությամբ, որը արդյունքում դարձավ երկրի վարչապետ:

Իսպանիայի տնտեսությունը 2008-2014 թվականներին ապրեց մեծ ճգնաժամ, որի արդյունքում
գործազրկությունը աճեց ահռելի մակարդակի։ 2011 թվականին Մարիանո Ռախոյի գլխավորած
Ժողովրդական կուսակցությունը 44,6% ընդհանուր ձայներով հաղթանակ տարավ, իսկ Ռախոյը
դարձավ վարչապետ։ 2014 թվականի հունիսի 19-ին միապետ Խուան Կառլոսը գահը հանձնեց իր
որդուն, ով դարձավ Ֆելիպե VI:

504782 կմ2 տարածքով Իսպանիան աշխարհում 51-րդն է իր տարածքով։ Այն միայն 47000 կմ2
է փոքր Ֆրանսիայի և 81000 կմ2 ավելի մեծ է, քան ԱՄՆ նահանգ Կալիֆորնիան: Տեյդեն
(Տեներիֆե, Կանարյան կղզիներ) ամենաբարձր գագաթն է Իսպանիայում և երրորդ ամենամեծ
հրաբուխը աշխարհում։

Արևմուտքում Իսպանիան սահմանակից է Պորտուգալիային, հարավում՝ Ջիբրալթարին և
Մարոկկոյին: Հյուսիս-արևելքում, Պիրենեյան լեռնաշղթայի երկայնքով սահմանակից է
Ֆրանսիային, ինչպես նաև գաճաճ պետություն Անդորրային:

Իսպանիայի կազմում են ընդգրկված Բալեարյան կղզիները Միջերկրական ծովում, Կանարյան
կղզիները Ատլանտյան օվկիանոսում և մի քանի անմարդաբնակ կղզիներ Ջիբրալթարի
Մեջերկրական ծովի հատվածում, հայտնի են որպեսPlazas de soberanía:

Աշխարհամասային Իսպանիան լեռնային երկիր է, հիմնված բարձր գոտում և բազմաթիվ
լեռնաշղթաներով։ Պիրենեյան լեռներից հետո հիմնական լեռնաշղթաներն են Կորդիլերրա
Կանտրաբիցա, Սիստեմա Իբերիցո, Սիստեմա Սենտռալ, Մոնտես դե Տոլեդո, Սիեռա Մորենա և
Սիստեմա Պենիբետիցո, որոնց ամենաբարձր գագաթը 3,478 մ Մուլհակեն լեռն է, տեղակայված
Սիերա Նևադայում, իսկ Իսպանիայի ամենաբարձր գագաթը դա Տեյդեն է, 3,718 մետր
բարձրությամբ, որը գործող հրաբուխ է Կանարյան կղզիներում։

Իսպանիայում հոսում են մի քանի խոշոր գետեր ինչպիսիք են Տախոն, Էբրոն, Դուերոն,
Գուանդիանան և Գվադալքվիվերը:

Իսպանիան կարելի է բաժանել երեք հիմնական կլիմայական գոտիների համաձայն իրենց
աշխարհագրական դիրքի և օրորգրաֆիկ պայմանների.

Բացի այս հիմնական գոտիներից կան նաև ենթագոտիներ ինչպիսին են Ալպյան կլիման
Պիրենեյան լեռնաշղթայում և Սիեռա Նևադայում և տիպիկ մերձարևադարձային կլիմա
Կանարյան կղզիներում։

1978 թվականի Իսպանիայի սահմանադրություն Իսպանիայում ժողովրդավարության հաստատման
գագաթնակետն էր։ Իսպանիայի սահմանադրության պատմությունը սկսվում է դեռ 1812-ին։
Ժողովրդական ռեֆորմները սկսվեցին 1976-ին և 1977-ին, Իսպանիայի թագավոր Խուան
Կառլոսը նախևառաջ պաշտոնանկ արեց Կառլոս Արիաս Նավառոյին և Ադոլֆո Սուարեսին
նշանակեց վարչապետ։ 1977 թվականի հանրաքվեի արդյունքներով Իսպանիայի պառլամենտում
ստեղծվեց սահմանադրության մշակման հանձնաժողով, որը պետք է ներկայացներ
սահմանադրության վերջնական տեսքը 1978-ին: 1978 Դեկտեմբերի 6-ին կայացած հանրաքվեի
արդյունքում 88% ձայներով ընդունվեց նոր սահմանադրությունը։

2009-ի նոյեմբերի դրությամբ Իսպանիայի կառավարությունը շարունակում է սոցիալական
հավասարության քաղաքականությունը։ Կառավարության 18 անդամից ինը կանայք են։ Խոսե
Լուիս Ռոդրիգես Սաբատերոյի ժամանակաշրջանում Իսպանիան դարձավ կանանց
հավասարությունը պաշպանող երկրների ավանգարդը, սկանդինավյան երկրներից հետո:
Իսպանիայում նաև ընդունվեց օրենք, որով պաշտոնապես հարգվում է կանանց հավասարության
իրավունքը: Սակայն օրենսդիր մարմնում, 2010 հուլիսի դրությամբ միայն 36.3%
կոնգրեսական են կանայք: Ներկայումս կանանց կշռով օրենսդիր մարմնում Իսպանիան 13-րդն
է։ Սենատում կանանց կշիռը ավելի փոքր է կազմում է ընդամնը 30.0%.

Իսպանիան սահմանադրական միապետություն է, ժառանգական միապետով և երկպալատանի
պառլամենտով, Գլխավոր կորտեսներով: Գործադիր մարմինը՝ Իպանիայի նախարարների
խորհուրդը վարչապետի նախագահությամբ, որը նշանակվում է միապետի կողմից և
առաջադրվում է Կոնգրեսի կողմից։

Օրենսդիր մարմինը կազմված է կոնգրեսից (Congreso de los Diputados) 350 անդամներով,
որոնք ընտրվում են համամասնական ցուցակներով 4 տարի ժամկետով, և Սենատից (Senado)
259 անդամից, որոնցից 208-ը ընտրվում են մեծամասնական ցուցակներով, իսկ 51-ին
ընտրում են տեղական օրենսդիր մարմինները նույնպես 4 տարով։

Իսպանիան կանոնակարգված տեսքով կազմված է ինքնավար մարզերից, որը Եվրոպայի
ամենաապակենտրոնացված ձևն է Շվեյցարիայի, Գերմանիայի և Բելգիայի հետ միասին: Օրինակ
բոլոր ինքնավար մարզերը ունեն իրենց սեփական պառլամենտները, կառավարությունները,
բյուջեները։ Բասկերի երկրում և Կատալոնիայում նույնիսկ ոստիկանությունը ենթարկվում
է տեղի իշխանությանը։

Ինքնավար համայնքները երկրի վարչական բաժանման առաջին մակարդակն է։ Նրանք ստեղծվել
են և մինչև այժմ գործում են 1979 թվականից և իրավունք է տալիս նրանց ստեղծել
սեփական կառավարությունը: Ինքնավար համայնքները կարող են ինտեգրված լինել հարակից
շրջանների հետ պատմական, մշակութային և տնտեսական կապերով։

Հիմնական օրենքները յուրաքանչյուր ինքնավար համայնքում՝ դա ինքնավարության կանոնն
է։ Ինքնավարությամ կանոնով սահմանվում է ինքնավար համայնքի անվանումը, սահմանները,
կառավարության ձևավորման կարգը և շատ ներքին օրենքներ, երկրի սահմանադրությամբ
սահմանված կարգով:

Կատալոնիային, Գալիցիային և Բասկերի երկրին, որոնք իրենց անվանում են
ազգայնականներ, ինքնավարություն տրամադրվեց շատ կարճատև ժամանակահատվածում։
Անդալուզիան նույնպես ուներ նույն ինքնավարության կարգավիճակ, սակայն նրա
ինքնավարության տրամադրման գործընթացը համեմատաբար երկարատև էր։ Կամաց կամաց մյուս
համայնքներին նույնպես տրվեց ինքնավարության կարգավիճակ, հաշվի առնելով
տարածաշրջանի պատմական, կրոնական հատկանիշները, ինչպիսիք են Վալենիսայի համայնքը,
Կանարյան կղզիները, Բալեարիկ կղզինեը, և Արագոնը:

Ինքնավար համայնքները իրենց հերթին բաժանվում են մարզերի իսպաներեն (provincias)։
Իսկ մարզերը իրենց հերթին բաժանվում են համայնքների իսպաներեն (municipios)։ Եվ
մարզերի, և համայնքների գոյատևումը պաշտպանված է սահմանադրությամբ և պարտադիր չէ
դրա վերաբերյալ գրված լինի ինքնավար համայնքի կանոնադրությունում։ Մարզերին տրված է
ազատություն սեփական գործերը կառավարելու համար և իրականացնում են երկրի շահերից
բխող գործունեություն:

Ժողովրդավարության վերադարձից հետո 1975 թ. Ֆրանկոյի մահվանից հետո, Իսպանիայի
արտաքին քաղաքականության հիմնական նպատակն էր կոտրել դիվանագիտական մեկուսացումը,
որը մեջ ընկել էր Ֆրանկոյի տարիներին և ընդլայնել դիվանագիտական
հարաբերությունները, մուտք գործել Եվրոպական համայնք և սահմանել անվտանգության
հարաբերություններ Արևմուտքի հետ։ Որպես արդյունք Իսպանիան 1982-ից դարձավ ՆԱՏՕ-ի
անդամ։ Իսպանիայի ԵՄ անդամագրությունը կարևոր քայլ էր արտաքին
հարաբերություններում։

Հյուսիսային Կորեայի հետ դիվանագիտական հարաբերությունների հաստատման հետ, Իսպանիան
ավարտեց դիվանագիտական գործունեության հիմնական փուլը։

Իսպանիան հատուկ հարաբերություններ ստեղծեց Լատինական Ամերիկայի հետ։
Քաղաքականությունը ենթադրում էր միավորել Լատինական Ամերիկայի իսպանալեզու
համայնքին իր մշակույթով, լեզվով և պատմությամբ։ Իսպանիան դարձավ դիկտատուրայից
ժողովրդավարության վերափոխման օրինակ ամբողջ Լատինաամերիկյան ժողովրդի համար, որոնք
տուժել են դիկտատուրայից՝ ինչպես Իսպանիան Ֆրանկոյի ժամանակաշրջանում։

Իսպանիան հավակնում է Ջիբրալթարին, ինչպես նաև Բրիտանիային պատկանող 6 կմ2 ափամերձ
տարածքին Պիրենեյան թերակղզում, որոնք գրավել էին անգլո-հոլանդական զորքերը դեռ
1704-ին, Իսպանիայի ժառանգության համար մղվող պատերազմի ժամանակ։

Ջիբրալթարը օրինական կարգավիճակ է ստացել 1713-ին Ուտրեխտի պայմանագրով, որի
համաձայն Իսպանիան անժամկետ հանձնեց Ջիբրալթարը Բրիտանական թագավորությանը
պայմանով, եթե Բրիտանիան հրաժարվի այդ տարածքներից, այն անցնելու է Իսպանիային։
Մինչև 1940 ականները Իսպանիան միշտ փորձել է վերադարձնել Ջիբրալթարը, սակայն
Ջիբրալթարի բնակչության ճնշող մեծամասնությունը միշտ դեմ է եղել Իսպանիային
միանալուն Միացյալ ազգերի կազմակերպությունը առաջարկեց Իսպանիային և Բրիտանիային,
որպես ԵՄ անդամ համաձայնության գալ Ջիբրալթարի հարցում:

Չնայած դրան Իսպանիան գտնում է, որ Ուտրեխտի պայմանագրով Բրիտանիային է հանձնվել
միայն Ջիբրալթար քաղաքը, այլ ոչ թե նեղուցը, և գտնում է, որ նեղուցի տարածքները
ապօրինի բռնազավթել են, ինչը հակասում է միջազգային նորմերին: Բրիտանիան գտնում է,
որ դե ֆակտո տարածքների պատկանելը բխում է պայմանագրի կետերից:

Իսպանիան հավակնում է Պերեժիլ կղզիին, որը փոքր անմարդաբնակ կղզյակ է Ջիբրալթարի
նեղուցում։ Կղզին ընկած է Մարոկկոյի ափից 250 մետր հեռավորության վրա և 13 կիլոմերտ
Իսպանիայի ափից։ Այն վիճաբանության առարկա է Իսպանիայի և Մարոկկոյի միջև։ Այն նաև
զինված ընդհարման պատճառ է երկու երկրների միջև 2002-ին։ Միջադեպը ավարտվեց
համաձայնությամբ, որը Մարոկկոյին թույլ տվեց օկուպացնել կղզին։ Կղզյակի ճակատագիրը
միչև այժմ որոշված չէ, քանի որ դեռևս չի կնքվել որևէ համաձայնագիր։

Մարոկկոն նաև հավակնում է Իսպանական որոշ կղզիների Աֆրիկայի հյուսիսային ափում։
Պորտուգալիան չի ճանաչում Իսպանիայի իշխանությունը Օլիվենզա տարածաշրջանում։

Իսպանիայի տնտեսությունը կապիտալիստական բազմաճյուղային տնտեսություն է իր ՀՆԱ-ի
մակարդակով աշխարհում քսաներորդն է, իսկ Եվրամիության՝ մեջ հինգերորդը, Եվրագոտում՝
չորրորդը։

Աջակենտրոնական կառավարության տարիներին Իսպանիան իրեն լավ դրսևորեց և միացավ
Եվրագոտուն 1999 թվականին։ Գործազրկության մակարդակը 7.6% էր 2006 հոկտեմբերին,
մինչդեռ Եվրոպական շատ երկրներում գործազրկության մակարդակը 90-ականներին 20% էր։
Իսպանիայի տնտեսության թույլ կողմն է բարձր արժեզրկման մակարդակը, մեծ ստվերային
տնտեսությունը, և կրթական ցածր մակարդակը:

Սակայն անշարժ գույքի վրա հիմնված փուչիկը, որը սկսվեց ձևավորվել դեռ 1997-ից
պայմանավորված տոկոսադրույքների ցածր մակարդակով և ներգաղթի բարձր ցուցանիշով,
2008-ին բերեց գործազրկության մակարդակի արագ տեմպերով աճին և տնտեսական աճի
թուլացման։ 2009 մայիսին գործազրկության մակարդակը հասավ 18.7% (37%
երիտասարդության համար).

Մինչև ներկայիս ճգնաժամը Իսպանիան իր խոշորագույն գործընկերների հետ ուներ զրոյական
տնտեսական աճ: Փաստացի երկիրը ստեղծել էր կես անգամ ավելի նոր աշխատատեղ վերջին 5
տարիների ընթացքում, որը միանգամից կորցրեց: Իսպանիայի տնտեսությունը մինչև վերջին
ժամանակները համարվում էր ԵՄ ամենազարգացող տնտեսություններից մեկը, ներգրավելով
մեծ չափով օտարերկրյա ներդրումներ:

Ըստ գերմանական Die Welt պարբերականի հաշվարկների, Իսպանիան 2011-ին իր մեկ շնչին
ընկնող ՀՆԱ-ի մակարդակով կանցնի Գերմանիային: Սակայն մեկ շնչին ընկնող ՀՆԱ-ի
մակարդակը ներկայումս ցածր է ԵՄ միջին մակարդակից ԱՄՆ $29,875, դառնալով երկրորդ
ամենացածրը արևմտյան Եվրոպայում՝ Պորտուգալիայից հետո: Ներկայիս ճգնաժամի հիմնական
պատճառ է նաև անձնական ծախսերի աճը անձնական եկամուտների նույն մակարդակին մնալու
պայմաններում. որպես օրինակ, անշարժ գույքի գները այնպիսի բարձր մակարդակի վրա են,
որ հիպոթեքային պարտքը ավելի բարձր տեմպով է աճում, քան սեփականատերերի
եկամուտները:

Եվրոպական հանձնաժողովի կանխատեսումներով Իսպանիա մուտք կգործեր 2008-2009 թթ
ճգնաժամը 2008-ի վերջերին: Ըստ Իսպանիայի ֆինանսների նախարարի՝ դա Իսպանիայի
ամենամեծ ճգնաժմն էր վերջին կես դարի ընթացքում:

Վերջին չորս տասնամյակի ընթացքում զբոսաշրջությունը Իսպանիայում վերելք ապրեց և
աշխարհում գրավում է երկրորդ տեղը, այն գնահատվում է 40 միլիարդ եվրո, կազմում էր
ՀՆԱ-ի մոտ 5%-ը 2006-ին: Ներկայումս Իսպանիայի կլիման, պատմական և մշակութային
հուշարձանները, նրա աշխարհագրական դիրքը միասին վերցված Իսպանիան դարձնում են
տուրիստների համար գրավիչ երկիր, բերելով երկրին կայուն տնտեսական աճ և մեծ թվով
աշխատատեղեր։ Իսպանիայում հյուրանոցների վարկանշմանը ավելի խստապահանջ են մոտենում,
քան եվրոպական մյուս երկրներին, ըստ այդմ գները ավելի բարձր են:

Իսպանիան էներգիայի արտադրության առաջատար երկրներից մեկն է։ 2010-ին Իսպանիան
դարձավ արևային էներգիա արտադրող առաջատար երկիրը, առաջ անցնելով Միացյալ
Նահանգներից, կառուցելով գերհզոր էներգիայի գործարան Ալվալդո I-ը Ալվալդոյի
մոտակայքում: Իսպանիան նաև քամու էներգիայի հիմնական արտադրողն է Եվրոպայում։
2010-ին քամու տուրբիններով գեներացվել է 42,976 ԳՎ/ժ էներգիա, որը կազմում է
Իսպանիայի ամբողջ արտադրանքի 16.4%-ը: 2010-ի նոյեմբերի 9-ին քամու էներգիան
ակնթարթորեն հասավ իր գագաթնակետին, ծածկելով կղզու պահանջարկի 53%-ը և արտադրում
էր այնքան էներգիա, որը կարտադրեին 14 ատոմային էներգակայաններ: Իսպանիայում
էներգիա ստանում են նաև ՀԷԿ-երի և ծովային կայանների միջոցով:

Իսպանիայի ճանապարհային համակարգը կենտրոնացված է, 6 հիմնական ճանապարհները կապում
են Մադրիդը Բասկերի երկրին, Կատալոնիային, Վալենիային, Անդալուզիային,
Էքստրեմադուրային և Գալիսիային: Բացի դրանից գործում է ատլանտյան մայրուղին
Ֆերրոլից մինչև Վիգո, Կանտաբրյան մայրուղին (Օվիեդոյից մինչև Սան Սեբաստիան) և
միջերկրական մայրուղին (Ջիրոնայից Կադիզ)։

Իսպանիայի գերարագ գնացքների տոմսերը ամենաթանկն են Եվրոպայում և աշխարհում զիջում
են միայն Չինաստանին: 2010-ի հոկտեմբերի դրությամբ Իսպանիան ուներ ընդհանուր 3500
կմ երկարությամբ գերարագ երկաթգծեր՝ կապելով Մալագան, Սևիլիան, Մադրիդը,
Բարսելոնան, Վալենսիան և Վալադոլիդը գնացքներով, որոնց արագությունը հասնում է
մինչև 300 կմ/ժ։ Միջին հաշվով Իսպանական գերարագ գնացքները ամենաարագներից մեկն են
աշխարհում, զիջելով միայն Ճապոնական և Ֆրանսիական գնացքներին: Ճշտապահությամբ
երկրորդն են աշխարհում (98.54%) Ճապոնական գնացքներից հետո (99%): Եթե բոլոր
մտահղացումները իրականանան, ապա ըստ իսպանացի մասնագետների 2020 թվականին Իսպանիան
կունենա մոտ 7000 կմ երկարությամբ գերարագ երկաթգիծ՝ իրար կապելով գրեթե բոլոր
քաղաքները։

Իսպանիայում կան 47 քաղաքացիական օդանավակայան։ Ամենահայտնի օդանավակայանը
Մադրիդում (Բարախաս), ունեցել է 50.8 միլիոն ուղևոր 2008 թվականին, հանդիսանում է
աշխարհի 11-րդ ծանրաբեռնված օդանավակայանը, իսկ Եվրոպայում՝ չորրորդը։ Բարսելոնայի
օդանավակայանը նույնպես շատ ծանրաբեռնված է՝ ունենալով 30 միլիոն ուղևոր 2008
թվականին։ Մյուս հիմնական օդանավակայաններն են Գրան Կանարիայի օդանավակայանը,
Մալագայի, Վալենսիայի, Սևիլյայի, Մայորկայի, Ալկանտեի և Բիլբաոյի օդանավակայանները։

2008-ի մարդահամարով Իսպանիայի բնակչությունը կազմում է 46 միլիոն: Իսպանիայի
բնակչության խտությունը 91/կմ ², ավելի ցածր է, քան Արևմտյան Եվրոպայի երկրների մեծ
մասում և բաշխվածությունը երկրով շատ անհավասար է։ Բացառությամբ մայրաքաղաք Մադրիդը
հարող տարածքի, խիտ բնակեցված են հիմնականում ափամերձ տարածքները։ Իսպանիայի
բնակչությունը 1900 թվականի համեմատ կրկնապատկվել է, այն ժամանակ կազմելով 18.6
միլիոն շնորհիվ 1960-ականների և 1970-ականների սկզբի մեծ աճի տեմպերի:

Բնիկ իսպանացիները կազմում են բնակչության 88%-ը։ 1980-ականների բնակչության աճի
տեմպերի դանդաղումը լրացվեց հիմնականում ներգաղթի շնորհիվ, որոնք կազմում են
բնակչության 12%-ը։ Գաղթականների հինական մասը Լատինական Ամերիկայից են (39%),
Հյուսիսային Աֆրիկայից (16%), Արևելյան Եվրոպայից (15%) և Մերձ-Սահարյան Աֆրիկայից
(4%).

2008-ին Իսպանիայում քաղաքացիություն ստացավ 84,170 անձ, հիմնականում Էկվադորից,
Կոլումբիայից և Մարոկկոյից գաղթածներ: Իսպանիայում բնակվող օտարերկրացիների զգալի
մասը բնակություն է հաստատել Արևմտյան և Կենտրոնական Եվրոպայից։ Դրանք հիմնականում
բրիտանացիներ, ֆրանսիացիներ, գերմանացիներ, հոլանդացիներ և նորվեգացիներ են։ Նրանք
հիմնականում բնակություն են հաստատել միջերկրյածովյան առափնյա հատվածում և Բալեարիկ
կղզիներում, նրանք վայելում են թոշակառուի և ստեղծագործական կյանքը։

Իսպանացի գաղութարարների սերունդները սփռված են ամբողջ աշխարհում, հատկապես մեծ մաս
են կազմում Լատինական Ամերիկայում։ 15-րդ դարի վերջերից սկսած մեծ թվով Պիրենեյան
գաղութարարներ բնակություն հաստատեցին Լատինական Ամերիկայում, այժմ Լատինական
Ամերիկայի բնակչության մեկ երրորդ մասը ունեն իսպանական կամ պորտուգալական
արմատներ։ 16-րդ դարում մոտ 240,000 իսպանացիներ արտագաղթեցին հիմնականում Պերու և
Մեքսիկա: Հաջորդ դարում ևս 450,000 իսպանացի արտագաղթեց Հարավային Ամերիկա:
1846-1932 թթ. ընթացքում մոտ 5 միլիոն իսպանացիներ բնակություն հաստատեցին
Ամերիկայում, մասնավորապես Արգենտինա և Բրազիլիա. 1960-1975 թթ. մոտ երկու միլիոն
իսպանացի արտագաղթեցին Արևմտյան Եվրոպայի այլ երկրներ։ Նույն ժամանակահատվածում
300,000 մեկնեցին Լատինական Ամերիկա

Իսպանիայում են բնակվում նախկին գաղութներից ներգաղթած բնակչության հետնորդներ՝
առավելապես Հասարակածային Գվինեայից և որոշ մասը Հյուսիսային-Սահարայից և Կարիբյան
ծոցի երկրներից, որոնք վերջերս են բնակություն հաստատել Իսպանիայում։ Նաև զգալի մաս
են կազմում Ասիայի էմիգրանտները, որոնց մեծ մասը չինացիներ, հնդիկներ, ֆիլիպինցիներ
և մերձավոր արևելքի և հարավային ասիայի երկրներից են, Լատինական Ամերիկայի
բնակչությունը նաև մեծ հատված է ապրում և ցուցաբերում է մեծ աճի միտում։ Մյուս աճող
խմբերն են բրիտանացիները 760,000՝ 2006 թվականի տվյալներով, գերմանացիները և այլ
էմիգրանտներ Եվրոպայի այլ տարածքներից։

Իսպանիայում մեծ թիվ են կազմում նաև գնչուները, որոնք ներգաղթել են 16-րդ դարից
սկսած և այժմ կազմում են մոտ 700,000:

Ըստ Իսպանիայի կառավարության տվյալների Իսպանիայում 2007 թվականի դրությամբ ապրում
են 4.5 միլիոն օտարերկրացի, այլ տվյալներով նրանց թիվը կազմում է 4.8 միլիոն, կամ
ընդհանուր բնակչության 11%-ը: Ըստ բնակության թույլտվություն տվյալների 2011 թ.
դիմել են ավելի քան 860.000-ը Ռումինիաից, մոտ 770.000-ը Մարոկկոյից, մոտ 360,000-ը
Էկվադորից և 270,000-ը Կոլումբիայից: Մեծ համայնքներ ունեն նաև Մեծ Բրիտանացիները,
Բոլիվացիները, Գերմանացիները, Իտալացիները, Բուլղարացիները և Չինացիները։ Ավելի քան
200,000 ներգաղթականներ Աֆրիկայից են: 2000 թվականից Իսպանիայի բնակչությունը
ունեցավ կտրուկ աճ, չնայած ծնելիությունը մնում է ցածր մակարդակի վրա։ Այս
անսպասելի և շարունակական միգրանտների ներհոսքի պատճառով, հատկապես ծովով աննկատ
ժամանումները, առաջացրեցին նկատելի սոցիալական լարվածություն:

ԵՄ երկրների մեջ Իսպանիան էմիգրանտների միջին թվով երկրորդն է Կիպրոսից հետո, իսկ
բացարձակ մեծությամբ՝ առաջինը: Այս բարձր մակարդակը մի քանի պատճառ ունի, ներառված
Իսպանիայի մշակութային կապը Լատինական Ամերիկայի հետ, նրա աշխարհագրական դիրքը,
սահմանի թույլ պաշտպանվածությունը, ստվերային տնտեսության բարձր մակարդակը հատկապես
շինարարության և գյուղատնտեսության ոլորտում, որոնք շահագռգռված են ավելի էժան
աշխատուժ ունենալ քան իսպանացիներն են։

Մեկ այլ վիճակագրականորեն նշանակալի գործոն է մեծ թվով ԵՄ ծագման բնակիչների
ներգաղթ Իսպանիա՝ սովորաբար հանգիստ միջերկրական ափը։ Փաստացի Իսպանիան Եվրոպայի
ամենամեծ միգրանտներ կլանող երկիրն էր, 2002-2007 թթ. նրանց թիվը կրկնապատկվեց
հասնելով 2.5 միլիոնի: Ըստ Financial Times պարբերականի Իսպանիան Արևմտյան Եվրոպայի
ամենացանկալի երկիրն է զբոսաշրջիկների մոտ:

Էմիգրանտների թիվը 1996-ից 500,000-ից դարձավ 5.2 միլիոն 2008-ին, երբ ընդհանուր
բնակչության թիվը 40 միլիոն էր: Միայն 2005-ին Իսպանիայում գրանցվել է մոտ 700,000
էմիգրանտ:

Իսպաներեն (español կամ castellano, Կաստիլերեն) խոսում են ամբողջ երկրում և միակ
լեզուն է, որը պաշտոնապես համարվում է մայրենի։ Բայց որոշ տարածաշրջանային լեզուներ
ստացել են կիսապաշտոնական կարգավիճակ իրենց տեղական կանոնակարգերով։

Կան նաև այլ գոյատևող Ռոմանական փոքրամասնությունների լեզուներ, ինչպիսիք են
Աստուր-Լեոնեսե լեզվաընտանիքը, որը ներառում է Աստուրերնը և Լեոնեսերոնը։ Ինչպես
նաև Արագոնեսերենը, որով խոսում են Արագոնում: Ինչպես Բասկերենը, Կալաոներենը և
Գալիսերենը, այս լեզուները չունեն պաշտոնական կարգավիճակ։

Պետական կրթությունը Իսպանիայում անվճար է և պարտադիր 6-16 տարեկանների համար։
Ներկայիս կրթական համակարգը հաստատվել է 2006 թվականին կրթության մասին օրենքով:

Կաթոլիզմը Իսպանիայի հիմնական կրոնն է և չնայած այն այլևս չունի պատոնական
կարգավիճակ, Կաթոլիզմ են դասավանդում բոլոր դպրոցներում և կրթական
հաստատություններում, չնայած, որ մեծ թիվ են կազմում մուսուլման ուսանողները։
2009-ի հուլիսին պաշտոնական հարցումներից պարզ դարձավ, որ երկրի 73%-ը կաթոլիկ են,
2.1%-ը այլ կրոնի և մոտ 22%-ը ոչ մի կրոնի չեն դավանում, որոնցից 7.3% աթեիստ են։
Իսպանացիների մեծ մասը չեն մասնակցում կրոնական ծիսակատարություններին։

Իսկ 2006 թվականի հարցումներով միայն 48%-ն է հավատում աստծուն, իսկ 41%-ի իրենց
համարում են աթեիստ: Միայն 22%-ն էր մասնակցել կրոնական ծիսակատարությունների
վերջին մեկ ամսվա ընթացքում: Չնայած իսպաներեն հասարակությունը դարձել է զգալիորեն
ավելի շատ աշխարհիկ վերջին տասնամյակների ընթացքում, ներհոսքը Լատինական Ամերիկայի
գաղթականների, ովքեր հակված են ուժեղ կաթոլիկ լինելու, օգնեցին, որ կաթոլիկ
եկեղեցին վերականգնվի։

բողոքական եկեղեցիները ունեն մոտ 1,200,000 անդամ: Կան մոտ 105,000 Եհովայի վկաներ:

Վերջին ներգաղթի ալիքները նաև հանգեցրեցին մուսուլմանների մեծ թվով աճի, որոնք
Իսպանիայում կազմում են մոտ մեկ միլիոն։ Ներկայումս Իսլամը Իսպանիայում հանդիսանում
է երկրորդ խոշորագույն կրոնը, ընդհանուր բնակչության մոտ 2.3%-ը իսլամի հետևորդ է:
Մուսուլմանների վտարումից հետո 1492, նրանք չէին ապրում Իսպանիայում դարեր
շարունակ։ 19-րդ դարի վարջին Աֆրիկայում իրականացրած գաղութարարության հետևանքով
մեծ թվով Մարոկկոցիներ և Արևմտյան Սահարացիներ ստացան Իսպանիայի քաղաքացիություն։
Նրանց թիվը գնալով աճեց Մարոկկոյից և այլ աֆրիկյան երկրներից գաղթածների շնորհիվ:

Հուդաիզմը Իսպանիայում 1492-ից գործնականում չէր գործում մինչև 19-րդ դարի
սկզբները, երբ հրեաները նորից թույլտվություն ստացան բնակվել երկրում։ Այժմ
Իսպանիայում բնակվում են մոտ 62,000 հրեաներ, կամ բնակչության ընդհանուր թվի
0.14%-ը։ Նրանց մեծ մասը անցյալ դարում ժամանածների նախնիներ են:

Իսպանիան իր Միջերկրական-ատլանտյան միջավայրով մեծ դեր է խաղացել մշակույթի
ձևավորման հարցում։ Իսպանիան Իտալիայից հետո ունի երկրորդ ամենաշատ ՅՈԻՆԵՍԿՕ - ի
Համաշխարհային ժառանգության վայրերը աշխարհում, ընդհանուր 40:

Իսպանիայի գրականություն տերմինը օգտագործվում է իսպաներեն լեզվով գրված
ստեղծագործությունների վերաբերյալ։ Պարտադիր չէ, որ գրողը ծնված լինի Իսպանիայում։
(Իսպաներենից բացի այլ գրականության համար Իսպանիայում տես Կատալոնական
գրականություն, Բասկ գրականություն և Գալիսերեն գրականություն)։ Հատկապես
Իսպանա-Ամերիկյան գրականության համար տես Լատինա-Ամերիկյան գրականություն:
Պատմական, աշխարհագրական և ազգային բազմազանության հետևանքով Իսպանիայի
գրականությունը ունեցել է մեծ ազդեցություն և հայտնի է իր բազմազանությամբ։

Միգել դե Սերվանտեսը թերևս ամենահայտնի իսպանացի հեղինակն է իր Դոն Կիխոտ
ստեղծագործությամբ, որը համարվում է Իսպանիայի խորհրդանիշ և արևմտյան դասական
գրականության հիմնադիր:

Իսպանական կինոն վերջին շրջանում մեծ հաջողությունների է հասել միջագային
մրցանակաբաշխություններում, այդ թվում Օսկարի:. Իր երկար պատմության իսպանական
կինոյի մեծ ռեժիսոր Լուիս Բունյուելը առաջինն է հասել համաշխարհային ճանաչման։
Մյուս հայտնի ռեժիսորներն են Պեդրո Ալմոդովարը, ով ճանաչում է ձեռք բերել սկսած
1980-ականներին և Ալեխանդրո Ամենաբարը:

Հայտնի դերասաններից են Խավիեր Բարդեմը և Բենիսիո Դել Տորոն, իսկ դերասանուհիներից՝
Վիկտորիա Աբրիլը, Անա Բելենը, Արիադնա Հիլը, Կարմեն Մաուրան, Պենելոպե Քրուզը և
այլք։

Իսպանական կինոյի լավագույն աշխատանքի համար սահմանվել է «Գոյա» ամենամյա ազգային
կինոմրցանակը, որը շնորհվում է 1987 թվականից սկսած՝ յուրաքանչյուր տարվա
հունվար-փետրվար ամիսներին։ Այն կոչվել է այդպես ի պատիվ իսպանացի հայտնի նկարիչ
Ֆրանցիսկո Գոյայի և իրենից ներկայացնում է բրոնզե կիսանդրի։ Առաջին
մրցանակաբաշխությունը ընդգրկել է 15 անվանակարգ, ներկայումս այն շնորհվում է 28
անվանակարգերում։

Հռոմեացիների կողմից հիմնադրված Կորդոբան դարձավ Հռոմեական ժամանակաշրջանում
մշակութային մայրաքաղաք, ներառելով նաև Արաբական ոճը իսլամական իշխանության
տարիներին: Ավելի ուշ արաբական ոճը ավելի զարգացավ երկրում և դրա փայլուն
վկայությունն է Նասրիդ դինաստիայի ժամանակաշրջանում կառուցված պալատական համալիրը
Գրանադայում:

Իսպանական երաժշտությունը երբեմն նույնականացվում է ֆլամենկոյի հետ, Արևմտյան
երաժշտական ժանրը, որը շատ սիրված է տարածաշրջանում, տարածաշրջանից դուրս ճանաչված
չէ։ Տարբեր շրջանային ժողովրդական երաժշտություններ կան Արագոնում, Կատալոնիայում,
Կաստիլիայում, Վալենսիայում, Բասկերի երկրում, Գալիսիայում և Աստուրասում։ Փոփը,
Ռոքը, հիփ հոփը և ծանր մետալը նույնպես ճանաչված են։

Դասական երաժշտության մեջ Իսպանիան ունեցել է շատ ճանաչված կոմպոզիտորներ ինչպիսիք
են Իսահա Ալբանիզը, Մանուել դե Ֆելլան և Էնրիկե Գրանադոսը ու երգիչներ և տենորներ
ինչպիսիք են Պլասիդո Դոմինգոն, Խոսե Կարերասը, Մոնտսերատ Կաբալիե ն, Ալիսիա դե
Լարրոչան, Ալֆրեդո Կրաուսը, Պաբլո Կասալսը, Ռիկարդո Վինասը, Խոսե Իտուրբին, Պաբլո
դե Սարասատեն, Խորդի Սավալը և Թերեզա Բերգանսան: Իսպանիայում կան մոտ քառասուն
մասնագիտացված համույթ։

Ամենաճանաչված երաժշտական գործիքը կիթառն է, որի հայրենիքը Իսպանիան է: Ամենահայտնի
կիթառահարը Պակո դե Լուսիան է։

19-րդ և 20-րդ դարերում գիտությունը Իսպանիայում անկում ապրեց կապված քաղաքական և
սոցիալական ծանր վիճակի հետ։ Այնուամենայնիվ Իսպանիան ունեցել է պատմության մեջ մեծ
դեր ունեցած գիտնականներ և ճարտարագետներ։ Ճանաչված գիտնականներից են Միգել
Սերվետը, Սանտիագո Ռամոն ի Կայալը, Նարցիս Մոնտուրիոլ ի Էստարիոլը, Սելեդոնիո
Կատայուդը, Խուան դե լա Սիերվան և Սեվերիո Օչոյան:

Իսպանիայում ամենաճանաչված մարզաձևը ֆուտբոլն է սկսած 20-րդ դարի սկզբից։ Ռեալ
Մադրիդը և Բարսելոնան երկու ամենաճանաչված ակումբներն են Իսպանիայում և աշխարհում։
Իսպանիայի ֆուտբոլի ազգային հավաքականը հաղթել է Ֆուտբոլի եվրոպայի առաջնությունում
1964, 2008 և 2012 թվականներին և դարձել է 2010 թվականի ֆուտբոլի աշխարհի
առաջնության չեմպիոն:

Բասկետբոլը, թենիսը, հեծանվասպորտը, հանդբոլը, մոտոսպորտը և ավելի ուշ Ֆորմուլա 1-ը
նույնպես շատ կարևոր են Իսպանիայում, և նրան հաճախ չեմպիոններ են դառնում այս
մարզաձևերում։ Ներկայումս Իսպանիան համաշխարհային սպորտում մեծ տեղ է գրավում,
հատկապես 1992 Ամառային Օլիմպիական խաղերից հետ Բարսելոնայում, որը մեծ դեր խաղաց
երկրում սպորտի զարգացման գործում։

Ռաֆայել Նադալը Իսպանիայի լավագույն թենիսիստն է, որը հաղթել է բազմաթիվ մեծ
սաղավարտի և այլ մրցույթներում։ Ալբերտո Կոնտադորը իսպանացի լավագույն հեծանվորդն
է, որը հաղթել է բազմաթիվ մրցույթներում, ներառյալ երեք անգամ Տուր դե Ֆրանսը:

Հայ-իսպանական առնչությունները սկիզբ են առնում հնագույն ժամանակներից, սակայն
գործուն են դարձել միայն միջին դարերում՝ Կիլիկյան հայկական թագավորության
ժամանակաշրջանում։ 1385 թ-ին Կաստիլիայի թագավորը հրովարտակով Մադրիդը (Վիլյառեալ և
Անդուխար քաղաքների հետ) նվիրել է Լևոն Զ Լուսինյան արքային՝ ցկյանս տնօրինելու
իրավունքով։ 16-17-րդ դարերում հաճախացել են հայ վաճառականների այցելությունները
Իսպանիայի առևտրական կենտրոններ։ Ներկայումս Իսպանիայում բնակվում է 50.000 հայեր,
որոնք ապրում են հիմնականում Մադրիդում, Բարսելոնայում, Սևիլյայում, Վալենսիայում և
այլ քաղաքներում։ Իսպանիայում ՀՀ սփյուռքի նախարարի խորհրդական է նշանակվել Գասպար
Պետրոսյանը, ով մեծ ջանքեր է գործադրում համայնքային կյանքը զարգացնելու
ուղղությամբ։ Բարեկամական հարաբերություններ են հաստատվել Հայաստանի և Իսպանիաի
միջև։

Ազգային տոները, որոնք նշում են Իսպանիայում ընդգրկում են կրոնական (Հռոմի
կաթոլիկ), ազգային և տարածաշրջանային ավանդույթները։ Ամեն համայնք իրավունք ունի
նշել առավելագույնը 14 ազգային տոն տարվա ընթացքում, որոնցից 9-ից ավելին որոշում է
երկրի կառավարությունը: Իսպանիայի ազգային օրը հոկտեմբերի 12-ն է։



https://hy.wikipedia.org/wiki/%D5%80%D5%A1%D5%B5%D5%A5%D6%80%D5%A5%D5%B6

Հայերեն (ավանդական՝ հայերէն), հնդեվրոպական լեզվաընտանիքի առանձին ճյուղ
հանդիսացող լեզու։ Հայաստանի և Լեռնային Ղարաբաղի Հանրապետության[Ն 1] պետական
լեզուն է։ Իր շուրջ հինգհազարամյա գոյության ընթացքում հայերենը շփվել է տարբեր
ժողովուրդների, բազմաթիվ լեզուների հետ, սակայն պահպանել է իր ինքնուրույնությունը,
քերականական կառուցվածքի և բառապաշարի (բառային ֆոնդի) ինքնատիպությունը։

Հայոց լեզվով ստեղծվել է մեծ գրականություն: Գրաբարով է ավանդված հայ հին
պատմագրությունը, գիտափիլիսոփայական, մաթեմատիկական, բժշկագիտական,
աստվածաբանական-դավանաբանական գրականությունը։ Միջին գրական հայերենով են մեզ հասել
միջնադարյան հայ քնարերգության գլուխգործոցները, բժշկագիտական, իրավագիտական
նշանակալի աշխատություններ։ Գրական նոր հայերենի արևելահայերեն ու արևմտահայերեն
գրական տարբերակներով ստեղծվել է գեղարվեստական, հրապարակախոսական ու գիտական
բազմատիպ ու բազմաբնույթ հարուստ գրականություն։

Հայերենը լայնորեն օգտագործվում է պատմական Հայաստանի տարածքներում (Ջավախք,
Պարսկահայք, Արևմտյան Հայաստանի որոշ շրջաններ) և Հայկական սփյուռքում: Առավել
կիրառական է Եվրոպայում (Ֆրանսիա, Գերմանիա, Իսպանիա, Բելգիա, Շվեյցարիա, Իտալիա,
Հունաստան, Բուլղարիա և այլն), Մերձավոր Արևելքում (հիմնականում Իրան, Սիրիա,
Լիբանան, Իրաք, Պաղեստին, Իսրայել, Եգիպտոս, մասամբ՝ Թուրքիա) և նախկին ԽՍՀՄ
հանրապետություններում՝ Ռուսաստանում (Հարավային դաշնային տարածաշրջան, Մոսկվա և
խոշոր քաղաքներ), Վրաստանում, Ուկրաինայում և այլուր։

Արևմտյան կիսագնդում հայերեն են խոսում ԱՄՆ-ում, Կանադայում, Լատինական Ամերիկայում
(Ուրուգվայ, Արգենտինա, Բրազիլիա)։ Հայկական համայնքներ կան նաև Աֆրիկայում,
Ավստրալիայում և այլուր։

19-րդ դարի երկրորդ կեսին, երբ լեզվաբանությունն ու լեզվագիտությունը նոր թափով էին
առաջ ընթանում, գերմանացի լեզվաբան Հայնրիխ Հյուբշմանը 1875 թվականին հրատարակված
«Հայերենի դիրքը հնդեվրոպական լեզուների շարքում» հոդվածում ապացուցում է, որ
հայերենը հնդեվրոպական լեզուների մեջ ինքնուրույն լեզվաճյուղ է, իսկ պարսկերենի և
հնագույն այլ լեզուների հետ ունեցած ընդհանրությունները (հիմնականում
բառապաշարային) ոչ թե ծագմամբ են պայմանավորված, այլ հետագա շրջանի փոխառություններ
են։ Մինչ այսօր այս տեսակետը համարվում է ճիշտ, և հայերենը շարունակում է իր
ուրույն տեղը զբաղեցնել այդ լեզվաընտանիքում։

Հայերենի առաջին պատմահամեմատական մեթոդի հեղինակները՝ Հ. Պետերմանը և Ֆ. Վինդշմանը
առաջ էին քաշում այն դրույթը, ըստ որի հայերենը պատկանում է հնդիրանյան/արիական/
լեզվախմբին։ Դրան էին հանգեցրել շուրջ 1400 բառերի առկայությունը, որոնք
պարսկերենից փոխառություններ էին։ Սակայն այս տեսակետը հետագայում մերժվեց։

Հայերենը անցել է զարգացման երկարատև ուղի, սակայն հիմնական տեղեկություններ մեզ
հայտնի են 5-րդ դարից (405 թ.-ից)՝ գրերի գյուտից սկսած։ Մինչ Մեսրոպ Մաշտոցի
կողմից հայերեն ժամանակակից այբուբենի ստեղծելը, անշու՛շտ, հայերենն ու հայերեն
գրերը գոյություն են ունեցել, քանի որ այն հանդիսացել է նախկինում ձևավորված
հայկական թագավորությունների և պետական կազմավորումների պաշտոնական լեզուն։ Որպես
ապացույց է ներկայացվում նաև հայ թագավոր Աբգար V–ի և Հիսուս Քրիստոսի միջև եղած
նամակագրությունը, որը եղել է հայերեն: Սակայն հայերենի նախամաշտոցյան շրջանի մասին
տեղեկությունները քիչ են կամ դեռևս չեն հայտնաբերվել, այդ իսկ պատճառով այս
տեսակետի մասին քիչ է խոսվում։

405 թ.-ին Մեսրոպ Մաշտոցը ստեղծում է հայոց գրերը՝ սկիզբ դնելով հայերենի գրային
ժամանակակից փուլին, որն իր հերթին բաժանվում է մի քանի ենթափուլերի։

Գրային հայերենի առաջին փուլը հին հայերենն է կամ, ինչպես ընդունված է կոչել,
գրաբարը։ Գրաբարը հայերենի հին շրջանի գրական մշակված տարբերակի անվանումն է։ Այն
օգտագործվում էր գրիչների մատյաններում, եկեղեցական ծիսակատարությունների ժամանակ և
առօրյա կյանքում, սակայն ժամանակի ընթացքում խոսակցական լեզուն այնքան է հեռանում
գրական լեզվից, որ հասարակ շինականը չէր հասկանում այն։ Այնուամենայնիվ գրաբարը
լայնորեն գործածվում էր մինչ 11-րդ դար: Առաջին նախադասությունը, որ գրվել է
գրաբարով, գրվել է Մեսրոպ Մաշտոցի կողմից և այն է՝

Միջին հայերենը կամ Կիլիկյան հայերենը գործածվել է 11-րդ դարից մինչ 16-րդ դարը:
Այն իր բարդությամբ իհարկե զիջում էր գրաբարին, սակայն մտցված փոփոխությունները
բավարար չէին, որ այն դառնար հանրությանը մատչելի լեզու։

Աշխարհաբարը կամ նոր հայերենը գործածվել է 17-րդ դարից և վերջնականապես ձևավորվելով
19-րդ դարում: Այսօր աշխարհաբարը համարվում է հայ ժողովրդի հաղորդակցման հիմնական
միջոցը։ Աշխարհաբարի հիմնադիրը հայոց մեծ բանաստեղծ և լուսավորիչ Խաչատուր Աբովյանն
է։

Արդի հայերենը՝ աշխարհաբարը, հանրությանն է ներկայանում երկու ճյուղով՝
Արևմտահայերեն և Արևելահայերեն:

Գործածվում է սփյուռքահայերի, բացառությամբ՝ Ռուսաբնակ, Իրանաբնակ և Ջավախքի,
ինչպես նաև Ադրբեջանական ԽՍՀ-ից (Գանձակ, Նախիջևան, Շակաշեն, Բաքու, Սումգայիթ)
բռնագաղթված հայության կողմից։ Այս ճյուղը առաջացել է Կոստանդնուպոլսի և Տրապիզոնի
բարբառների միախառնումից։

Գործածվում է Հայաստանի և Լեռնային Ղարաբաղի Հանրապետությունների, ինչպես նաև
վերոհիշյալ երեք երկրներում ապրող հայերի կողմից որպես գրական լեզու։ Այս ճյուղն
առաջացել է Վանի, Խոյի և մեծապես Այրարատյան բարբառի միախառնումից։ Այսօր Հայաստանի
և Արցախի տարածքում տիրապետող գրական լեզուն արևելահայերենն է։

Հայերենի այբուբենն ստեղծվել է Մեսրոպ Մաշտոցի կողմից 5-րդ դարի սկզբում։ «Օ» և «Ֆ»
տառերն ավելացվել են XII դարում։

Հայերենը նման է այլ հնդեվրոպական լեզուներին իր կառուցվածքով, սակայն հնչյուններով
և քերականական առանձնահատկություններով պարունակում է նմանություններ
աշխարհագրությամբ մոտիկ Կովկասի շրջանի լեզուներին։

Հայերենի շեշտը վերջընթեր շարժական է, այսինքն՝ դրվում է բառի վերջին վանկի վրա և
բառի՝ վերջից ավելացման դեպքում տեղափոխվում է։

Հայերենի բառապաշարն ըստ ծագման բաժանվում է մի քանի շերտերի։ Գլխավոր շերտը բնիկ
հայերեն բառերն են։ Բնիկ հայերեն են համարվում այն բառերը, որոնք ի սկզբանե եղել են
հայերենում, որպես ժառանգություն ստացվել են մայր լեզվից՝ հնդեվրոպական նախալեզվից,
և հայերենին ձուլված լեզուներից կամ դրանց հիման վրա ինչ-որ ժամանակ առաջացել են
հենց հայոց լեզվի ներսում։

Ծագումնաբանական տեսակետից ժամանակակից հայերենի բառապաշարը բաժանվում է հետևյալ
խմբերի՝ բնիկ հայերեն բառեր և փոխառյալ բառեր։

Փոխառյալ բառեր, որոնք հայերենն իր զարգացման ընթացքում փոխառել է ցեղակից ու ոչ
ցեղակից լեզուներից։ Դրանք են՝ իրանական փոխառություններ (1411), լատինական,
հունական (918), խեթական, վրացական, ասորական (205), արաբական և այլն։

Հայերենի խոսքի մասերը տասն են՝ գոյական, ածական, թվական, դերանուն, բայ, մակբայ,
կապ, շաղկապ, վերաբերական, ձայնարկություն:

Հայերենում գոյականն ունի երկու թիվ՝ եզակի և հոգնակի և յոթ հոլով՝ ուղղական,
սեռական, տրական, հայցական, գործիական, բացառական և ներգոյական: Արդի հայերենի որոշ
մասնագետներ միացնում են հայցական հոլովը ուղղական հոլովին, իսկ տրականը՝
սեռականին՝ այսպիսով հանգելով հայերենի հինգ հոլովի։ Գոյականը թեքվում է երկու
ձևով՝ արտաքին հոլովում, և ներքին հոլովում, մի քանի բառեր էլ ենթարկվում են այլաձև
հոլովման:

Ըստ առարկայի հատկանիշի արտահայտման ձևի (ուղղակիորեն կամ միջնորդավորված)՝
հայերենում ածականները լինում են որակական ու հարաբերական: Որակական ածականներն
ունեն համեմատության երեք աստիճան՝ դրական, բաղդատական ու գերադրական։

Բայը հայերենում ունի ընդարձակ խոնարհման համակարգ։ Կան բայի երկու հիմնական
կարգեր՝ դեմքի (առաջին, երկրորդ և երրորդ), որին լրացուցիչ կերպով միանում է թվի
կարգը (եզակի և բազմակի) և սեռի (ներգործական, կրավորական և չեզոք), որոնցից
յուրաքանչյուրը խոնարհվում է ըստ կերպի (անկատար, կատարյալ, վաղակատար ու նաև
գործողության կրկնությունը, բազմակիությունը, տևականությունը և այլն ցույց տվող
ձևերը), ժամանակի (անցյալ, ներկա և ապառնի) և եղանակի (սահմանական, հարկադրական,
հրամայական, ըղձական, ենթադրական կամ պայմանական) և այլն։

Հայերենի կետադրական նշանները բաժանվում են երեք խմբի՝ տրոհության, առոգանության և
բացահայտության։ Ժամանակակից հայերենն ունի 15 կետադրական նշան, որոնք են.
տրոհության՝ բացատը ( ), վերջակետը (:), միջակետը (.), ստորակետը (,) և բութը (՝),
առոգանության՝ շեշտը (՛), հարցական նշանը (՞) և բացականչական նշանը (՜), ու
բացահայտության՝ չակերտները («»), փակագծերը (()), օգտագործվում են նաև ({}), ([]),
կախման կետերը (...), բազմակետերը (....), միության գծիկը (-), անջատման գիծը (―),
ենթամնան (֊) և ապաթարցը (՚): Սրանց հետ մեկտեղ հայերենում հանդիպում են որոշ
հավելյալ կետադրական նշաններ, որոնք կա՛մ այլևս չեն օգտագործվում, կա՛մ էլ
հանդիպում են զուտ մասնագիտական տեքստերում: Այս հավելյալ նշաններն են. պատիվը (՟),
որն օգտագործվում է հապավումները և փակագրերը նշելու համար, քմայնացման նշանը (”),
աստղանիշը (*), մեկ կամ երկու զուգահեռ գիծ (/, //) և այլն։

Հայերենը ունի երկու ճյուղեր՝ Արևելահայերեն և Արևմտահայերեն, որոնցից
յուրաքանչյուրը ունի իր բարբառները։ Արևելահայերենի ու արևմտահայերենի հիմնական
տարբերությունը որոշ գրատառերի հայերենի հնչյուններին համապատասխանության
տարբերության մեջ է։

Ըստ Հրաչեայ Աճառեանի (տեսնել Հայ Բարբառագիտութիւն, 1911) ձևաբանական դասակարգման՝
ընդունվում են բարբառների երեք խումբ՝ ում ճյուղ (բայի սահմանական եղանակի անկատար
ներկա ժամանակաձևը կազմվում է ում , ամ , իմ տարրերով), կը ճյուղ (անկատար ներկան
կազմվում է կը , կու , գը , գու, գա, գի, գօ տարրերով), ել ճյուղ (ներկան կազմվում
է ել , իլ , ալ տարրերով)։



https://hy.wikipedia.org/wiki/%D5%80%D5%A1%D5%B5%D5%A5%D6%80%D5%A5%D5%B6%D5%AB_%D5%A1%D5%B5%D5%A2%D5%B8%D6%82%D5%A2%D5%A5%D5%B6

Հայոց գիր կամ Հայոց այբուբեն, հայերենի հնչյունաբանական գրերի համակարգը, որը
ստեղծվել է Մեսրոպ Մաշտոցի կողմից հայերենի համար։ Գրերի գյուտը տեղի է ունեցել 405
թվականին։ 12-րդ դարից ի վեր Հայոց գրային համակարգում գրեթե փոփոխություններ չեն
եղել։

Ըստ մարդկությանը հայտնի տվյալների՝ նախաքրիստոնեական շրջանում, այսինքն՝ 301
թվականից առաջ, հայերն ունեցել են սեփական գրային համակարգեր‌[փա՞ստ]։ Այժմ
ապացուցված է նախամաշտոցյան երկու գրային համակարգերի՝ սեպագրերի և մեհենագրի
գործածումը։ Նախամաշտոցյան գրերի մասին մեզ տեղեկություններ են հասել Կորյունից,
Մովսես Խորենացուց, Փիլոն Ալեքսանդրացուց (Եբրայեցուց), Հիպպողիտոս Բոստրացուց,
Վարդան Արևելցուց, Ղազար Փարպեցուց և այլն։

Մեսրոպ Մաշտոցը, դժվարությամբ դարձի բերելով Գողթն գավառի ժողովրդին, հասկանում է,
որ երկրում տիրապետող կրոնական-պաշտամունքային լեզուներով՝ հունարենով և ասորերենով
հնարավոր չէ ժողովրդի մեջ տարածել քրիստոնեությունը. չնայած արդեն 100 տարի էր
անցել քրիստոնեության ընդունումից, ժողովրդի մեծ մասը դեռ պահպանում էր հեթանոսական
կրոնն ու սովորույթները։ Մաշտոցը հասկանում է, որ քրիստոնեության դիրքերը հնարավոր
է ամրապնդել միայն այն դեպքում, երբ եկեղեցական արարողակարգը տարվի մայրենի լեզվով՝
հայերենով, իսկ դրա համար անհրաժեշտ էր սեփական գրերի ստեղծումը։ Իր մտքերով նա
կիսվում է Սահակ Պարթևի հետ, և պարզվում է, որ կաթողիկոսը նույնպես այդպես է
կարծում։ Նրանք գումարում են ընդհանրական ժողով, որը միահամուռ հավանություն է
տալիս հայերենի այբուբեն ստեղծելու նրանց ծրագրին։ Քաջալերելով նրանց ծրագիրը՝
Վռամշապուհ թագավորը ասում է, որ Դանիել անունով մի ասորի եպիսկոպոս «հանկարծ գտել
է» հայոց լեզվի նշանագրերը։ Այդ նշանագրերը հայագիտության մեջ հայտնի են Դանիելյան
գրեր անունով։ Ոգևորված դրանով՝ Մաշտոցը սկսում է սովորեցնել այդ նշանագրերը հայոց
իշխաններին, բայց շուտով պարզվում է, որ դրանք թերի են և չեն համապատասխանում
հայերենի հարուստ հնչյունային համակարգին։ Այդ պատճառով էլ նա ձեռնամուխ է լինում
Հայոց գրերի ստեղծմանը։

Վերցնելով մի խումբ աշակերտներ՝ Մաշտոցը մի մասին ուղարկում է այն ժամանակի
հունական դպրության կենտրոններից մեկը՝ Սամոսատ, մյուսներին տանում է իր հետ՝
Եդեսիա։ Եդեսիայի հարուստ դիվանատանը նա հետազոտում է տարբեր լեզուներով գրքեր,
ուսումնասիրում է դրանց այբուբենները։ Ըստ ավանդության՝ նա մի պահ հայացքը թեքել է
այն մագաղաթի վրայից, որի վրա գրում էր, և նկատում է մի ձեռք (Աստծո ձեռքը), որը
ձախից աջ գրում էր այբուբենի տառերը։ Գյուտից հետո Մաշտոցը գնում է Սամոսատ, որտեղ
հանձնարարում է Հռոփանոս անունով մի հույն գեղագրի ձևավորել իր ստեղծած տառերը։
Այնտեղ էլ նա թարգմանել է «Առակաց գրքից» 1-ին հայերեն նախադասությունը՝ «Ճանաչել
զիմաստութիւն և զխրատ, իմանալ զբանս հանճարոյ» («Ճանաչել իմաստությունը և խրատը,
իմանալ հանճարի խոսքերը»)։

Հայոց գիրը ստեղծել է Մեսրոպ Մաշտոցը 405 թվականին։ Սկզբից այբուբենը ունեցել է 36
տառ, որից 7-ը ձայնավոր, իսկ 29-ը բաղաձայն։ XII դարում ավելացրեցին ևս երկու տառ՝
ձայնավոր «Օ»-ն և բաղաձայն «Ֆ»-ն։ Մինչ այդ «Օ»-ի փոխարեն օգտագրոծում էին «աւ»
երկբարբառը, իսկ «Ֆ»-ի փոխարեն. «փ»-ն։

Արևմտահայ գրականության մեծամասնությունը չի ձեռնարկել որևէ ուղղագրական
բարեփոխումներ ոչ 1921-ին, ոչ էլ 1940 թվականին (շնորհիվ այդ թվում նաև նրա, որ
գրությունով մոտ է արևելահայերենին, Երևանյան մոտեցմանը)։

Ի շնորհիվ Հայկական եկեղեցու պահպանվել է 30 հազար հայոց գրերի մասին հիշատակում
(որից 25 հազարը. ամբողջովին ձեռագրեր են), V-XVIII դարի ընթացքում ստեղծված,
որոնցից շատերն են պահվում են Երևանի Մատենադարանում և Վենետիկի Սուրբ Ղազար կղզու
Վարդապետ Մխիթարյանների մատենադարանում։

Մաշտոցի առաջ ծառացել էին մի շարք դժվարություններ։ Նախ՝ հայերենը ուներ շատ
բարբառներ՝ իրենց հատուկ առանձնահատկություններով։ Նա ծանոթ պիտի լիներ գոնե Տարոնի
(որտեղ ծնվել էր), Սյունիքի ու Գողթնի (որտեղ քարոզել էր) և Այրարատի (որտեղ
ծառայել էր արքունիքում) բարբառներին։ Հարց էր ծագում՝ այս բարբառներից ո՞րը ընտրել
իբրև հիմնական և նրա համար ստեղծել գրեր։ Պե՞տք էր արդյոք մյուս բարբառների հատուկ
հնչյունների համար, որոնք հիմնականում բացակայում էին, ստեղծել հատուկ նշանագրեր։
Պե՞տք էր արդյոք ձայնավորները արտահայտել հատուկ տառերով՝ հունարենի նման, թե՞ վերև
դրված նշաններով՝ ինչպես ասորերենում։ Պետք էր գրել աջից ձա՞խ ասորերենի նման, թե՞
ձախից աջ՝ ինչպես հունարենում։ Տառերի ձևերն ու անունները վերցնել հունարենից, թե՞
ասորերենից։ Թե՛ հունարենը, թե՛ ասորերենը ունեին երկայն և կարճ ձայնավորներ.
արդյո՞ք հայերենն էլ ունի, և եթե այո, ի՞նչ կերպ պետք է արտահայտվեն դրանք։ Եվ
վերջապես ՝ ո՞ր լեզուն ընտրել որպես գաղափար ու պլատֆորմ՝ հունարենը, թե՞
ասորերենը։ Ինչպե՞ս դասավորել այն հայերենի հնչյունները, որոնք չկան ո՛չ
հունարենում, ո՛չ ասորերենում։ Սրանք ընդհանուր բնույթի հարցեր էին։ Գալիս էին ապա
մի շարք մասնավոր և առավել դժվար բնույթի հարցեր։ Հույները գրում էին ίαχωβ, αις
(կարդացվում է՝ Իաքոբ, աիս)։ Պե՞տք էր արդյոք հայերեն ևս այդպես գրել (Իակովբ,
աիս), թե՞ անհրաժեշտ էր ստեղծել հատուկ գիր (Յակովբ, այս)։ Հունարենում «հ»
հնչյունը արտահայտելու համար գիր չկար, իսկ նրա փոխարեն օգտագործվում էր « ՛ »
նշանը, որը դրվում էր ձայնավորի վրա։ Պե՞տք էր նրանց հետևել, թե՞ անհրաժեշտ էր այդ
հնչյունի համար հատուկ գիր ստեղծել։ Հույները չունեին «յու», «յա» հնչյունները,
որոնք կային հայերենում։ Պե՞տք էր արդյոք այդ հնչյունների համար հատուկ գրեր
ստեղծել, թե անհրաժեշտ էր արտահայտել իբրև երկհնչյուններ, և եթե այո, ապա ինչպես՝
յու, յա (հյուր, կյանք), թե՞ իւ, եա (հիւր, կեանք)։ ւ գիրը, որը Մաշտոցը դրեց
հունական y-ի դիմաց, բազում թյուրիմացություններ էր ծագեցնում՝ մե՛կ իբրև բաղաձայն
հնչելով, մե՛կ իբրև ձայնավոր (թիւր (կարդացվում է՝ թյուր), թիւ (կարդացվում է՝
թիվ)։ «Վ» հնչյունը նույնպես տագնապեցրել է Մեսրոպին՝ վազ և ավազ, վան և ավան.
արդյո՞ք պետք է միակերպ գրել (վազ, բայց՝ աւազ. վան, բայց՝ աւան)։ Հույները մի
« ռ » ունեին. արդյոք պե՞տք էր բավականանալ մեկով, թե՞ հայերենում առկա նուրբ
« ռ »-ի համար նոր գիր ստեղծել («ր»), մանավանդ, որ անգամ նույն բառի մեջ
բառակազմության ժամանակ այս հնչյունները փոխակերպվում են (դուռ + -ունք = դրունք)։
Հունարենի Λ-ի դիմաց դնելով «ղ» (այս տառը այն ժամանակ կարդացվում էր նուրբ « լ »,
բայց ոչ այժմվա պես «ղ»)՝նա ստեղծեց նաև հատուկ գիր կոպիտ «լ»-ի համար (այժմյան
լ-ն)։ Շրթնային, լեզվային և կոկորդային թավ հնչյունները պե՞տք էր արտահայտել
տառակապակցություններով՝ ինչպես լատիներենում (ph, th, kh), թե՞ հունարենի պես մի
տառով (այժմյան փ, թ, ք)։ Հունարենի χ-ի դիմաց դնելով «ք»՝ նա նպատակահարմար գտավ
ստեղծել գիր նաև «խ» հնչյունի համար՝ այժմյան «խ» տառը։ Անհրաժեշտ էր նաև գտնել
սկզբնափակ լեզվաշրթնային հնչյունները, որոնք չկային հունարենում, և նրանց համար ևս
գրեր ստեղծել (ծ, ձ, ց, ճ, ջ, չ հնչյունները)։

215 թվականին Հռոմի կայսր Կարակալան Հայոց թագավոր Խոսրով Ա–ին իր մոտ հրավիրեց և
անօրինաբար բանտարկեց, որից հետո Հայաստան ուղարկեց լեգիոններ Ֆոլոկրիտի
գլխավորությամբ։ Բայց լեգիոնները ջախջախվեցին, և հայոց թագավոր դարձավ Տրդատ Բ–ն՝
Խոսրով Ա–ի որդին։ Նույն ժամանակահատվածում Հայաստանին վտանգ էր սպառնում նաև
Պարսկաստանից, որտեղ 226 թվականին իշխող դինաստիայի փոփոխություն էր տեղի ունեցել։
Իրանական Արշակիդների դինաստիան, որոնք հայկական Արշակունի թագավորների բարեկամն
էին, կործանվել էր Սասանիդների կողմից։ Իրանի պետական կրոնը փոխարինվեց
զորոաստրիզմով։ Իրանի թագավոր Արտաշիր Սասանիդը 230 թվականին ներխուժեց Հայաստան,
բայց ջախջախվեց։ 252 թվականին Շապուհ Ա–ն այնուամենայնիվ հաղթանակ տարավ և Հայոց
գահին նստեցրեց իր որդի Որմիզդին։ 279 թվականին Հայաստանը հաղթանակ տարավ և Հայոց
թագավոր դարձավ Խոսրով Բ Մեծը՝ Տրդատ Բ–ի որդին։ 298 թվականին Անակ Պարթևը սպանեց
Խոսրով Բ–ին, և Հայոց թագավոր դարձավ վերջինիս որդի Տրդատ Գ Մեծը։ Այսպիսի անդադար
վտանգի մեջ էր գտնվում Հայաստանը բոլոր կողմերից և անվտանգության խնդիր ուներ։ Բացի
այդ, Հայաստանը ֆեոդալկական երկիր էր, և կենտրոնական իշխանությունը այնքան ուժեղ
չէր, ինչպես ճորտատիրական երկրներում։ Հենց այս մարտահրավերներին դիմագրավելու
համար Տրդատ Գ Մեծի համար քրիստոնեությունը հանդիսացավ Հայաստանի միավորման և
հզորացման միջոց։ Քրիստոնեության ընդունումից հետո թագավորը եկեղեցուն շնորհեց մեծ
իրավունքներ և հողեր, որպեսզի այն ուժեղ լինի և ի վիճակի լինի սատարել թագավորի
կենտրոնական իշխանությունը։ Հայաստանում նոր իդեալի ներդրումով բավականին
ամրապնդվեց կենտրոնական իշխանությունը, սակայն հայկական նախաքրիստոնեական
պատմությունը, մշակույթը, գիրը մեծ հարված ստացան։

3-րդ 4–րդ դարերի հռչակավոր հայ պատմաբան Ագաթանգեղոսը՝ Տրդատ Գ թագավորի
քարտուղարը, ով նաև եղել է քրիստոնեությունն ընդունելու իրադարձությունների
ականատեսը, գրում է․

Նույնը գրել են նաև 5–րդ դարի հայ պատմիչներ Խորենացին, Կորյունը, Բյուզանդը և
ուրիշներ։ Հայաստանի հին մշակույթը փլուզվեկլ էր, Հայաստանում գտնվող բոլոր հայերեն
գրքերը ոչնչացվել էին։ Նախաքրիստոնեական տաճարների քանդված հիմքերի վրա կառուցվել
էին քրիստոնեական եկեղեցիներ, այդ թվում՝ նաև կենտրոնական Մայր Աթոռ սուրբ
Էջմիածինը Վաղարշապատում։ Հայերենի այբուբենն ու գիրը ոչնչացվեցին, և այդ
ժամանակվանից նույնիսկ եկեղեցիներում աղոթք անելու համար գործունեության մեջ մտան
հունական ու սիրիական տառերն ու լեզուները։ Քրիստոնեությունն ընդունելուց հետո
Գրիգոր Լուսավորիչը Հայաստան հրավիրեց 400 հույն ու սիրիացի վանական, շնորհեց նրանց
եպիսկոպոսների կոչում և կարգեց նրանց բոլոր հայկական եկեղեցիների ղեկավարներ։

Տառերի հնչյունային արտահայտությունը պարզաբանելու համար անհրաժեշտ էր գտնել
առնվազն մեկ հայկական գիրք։ Բայց դժբախտաբար, Հայաստանում բոլոր գրքերը այրվել էին
հարյուր տարի առաջ։ Մաշտոցը երկու տարուց ավել Հայաստանում փնտրում էր գոնե մեկ
հայկական գիրք, բայց չգտավ։ Կորյունը չի կարողանում ասել «գիրք» բառը, որովհետև այդ
թեման արգելված էր։ Կորյունը ասում է, «Մաշտոցը փնտրեց, փնտրեց, շատ զրկանքներ
կրեց, բայց չգտավ», ու մեկնեց արտասահման։ Դասական պատմությունը չի կարողանում
պատասխանել այն հարցին, թե ի՞նչ էր փնտրում Մաշտոցը ու չէր կարողանում գտնել
Հայաստանում։

Տարածված դասական պատմությունը ներկայացնում է, որ Մաշտոցը մեկնեց արտասահմանյան
խոշոր քաղաքներ, որ կային մեծ գրադարաններ։ Այնտեղ նա ուսումնասիրեց հունական,
ասորական և այլ այբուբենները ու քաղելով նրանցից լավագույն հատկանիշները, ստեղծեց
հայոց այբուբենը։ Սակայն Մաշտոցը շատ լավ գիտեր այդ օտար լեզուները և կարիք չուներ
լրացուցիչ ուսման։ Հայաստանում այն ժամանակ կային հունական, ասորերեն և այլ
լեզունորով գործող դպրոցներ, որոնցից մեկն էլ ավարտել էր Մաշտոցը։ Նա մեկնեց
արտասահման, որովհետև ուզում էր իմանալ, թե ինչպես են հնչում հայկական բոլոր տառերը
ու դրա համար անհրաժեշտ էր գտնել առնվազն մեկ հայերեն գիրք։ Արտասահմանում հայկական
գրքերը չէին այրվել։ Կորյունը գրում է, որ Սամոսատում Մաշտոցն իր երազում տեսնում է
հայոց տառերը փորագրված ժայռերի վրա։ Այստեղ ակնհայտ է, որ Մաշտոցն ու Կորյունը
գիտեին, որ տառերը փորագրված են Հայաստանում գտնվող ժայռերի վրա հինավուրց
ժամանակներից։ Հետո Սամոսատում Մաշտոցը տառերը տվեց գեղագրության մի վարպետի,
որպեսզի նա թեթևակի շտկի դրանք։ Երբ Մաշտոցը 406 թվականին վերադառնում է Հայաստան,
թագավորը, կաթողիկոսն ու ժողովուրդը նրան մեծ հանդիսավորությամբ են դիմավորում։

Ագաթանգեղոսը պատմում է, որ Տրդատ Գ թագավորի ժամանակ գրչության արվեստը տարածված
էր Հայաստանում․

Պատմիչ Վարդանը գրել է, որ հայերեն այբուբենը ունեցել է 22 տառ դեռ շատ հին
ժամանակներից։

Փիլոստրատը (մ․թ․ 175-249)՝ հռոմեական կայսր Կարակալայի պատմիչը, իր «Ապոլոնի
Դիանան» գրքում պատմում է, որ Հայկական Տավրոսում մի մեծ հովազ են բռնել ոսկե
օղակապը վզին, որի վրա հայերենով գրված է եղել․ «Հայոց թագավոր Արշակից Դիոնիս
աստծուն»։

Մխիթարյան բանասեր Հ. Ղուկաս Ինճիճյանը գրում է, որ 1788 թվականին Ստամբուլում
տեսել է Անգլիայի դեսպան Ինզըլի հավաքածուն, որը պարունակում էր Փոքր Ասիայում
հավաքված հարյուր հազարավոր հին մետաղադրամներ և գտել դրանց մեջ հայոց թագավոր
Պարթև Արշակունու (113-114 թթ․) հարյուրավոր մետաղադրամներ։ Դրամների մի երեսին
պատկերված է կրակներով սեղան, մյուս կողմում՝ թագավորի դիմանկարը և դրամի արտաքին
եզրին գրված են հայերեն բառեր «հ», «տ», «պ», «կ», «ճ» և այլ տառերով։

Նախաքրիստոնեական հայկական գրի մասին է վկայում նաև լեզվաբան, պատմաբան և
երաժշտագետ Մինաս Բժշկյանի (1777-1851 թթ․) կողմից Օդեսա քաղաքի հարավային մասում
գտնվող հայկական եկեղեցիներից մեկում գտնված մ․թ․ա․ 7–րդ դարի մի հայատառ գիրք։

Հայերենում գոյություն ունեն կցագրեր։ «եւ» → «և» կցագիրը, Խորհրդային Միության
բարեփոխումներից հետո, ստացավ առանձին փոքրատառի կարգավիճակ։ Յունիկոդում կան
հայերենի ևս հինգ կցագրեր։

Հայերենի առաջին համակարգչային ստեղնաշարը մշակվել է 1987 թվականին ArmSCII ―
Armenian Standard Code for Information Interchange (ՏՓԿՀՀ ― Տեղեկատվության
Փոխանակման Կոդի Հայկական Հիմնօրինակ) հիմնօրինակի ստեղծման հետ միասին, և մոտ էր
հայերեն գրամեքենայի ստեղնաշարի դասավորությանը։ QWERTY ստեղնաշարը տարածվել է
հայերենի գրանշաններով համակարգչային ստեղնաշարերի բացակայության և տրանսլիտ
(լատինատառ) հայերենով հաղորդակցության հետևանքով։ Windows համակարգում հայերեն և
այլ լեզուներով աշխատելու համար 1997 թվականին ծրագրավորող Ռաֆիկ Մարությանը
ստեղծել է KdWin ծրագիրը, որը թույլ էր տալիս ստեղծել ցանկացած գրանշաններով և
դասավորությամբ ստեղնաշար։



https://hy.wikipedia.org/wiki/%D5%8F%D5%A1%D5%A9%D6%87%D5%AB_%D5%BE%D5%A1%D5%B6%D6%84

Տաթևի վանք, սուրբ Եվստաթեոս առաքյալի ուխտ, միջնադարյան վանական համալիր Հայաստանի
Հանրապետությունում։ Գտնվում է Սյունիքի մարզի Տաթև գյուղի հարավում՝ Որոտան գետի
վտակի ձորի աջափնյա եզերքին։ Ավանդության համաձայն՝ վանքը կոչվել է Թադեոս առաքյալի
աշակերտ Եվստաթեոսի անունով։

Ըստ Ստեփանոս Օրբելյանի, ով հեղինակել է «Սիսական նահանգի պատմություն»
աշխատությունը, Տաթևի վանքի առաջին եկեղեցին կառուցվել է 4-րդ դարում, ունեցել
անշուք տեսք, սակավաթիվ ճգնավոր միաբաններ։ 8-րդ դարի վերջին եղել է Սյունյաց
եպիսկոպոսության աթոռանիստը։ Այստեղ են բերվել Քրիստոսի խաչափայտի մասունքով արծաթե
հսկա (մարդաչափ) «Բաբկենյան խաչը» (պատրաստել էր Բաբիկ իշխանի որդի Վասակը),
Բյուզանդիայից՝ «Աստվածամուխ սուրբ Նշանը», սուրբ Հովհաննեսի, սուրբ Ստեփանոս
Նախավկայի, տասնմեկ առաքյալների, սուրբ Գրիգոր Ա Լուսավորչի, սուրբ Հռիփսիմեի
մասունքները, Աստվածածնի մազերը։

Կալվածքներ գնելու և նվիրատվությունների շնորհիվ վանքը դարձել է խոշոր ավատատեր։
848 թվականին իշխան Փիլիպե Սյունին կառուցել է սուրբ Գրիգոր Լուսավորիչ եկեղեցին։
Սյունյաց գահերեց իշխան Աշոտ Սյունու պատվերով Հովհաննես եպիսկոպոսը ձեռնարկել է
հայկական ամենախոշոր եկեղեցիներից մեկի՝ սուրբ Պողոս-Պետրոս տաճարի կառուցումը,
ինչին օժանդակել է Շուշանիկ տիկինը։ Տաճարի հիմքը դրվել է 895 թվականին,
շինարարությունն ավարտվել 906 թվականին։ Օծմանը ներկա են եղել Սմբատ Ա թագավորը,
Վասպուրականի Գագիկ Արծրունի իշխանը, կաթողիկոս Հովհաննես Ե Դրասխանակերտցին,
Աղվանից Սիմոն Բ կաթողիկոսը, հոգևոր ու ազնվական դասի ներկայացուցիչներ։ Բացվում է
Տաթևի մատենադարանը։

Սյունիքի թագավորության (987-1170) անկումից հետո Տաթևի վանքը որոշ ժամանակով
ամայացել է, իսկ հոգևորականները տեղափոխվել են Նորավանք։ Կարճ ժամանակ անց Վրաց
թագավորության զորքերի գլուխ անցած՝ Զաքարե ամիրսպասալար և Իվանե աթաբեկ
Զաքարյանները ազատագրում են հյուսիսարևելյան Հայաստանը։ Սյունիքը, Արցախը,
Այրարատը, Ուտիքի ու Գուգարքի մի մասը մտնում են Զաքարյան իշխանապետության կազմի
մեջ։ Սյունիքի իշխաններ Օրբելյանները խթանում են վանքի հետագա զարգացումը։ 14-րդ
դարում հիմնադրվում է Տաթևի համալսարանը, որը դառնում է գիտության խոշոր կենտրոն։
Դրան կից բացվում է Տաթևի մանրանկարչության դպրոցը։

Ուշ միջնադարում և նոր ժամանակներում Տաթևի պարսպապատ վանքը ու նրան կից նորաբաց
Տաթևի անապատը ունեցել են կարևոր ռազմավարական նշանակություն։ 1722-30 թվականներին
Տաթևը եղել է Սյունիքի ազատագրական պայքարի, 1919-21 թվականներին՝ Զանգեզուրի
ինքնապաշտպանության կարևոր օջախներից մեկը։ 1931 թվականին տեղի ունեցած երկրաշարժի
հետևանքով եկեղեցական համալիրը գրեթե ամբողջությամբ ավերվել է, գետնին է հավասարվել
Տաթևի համալսարանը, հողով ծածկվել վանքի մուտքը։ 1974-1998 թվականներին վանական
համալիրի մեծ մասը վերականգնվել է. կիսակառույց են շարունակում մնալ զանգակատունը և
հարակից մի քանի կառույցներ, այդ թվում՝ պարիսպների մի մասը։

2010 թվականին շահագործման է հանձնվում աշխարհի ամենաերկար՝ Տաթևի թևեր ճոպանուղին
(5.5 կմ), որը նպաստում է տարածաշրջանի զբոսաշրջության զարգացմանը։

Տաթևի վանքի անվան հետ կապված կա երկու տարբերակ։ Դրանցից մեկի համաձայն, «Տաթև»
անունը ծագում է հայերեն «տա թև» արտահայտությունից։

Երկորրդ տարբերակի համաձայն՝ վանքը կոչվել է Թադեոս առաքյալի աշակերտ Եվստաթեոսի
անունով։ Նա այս վայրերում տանջամահ է եղել, իսկ 4-րդ դարում իր գերեզմանի վրա
կառուցվել է եկեղեցի, որն օծել է սուրբ Գրիգոր Լուսավորիչը։ Բերդի պարիսպների
ետևում պահպանվել են եկեղեցու ավերակները, որոնք հեռու չեն Տաթևի վանքին։

Լենկ Թեմուրը կամեցել է հիմնահատակ կործանել Տաթևի վանքը և արմատախիլ անել նրա մոտ
գտնվող շարժական Գավազան սյունը։ Դրա համար նա հրամայել է իր հրոսակներին լծել
զույգ գոմեշ, գութանի շղթայով կապել սյունը և ձգել։ Հենց որ գոմեշները սկսում են
ձգել, շղթան կտրվում է և նրանք տապալվում են ձորը։ Տեսնելով այդ՝ Լենկ Թեմուրը
հեռանում է Տաթևից։

Գալով Տաթև՝ Լենկ-Թեմուրը կարգադրում է փայտ դիզել վանքի մեջ և այրել։ Կրակը
ընկնում է նաև զանգակատունը և փչացնում զանգերը։ Դրանից հետո վանքի զանգերի ձայնը
խզվում է։

Տաթևի վանքը եղել է հոգևոր-մշակութային կենտրոն, խոշոր վանական կալվածատիրական
հաստատություն Մեծ Հայքի թագավորության Սյունիք աշխարհ-նահանգի Ծղուկք գավառում
(այժմ՝ Սյունիքի մարզի Տաթև գյուղում)։ Հայաստանում ավատատիրական կարգերի
հաստատումից հետո նահանգի ժառանգական կառավարումը հանձնվում է Արշակունի արքայական
ընտանիքին առավել մոտ կանգնած հզոր իշխանական տան՝ Սյունիներին։ Վերջինիս
գերիշխանության տակ էին ոչ միայն Սյունիքի բարձրավանդակն ու Զանգեզուրի լեռնաշղթան
(այժմ՝ ՀՀ Սյունիքի մարզ), այլև Վայոց ձոր և Գեղարքունիք գավառները։ Սյունի
իշխանները ձեռնամուխ են լինում բազմաթիվ վանքերի ու եկեղեցիների կառուցման, դրանք
շրջապատում պարիսպներով։

Վանական համալիրի առաջին շինությունները կառուցվել են 4-րդ դարում, երբ Հայաստանում
քրիստոնեությունն ընդունվել է պետական պաշտոնական կրոն։ 387 թվականին տեղի է
ունենում Հայաստանի առաջին բաժանումը, իսկ ավելի ուշ Հայաստանը վերածվում է
պարսկական մարզպանության (428)։ Վաղ միջնադարում, երբ արևելյան Հայաստանը գտնվել է
պարսկական տիրապետության ներքո, Տաթևի վանքը եղել է դպրության առաջնակարգ կենտրոն։
701 թվականին Հայաստանը, Վրաստանը ու Աղվանքը մտնում են Արաբական խալիֆայության
կազմ՝ որպես վարչաքաղաքական մեկ միավոր՝ Արմինիա կուսակալություն։ Նույն դարի
վերջից Տաթևի վանքը դառնում է Սյունյաց եպիսկոպոսության աթոռանիստը։

839 թվականին Դավիթ եպիսկոպոսը Սյունյաց Փիլիպե իշխանից գնել է վանքի շրջակայքի
«Արծիվ» կոչված տարածքը։ 844 թվականին նա նույն իշխանից նվեր է ընդունել Տաթև
գյուղը, որտեղ և հիմնադրել է հետագայում հռչակ ստացած վանքը։ Կալվածքներ գնելու և
նվիրատվությունների շնորհիվ վանքը դարձել է խոշոր ավատատեր։ 844 թվականին Կովսական
գավառի իշխան Հրահատը Տաթևի վանքին է նվիրել Նորաշենիկ գյուղը, 848 թվականին իշխան
Փիլիպեն կառուցել է սուրբ Գրիգոր Լուսավորիչ եկեղեցին։ 881 թվականին վանահայր
Սողոմոն եպիսկոպոսը գնել է Դարատափ գյուղը, վանքին վերադարձրել Խոտ գյուղը և սուրբ
Նշանի համար ճարտար վարպետների ձեռքով պատրաստել թանկ արժեք քարերով զարդարված ոսկե
խաչ։

Սյունյաց գահերեց իշխան Աշոտ Սյունու և Շուշանիկ տիկնոջ պատվերով Հովհաննես
եպիսկոպոսը ձեռնարկել է հայկական ամենախոշոր եկեղեցիներից մեկի՝ սուրբ Պողոս-Պետրոս
տաճարի կառուցումը։ Տաճարի հիմքը դրվել է 895 թվականին, շինարարությունն ավարտվել
906 թվականին։ Սրբատաշ բազալտից կառուցված տաճարի գմբեթը հենվում է երկու խոշոր
մույթերի և արևմտյան ավանդատների անկյունների վրա։ Մույթերը խորհրդանշում են Պողոս
և Պետրոս առաքյալներին, որոնց մասունքները դրվել են մույթերի հիմքերում և
անկյուններում։

Տաճարի օծմանը ներկա են եղել Սմբատ Ա Բագրատունի թագավորը, Գագիկ Արծրունի իշխանը
(հետագայում՝ Վասպուրականի թագավոր), կաթողիկոս Հովհաննես Ե Դրասխանակերտցին,
Աղվանից Սիմոն Բ կաթողիկոսը, ազնվական ու հոգևորական բարձրաստիճան
ներկայացուցիչներ։ Օծման առթիվ ներկա գտնվողները Տաթևի վանքին գյուղեր և կալվածքներ
են նվիրել Բաղք, Ծղուկ, Հաբանդ, Գեղարքունիք, Արևիք գավառներում։ Վանքին նվիրված
մոտակա Ցուրաբերդ, Տամալեք և Բերդ գյուղերի բնակիչներն ըմբոստացել են այդ որոշման
դեմ, չեն ենթարկվել, իսկ 915 թվականին ցուրաբերդցիները ապստամբել են, կողոպտել
վանքը, միաբաններից ոմանց սպանել։

Հովհաննես եպիսկոպոսը սուրբ Պողոս-Պետրոս տաճարի կառուցումը նշանավորել է նրա
հարավային մուտքի դիմաց սուրբ Երրորդությանը նվիրված հուշասյուն կանգնեցնելով
(կոչվել է «Գավազան»), որը շարնիրային սկզբունքով իրականացված հիմքի շնորհիվ ճոճվել
է Տաթևի վանքը պարսպապատվել է, թեք տեղանքը բարձր հենապատերի միջոցով հարթվել,
կառուցվել են թաքստոցներ, նկուղներ, դեպի բակը բացվող խցեր, սեղանատուն,
արհեստանոցներ, մթերանոցներ, գրատուն, տաճարի առջև՝ գավիթ (որպես աղոթատեղի) և
Սյունյաց իշխանների տապանատուն։ 9-րդ դարում Տաթևի վանքը Բագրատունյաց Հայաստանի
ամենախոշոր ու նշանավոր վանքն էր. ունեցել է շուրջ 500 միաբան, վարդապետարան։
Վանքում աշխատել, ստեղծագործել են փիլիսոփաներ, երաժիշտներ, մանրանկարիչներ,
գրիչներ։

918 թվականին Հովհաննես եպիսկոպոսը վախճանվել է (թաղվել է Տաթևի վանքի բակում), և
Հովհաննես Ե Դրասխանակերտցին Սյունյաց եպիսկոպոս է նշանակել Հակոբ Դվինեցուն, որը
շարունակել է Տաթևի վանքի կալվածքների ընդլայնման գործը։ Հակոբ եպիսկոպոսը 932
թվականին գնել է Վարարակ գետի ջուրը, կառուցել երկար ջրանցք՝ մինչև վանքի մոտ
գտնվող Ցաքուտ ամայի վայրը, և այն մշակելի դարձրել։

Տնտեսապես հզորանալով՝ Տաթևի եպիսկոպոսությունը 940-950-ական թվականներին փորձել է
անկախանալ Հայոց հայրապետական աթոռից։ Ի պատասխան Հակոբ եպիսկոպոսի անջատողական
գործողությունների՝ կաթողիկոս Անանիա Ա Մոկացին բանադրել է նրան։ Օգտվելով դրանից՝
Գեղարքունիքի, Երնջակի, Գողթնի հոգևոր առաջնորդները հրաժարվել են ճանաչել Տաթևի
վանքի գերագահությունը և հիմնել են առանձին եպիսկոպոսություններ, իսկ աշխարհիկ
իշխանները տիրացել են վանքի կալվածքների մեծ մասին։ 958 թվականին եպիսկոպոս ընտրված
Վահան Սյունեցուն (968-969 թվականներին՝ կաթողիկոս Վահան Ա Սյունեցի) հաջողվել է
մասամբ վերականգնել Տաթևի վանքի իրավունքներն ու կալվածքները։ Ավելի ուշ
հիմնադրվում է Սյունիքի թագավորությունը (987-1170), և Տաթևի դերն ու
նշանակությունը ավելիէ բարձրանում։

11-րդ դարում Ցուրաբերդի բնակիչները վերսկսել են իրենց պայքարը Տաթևի վանքի դեմ։
1003 թվականին ապստամբ գյուղացիները սպանել են եպիսկոպոսին, ինչի համար Սյունյաց
Վասակ Ա թագավորը հիմնահատակ ավերել է Ցուրաբերդը։ 1006 թվականին կաթողիկոս Սարգիս
Ա Սևանցու շրջաբերականով Տաթևի եպիսկոպոսությանն են վերադարձվել նրա նախկին բոլոր
վիճակները։ 1043 թվականին Հովհաննես եպիսկոպոսը կառուցել է սուրբ Պողոս-Պետրոս
տաճարին հարավից կից սրահը։ 1044 թվականին հարևան ամիրայությունների զորքերը
հարձակվել են Տաթևի վանքի վրա, սպանել միաբաններին, կողոպտել վանքը, հրկիզել ու
ավերել սուրբ Գրիգոր Լուսավորիչ եկեղեցին, բնակելի շենքերը, արհեստանոցները, որոնք
շուտով վերականգնվել են։ 1046 թվականին Հովհաննես եպիսկոպոսը Սյունյաց Սմբատ Բ
թագավորի օժանդակությամբ վերակառուցել է սուրբ Գրիգոր Լուսավորիչ եկեղեցին՝
որմնասյան վերևում ագուցելով Գրիգոր Ա Լուսավորչի մասունքը։ Նրա հաջորդը՝ Գրիգոր
եպիսկոպոսը, 1087 թվականին կառուցել է գավիթներ, հովանոցներ, վանքի դարպասը՝ վրան
կենտրոնագմբեթ սուրբ Աստվածածին եկեղեցին, Սյունյաց Սենեքերիմ Ա թագավորի հրամանով
հետ ստացել Տաթևի վանքից խլված կալվածքները։

1138 թվականի երկրաշարժից ընկել է Տաթևի վանքի սուրբ Պողոս-Պետրոս տաճարի գմբեթը,
ավերվել սուրբ Գրիգոր Լուսավորիչ եկեղեցին։ 1170 թվականին, երբ սելջուկ-թուրքերը
գրավել են Բաղաբերդը և կործանել Սյունիքի թագավորությունը, կողոպտել են Տաթևի
եպիսկոպոսարանի գանձերը, այրել 10 000-ի հասնող ձեռագրերը, երկիրն ավերակ ու
անմարդաբնակ դարձրել։ Ամայացել է նաև Տաթևի վանքը։ Նրա առաջնորդները տեղափոխվել են
Վայոց ձորի Նորավանքը։ 1216 թվականին այնտեղ եպիսկոպոսություն է հիմնվել, և
Սյունյաց աթոռը տրոհվել է երկու մասի։ 1261 թվականին Սմբատ և Տարսայիճ Օրբելյանները
նորոգել ու բարեկարգել են Տաթևի վանքը։ 1273 թվականին Տարսայիճ Օրբելյանը սուրբ
Պողոս-Պետրոս տաճարին է նվիրել թանկարժեք սպասք, հանդերձանք, Տաթևի վանքին
վերադարձրել նրա նախկին տիրույթները։ 1270-ական թվականներին Հայրապետ եպիսկոպոսը
նորոգել է սուրբ Պողոս Պետրոս տաճարի ծածկերը և տանիքը։ 1282 թվականին մեկնել է
Կիլիկիա և Լևոն Գ թագավորից վանքի համար բերել բյուզանդական արքունական մետաքսից
գործված և շքեղ զարդարված եկեղեցական հանդերձանք, թանկարժեք սկիհներ, խաչեր և այլ
նվերներ։

Տաթևի վանքը վերստին հզորացել է, երբ 1286 թվականին Կիլիկիայում Կոստանդին Բ
Կատուկեցի կաթողիկոսը Ստեփանոս արքեպիսկոպոս Օրբելյանին օծել է Սյունյաց աթոռի
մետրոպոլիտ և հայոց պրոտոֆրոնտ ես (նախաթոռ եպիսկոպոս)։ Նա միավորել է Սյունյաց
տարանջատված եպիսկոպոսարանները, մեկնել Մոնղոլիա՝ Արղունխանի մոտ և հաստատել Տաթևի
վանքի գերագահությունը Սյունիքի բոլոր թեմերի նկատմամբ։ 1295 թվականին Ստեփանոս
արքեպիսկոպոս Օրբելյանը հիմնովին վերակառուցել է երկրաշարժից ավերված սուրբ Գրիգոր
Լուսավորիչ եկեղեցին և Տաթևի վանքին նվիրել սեփական Արիտ գյուղը, 1297 թվականին
վանքում ավարտել է «Պատմութիւն նահանգին Սիսական» աշխատությունը։ 1302 և 1304
թվականներին արքեպիսկոպոսի պատվերով Տաթևի վանքի համար ձուլվել են երկու խոշոր
պղնձե զանգեր։ 13-րդ դարի վերջին վանքը դարձել է ունիթորության դեմ մղվող պաքարի
կենտրոն։ 14-րդ դարում Տաթևի վանքը գիտամշակութային վերելք է ապրել։ Այստեղ են
հավաքվել ժամանակի աչքի ընկնող աստվածաբաններ, փիլիսոփաներ, աստղագետներ,
տրամաբաններ, երաժիշտներ, նկարիչներ։ Կրոնավորների թիվը գնալով մեծացել է՝ հասել
մոտ 1000-ի։ Վերակառուցվել է վանական կրթարանը, 895 թվականին հիմնված վարդապետարանը
դարձել է համահայկական մշակութային կենտրոն, հիմք է դրվել նոր, բարձր տիպի դպրոցի՝
Տաթևի համալսարանի։ Վանքին կից 10-րդ դարում գործել է Տաթևի մատենադարանը, որը
համալսարանի գոյության տարիներին հարստացել է և գոյատևել մինչև 1911-12 թվականները,
իսկ ավերից ու ավարառություններից փրկված 140 ձեռագիր մատյաններ տեղափոխվել են
Էջմիածին, ապա՝ Երևանի Մատենադարան։ Համալսարանին կից գործել է մանրանկարչության
դպրոց։

13-14-րդ դարերում Տաթևի վանքի եպիսկոպոսությունն ուներ 677 հարկատու գյուղեր՝ իր
թեմում գտնվող 14 գավառներում (Ծղուկ, Եվայլախ, Վայոց ձոր, Գեղարքունի, Սոթք,
Աղահեճ, Հաբանդ, Բաղք, Քաշունիք, Կովսական, Արևիք, Ձորք, Երնջակ, Ճահուկ), բազմաթիվ
վանքեր։

14-րդ դարում Հովհան Որոտնեցին Տաթևի վանքի գավթի վրա կառուցել է կամարակապ,
երկհարկանի զանգակատուն։ 1381-87 թվականներին Լենկթեմուրի՝ Սյունիք կատարած
արշավանքի ժամանակ վանքը կողոպտվել է, հրկիզվել, կորցրել կալվածքների մեծ մասը։
1434 թվականի թեմուրյան գահակալ Շահռուխի ասպատակությունից հետո Շմավոն եպիսկոպոսը
միաբանների հետ տեղափոխվել է Սանահինի վանք։

Տաթևի վանքը վերստին բարգավաճել է ուշ միջնադարում՝ 17-18-րդ դարերում, երբ
իշխանական ու հոգևորական դասի հզորացումը խթանում է հայկական կարևոր կենտրոնների
բարգավաճումը։ Ավելի ուշ ազատագրական պայքար է սկսվում Սյունիքում (1722-1730) և
Արցախում (1724-1731)։ Առավել հիշարժան իրադարձություններ են՝

1801 թվականին Արևելյան Վրաստանը (Քարթլի-Կախեթի թագավորություն), համաձայն թագավոր
Գեորգի XII-ի կտակի, միացվում է Ռուսական կայսրությանը։ Դրանից հետո տեղի են
ունենում երկու՝ առաջին (1804-1813) և երկրորդ (1826-1828) ռուս-պարսկական
պատերազմները։ 1813 թվականին կնքված Գյուլիստանի պայմանագրով ամրագրվում է Արևելյան
Հայաստանի գավառների մեծ մասի՝ Գուգարքի, Ուտիքի, Արցախի և Սյունիք նահանգի մեծ
մասի անցումը ռուսական տիրապետության ներքո։ Տաթևի վանքը, այդպիսով, պարսկական լծից
ազատագրվում է այդ ժամանակ։ 15 տարի անց կնքված Թուրքմենչայի պայմանագրով
հաստատվում է նախորդ հաշտության պայմանագիրը, և Արևելյան Հայաստանն անցնում է
Ռուսական կայսրությանը։

1828 թվականին Տաթևի վանքի վանահայր Մարտիրոս եպիսկոպոսը ռուսական իշխանությունների
միջոցով վերադարձրել է վանքից խլված կալվածքները, հիմնովին նորոգել Տաթևի վանքային
համալիրը, Տաթև գյուղի ճանապարհը, Կաքավասարից ջուր անցկացրել, տնտեսական նոր
շենքեր կառուցել։ 1837 թվականին Տաթևի վանքի մետրոպոլիտությունը վերացվել է, և
Սյունիքը կազմել է Երևանի թեմի մի մասը։ 1858 թվականին Տաթևի վանքը ունեցել է 70
հարկատու գյուղեր, 1898 թվականին՝ 15 գյուղ և 5 միաբան։ 1862 թվականին սուրբ
Պողոս-Պետրոս տաճարի արևելյան կողմը նորոգել է Հովհաննես արքեպիսկոպոս Ասլանյանը,
1865 թվականին վանքի հսուրբ կողմի շենքերը՝ վանահայր Սարգիս Գասպարյանցը։ 19-րդ
դարի վերջին քանդել են վանքի գավիթն ու զանգակատունը և 20-րդ դարի սկզբին, տաճարի
արևմտյան ճակատին կից, կառուցել բարձր, եռահարկ, քանդակազարդ զանգակատուն։

Առաջին համաշխարհային պատերազմի ընթացքում՝ 1917 թվականին, տեղի են ունենում
Փետրվարյան և Հոկտեմբերյան հեղափոխությունները։ Դրա արդյունքում Ռուսաստանը
պարտություն է կրում բոլոր ճակատներում, իսկ Անդրկովկասը աստիճանաբար սկսում է
անկախանալ։ Քաղաքացիական կռիվների արդյունքում 1917 թվականի մարտին հիմնված
Անդկովկասյան Հատուկ Կոմիտեն (1917 նոյեմբերից՝ Անդրկովկասյան կոմիսարիատ) բաժանման
ու անկախացման ճանապարհին է կանգնում։ Դրան գումարվում է նաև 1917 թվականի
դեկտեմբերին Երզնկայի զինադադարը խախտած օսմանյան զորքերի հարձակումը. թուրքերի դեմ
պայքարելու ցանկություն չունենալով՝ Կայզերական Գերմանիայի աջակցությամբ 1918
թվականի մայիսի 28-ին իր անկախությունն է հռչակում Վրաստանի Դեմոկրատական
Հանրապետությունը։ Դրան հաջորդում է մինչ այդ գոյություն չունեցած մի պետության՝
Մուսավաթական Ադրբեջանի ստեղծումը Օսմանյան կայսրության օժանդակությամբ, որը
Հարավային Կովկասի մուսուլմանների միության ձև էր՝ բաղկացած Ռուսական կայսրության
Բաքվի և Ելիզավետպոլի նահանգներից։ Դրան հաջորդում է հայոց պետականության
վերականգնումը։

Հայ-ադրբեջանական հարաբերությունները ի սկզբանե լարված էին՝ կապված այն փաստի հետ,
որ հայկական Ղարաբաղը, Զանգեզուրը ու Նախիջևանը մուսուլմանները ցանկանում էին
ներառել իրենց սահմաններում։ 1919-21 թվականների Զանգեզուրի ինքնապաշտպանությունը
ղեկավարում է Գարեգին Նժդեհը։ Պայքարի ակտիվ կենտրոններից մեկն է դառնում Տաթևի
վանքը։

1920 թվականի դեկտեմբերի 25-ին, երբ Դաշնակցություն կուսակցությունը մոտ մեկ ամիս
վայր էր դրել իր իշխանությունը և Հայաստանում հաստատվել էին խորհրդային կարգեր,
Տաթևի վանքում հրավիրվեց համազանգեզուրյան առաջին համագումարը, որը երկրամասը կոչեց
«Լեռնահայաստան»։ Հայաստանի խորհրդայնացման ընթացքը հեշտացնելու նպատակով նոյեմբերի
30-ին Ադրբեջանի հեղկոմի ղեկավար Նարիման Նարիմանովը հայտարարեց Նախիջևանից,
Զանգեզուրից և Լեռնային Ղարաբաղից հօգուտ Խորհրդային Հայաստանի հրաժարվելու մասին:
Համագումարի ընթացքում սակայն, որոշվեց Զանգեզուրը ժամանակավորապես հռչակել անկախ
պետություն, մինչև պարզ կդառնար Հայաստանին միանալու հնարավորությունը։ Սպարապետ
դարձավ Գարեգին Նժդեհը։ 1921 թվականի ապրիլի 27-ին՝ անհաջող փետրվարյան
ապստամբությունից հետո դարձյալ Տաթևի վանքում կայացավ համազանգեզուրյան երկրորդ
համագումարը, որը երկրամասը կոչեց «Հայաստանի Հանրապետություն»՝ հակադրվելով
Խորհրդային Հայաստանին։

1931 թվականի Զանգեզուրի երկրաշարժից հետո Տաթևի վանքը երկրաշարժից ավերվել է,
քանդվել են սուրբ Գրիգոր Լուսավորիչ և սուրբ Աստվածածին եկեղեցիները, տաճարի
գմբեթը, զանգակատունը, սյունասրահը։ Երկար տարիներ՝ խորհրդային իշխանության
տարիներին, վանական համալիրը մնացել է լքված՝ անուշադրության մատնված լինելով
իշխանությունների կողմից։ 1960-ականների ազգային վերածնունդից հետո՝ 1974 թվականից
սկսած, վերակառուցվել են գրեթե բոլոր եկեղեցիները, տաճարի գմբեթը, նորոգվել բնակելի
և տնտեսական շենքերը, պարիսպի մեծ մասը, զանգակատան առաջին հարկը։

Տաթևի համալիրը մեծ տարածություն է գրավում։ Տաթև և Որոտան գետերի կիրճերի միջև
եռանկյունաձև ձգվում է ժայռեղեն մի թերակղզի, որի վրա կառուցված է վանքը։ Զառիթափ
ժայռերի բարձրությունը հասնում է 700-800 մետրի։ Մյուս կողմերից վանքը շրջապատված է
աշտարակներով և հաստ պարսպապատերով՝ լուսամուտների նեղ բացվածքներով։ Համալիրը
ներկայացնում են պարսպատերերը, ձիթհանը, սուրբ Պողոս-Պետրոս տաճարը, սուրբ
Աստվածածին մատուռ-եկեղեցին, սուրբ Գրիգոր եկեղեցին, սուրբ Գրիգոր Տաթևացու
դամբարանը, «Գավազան» հուշարձանը, սեղանատունը, դասասենյակները, մատենադարանը,
ուխտագնացների հյուրատունը, բնակելի տարածքները, խոհանոցը, բազմաթիվ ծառայողական
շինությունները և վանական խցերը։

Տաթևի վանական համալիրի պահպանված հնագույն կառույցը Պողոս-Պետրոս տաճարն է։ Այն
հիմնադրվել է 895 թվականին Հովհաննես եպիսկոպոսի նախաձեռնությամբ, Սյունյաց գահերեց
իշխան Աշոտի և իշխաններ Գրիգոր Սուփանի ու Ձագիկի նյութական օժանդակությամբ,
շինարարությունն ավարտվել է 906 թվականին։

Տաթևի վանքի սուրբ Պողոս-Պետրոս տաճարում պահպանվել է 10-րդ դարի որմնանկարչական
ամբողջական հարդարանքը, որը պատկերացում է տալիս վաղմիջնադարյան հայ եկեղեցական
նկարազարդման համակարգի մասին։ Պատկերներն արվել են ֆրեսկո տեխնիկայով, հայկական
որմնանկարչությանը հատուկ 3-4 մմ հաստության սվաղի վրա՝ տեղական բնական
հանքաներկերով, մասնավորապես՝ լաջվարդով։ Խորանի կոնքում պատկերված է եղել
«Քրիստոսը Փառքի մեջ» տեսարանը։ Կոր պատի վրա երեք նախշերիզված շարքերով, կամարների
ներքո ներկայացված են մարգարեները, առաքյալները և Հայ եկեղեցու հայրերը՝ սրածայր
խույրերը գլխներին։ Առաքյալների շարքում կենտրոնական պատուհանի հյուսիսային և
հարավային կողմերից նկարված են, համապատասխանաբար, Հովհաննես Մկրտիչը և
Աստվածամայրը՝ Քրիստոսի հետ կազմելով «Դեիսուսի» պատկերագրությունը։ Այս հիերարխիկ
հորինվածքն արտահայտում է Երկնային և Երկրային եկեղեցիների, Հին և Նոր կտակարանների
հաջորդությունը խորհրդանշող գաղափարները և համընկնում վաղմիջնադարյան
որմնանկարչական պատկերագրությանը։ Խորանի հանդիսավոր հորինվածքին հակադրված է
արևմտյան պատի «Ահեղ դատաստանի» խիստ դինամիկ տեսարանը, որից պահպանվել են
կենտրոնական և ստորին հատվածները։ Տեսարանն ամբողջական մեծ հորինվածքում ներառում է
«Ահեղ դատաստանը» և «Փրկչի երկրորդ գալուստը»՝ ըստ Մատթեոսի Ավետարանի (24.30-31)
ու Հովհաննեսի Հայտնության գրքի։ Վերևում պատկերված է եղել «Երկնային դատաստանը»։
Քրիստոս-Դատավորին երկու կողմից շրջապատել են առաքյալները. Պողոսը՝ Քրիստոսի աջ
կողմից, Պետրոսը՝ ձախ, առանձնացած։ Գահի տակ երկու բացված գրքեր են, որոնցով, ըստ
Հովհաննեսի Հայտնության, պետք է դատվեին մեռյալները (20.12)։ Հորինվածքի միջնամասը
զբաղեցնում են երկու մեծ հրեշտակներ՝ տեքստերով գալարակները ձեռքերին, աջ գալարակի
վրա Հայտնության գրքի խոսքերն են՝ «Եկաւ... մեռելների ժամանակը որ դատվեն» (11.18)։
Աջ կողմում դրախտի Կենաց ծառն է, ձախ կողմում՝ դժոխքի հրե գետը, որն այստեղ մեծ
մասամբ կապույտ է, ինչպես Հայտնությ ան գրքի «կենդանի ջուրը» (22.1)։ Հորինվածքի
ամենաուշագրավ մասը ստորին հատվածն է՝ ծածկված մեռելների հարության տեսարանով։ Դեն
նետելով դագաղների կափարիչները՝ Փրկչի Երկրորդ գալստյան դատին են ելնում կանգնում
մեռելները. նրանց կենտրոնում են Ադամն ու Եվան։ Հսուրբ պատին պատկերված «Ծննդյան»
հորինվածքից պահպանվել են պատուհանների մեջտեղի երկու հատվածները՝ «Մանկան լոգանքը»
և «Հովիվների ավետումը»։

Տաթևի վանական համալիրը եղել է ոչ միայն հոգևոր, այլև կրթամշակութային խոշոր
կենտրոն։ Զաքարյան իշխանապետության տարիներին հիմնադրվել էր հայ իրականության մեջ
առաջին բարձրագույն դպրոցը՝ Գլաձորի համալսարանը։ Մինչ այդ գոյություն էր ունեցել
Անիի վարդապետարանը։ Գլաձորի սաները 14-րդ դարի վերջում տեղափոխվում են Տաթև, որտեղ
հիմնում են նոր համալսարան։ Այն գործել է 1373-1435 թվականներին ու մեծ համբավ
ունեցել Հովհան Որոտնեցու և Գրիգոր Տաթևացու ուսուցչապետության տարիներին։

Տաթևի համալսարանը հովանավորել են Օրբելյան իշխանական տունը և Սյունյաց
մետրոպոլիտությունը։ Ունեցել է երեք լսարան (ուսումնարան)՝ ուսումնարան սուրբ,
ներքին և արտաքին գրոց, գրչության արվեստի, երաժշտության։ Դասավանդվում էին
փիլիսոփայություն, կրոն, հայոց լեզու և քերականություն, գրականություն,
պատմություն, ճարտասանություն, գրչարվեստ, մանրանկարչություն և գեղանկար,
բնագիտություն և աստղաբաշխություն, մաթեմատիկա, ճարտարապետություն, երաժշտութուն և
երգեցողություն, ուսուցչություն և հասարակական գիտություններ, այլ առարկաներ։
Համալսարանն ունեցել է հարուստ ձեռագրատուն-մատենադարան, որտեղ պահպանվել են 10
հազարից ավելի ձեռագիր գրքեր։ Ուսումը, ինչպես և Գլաձորի համալսարանում, տևում էր
7-8 տարի։

Գրիգոր Տաթևացին կատարելագործել է համալսարանի ծրագիրը, կազմել դասագրքեր («Գիրք
հարցմանց», «Գիրք քարոզութեան...», «Ոսկեփորիկ»), որոնք եղել են նաև քարոզության
արվեստի, աստվածաբանության և Հայ եկեղեցու դավանության լավագույն ձեռնարկներ։
Գրիգոր Տաթևացու գործունեությունը նպաստել է Գրչության արվեստի զարգացմանը։ Նա
վարել է գրչության տեսական դասընթաց և անցկացրել գործնական պարապմունքներ։
Պատրաստել է մոտ 60 գրիչ։ Համալսարանի սաներից են Թովմա Մեծոփեցին, Առաքել
Սյունեցին, Գրիգոր Արարատեցին, Սարգիս Սալնապատեցին, Բարսեղ Բաղիշեցին, Մատթեոս
Ջուղայեցին, Հակոբ Անձղնապատեցին, Սիմեոն Եղվարդեցին, Մկրտիչ Նահապետենցը և
ուրիշներ։ 1435 թվականին համալսարանը և մատենադարանը կողոպտվել են օտար նվաճողների
կողմից։ Տաթևի մատենադարանը գոյատևել է մինչև 1911-1912 թվականները։ Այնուհետև 140
ձեռագիր մատյան փոխադրվել է Էջմիածին, որոնք այժմ պահվում են Երևանի Մեսրոպ Մաշտոցի
անվան Մատենադարանում։

Տաթևի համալսարանին կից գործել է մանրանկարչության դպրոցը, որտեղ նկարազարդում էին
դասագրքեր և ստեղծում նորերը։ Այն շարունակում էր Գլաձորի դպրոցի ավանդույթները և
հասակակից էր Վասպուրականի ու Կիլիկյան Հայաստանի դպրոցներին։ Գրիգոր Տաթևացին իր
աշխատություններում բազմիցս շոշափել է գեղագիտությանը վերաբերող հարցեր, որոնք
կիրառել է իր ստեղծագործություններում։ Նկարչի վարպետությունն արտահայավել է
նկարների բացառիկ գունաշարով, որտեղ աչքի են ընկնում վառ կարմիրն ու կապույտը՝
համադրված շագանակագույնի ու դեղինի երանգների հետ։ Նրա ստեղծագործություններն
առանձնանում են մոնումենտալությամբ, կերպարների համաչափությունների պահպանմամբ։
Տերունական պատկերներում գեղանկարչական մանրամասներն ընդգծում են նկարչի ձգտումը՝
պատկերել մոնումենտալ բնույթի իրական երևույթներ։ Մարդկանց դեմքերը շատ նուրբ են,
արտահայտիչ դիմագծերով, որոնց առավել կենդանություն է տրված այտերի բնական
կարմրությամբ։ Տաթևի մանրանկարչության դպրոցում նկարազարդվել են նաև բազմաթիվ այլ
բնույթի մատյաններ, որոնցում թեմատիկ նկարներ չկան։ Դրանք հարդարված են միայն
կիսախորաններով, գլխազարդերով ու լուսանցազարդերով, որոնք կատարված են վարպետորեն և
մեծ մասամբ ունեն գրաֆիկական ոճավորում։

Տաճարի հարավային պատին կից, 1043 թվականին կառուցվել է կամարակապ սրահ (քանդվել է
1931 թվականի երկրաշարժից)։ 1087 թվականին համալիրի պաշտպանական համակարգի
հյուսիս-արևմտյան անկյունում, մուտքի և դամբարանի ծածկերի վրա, իբրև երկրորդ հարկ
կառուցվել է սուրբ Աստվածածին եկեղեցին։ 1295 թվականին, երկրաշարժից կործանված
սուրբ Գրիգոր եկեղեցու տեղում Սյունյաց մետրոպոլիտ, նշանավոր պատմիչ Ստեփանոս
Օրբելյանը մի եկեղեցի է կառուցել, դարձյալ սուրբ Գրիգոր անվամբ (ենթադրվում է, որ
ճարտարապետը Մոմիկն է)։ Ուշ միջնադարում մեծ տաճարի արևմտյան կողմում կառուցվել է
գավիթ, տանիքի վրա՝ զանգակատուն։ Տաճարի հարավային մուտքի առջև 1787 թվականին
կառուցվել է Գրիգոր Տաթևացու դամբարանը, իսկ 19-րդ դարի վերջին-20-րդ դարի սկզբին՝
տաճարի արևմտյան մուտքի առջև մի զանգակատուն։

Այս հիմնական կառույցներից զատ, բակի կենտրոնում, 904 թվականին կառուցվել է ճոճվող
հուշասյունը («Գավազան»)՝ միակ կառույցը, որը բազմաթիվ երկրաշարժներից պահպանվել է
անխաթար։ Այն ունի ութ մետր բարձրություն, որի ութանկյուն սյան գագաթին դրված է
խաչքար և նվիրված է Սուրբ Երրորդությանը։ Կառուցվել է լծակի վրա հիմնված հատուկ
տեխնիկայով, որը թույլ է տալիս, որ սյունը ճոճվի ցնցումների ժամանակ և այնուհետև
կրկին վերադառնա իր սկզբնական դիրքին։ Սյունը նախագծվել է այնպես, որ ճոճվելու
միջոցով ծառայի որպես տագնապի նախազգուշացման համակարգ՝ վանականներին զգուշացնելով
զավթիչ բանակների մոտեցման վտանգի մասին։

Տաթևի վանքից արևմուտք, Որոտանի վտակի վրա, դեպի Տանձատափ տանող ճանապարհին կանգուն
է միաթռիչք (7,2մ), գլանաձև թաղով կամուրջը (ըստ արևմտյան ճակատի արձանագրության
կառուցվել է 1672 թվականին)։ Գյուղի հարավային եզրին աղբյուրի շենքն է (կառուցել է
Հովհաննես վարդապետը 1745 թվականին)։

Որոտանի ձորում գտնվում է Տաթևի անապատը, որն ուշ միջնադարի արժեքավոր համալիրներից
է։ Այն ռազմական նշանակություն է ունեցել 18-րդ դարում` Դավիթ Բեկի կազմակերպած
ազատագրական պայքարի ժամանակ։ Այն ստեղծվել էր Հարանց անապատի կործանումից հետո։
Անապատը կապված էր վանքին ստորգետնյա ուղիով, որը հողով ու քարերով է լցվել
Զանգեզուրի երկրաշարժից հետո (1931)։ Վանական համալիրի դիմացի լեռան վրա գտնվել է
Հարսնաձորի դիտակետը, որի կառուցման մասին կա լեգենդ։ Դրա համաձայն սիրահար զույգի
վրա են հարձակվում պարսիկ զինվորներ, սպանում տղային։ Հարսնացուն մահը գերադասում է
գերի ընկնելուց, խաչակնքվում է և նետվում ձորը։ Աղջկա շրջազգեստը լցվում է օդով և,
դառնալով օդապարիկ, նրան փափուկ իջեցնում գետնին։ Ձորի վերևում պահպանվել է թշնամու
զորքերի առաջխաղացումը վերահսկող դիտանոցը։ Թշնամուն նկատող Կոռնիձորի պահակակետից
դուրս եկող ահազանգը փոխանցվում էր Խոտ գյուղի զանգին ու Հարսնաձորին. Տաթևի վանքի
զանգակատան ձայնը լսվում էր 50 կմ շառավղով։

«Տաթևի վերածնունդ» նախագիծը մեկնարկեց 2008 թվականի մայիսին։ Սա ընդգրկուն
բարեգործական նախաձեռնություն է, որ իրականացվում է Պետություն և մասնավոր
համագործակցության հիման վրա։ Այն միավորում է տարբեր հավատքի 30 ազգությունների
140 ներկայացուցիչներ։ Նախագիծը ծնունդ է առել ռուսաստանցի գործարար Ռուբեն
Վարդանյանը։ Նախագծի հիմքում ընկած է միջնադարի հայկական վանքի վերակառուցումը,
վանքի ակադեմիական և հոգևոր ավանդույթների վերածնունդը։ Նախագծի շրջանակներում
նախատեսվում է իրականացնել տարածաշրջանի զբոսաշրջիկության ենթակառուցվածքի
զարգացմանը, տեղական բնակչության կենսամակարդակի բարձրացմանն աջակցող
միջոցառուններ, ներգրավելով նրան հյուրընկալության ոլորտ։ Տաթևի վերածնունդ նախագծի
պաշտոնական մեկնարկը տեղի ունեցավ 2010 թվականի հոկտեմբերի 16-ին՝ Տաթևի ճոպանուղու
գործարկման օրը։

Տաթևի թևեր ճոպանուղու շահագործման ողջ եկամուտը ուղղվում է «Տաթևի վերածնունդ»
հիմնադրամին, որը նախատեսված է վանքի վերակառուցման և տեղական համայնքի զարգացման
համար։ Տաթևի թևեր ճոպանուղու գործարկումից հետո Տաթև այցելող զբոսաշրջիկների թիվը
տասնապատկվել է։ 2012 թվականին նախագծի կողմերի միջև հուշագիր ստորագրվեց, (Ազգային
մրցունակության հիմնադրամ, Հայ Առաքելական Եկեղեցի, ՀՀ մշակույթի նախարարություն),
որը կնպաստի վանքի վերակառուցման աշխատանքների աշխուժացմանը։ Տաթևի վերածնունդ
նախագծի ավարտը նախատեսվում է 2017 թվականի աշնանը։

«Տաթևեր» ճոպանուղու երկարությունը հասնում է 5,7 կիլոմետրի, որով նա ամենաերկարն է
աշխարհում։ Այն ձգվում է Որոտան գետի ափով և միավորում է երկու գյուղ՝ Հալիձորը և
Տաթևը։ Առավել բարձր կետը՝ անդունդի համեմատ (Սատանի կամուրջ), հասնում է 320
մետրի։ Ճոպանուղու վագոնը տեղավորում է 25 մարդ և շարժվում 37 կմ/ժ արագությամբ՝
ճանապարհը հատելով 11 րոպե և 25 վայրկյան ժամանակում։ 2010 թվականին նախատեսվում
էր, որ տասը-տասնհինգ տարվա ընթացքում Տաթևի ճոպանուղի կայցելի մոտ երեք միլիոն
մարդ։ Միայն 2012 թվականին ճոպանուղուց վանքի 69000 այցելուներ օգտվել են
ճոպանուղուց, իսկ Գորիս քաղաքում, որ ճոպանուղուց 20 կմ հեռավորության վրա է,
բացվել են, 10 նոր հյուրանոցներ։

Ըստ Հայաստանի Ազգային մրցունակության հիմնադրամի 2010 թվականի փետրվարի քննարկման,
Տաթև շրջանում զբոսաշրջության և տնտեսական զարգացման համար վերականգնվելու են Տաթևի
վանական համալիրը, Մեծ Անապատը, համալիրի տարածքում դպրատունը, իսկ Տաթև
զբոսաշրջային կենտրոնում հիմվելու է գիտակրթական համալիր։ Մինչ 2010 թվականի
սեպտեմբերին նախատեսվում է ավարտել աշխարհի ամենաերկար ճոպանուղու կառուցումը
Տաթևում, որը կլինի 5.7 կմ, որը կառուցվելու է շվեյցարական Գարավենտա ձեռնարկության
միջոցով, և ձգվելու Սյունիքի մարզի Հալիձոր գյուղից մինչ Տաթև վանական համալիրը։
Այս ծրագրի իրականացման համար նախատեսվում է 25 միլիոն ԱՄՆ դոլար։



https://hy.wikipedia.org/wiki/%D5%81%D5%A5%D5%BC%D5%B6%D5%A1%D5%B7%D5%A1%D6%80%D5%AA%D5%B8%D6%82%D5%A9%D5%B5%D5%B8%D6%82%D5%B6

Ձեռնաշարժություն կամ ինքնաբավարարում կամ մաստուրբացիա կամ օնանիզմը սեռական
օրգանների և մարմնի էրոտիկ հատվածների ինքնուրույն գրգռումն է սեռական հաճույք
ստանալու կամ օրգազմ ապրելու համար։ Խթանումը կարելի է լինի ձեռքով, ուրիշ տեսակ
մարմնական շփումների միջոցով (բացի սեռական հարաբերություն), առարկաների կամ
գործիքների օգտագործման միջոցով, և կամ այս մեթոդների զուգորդությամբ։
Ձեռնաշարժությունը ինքնատռփականության մի տարածված ձև է, և երկու բառերն
ընդհանրապես որպես հոմանիշ են օգտագործվում, թեև ուրիշի հետ ձեռնաշարժությունն
(երկուստեք ձեռնաշարռություն) էլ է տարածված։ Կենդանիների ձեռնաշարժություն է
նկատվել շատ տեսակների մեջ, թե վայրի միջավայրում և թե գերության մեջ։

Ինքնաբավարարում բառը վերաբերվում է մարդն ինքն իրեն բավարարելու կամ օրգազմի
բերելուն։

Մաստուրբացիա բառը, որ հավանաբար հայերեն մուտք է գործել ռուսերենից, միջազգային
բառ է, և հավանաբար գալիս է կամ հունարեն մեզեա (μεζεα, «առնանդամներ») և կամ
լատիներեն manus («ձեռք») և turbare («խանգարել») բառերից։ Նաև մրցակից ծագում է
լատիներեն manu stuprare («ձեռքով փչացնել») տարբերակը, որը Աքսֆորդ Անգլերենի
Բառարանը նշում է իբրև մի հին ենթադրություն։

Ձեռնաշարժման ձևերը, որոնք տարածված են երկու սեռերի անդամների մեջ, ներառում են՝
սեռականքի վայրի սեղմումն ու շփումն՝ մատներով կամ որևէ առարկայի ինչպես բարձի դեմ.
մատները կամ մի առարկա հետանցքի մեջ մտցնելը. և առնանդամը կամ ամոթույքն էլեկտրական
թրթռիչով խթանելը, որը կարող է նաև հեշտոց կամ հետանցք մտցվել։ Ձեռնաշարժության
ընթացքին, երկու սեռերի անդամներն էլ կարող են պտուկների կամ այլ էրոգենական
շրջանների հպվումից, շփումից կամ կմշտումից հաճույք տանել։ Երկու սեռերն էլ երբեմն
քսուկներ են կիրառում զգացողությունները սրելու համար։

Պոռնոգրաֆիայի ընթերցելը կամ նայելը, կամ սեռական ֆանտազիան ընդհանրապես որպես
ձեռնաշարժության աջակից են օգտագործվում։ Հաճախ մարդիկ ձեռնաշարժության ժամանակ
հիշողությունների են դիմում։ Ձեռնաշարժական գործողությունները հաճախ ծիսականացվում
են։ Որոշ ֆետիշներ և այլասիրություններ նաև կարող են ձեռնաշարժության ծեսի մեջ դեր
խաղալ։ Որոշ վնասի կամ մահվան պոտենցիալ ունեցող գործունեություններից են
ինքնատռփական խեղդումը և ինքնակապությունը։

Որոշ մարդիկ սեռային բավականություն են ստանում միզուկի (այն փողը, որից մեզը և
տղամարդկանց մեջ նաև սերմնահեղուկն է հոսում) մեջ առարկաներ մտցնելով։ Որոշ
ժամանակներ միզուկային սոնդեր են օգտագործվում, իսկ երբեմն էլ գլխագունդ գրիչներ և
ջերմաչափներ, թեև այս փորձը կարելի է վնասվածքի կամ վարակչության ենթարկել։ Որոշ
մարդիկ ձեռնաշարժվում են օգտվելով մեքենաներից՝ որոնք սեռական հարաբերությունն են
ձևացնում։

Տղամարդիկ և կանայք կարող է ձեռնաշարժվեն մինչև օրգազմին մոտենան, մի քիչ սպասեն,
որ գրգռումը պակասի, և հետո շարունակեն ձեռնաշարժությունը։ Նրանք կարող է այս
շրջանը քանի անգամ կրկնեն։ Այս «կանգ առ և գնա» իրար վրա կառուցումը կարող է ավելի
ուժգին օրգազմների ենթարկի։ Հազվադեպ, մարդիկ խթանելը ճիշտ նախքան օրգազմ
կանգնեցնում են, որ պահեն այն բարձրացած էներգիայի մակարդակը, որը օրգազմից հետո
իջնում է։ Սա կարող է ժամանակավոր անհանգստություն բերի՝ կոնքային արյունախռնումի
պատճառով։

Ավստրիացի հոգեվերլուծաբան Վիլհելմ Ռայշն իր 1922 ակնարկում՝ «Ձեռնաշարժության
Տարբեր Ձևերի Մասին» աշխատեց ձեռնաշարժության առողջ և ոչ-առողջ ձևերը ճանաչել։ Նա
փորձեց մարդկանց ձեռնաշարժման ձևը կապել նրանց դեպ հակառակ սեռ թեքումը և իրենց
փսիխո-սեռական պաթոլոգիաներին։

Ձեռնաշարժության հաճախականությունը շատ գործոներով է որոշվում, օրինակ՝
դիմադրությունը սեռական լարվածության, սեռական արթնացման ազդող հորմոնների
մակարդակը, սեռական սովորությունները, ընկերների ազդեցողությունը, առողջությունը և
մեկի վերաբերմունքը ձեռնաշարժության, որը ձևակերպվել է մշակույթի միջոցով։ Բժշկական
պատճառներ էլ են զուգակգվում ձեռնաշարռության հետ։

Տարբեր ուսումնասիրություններ գտել են, թե ձեռնաշարժությունը մարդկանց մեջ հաճախակի
է։ Ալֆրեդ Կինզիի ուսումնասիրությունները ցույց են տվել թե տղամարդկանց 92% և
կանանց 62%-ը ձեռնաշարժվել են իրենց կյանքում։ Նմանատիպ արդյունքներ են գտնվել
անգլիական ազգային հավանականության ուսումնասիրությունում՝ գտնվել է թե տղամարդկանց
95% և կանանց 71%-ը ձեռնաշարժվել են իրենց կյանքի որոշ ժամանակում։ Տղամարդկանց 73%
և կանանց 37%-ը զեկուցեցին թե իրենց հարցազրույցի նախկին չորս շաբաթներում
ձեռնաշարժվել էին, մինչ տղամարդկանց 53% և կանանց 18%-ը ձեռնաշարժվել էին նախկին
յոթ օրվա ընթացքում։

Մի 2008 թվականի անգլիական ուսումնասիրություն՝ «Գոսսարդի Մեծատառ Ձ
Ուսումնասիրություն» անվամբ, ցույց տվեց թե ձեռնաշարժությունը ավելանալու վրա է, և
կանանց 92%-ը, որ ուսումնասիրության մեջ էին (18-ից 30 տարեկան) ձեռնաշարժվում էին։
Բացի այդ, 2/3-ը ձեռնաշարժվում էին շաբաթը գոնե 3 անգամ, և նրանք որ Լոնդոնից էին
զեկուցեցին շաբաթը 4 անգամ։ Դրա մեջ, ամուսնական վիճակը և ուրիշի հետ սեռական
հարաբերության հաճախականությունը ձեռնաշարժության հաճախականության հետ քիչ կապ էին
ներկայացնում։ Նշանակում է՝ այն կանայք, որ ձեռնաշարժվում էին, նույնքան հավանական
էին ուրիշի հետ սեռական հաճույք ստանալ շաբաթվա մեջ, քան նրանք, որ չէին
ձեռնաշարժվում։ Ձեռնաշարժությունը իբրև սեռական հարաբերության հավելյալ էր
օգտագործվում, և ոչ նրա փոխարեն։

«Քառասունութ իգական համալսարանական աշակերտներից ուզվեց՝ որ մի սեռական
վերաբերմունքների հարցաթերթ լրացնեն, որի մեջ կար ձեռնաշարժության հաճախականության
մասշտաբի մասին հարց։ Կանանցից քսանչորսը (փորձնական խումբը) հետո անհատականորեն մի
անկեղծ մոդելինգի ֆիլմ դիտեցին, որի մեջ կար իգական ձեռնաշարժություն։ Մի ամիս
հետո, բոլորը նորից նույն հարցաթերթը լրացրին։ Փորձնական խմբի անդամները նաև
լրացրին մի հարցաթերթ, որը գնահատում էր ֆիլմի տարբեր տեսակետները։ Արդյունքները
ցույց տվին, թե փորձնական խումբն իր միջակ ամսական ձեռնաշարժության հաճախականության
մեջ ավելացում ցույց տվեց, վերահսկված խմբի հետ համեմատվելիս։ Սակայն նույն խոմբը
զեկուցեց, թե ֆիլմն իր սեռական վերաբերմունքի վրա ոչ մի ազդեցություն չունէր։»

Մի 2004 թվականի ուսումնասիրություն Տորոնտոյի NOW ամսագրի միջոցով պատասխանվեց
ոչ-ճշգրիտ թվով հազարավոր մարդկանց կողմից։ Արդյունքները ցույց են տալիս, որ արական
սեռի ճնշող մեծամասությունը - 81% - ձեռնաշարժություն է սկսել 10 և 15 տարեկան
հասակի միջև։ Իգական սեռի մոտ դա ներկայացնում էին 55%-ը։ (Հաշվի առնել թե սեռական
գործողության ուսումնասիրությունները կարող են ինքնականխման ենթակա լինել) Սակայն,
հազվադեպ չէ, որ դրանից ավելի վաղ սկսեն, և սա ավելի հաճախակի է իգական սեռի մոտ՝
18%-ը ձեռնաշարժությունն սկսել էր նախքան 10 տարեկան, և 6%-ի մինչ 6 տարեկան։ Որպես
երեխայի սեռականության միակ ելք, ձեռնաշարժությունը նկատվել է շատ վաղատարիք
երեխաներում։ «Մարդու Սեռականություն՝ Բազմազանությունը Ժամանակակից Ամերիկայում»
գրքում, Ստրանգ, Դիվալտ և Սայադի հեղինակությամբ, նշված է՝ «Մանուկ տղան կարող է
օրորոցում ծիծաղել իր կանգուն արնանդամի հետ խաղալիս (դրանով հանդերձ, որ ժայթքում
չի ունենում): Մանուկ աղջիկներն երբեմն իրենց մարմինները ռիթմիկորեն, գրեթե
կատաղիորեն շարժում են, թվալով թե օրգազմ են ապրում։» Իտալացի կնախտաբաններ Ջորջիո
Ջորջի և Մարկո Սիկկարդին ուլտրաձայնի օգնությամբ նկատել իգական սաղմի
ձեռնաշարժությունը մինչև օրգազմ։

NOW ամսագրի ուսումնասիրությունը նշում է, թե ձեռնաշարժության հաճախականությունը 17
տարեկանից քչանում է։ Շատ տղամարդիկ օրական կամ ավելի հաճախ ձեռնաշարժվում են մինչև
իրենց 20-ական և նույնիսկ ավելի տարիքը։ Քչացումը ավելի կտրուկ է կանանց մեջ, և
ավելի կամաց տղամարդկանց մեջ։ Մինչ 13-ից 17 տարեկան աղջիկները միջին թվով օրական
մեկ անգամ ձեռնաշարժվում էին (գրեթե իրենց արու ընկերների չափ), չափահաս կանայք
միայն ամիսը 8-9 անգամ էին ձեռնաշարժվում, որը տղամարդկանց մեջ 18-22 անգամ է։
Պատանի երիտասարդները զեկուցում են օրական մոտ վեց անգամ ձեռնաշարժվելու մինչև
ժայթքում կարողություն, մինչ որոշ տղամարդիկ հին միջնադարում զեկուցում են խնդիրներ
նույնիսկ օրը մեկ անգամ ժայթքման համար։ Մյուս կողմից առողջ 21-ից 28 տարեկան
տղամարդիկ կարող են օրական 8-ից 10 անգամ ձեռնաշարժվել եթե լարված չլինեն։ Սակայն
ուսումնասիրությունը մասնակիցների մի ամբողջական ժողովրդագրական բաժանում չի
ներկայացնում, և մի Տորոնտոական քաղաքական ապրելակերպի ամսագրի կարդացողների
սեռական պատմությունը հավանական է, որ ընդհանուր հասարակության չներկայացնի։

Թվում է թե իգական սեռը ավելի քիչ հավանական է ձեռնաշարժվելու, երբ գտնվում է մի
տարասեռահակ հարաբերությունում քան արական սեռը։ Ըստ հասարակական հավատքի, երկու
սեռերի անհատները, որոնք սեռականորեն ակտիվ հարաբերության մեջ չեն գտնվում ավելի
հաճախակի են ձեռնաշարժվում քան նրանք, որ գտնվում են. սակայն, մեծ մասամբ սա ճիշտ
չէ, քանի որ մենակ կամ ընկերակցի հետ ձեռնաշարժությունը հարաբերության
հատկանիշներից է։ Հակառակ հանրաճանաչ իմաստության, շատ ուսումնասիրություններ
դրական հարաբերակցություն են ցույց տալիս ձեռնաշարժության և սեռական հարաբերության
միջև։ Մեկ ուսումնասիրություն շատ ավելի բարձր ձեռնաշարժության չափ է ցույց տալիս
համասեռահակ տղամարդկանց և կանանց մեջ, որոնք հարաբերության մեջ են։

Ձեռնաշարժությունը ավելի է ընդունվում իբրև մի առողջ գործողություն և հաճույքի
անվտանգ կիսելու մեթոդ, առանց այն վտանգների, որ կարող են սեռական հարաբերության
հետ լինել։ Դա հասարակապես ընդունված և նույնիսկ փառաբանվում է որոշ շրջաններում։
Խմբային ձեռնաշարժության իրադարձությունները կարելի է հեշտորեն համացանցի վրա
գտնել։



https://hy.wikipedia.org/wiki/%D4%BC%D5%AB%D5%B8%D5%B6%D5%A5%D5%AC_%D5%84%D5%A5%D5%BD%D5%BD%D5%AB

Լիոնել Անդրես «Լեո» Մեսսի (իսպ.՝ Lionel Andres Messi, Հունիսի 24, 1987,
Ռոսարիո), արգենտինացի ֆուտբոլիստ, հարձակվող, իսպանական «Բարսելոնա» ֆուտբոլային
ակումբի խաղացող։ Լիոնել Մեսսին համարվում է բոլոր ժամանակների լավագույն
ֆուտբոլիստներից մեկը, նրան հաճախ համեմատում են Դիեգո Մարադոնայի հետ, իսկ վերջինս
նրան համարում է իր «հետնորդը»: Մեսսին «Ոսկե գնդակի» հնգակի մրցանակակիր է (2009,
2010, 2011, 2012 , 2015):

Մեսսին ֆուտբոլ խաղալ սկսել է երիտասարդ տարիքում և իր հմտություններն ու ներուժը
շուտով իրագործել է «Բարսելոնայում»: Նա «Նյուելս Օլդ Բոյսի» երիտասարդական թիմից
«Բարսելոնա» է տեղափոխվել 2000 թվականին։ 2004-05 մրցաշրջանում նա դարձավ թիմի
ամենաերիտասարդ ֆուտբոլիստը, ով առաջնությունում գոլի հեղինակ է դարձել։ Մեսսին
շուտով լուրջ հաջողությունների հասավ իր թիմի հետ՝ երկու անգամ հաղթելով Լա
Լիգայում (2005, 2006) և Չեմպիոնների Լիգայում (2006)։

2006-07 մրցաշրջանից նա դարձավ հիմնական կազմի խաղացող, դարձավ հեթ-տրիկի հեղինակ
«Էլ Կլասսիկոյում» և մրցաշրջանն ավարտեց 14 գոլով 26 լիգայի խաղերում։ Մեսսիի
ամենահաջող մրցաշրջանը 2008-09 մրցաշրջանն է եղել, որտեղ նա խփեց 38 գոլ և կարևոր
դեր խաղաց իր թիմի հաղթարշավում։ Այդ սեզոնում Բարսելոնան հաղթեց Լա Լիգայում,
նվաճեց Իսպանիայի գավաթը և Չեմպիոնների Լիգայի գավաթը։ 2009-10 մրցաշրջանում Մեսսին
դարձավ 47 գոլի հեղինակ՝ կրկնելով Ռոնալդոյի ռեկորդը, իսկ 2010-11 մրցաշրջանում
Մեսսին դարձավ 53 գոլի հեղինակ բոլոր մրցաշարերում։

Մեսսին հինգ անգամ դարձել է Իսպանիայի չեմպիոն, երեք անգամ հաղթել է Չեմպիոնների
Լիգայում՝ «Մանչեսթեր Յունայթեդի» դեմ երկու եզրափակիչներում էլ դառնալով գոլի
հեղինակ։ 2010-11 Չեմպիոնների Լիգայում դառնալով 12 գոլի հեղինակ՝ Մեսսին դարձավ
երրորդ խաղացողը պատմության մեջ, ով երեք անգամ անընդմեջ դառնում է Չեմպիոնների
Լիգայի լավագույն ռմբարկու:

Մեսսին 2005 ՖԻՖԱ Աշխարհի պատանեկան առաջնության լավագույն ռմբարկուն է վեց
գոլերով, այդ թվում՝ երկուսը եզրափակիչ խաղում։ Շուտով նա դարձավ Արգենտինայի
ազգային հավաքականի անդամ։ 2006 թ. նա դարձավ ամենաերիտասարդ խաղացողը, ով
մասնակցեց է ՖԻՖԱ-ի աշխարհի առաջնությանը, իսկ 2007-ին մասնակցեց Ամերիկայի գավաթի
եզրափակչին։ 2008-ին, Պեկինում, նա շահեց իր առաջին միջազգային տիտղոսը՝ դառնալով
օլիմպիական չեմպիոն։ Արգենտինայի ֆուտբոլի ազգային հավաքականում Մեսսին դարձել է 19
գոլի հեղինակ ավելի քան 60 խաղում։

Լիոնել Մեսսին, կամ էլ պարզապես Լեոն, ծնվել է 1987 թվականի հունիսի 24-ին
արգենտինական Սանտա Ֆէ քաղաքում։ Նա ծնվել և մեծացել է ամեն ինչով ապահովված
ընտանիքում։ Նրա ծնողներն էին Խորխե Հորասիա Մեսսին և Մարիա Կուկիչինին:

Մեսսիների ընտանիքը ծագում էր իտալական Անկոնա քաղաքից, որտեղից նրա նախահայրը,
Անջելո Մեսսին, գաղթել է Արգենտինա: Նա ունի երկու ավագ եղբայրներ, որոնցից մեկը
նրանից մեծ է 5, մյուսը՝ 7 տարով, և մեկ քույր:

Նա սկսել էր իր կարիերան 1995 թվականին «Նյուելզ Օլդ Բոյս» թիմում։ 11 տարեկանում
նրա մոտ հայտնաբերվում է աճի հորմոնի հետ կապված խանգարում, որը դանդաղեցնում էր
նրա աճը, ընտանիքը չէր կարողանում գումար հայթայթել բավականին թանկ բուժման համար։
Երիտասարդ Մեսսիի տաղանդի մասին պատմում են «Բարսելոնա» ֆուտբոլային ակումբի
սպորտային գծով տնօրենին, որը Մեսսիի խաղը դիտելուց հետո, առաջարկում է վերցնել
նրան ակումբ և հոգալ բուժման ծախսերը, եթե նա համաձայնվի սկսել նոր կյանք
Իսպանիայում: 13 տարեկանում իր ծնողների հետ տեղափոխվում է Իսպանիայի Բարսելոնա
քաղաք:

Սակայն մինչ այդ Լիոնելով սկսեցին հետաքրքրվել «Ռիվեր Փլեյթի» ղեկավարները, սակայն
«կարմրա-սպիտակավունների» շարքին տեղափոխվելուն խանգարեց բյուրոկրատական
պահանջները։ Բշժկական բազմաթիվ թղթերը հոգնեցրին Խորխե Մեսսիին և նա հրաժարվեց
բանակցություններից։ Հավանաբար սա էլ դարձավ այն կետը, որը բերեց նրան «Բարսելոնա»:

Մեսսին սկսեց խաղալ «Բարսելոնայի» մարզադպրոցի թիմում։ Արդյունքը գերազանցեց բոլոր
սպասելիքները։ Լիոնելը բոլորից մի գլուխ բարձր որակի խաղ էր ցուցադրում, չնայած որ
իր թիմակիցներից փոքր էր 2-3 տարով։ «Կանտերայի» ավագ մարզիչ Կառլես Ռեկսաչը
անմիջապես դիմեց ղեկավարությանը, ասելով, որ Մեսսիին առանց մտածելու պետք է վերցնել
թիմի հիմնական կազմ:

Լեո Մեսսիի հետ եղած բուժման խնդիրները և ամեն ինչ ակումը վերցրել էր իր վրա և ոչ
մի հանգամանք չէր կարող խանգարել նրան իր ուղու վրա: Երբ 2000 թվականին Մեսսին
առաջին անգամ հագավ Բարսելոնայի մարզաշապիկը, նրա հասակը ընդամենը 140 սմ էր:
Փոխարինողների նստարանին նստելիս, նրա ոտքերը նույնիսկ գետնին չհասան։ Փոխարենը
մտնելով խաղադաշտ՝ նա հրաշքներ սկսեց գործել։ Այդ տարի «Բարսելոնա Բ»-ում անցկացրած
30 խաղում նա 37 գոլ խփեց, իսկ Կատոլոնիայի գավաթի խաղարկության եզրափակիչում
խաղալով կոտրած խաղակոշիկներով 10 րոպեների ընթացքում նա 2 գոլ խփեց։

2000 թվականին իտալական Բերգամո քաղաքում անկացված բավականին հեղինակավոր
մրցաշարում, ուր մասնակցում էին նաև «Բարսելոնայի» երիտասարդ ֆուտբոլիստները, քարը
քարի վրա չթողեցին մրցակիցներին՝ ընդհանուր առմամբ հաղթելով 38-0 հաշվով, որոնցից
ամենադիմացկունը գտնվեց «Յուվենտուսի» մանկապատանեկան ակումբը, որը պարտվեց 4-0
հաշվով։ Այդ մրցաշարի լավագույն ֆուտբոլիստ ճանաչվեց Լիոնել Մեսսին։

Բարձր արդյունավետությունը պատճառ հանդիսացավ, որ 16-ամյա Մեսսիին ընդգրկվի
«Բարսելոնայի» հիմնական կազմ, չնայած որ այդ քայլին դիմելու համար կային բազմաթիվ
այլ դրդապատճառներ ևս։ 2003 թվականի նոյեմբերի 16-ին Ֆրենկ Ռայկարդը փոխարիման
մտցրեց Լիոնելին։ Այդ օրը «Բարսելոնան» ընկերական խաղում իր ուժերը չափում էր
պորտուգալական «Պորտուի» հետ:

2003-2004 թվականին Մեսսին նախապատրաստական մրցաշրջանը սկսեց Բարսայի հիմնական
կազմի հետ։ Նա արդեն առիթ ունեցավ մոտիկից շփվելու և փորձով փոխանակվելու Բարսայի
հիմնական կազմի աստղերի հետ։ Արգենտինացին Բարսայի կազմում իր նորամուտը նշեց 2004
թվականի հոկտեմբեր 16-ին «Էսպանյոլի» հետ հանդիպման ժամանակ, իսկ ահա նույն
մրցաշրջանի վերջում «Ալբասետեի» դարպասը խփեց իր առաջին գնդակը։ Այդ պահի դրությամբ
Մեսսին 17 տարեկան էր 10 ամսական 7 օրական։ Մինչև Մեսսին ոչ ոք նման վաղ տարիքում
«Բարսելոնայի» կազմում հաջողության չէր հասել։ 2005 թվականին Նիդերլանդներում տեղի
ունեցած երիտասարդական աշխարհի առաջնությունում Մեսսին դարձավ ինչպես առաջնության
հաղթող Արգենտինայի հավաքականի կազմում, այլև առաջնության լավագույն ֆուտբոլիստ և
լավագույն ռմբարկու։ Հենց այդ ժամանակ էլ Մեսսին թարմացրեց իր պայմանագիրը ունեցած
«Բարսելոնայի» հետ։ Այս անգամ պայմանագիրը երկարացվեց մինչև 2010 թվականը։

Մեսսիի փայլուն խաղը ստիպեց, որ Բարսայի ղեկավարությունը նշանակի նրա տրանսֆերային
արժեքի մի աստղաբաշխական գումար՝ 150 միլիոն եվրո: Իսկապես փառահեղ ստացվեց
2005-2006 մրցաշրջանը։

Այս մրցաշրջանում Մեսսին հաղթեց Իսպանիայի առաջնությունում։ 2005 թվականի նոյեմբերի
2-ին նա խփեց իր առաջին գոլը Չեմպիոնների լիգայում՝ «Պանատինայկոսի» դեմ խաղում։
Այդ ժամանակ «Բարսելոնան» հաղթեց 5-0 հաշվով։ Մեսսին նաև նվաճեց Չեմպիոնների Լիգայի
գավաթը, բայց քանի որ վնասվածք ուներ, չկարողացավ մասնակցել եզրափակիչ խաղին, որտեղ
կատալանները հաղթեցին «Արսենալին» 2-1: Դեկտեմբերին իտալիական Tuttosport թերթը
նրան շնորհեց «Ոսկե տղա մրցանակը, որպես լավագույն ֆուտբոլիստ 21 տարեկանների
շարքում: Հաղթողին որոշելու ժամանակ Մեսսին առաջ էր անցել Ուեյն Ռունիից և Լուկաս
Պոդոլսկիից: Մեսսին խփեց է 6 գոլ 17 խաղում Իսպանիայի լիգայում և 1 գոլ 6 խաղում,
Չեմպիոնների լիգայում համապատասխանաբար:

Շատ արագ միևնույն տարվա ընթացքում Մեսսին Արգենտինայի երիտասարդական հավաքականից
տեղափոխվեց Արգենտինայի ֆուտբոլի ազգային հավաքական: Հավաքականում անցկացրած առաջին
խաղը հունգարացիների հետ էր, ուր Մեսսին խաղադաշտում գտնվեց ընդամենը 44 վայրկյան:
Փոխարինման մտնելով նա անմիջապես հեռացվեց խաղադաշտից: Արգինտինայի հավաքականի
հաջորդ իսկ խաղում, ուր լատինաամերիկացիները մրցում էին ընկերական խաղում
խորվաթների հետ, Մեսսին արդեն 6-րդ րոպեին դարձավ գոլի հեղինակ:

2006–07 սեզոնում Մեսսին դարձավ հիմնական կազմի խաղացող՝ խփելով 14 գոլ 26 խաղում :
Նոյեմբերի 12-ին «Սարագոսայի» դեմ խաղում Մեսսին ծանր վնասվածք ստացավ, որի
պատճառով բաց թողեց 4 ամիս: Մեսսին խաղադաշտ վերադարձավ փետրվարի 11-ին, «Ռասինգի»
դեմ խաղում՝ մտնելով փոխարինման երկրորդ խաղակեսում: «Էլ Կլասիկոյում», «Ռեալ
Մադրիդի» դեմ խաղում, Մեսսին դարձավ հեթ-տրիկի հեղինակ, իսկ խաղը ավարտվեց ոչ ոքի
3-3: Նա դարձավ առաջինը Իվան Սամորանոյից հետո, ով «Էլ Կլասիկոյում» կարողացավ
դառնալ հեթ-տրիկի հեղինակ: Դրանից հետո Մեսսին սկսեց ավելի արդյունավետ գործել՝
վերջին 13 խաղում խփելով 11 գոլ:

Ապրիլին Իսպանիայի թագավորական գավաթի խաղարկության «Խետաֆեի» հետ հանդիպմանը
Մեսսին նույն ճշգրտությամբ կրկնեց Դիեգո Մարադոնայի՝ անգլիացիների դարպասը խփած
20-րդ դարի ամենահիշարժան գոլը։ Խաղից հետո մամուլը սկսեց նրան համեմատել
Մարադոնայի հետ, իսկ իսպանական թերթերը նրան անվանեցին «Մեսսիդոնա»: Նա անցավ 62
մետր, շրջանցեց վեց խաղացողի, գրավեց դարպասը և տոնեց գոլը Մարադոնայի նման։ Օրեր
անց Մեսսին արդեն կրկնեց Մարադոնայի «Աստծո ձեռքի» օգնությամբ խփված գնդակը, և այս
անգամ արդեն զոհի թվում էր «Էսպանյոլը»: Այս անգամ սակայն նրա հեղինակած հրաշք
գնդակը «Բարսային», ինչպես Մարադոնայի դեպքում, արդյունքում բաղձալի հաղթանակին
չհասցրեց։

Շնորհիվ իր հաջողության, Մեսսին առաջադրվեց «Ոսկե գնդակի» (France Football) և
գրավեց երրորդ տեղը, զիջելով միայն բրազիլացի Կակային և պորտուգալացի Կրիշտիանու
Ռոնալդույին: 2006-2007 մրցաշրջանի ընթացքում Մեսսին, ինչպես նաև «Բարսան», մնացին
առանց տիտղոսների։

2007-08 թ մրցաշրջանը Մեսսի և «Բարսելոնայի» համար այդքան էլ հաջող չստացվեց։ Քանի
որ «Բարսան» գրավեց 3-րդ տեղը Իսպանիայի առաջնությունում և Չեմպիոնների Լիգայում
հասավ միայն կիսաեզրափակիչ, որտեղ էլ պարտվեցին «Մանչեսթեր Յունայթեդին»: Այդ
մրցաշրջանից հետո թիմի մարզիչ Ֆրենկ Ռայկարդը դուրս եկավ աշխատանքից։

Սեպտեմբերի 19-ին դարձավ գոլի հեղինակ Լիոնի «Օլիմպիկի» դեմ խաղում, որը ավարտվեց
3-0 հաշվով։ Սեպտեմպերի 22-ին նա դարձավ դուբլի հեղինակ «Սևիլիայի» դեմ խաղում, իսկ
սեպտեմբերի 26-ին խփեց ևս երկու գոլ, այս անգամ «Սարագոսայի» դարպասը։ Այդ սեզոնի
ընթացքում Մեսսին ստացավ բազում վնասվածքներ որոնք էլ խանգարեցին նրան խաղալ ինչպես
հարկն է։

Բայց դա հաշվի չառնելով France Football-ը կրկին նրան է առաջադրում է «Ոսկե
գնդակի»: El Mundo Deportivo և Sport բարսելոնյան թերթերը հայտարարեցին, որ
մրցանակը պետք է տրվի Մեսիին։ Նույնանման կարծիք հայտնեցին այնպիսի հայտնի
խաղացողներ, ինչպիսիք են Ֆրանց Բեկեմբաուերը և Ֆրանչեսկո Տոտտին։ Բայց այս անգամ էլ
Մեսսին գրավում է երկրորդ տեղը՝ մրցանակը զիջելով Կրիշտիանու Ռոնալդույին։ Դրանից
հետո, Դիեգո Մարադոնան ասել էր Լիոնելին՝ «Սա վերջին անգամն է, երբ ես քեզ թույլ եմ
լինել երկրորդը:»

Նոր մրցաշրջանը սկսելուց առաջ Մեսսին փոխարինեց իր հին՝ 19 համարի մարզաշապիկը,
նոր՝ 10 համարի, որը նա ստացավ իտալիական «Միլան» տեղափոխված Ռոնալդինյոյից։ Մեսսին
հիանալի անցկացրել ողջ սեզոնը՝ հաղթելով «Բարսելոնայի» հետ երեք մրցաշարեր՝
Իսպանիայի առաջնությունը, Իսպանիայի գավաթը և Չեմպիոնների Լիգան։ Իսպանիայի
առաջնությունում Մեսսին խփեց 23 գոլ և կատարեց 11 գոլային փոխանցում 31 խաղերում և
աչքի ընկավ «Էլ Կլասսիկոյում», «Նոու Կամպում» (խաղը ավարտվեց 2-0) և դարձավ դուբլի
հեղինակ նույն մրցակցի հետ խաղում «Սանտիագո Բերնաբեույում» (խաղը ավարտվեց 6-2
հօգուտ «Բարսելոնայի»)։ Այնուհետև Մեսսին խփեց իր թիմի որոշիչ գոլը Իսպանիայի
գավաթի եզրափակչում՝ «Ատլետիկ Բիլբաոյի» հետ խաղում, որտեղ կատալանները հաղթեցին
4-1 հաշվով։

2009 թ. մայիսի 27-ին, «Բարսելոնայի» հետ միասին հաղթեց Չեմպիոնների Լիգայում՝
եզրափակիչ խաղում հաղթելով «Մանչեսթեր Յունայթեդին»: Մեսսին դարձավ հաղթական գոլի
հեղինակը («Բարսան» հաղթանակ տարավ 2-0)։ Մեսսին դարձավ Չեմպիոնների Լիգայի 2008-09
մրցաշրջանի լավագույն ռմբարկուն՝ խփելով 9 գնդակ։ Այդ հաջողություններից հետո
Մեսսին ճանաչվեց ՈւԵՖԱ-ի Չեմպիոնների լիգայի լավագույն ֆուբոլիստ և լավագույն
հարձակվող։

2008-09 սեզոնի ընթացքում Մեսսին արժանացավ «Ոսկե գնդակի» (France Football) որպես
Եվրոպայի լավագույն ֆուտբոլիստ և ստացավ «Ադամանդե գնդակ», որպես լավագույն
ֆուտբոլիստ ՖԻՖԱ-ի վարկածով։

2009-10 մրցաշրջանի սկզբին «Բարսելոնան» կնքում է նոր պայմանագիր Լեո Մեսսի հետ։
Այժմ համաձայնագիրը 22-ամյա ֆուտբոլիստի հետ հետ կնքվում է մինչև 2016 թ. և
պայմանագիրը ընդունելու փոխհատուցման չափը 250 միլլին եվրո էր։ Նախորդ պայմանագրում
փոխհատուցման գումարը կազմում էր 150 միլիոն եվրո։

Այնուհետև Մեսսին «Բարսելոնայի» կազմում 2009-10 մրցաշրջանում նվաճում է ՈւԵՖԱ
Սուպեր գավաթը, ինչպես նաև Իսպանիայի սուպեր գավաթը։ Իսպանիայի սուպեր գավաթի
խաղում Բարսան հաղթում է «Ատլետիկ Բիլբաոյին» (3-0 տանը և 2-1 դրսում)։ Սեփական
հարկի տակ տեղի ունեցած խաղում Մեսսին իր հաշվին գրանցել է կրկնակի գոլ և օգնել իր
թիմին մրցաշրջանի սկզբին գրանցել առաջին հաղթանակը։ Մի քանի օր անց ՈւԵՖԱ-ի Սուպեր
գավաթի համար խաղում Բարսան Դոնեցկի «Շախտյորի» հետ խաղում հաղթեց 1-0 հաշվով։ Այդ
խաղի ընթացքում Մեսսին դարձել է գոլային փոխանցման հեղինակ։ Առաջին գոլը Իսպանիայի
առաջնության ընթացքում Մեսսին խփել է «Խետաֆեյի» դեմ խաղում 2-0: Հաջորդ խաղում՝
«Ատլետիկո Մադրիդի» հետ, Մեսսի դարձել է դուբլի հեղինակ։ Դինամո Կիևի հետ խաղում
Մեսսին խփել է առաջին գոլը Չեմպիոնների լիգայի առաջնության ցուցակում և խաղը
ավարտվել է 2: 0 հաշվով։

2009 թ. դեկտեմբերի 1-ին, Լիոնել Մեսսին արժանանում է «Ոսկե գնդակ» մրցանակին՝
վաստակելով 473 միավոր ու առաջ է ընկնում իր մրցակից, Կրիշտիանու Ռոնալդուից, որի
համար ռեկորդային էր 240 միավորը։ Մեսսին 480 հնարավորից վաստակում է 473 միավոր և
աշխարհի 96 լրագրողները գրեթե միաձայն հայտարարել էին, որ Մեսսին լավագույն է։ Նա
դարձավ առաջին արգենտինացին, ով արժանացավ պատվավոր մրցանակին France Football
ամսագրի կողմից և հենց ինքը Մեսսին չէր սպասում այդպիսի հաղթանակի։

Հունվարի 10-ին Իսպանիայի առաջնությում «Տեներիֆեի» հետ խաղում Մեսսին իր հաշվին
գրանցում է հեթ-տրիկ, առաջինը այդ մրցաշրջանում նրա համար է, և երրորդ անգամ
Բարսելոնայի կազմում։

Լիոնել Մեսսին Չեմպիոնների լիգայի «Արսենալի» դեմ խաղում խփել է իր 100-րորդ գոլը։
Իսկ «Սևիլյայի» դեմ խաղում իր ցանկալի հարյուրմեկերորդը և նա միակն էր, որ այդքան
երիտասարդ տարիքում այդքան գոլ էր խփել (22 տարի, 6 ամիս և 22 օր)։

2010 թ, մարտի 14-ին Իսպանիայի առաջնությում, «Վալենսիայի» հետ խաղում, իր հաշվին
գրանցում է երկրորդ հեթ-տրիկը այդ մրցաշրջանում և չորրորդը Բարսայի կազմում։ Իսկ
Չեմպիոնների լիգայի այդ մրցաշրջանի ընթացքում Լեո Մեսսին ճանաչվում է լավագույն
խաղացող և լավագույն ռմբարկու։

Իսպանիայի սուպերգավաթի համար խաղում «Բարսելոնան» առաջին հանդիպումը «Սևիլիայի»
հետ պարտվեց 1-3 հաշվով և պատասխան խաղում «Բարսան» պետք է խփեր ամենաքիչը երկու
գոլ։ Այդ նպատակին թիմը հասավ հիմնականում շնորհիվ Մեսսիի, ով դարձավ հեթ-տրիկի
հեղինակ։ Այսպիսով, Մեսսին օգնեց «Բարսելոնային» իր պատմության մեջ իններորդ անգամ
նվաճել սուպերգավաթը և այդ ցուցանիշով շրջանցել իր հավերժական մրցակից «Ռեալ
Մադրիդին»՝ սահմանելով նոր ռեկորդ:

Չեմպիոնների լիգայի խմբային փուլի առաջին տուրում, Մեսսի դուբլ ձևակերպեց՝ օգնելով
«Բարսելոնային» հաղթել հունական «Պանատինաիկոսին» 5-1: Խփելով երկու գնդակ, Մեսսին
դարձավ բոլոր ժամանակների «Բարսելոնայի» լավագույն ռմբարկուն Չեմպիոնների Լիգայում՝
այդ ցուցանիշով շրջանցելով Ռիվալդոյին, ով խփել էր 25 գոլ։

Նոյեմբերի 21-ին, «Ալմերիայի» դեմ խաղում Մեսսին դարձավ 3 գոլի հեղինակ, որոնցից
մեկը դարձավ նրա 100-րդ գոլը երկրի առաջնությունում, իսկ խաղը ավարտվեց «Բարսայի»
հաղթանակով, 8-0 հաշվով։ Մեսսին դարձավ նաև երկրորդ ամենաերիտասարդ ֆուտբոլիստը (23
տարի, 149 օր), ով Իսպանիայի առաջնությունում 100 գոլ էր խփել՝ զիջելով միայն
Ռաուլին (22 տարի, 293 օր)։ Նոյեմբերի 29-ին «Նոու Կամպում» «Բարսան» հանդիպեց
«Ռեալ Մադրիդին» և ջախջախեց մադրիդցիներին 5-0 հաշվով: Մեսսին չկարողացավ գոլի
հեղինակ դառնալ, բայց երկու գոլային փոխանցում կատարեց Դավիդ Վիլյայի վրա։

Հունվարի 10-ին Մեսսին արժանացավ «Ոսկե գնդակի»՝ շրջանցելով իր թիմակիցներ Անդրես
Ինիեստային և Չավի Էռնանդեսին: Մեսսի դարձավ հինգերորդ ֆուտբոլիստը պատմության մեջ,
ով կարողացավ այդ մրցանակը շահել երկու անգամ անընդմեջ։ Նրանից առաջ երկու անգամ
անընդմեջ «Ոսկե գնդակը» հաշել էին Միշել Պլատինին, Մարկո վան Բաստենը, Կեվին Կիգանը
և Ռոնալդոն:

Ապրիլի 27-ին Մեսսին խփեց երկու որոշիչ գոլ Մադրիդի «Ռեալի» դարպասը Չեմպիոնների
Լիգայի շրջանակներում։ «Բարսան» հաղթեց 2-0 և պատասխան խաղից հետո (1-1) նվաճեց
եզրափակչի ուղեգիր։ Եզրաձփակչում «բլաուգրանան» հաղթեց «Մանչեսթեր Յունայթեդին» 3-1
հաշվով, իսկ Մեսսին խփեց իր թիմի երկրորդ գոլը։ Խաղից հետո նա ճանաչվեց եզրափակչի
լավագույն ֆուտբոլիստ։ Մեսսին նաև երրորդ անգամ անընդմեջ դարձավ Չեմպիոնների Լիգայի
լավագույն ռմբարկու (12 գոլ)։

Հոկտեմբերի 3-ին Լիոնել Մեսսին ստացավ Ալֆրեդո դի Ստեֆանոյի մրցանակը, որը տրվում է
Marca ամսագրի վարկածով Իսպանիայի լավագույն ֆուտբոլիստին։ Մեսսին ստանում է այդ
մրցանակը երրորդ անգամ անընդմեջ։

Օգոստոսի 26-ին «Բարսելոնան» հաղթեց ՈւԵՖԱ Սուպեր գավաթը՝ հաղթելով պորտուգալական
«Պորտոին» 2-0 : Մեսսին 39-րդ րոպեին բացեց խաղի հաշիվը, իսկ խաղավարտին մոտ
կատարեց գոլային փոխանցում, որից հետո Սեսկ Ֆաբրեգասը վերջակետ դրեց խաղում։

Սեպտեմբերի 17-ին Մեսսին դարձավ հեթ-տրիկի հեղինակ «Օսասունայի» դեմ խաղում։
Արդյունքում «Բարսան» հաղթեց 8-0 հաշվով։ Սեպտեմբերի 24-ին Մեսսին ձևակերպես ևս մեկ
հեթ-տրիկ, այս անգամ «Ատլետիկո Մադրիդի» դեմ խաղում։

Սեպտեմբերի 28-ին Չեմպիոնների Լիգայում, բելառուսական ԲԱՏԷ-ի դեմ խաղում Մեսսին
խփեց երկու գոլ և հավասարվեց Լադիսլաո Կուբալային «Բարսելանայի» բոլոր ժամանակների
լավագույն ռմբարկուների ցանկում (194 գոլ): Հոկտեմբերի 15-ին «Ռասինգի» դարպասը
գրավեց երկու անգամ և շրջանցեց Կուբալային։ Եվս մեկ անգամ Մեսսին հաջողության հասավ
«Մալյորկայի» դեմ խաղում՝ խփելով իր 132-րդ գոլը Լա Լիգայում: Նոյեմբերի 1-ին
Մեսսին երեք գոլ խփեց «Վիկտորիա Պլզենի» դարպասը։ Մեսսին կրկնեց իր խաղընկեր
Պեդրոյի ռեկրդը՝ հաջողության հասնելով վեց մրցաշարերում մեկ սեզոնի ընթացքում:

Նա գերազանցեց Գրեդ Մյուլերի ռեկորդը խփելով 23 գնդակ այս առաջնությունում: Մեսսին
արդեն 4 տարի անընդմեջ շահում է «ՈՍԿԵ ԳՆԴԱԿ»-ը։ Դա ռեկորդ է։

«Բարսելոնա» սկսել է մրցաշրջանն նոր մարզչի՝ Տիտո Վիլիանովայի գլխավորությամբ, ով
փոխարինել էր Պեպ Գվարդիոլային։ Առաջին պաշտոնական խաղում՝ Ռեալ Սոսեյդադի դեմ
խաղում Մեսսին խփել է 2 գոլ։ Իսպանիայի Սուպերգավաթի՝ օգոստոսի 23-ին տեղի ունեցած
խաղում Ռեալի դարպասը խփված 3 գոլերից մեկի հեղինակը Մեսսին էր, պենալից։
Հանդիպումն ավարտվել է 3:2 հօգուտ Բարսելոնայի։ Սանտյագո Բերնաբեու մարզադաշտում
անցկացված մարզադաշտում Բարսելոնան պարտվեց 2:1 հաշվով և Սուպերգավաթը հաղթեց Ռեալ
Մադրիդը, այդ հանդիպման ընթացքում Լիոնելը տուգանային հարվածով խփել է միակ գոլը
մադրիդցիների դարպասը՝ այդպիսով դարնալով Բարսելոնի ամենաարդյունավետ խաղացողը
Էլ-Կլասիկոյի պատմության մեջ և առաջ անցնելով Սեսար Ռոդրիգեսից։ Լեոն խփել է 15 գոլ
Էլ-Կլասիկոյում։ Բացի այդ արգենտինացին սահմանել է ևս 1 ռեկորդ. նա դարձել է
Իսկպանյայի Սուպերգավաթի լավագույն ռմբարկուն։ Հոկտեմեբերի 27-ին կայացած Ռայո
Վալյեկանոյի դեմ խաղում Մեսսին խփել է իր 300-րդ գոլը կարիերայի ընթացքում։

Դեկտեմբերի 14-ին Մեսսին ճանաչվել էր 2012 թվականին լավագույն ֆուտբոլիստ, ըստ
World Soccer ամսագրի, հակառակորդների հաղթելով մեծ առավելությամբ, Լիոնելը հավաքել
է 47,33%, նրան հետևում էին Քրիշտինաու Ռոնալդուն 19,01 %-ով և նրա խաղնկեր Անդրես
Ինիեստան 9,77 %-ով։ Մեսսին հաղթեց 3 անգամ ինչպես Քրիշտիանու Ռոնալդուն: Հունվարի
7-ին Ցյուրիխում Մեսսին կարիերայի ընթացքում 4-րդ անգամ արժանացավ Ոսկե Գնդակին։
Այդ մարցանակը արգենտինացու համար դարձավ 4-րդը, դա ռեկորդ էր, որոնք Լիոնելը
սահմանեց անընդմեջ: Արգենտինացին հավաքեց ձայների 41,6 %-ը 2-րդ հորիզոնականում
Քրիշտիանու Ռոնալդուն էր 23,6 %-ով, իսկ 3-րդ հորիզոնականում Անդրես Ինիեստան էր,
որը հավաքել էր 10,9 %: Ոսկե Գնադկը նվաճելուց հետո Մեսսին մեկնաբանեց այսպես.

Հունվարի 27-ին կայացած 21-րդ տուրում առաջնության ամենաթույլ ակումբի՝ Օսասունայի
դեմ Մեսսին խփեց 4 գնդակ, իսկ Բարսելոնան հաղթեց 5-1 հաշվով։ Այս խփված գնդակներից
հետո Մեսսին նոր ռեկորդ սահմանեց, 11 խաղ անընդմեջ գոլ խփելով։ Այս ռեկորդը կատարել
էին Բարսելոնայի նախկին խաղացողներ՝ Մարտին Մարիանոն և Ռոնալդոն, աչքի ընկան
Պրեմիեր լիգայի 10 խաղերում: Ինչպես Մեսսին, խփելով 2-րդ գնդակը խաղում, խփեց
200-րդ գնդակը Իսպանական չեմպիոնատում։ Մեսսին դարձավ տարիքով ամենափոքր
ֆուտբոլիստը, ում հաջողվել էր հնավճել այդ մրցանակը: Փետրվարի 7-ին Մեսսին
երկարաձգեց Բարսելոնայի հետ պայմանագիրը մինչև 2018 թվականի հունիսը։ Պայմանագրում
նշված էր նաև վարձելու գումարը, որը կազմում էր 250 միլիոն։:

Փետրվարի 16-ին Լիոնելը խփեց 2 գնդակ Գրանդայի դարպասը, խփելով 300 գնդակ
Բարսելոնայի կազմում:

Մարտի 2-ին Սանտյագո Բերնաբեում կայացած Ռեալ Մադրիդի դեմ կազմում, Լիոնելը
հավասարվեց Դի Ստեֆանիոյին Էլ-Կլասիկոյում խփած գոլերով (18):

2013 թվականի մարտի 30-ին կայացած 29-րդ տուրում՝ Սելտայի դեմ խաղում Մեսսին
երկարացրեց իր ռեկորդը, մրցակցի դարպասը խփելով 19 խաղ անընդմեջ (11-19րդ
տուրերում)։ Այնուհետև վնասվածքի պատճառով բաց թողնելով 3 խաղ, նա խփեց ևս 2 գոլ:

Աչքի ընկնելով 33-րդ տուրում Ատլետիկ Բիլբաոի դեմ խաղում, Մեսսին սահմանեց ևս 2
ռմբարկուական ռեկորդ: Ատլետիկոյի դեմ խաղում խփած գոլը դարձավ 24-րդ արտագնա
խաղերում։ Արգենտինացին կրկնեց Քրիշտիանու Ռոնալդուի անցած տարվա ռեկորդը, խփված 23
հյուրային խաղերում։ Բացի այդ, Մեսսին 15 հյուրային խաղերում դաշտից դուրս չի եկել
առանց գոլ խփելու։ Ռեկորդի հին սեփականատերը եղել է Դանիել Գուիսան Մալիորկայի
կազմում 2007/08 մրցաշրջանում։

Մրցաշրջանը Լեոն սկսել է բավականին հաջող՝ հաշվի առնելով այն, որ նա երկար ժամանակ
բուժվում էր վնասվածքից։ Իսպանիայի չեմպիոնատի Վալենսիայի դեմ խաղում Մեսսին
ակումբային կարիերայում ձևակերպեց իր 23-րդ հետ-տրիկը, իսկ «Չղջիկներին» նրա երրորդ
գոլի շնորհիվ նա դարձավ Պրեմյերայի լավագույն ռմբարկուն, որոնք խփվել են արտագնա
խաղերում, այս ցուցանիշի առջևում մեքսիկական լեգենդար հարձակվող Ուգո Սանչեսն,
խփելով 99 հյուրային խաղերում։ Ամբողջ առաջին 6 տուրերում Մեսսին խփել է 8 գոլ և
կատարել 3 արդյունավետ փոխանցում, իսկ Չեմպիոնների Լիագայի Այաքսի դեմ խաղում
Մեսսին ևս մեկ հետ-տրիկ է ձևակերպում Բարսելոնայի կազմում, դարձավ միակ
ֆուտբոլիստը, ով կարողացել է ձևակերպել 4 հետ-տրիկ առաջնության ամենահեղինակավոր
ակումբին։ Ալմերայի դեմ հյուրային խաղում Մեսսին վնասվածք ստացավ, հաշիվը 21-րդ
րոպեին բացելուց վայրկյաններ անց հարձակվողը ծնկի մասում ցավ զգաց, և ցանկացած
փոխարինվել։ Նա բաց թողեց 3 օր ծնկատակի ջլի պատճառով:

Չեմպիոնների Լիագայի Միլանի դեմ խաղում, որտեղ Լիոնելը հեղինակեց դուբլ, արտագնա
Բետիսի դեմ խաղում Մեսսին կրկին վնասվածք ստացավ - ձգեց մկանները և բաց թողեց երկու
ամիս:

2013 դեկտեմբերին Մեսսին հավաքած ձայներով զիջեց Քրիշտիանու Ռոնալդուին աշխարհի
լավագույն ֆուտբոլիստի կոչման համար ըստ World Soccer ամսագրի:

2014 թվականի հունվարի 9-ին Մեսսին վերադարձավ խաղադաշտ Իսպանիայի 1/8-ում Խետաֆեի
դեմ խաղում 66-րդ րոպեին և 2 գոլ հեղինակեց: Հունվարի 13-ին կայացած Ոսկե Գնդակի
համար պայքարում Մեսսին զբաղեցրեց 2-րդ հորիզոնականը՚:

Նոր մրցաշրջանում՝ Իսպանիայի առաջնության առաջին տուրում՝ Էլչեի դեմ խաղում,
արգենտինացին բացեց իր գոլերի ցուցակը, գրանցեց դուբլ (3-0): 2-րդ տուրում՝
Վիլյառեալի դեմ խաղում, ավարտվեց նվազագույն հաշվով՝ հօգուտ Բարսելոնայի, Մեսսին
կատարեց գոլային փոխանցում դեպի Սանդրո Ռամիրեսին, ում մնում էր գնդակը ուղարկել
դատարկ դարպասը։

Սեպտեմբերի 27-ին 6-րդ տուրի Գրանադայի դեմ խաղի ժամանակ հարձակվողը երկու գոլ
խփեց, իսկ կապտանռնագույնները հակառակորդին հաղթեցին 6:0 հաշվով։ 27-ամյայի առաջին
գոլը եղավ հանդիպման 62-րդ րոպեին, դարձավ նրա համար 400-րդը կարիերայի պաշտոնական
խաղերում (358 գոլը ակումը կազմում, իսկ 42-ը Արգենտինայի կազմում)։ Որպեսզի հասնի
այդ արդյունքին, Մեսսիից պահանջվեց 525 խաղ:

Հոկտեմբերի 18-ին, Էյբարի դարպասին ճշգրիտ հարվածելով՝ Լեոն չեմպիոնատում խփում է
իր 250-րդ գոլը և դառնում Պրեմիերի պատմության մեջ՝ այս նշանակետին հասած
ամեներիտասարդ ֆուտբոլիստը։

Նոյեմբերի 5-ին, Չեմպիոնների Լիգայի Ամստերդամի Այաքսի դեմ խաղում գրանցելով դուբլ՝
հարձակվողը Եվրոպայի ամենահեղինակավոր մրցաշարում գոլերի թվով առաջ անցավ իսպանացի
ռմբարկու Ռաուլ Գոնսալեսից. երկու ռմբարկուների գոլերի թիվը դառնում է 71: Միայն թե
Մեսսին դրան հասել էր 91 հանդիպման արդյունքում, իսկ Ռաուլը՝ 142:

Նոյեմբերի 22-ին, 12-րդ տուրում՝ Սևիլիայի դեմ խաղում 27-ամյա արգենտինացին
հեթ-տրիկ ձևակերպեց՝ խփելով իր 251-րդ, 252-րդ և 253-րդ գնդակները՝ միաժամանակ
Իսպանիայի ֆուտբոլային առաջնությունում արդյունավետությամբ նոր ռեկորդ սահմանելով։
Նախկինում այս ձերքբերումը պատկանում էր Տելմո Սարրային, որը 277 հանդիպման
ընթացքում 251 անգամ գրավել էր հակառակորդի դարպասը։ Մեսսիից պահանջվեց քիչ ավելի
երկար ժամանակ այդ արդյունքին հասնելու համար՝ 289 խաղ։ Պատմական դարձած 2-րդ գոլից
հետո թիմակիցները որոշեցին օրորել ռեկորդակրին, իսկ խաղավերջի ազդանշանից հետո
Բարսելոնայի ֆուտբոլիստները Կամպ Նոու դաշտում մնացին ևս 10 րոպե. նրանք դիտում էին
Լիոնելի հիմնական գոլի տեսահոլովակը, գրկախառնվեցին դափնեկրին և դաշտից դուրս գալիս
Մեսսիի համար կառուցեցին փառքի միջանցք:

Նոյեմբերի 25-ին Լիոնել Մեսսին դարձավ Չեմպիոնների Լիագայի պատմության ռմբարկուն։
Խմբային փուլի 5-րդ տուրի կիպրոսական Ապոել-ի դեմ խաղում կրկին հեթ-տրիկ ձևակերպեց։
Առաջին գոլը, որը նա խփեց հանդիպման 38-րդ րոպեին, 72-րդը դարձավ ֆուտբոլիստի համար
և թույլ տվեց Մեսսին գրավել մրցաշարի ողջ պատմության ընթացքում ռմբարկուների
ցուցակի առաջատարի դիրքը։ Հանդիպման 57-րդ և 87-րդ րոպեին գոլ խփելով հարձակվողը
կրկնեց իր իսկ ռեկորդը։ Պետք է նշել նաև, որ Մեսսին այդ խաղում ձևակերպեց
Չեմպիոնների Լիգայի՝ իր 5-րդ հեթ-տրիկը, ինչը նույնպես ռեկորդ էր։

Դեկտեմբերի 7-ին, 14-րդ տուրում Էսպանիոլի դեմ խաղում (5:1), Մեսսին կրկին հեթ-տրիկ
ձևակերպեց և երկու նոր ռեկորդ. 12 գոլով դարձավ Կատալոնական դերբիի պատմության
լավագույն ռմբարկու և անցավ 400 գոլի սահմանը, հյուրային խաղերի արդյունքում

Հունվարի 11-ին Իսպանիայի մրցաշարի 18-րդ տուրում, Բարսելոնան իր դաշտում ընդունեց
գործող չեմպիոն՝ Ատլետիկո Մադրիդին։ Մեսսին անցկացրեց մրցաշրջանի իր լավագույն
խաղերից մեկը. առաջին խաղակեսում նա գոլային փոխանցում կատարեց դեպի Լուիս
Սուարեզը, իսկ երկրորդ խաղակեսի սկզբնամասում վաստակեց 11 մետրանոց, իսկ հանդիպման
վերջնամասում ևս մեկ գոլ խփեց, որը կատալոնացիներին թույլ տվեց 3:1 հաշվով հաղթանակ
տոնել:

Հունվարի 12 կայացած Ոսկե Գնդակի համար պայքարում Մեսսին զբաղեցրեց 2-րդ
հորիզոնականը։ Արգենտինացին ևս մեկ ռեկորդ սահմանեց դառնալով միակ ֆուտբոլիստ՝ ով 8
անգամ անընդմեջ դուրս է եկել եզրափակիչ եռյակ (2007/2014):

Հունվարի 18-ին կայացած 19-րդ տուրի Դեպորտիվո Լա-Կորունյայի դեմ խաղում,
հարձակվողը օգնեց իր ակումբին հաղթել 4:0 հաշվով, վերջին չեմպիոնատի արտագնա
խաղերում ձևակերպեց իր առաջին հեթ-տրիկը: Նշանակալի է որ դարձավ հարձակվողի համար
15-րդը Պրիմերիայում, որին նա չեմպիոնատի շրջանակներում խփել է 10-ից ավելի գոլ:

Հունվարի 24-ին, 20-րդ տուրում Էլչեի դեմ խաղում ձևակերպեց դուբլ, Մեսսին կարողացավ
կրկնել Ռեալի լեգենդար հարձակվող Ֆերենց Պուշկաշի ռեկորդը՝ 7 մրցաշրջան անընդմեջ
խփելով 20 և ավելի գոլ, որը պահպանվում էր 51 տարի: Բացի այդ, այդ դուբլը Մեսսին
համար 77-րդն էր չեմպիոնատում, որը նրան օգնեց դուբլների քանակով հավասարվել
իսպանացի հարձակվող Տելմո Սարային:

Փետրվարի 8-ին, Սան-Մամես դաշտում 22-րդ տուրում բասկերի՝ Ատլետիկ Բիլբաոյի դեմ
խաղում, արգենտինացի հարձակվողը կատարեց երկու գոլային փոխանցում և մեկ գոլ
տուգանային հարվածից, խփելով իր 12-րդ գոլը տուգանային հարվածից, դարձավ երրորդը
Իսպանական չեմպիոնատում Ռոնալդինյոյից և Կրիշտիանու Ռոնալդուից - 15 գոլ, և Ռոբերտո
Կարլոսից որը գլխավորում էր աղյուսակը 16 գոլով։ Բացի այդ, այդ գոլը Լիոնելին օգնեց
կրկնել լեգենդար գերմանացի հարձակվող Գերդ Մյուլլերի ռեկորդը, ով 7 մրցաշրջան
անընդմեջ խփել էր 23 գոլից ավելի:

Փետրվարի 15-ին Մեսսին խաղաց իր 300 խաղը Իսպանական չեմպիոնատում։ Հոբելյանական
հանդիպումը 23-րդ տուրում Լևանտեի դեմ խաղն էր, որտեղ Բարսելոնան վստահորեն հաղթեց
5:0 հաշվով, իսկ ինքը՝ արգենտինացին սահմանեց ևս մի քանի ռեկորդ։ Առաջինը Մեսսին
կատարեց 106 գոլային փոխանցում, որոնցով հավասարվեց պորտուգալացի կիսապաշտպան Լուիշ
Ֆիգուին, իսկ անցումների թվով (105)՝ դարձավ Իսպանիայի առաջնության վերջին 25 տարվա
լավագույն ասիստենտ: Երկրորդը՝ խփեց 3 գոլ, և հետ-տրիկների թիվը հասցրեց 34-ի,
որոնցից 23-ը ձևակերպել է Պրեմիերայում։ Դրանով կրկնեց Ռոնալդուի ռեկորդը՝
Իսպանիայի առաջնությունում ձևակերպած հետ-տրիկների թվով և դրանցով անցավ Ռեալի
լեգենդար հարձակվող Դի Ստեֆանյոյից և Ատլետիկի հարձակվող Տելմո Սարայից (22)։ Նաև
Մեսսին կրկնեց Սարայի ռեկորդը ձևակերպած հետ-տրիկների թվով իսպանական բոլոր
թիմերին։ Կատալոնացիների կազմում արգենտինացուն այժմ ունի 31 հետ-տրիկ: Բացի այդ,
Լեոն ակումբային ռեկորդ սահմանեց, դարձավ ամենաերիտասարդ Բարսելոնայի ֆուտբոլիստը
Իսպանիայի առաջնությունում իր 300-րդ խաղին մասնակցելով։ Հարձակվողը այս արդյունքին
հասավ 27 տարեկան 236 օրականում։ Նախորդ ռեկորդակիրը կիսապաշտպան Չավին էր՝ 28
տարեկան 352 օրականում: Բոլոր 300 խաղերում Մեսսին խփել է 269 գոլ և կատարել 106
գոլային փոխանցում։

Մարտի 8-ին, Պրեմիերայի 26-րդ տուրում՝ Ռայո Վալյեկանոի դեմ խաղում (6:1),
արգենտինացի հարձակվողը ձևակերպեվ իր 35-րդ հետ-տրիկը, իսկ Իսպանական դերբիում
24-րդը։ Այդպիսով Մեսսին առաջ անցավ Կրիշտիանու Ռոնալդուից Իսպանական դերբիում
ձևակերպած հետ-տրիկների թվով։ Նաև Լեոն անցավ Տելմո Սարայի ռեկորդը ձևակերպած
հետ-տրիկների թվով։ Այսպիսով Բարսելոնայի կազմում նա ունեցավ 32 հետ-տրիկ (24-ը
Պրիմերայում, 2-ը Իսպանիայի գավաթում, 1-ը Իսպանիայի Սուպերգավաթում, սկ 5-ը
Չեմպիոնների Լիգայում)։ Այս հանդիպման ժամանակ արգենտինացին ձևակերպեց իր ամենաարագ
հետ-տրիկը, որի համար նրան պահանջվեց ընդամենը 11 րոպե։ Նաև Մեսսին արդեն 6
մրցաշրջան անընդմեջ խփում է 40 գոլ և ավելի, որը նույնպես ռեկորդ է:

Ապրիլի 18-ին 32-րդ տուրի շրջանակներում՝ Կամպ-Նոույում կայացած Վալենսյայի դեմ
խաղում, արգենտինացին պաշտոնական խաղերում խփեց իր 400-րդ գոլը Բարսելոնայի կազմում
(278 գոլ Պրիմերայում, 75-ը Չեմպիոնների լիգայում, 32-ը Իսպանիայի գավաթում, 10-ը
Իսպանիայի Սուպերգավաթում, 4-ը աշխարհի ակումբային առջնությունում, 1-ը Ուեֆայի
Սուպերգավաթում) դրա համար նրանից պահանջվեց 471 հանդիպում: Հարձակվողը գոլերից
317-ը խփեց ձախ ոտքով, 64-ը աջով, 17-ը գլխով, 1-ը կրծքով, իսկ 1-ը ձեռքով, որոնցից
16-ը խփեց տուգանային հարվածից, իսկ 48-ը 11 մետրանոցից: Բացի այդ, այս խաղում
Մեսսին կատարեց գոլային փոխանցում, իսկ կատալոնացիները հակառակորդին հաղթեցին 2:0
հաշվով:

Մայիսի 6-ին Մեսսին Եվրոպայի գավաթի առաջնությունում խաղաց իր 100-րդ խաղը (97-ը
Չեմպիոնների լիգայում, իսկ 3-ը Ուեֆայի Սուպերգավաթում)։ Հոբելյանական խաղը Մեսսին
խաղաց Չեմպիոնների Լիգայի առաջին խաղում՝ Մյունխենի Բավարյայի դեմ խաղում, որտեղ
Բարսելոնան հաղթեց 3:0 հաշվով։ Արգենտինացին 3 րոպեում դուբլ ձևակերպեց, և գոլային
փոխանցում կատարեց դեպի Նեյմարը։ Բոլոր 100 խաղերում հարձակվողը պարտության մատնեց
78 անգամ (77 անգամ Չեմպիոնների Լիգայում և մեկ անգամ Ուեֆայի Սուպերգավաթում):

Մայիսի 17-ին Վիսենտե Կալդերոն մարզադաշտում Ատլետիկո Մադրիդին խփեց միակ գոլը, որը
23-րդ անգամ Բարսելոնային բերեց պետության չեմպիոնի կոչում: Մայիսի 30-ին Իսպանիայի
Գավաթի ֆինալում՝ Բիլբաոյի Ատլետիկին խփեց 2 գնդակ, որտեղ կապտա-նռնագույնները 3:1
հաշվով հաղթել են: Հատկապես շատ գեղեցիկ ստացվեց արգենտինացու առաջին գոլը, որը շատ
մեկնաբաններ անվանեցին ֆանտաստիկ և կախարդական: Այդ գոլը հարձակվողը խփեց
տուգանային գծից կատարված փոխանցումից հետո, ճանապարհին խաբելով մի քանի մրցակցի։
Հունիսի 6-ին Բեռլինի Օլիմպիկ ստադյոնում Մեսսին հաղթեց Չեմպիոնների Լիգայի գավաթը
4-րդ անգամ, իսկ Բարսելոնան 3:1 հաշվով հաղթելով Թուրինի Յուվենտուսին դարձավ
մրցաշարի 5-ակի հաղթող: Բացի այդ, կատալոնական գրանդը դարձավ միակ ֆուտբոլային
ակումբը Եվրոպական ֆուտբոլի պատմության մեջ, որը կարողացել է «ոսկե հետ-տրիկ»
ձևակերպել 2 անգամ: Նաև 27-ամյա Մեսսին դարձավ ամենաերիտասարդ ֆուտբոլիստ
Չեմպիոներրի Լիգայում պատմության մեջ, ում հաջողվել է 4 անգամ հաղթել այդ մրցաշարը։

Ավարտված մրցաշրջանում արգենտինացին բոլոր մրցաշարերում միասին անցկացրեց 57 խաղ
խփելով 58 գոլ. 43 գոլը Իսպանիայի առաջնությունում (2-րդ ռմբարկու), Իսպանիայի
գավաթում 5 գոլ և 10 գոլ Չեմպիոնների լիգայում (լավագույն ռմբարկու Նեյմարի և
Կրիշտինու Ռոնալդու հետ)։ Բացի այդ, Մեսսին դարձավ ամենաշատ ասիստ կատարած
ֆուտբոլիստը բոլոր մրցաշարերում - 18 փոխանցում առաջնությունում, Իսպանիայի
Գավաթում 5 ասիստ (նաև Լուիս Սուարեզը) և 6 ասիստ Չեմպիոնների Լիգայում:

Հանդիսության ժամանակ նաև Մեսսին ստացավ մրցաշրջանի լավագույն գոլ հեղինակողի
կոչումը, որը նա խփել էր Մյունխենի Բավարյային Չեմպիոնների լիգայի 1/2-ի առաջին
խաղում: Գոլը խփելուց արգենտինացին շրջանցեց 5-րդ ֆուտբոլիստին՝ Ժերոմ Բոատենգին և
գնդակը գեղեցիկ ուղարկեց Մանուել Նոյերի պաշտպանած դարպասը: Լավագույն գոլը
ընտրեցին Ուեֆայի կայքից օգտվողները, Մեսսին հավաքեց 39%, առաջ անցենլով իր
մրցակիցներից։

Մինչև Արգենտինայի հավաքական հրավիրվելը Մեսսին հրավեր ստացավ Իսպանիայի ֆուտբոլի
ազգային հավաքականից, բայց մերժեց այն։ 2004 թ հունիսին նա անցկացրեց իր առաջին
խաղը երիտասարդական հավաքականում ընդդեմ Պարագվայի։ 2005 թ հունիսին նա հաղթեց
Նիդերլանդներում անցկացվող աշխարհի երիտասարդական առաջնությունում և դարձավ
լավագույն ռմբարկու՝ խփելով 6 գոլ:

Օգոստոսի 4-ին Խոսե Պեկեռմանը կանչում է Մեսսիին Արգենտինայի ֆուտբոլի ազգային
հավաքականում հանդես գալու և նա ընդունում է հրավերը։ Բայց հենց առաջին խաղում նա
խաղադաշտում է լինում ընդամենը երեք րոպե, քանի որ ստանում է կարմիր քարտ: Երկրերդ
հանդիպումը անցկացնում է 2005 թ, սեպտեմբերի 3-ին, Պարագվայի ազգային հավաքականի
դեմ խաղում՝ դուրս գալով խաղադաշտ 80-րդ րոպեին։ Դա 2006 թ. աշխարհի առաջնության
ընտրական փուլում էր։ Առաջին իր գոլը հավաքականի կազմում Մեսսին խփում է ընկերական
խաղում ընդդեմ Խորվաթիայի, իսկ երկրորդ գոլը 2006 թ. աշխարհի առաջնության խաղում՝
ընդդեմ Սերբիայի և Չերնոգորիայի (6: 0)։

Չնայած ստացած վնասվածքին, Մեսսին հրավիրվեց հավաքական՝ մասնակցելու մունդիալ
2006-ին։ Կոտ դ'Իվուարի դեմ կայացած հանդիպումը Մեսսին բաց թողեց, իսկ Սերբիայի
հավաքականի դեմ խաղում դարձավ գոլի և գոլային փոխանցման հեղինակ: Նա նաև մասնակցեց
1/8 եզրափակիչ Մեքսիկայի դեմ խաղին՝ խաղավարտին մոտ փոխարինելով Խավիեր Սավիոլային։

Մեսսին խաղաց իր առաջին խաղը 2007 թ Ամերիկայի գավաթում հունիսի 29-ին, երբ
Արգենտինան առաջին խաղում հաղթեց Միացյալ Նահանգներին (4-1)։ Այս խաղում, նա ցույց
տվեց իր հմտությունները որպես փլեյմեյքեր։ Մեսսիին 79-րդ րոպեին փոխարինեց Տևեսը և
րոպեներ անց գրավեց դարպասը:

Նրա երկրորդ խաղը Կոլումբիա դեմ էր, որտեղ նա վաստակեց 11-մետրանոց, որն իրացրեց
Կրեսպոն։ Խաղը ավարտվեց արգենտինացիների հաղթանակով՝ 4-2, ինչը երաշխավորեց նրանց
տեղը մրցաշարի 1/4 եզրափակչում:

Երրորդ խաղում, ընդդեմ Պարագվայի, Մեսսին փոխարինման մտավ 64-րդ րոպեին, երբ հաշիվը
0-0 էր և դարձավ գոլային փոխանցման հեղինակ: 1/4 եզրափակիչում, Պերույի դեմ խաղում,
Մեսսին խփեց արգենտինացիների երրորդ գոլը՝ Ռիկելմեյի փոխանցումից հետո, իսկ
կիսաեզրափակչում գրավեց արդեն Մեքսիկայի հավաքականի դարպասը (4- 0):
Արգենտինացիները եզրափակչում պարտվեցին Բրազիլիային 3-0 հաշվով:

2008 թ. Մեսսին մասնակցեց ամառային օլիմպիական խաղերին։ «Բարսելանան» չէր ցանկանում
նրան թույլ տալ մասնակցել մրցաշարին, բայց Խոսեպ Գվարդիոալյի հետ խոսելուց հետո
Մեսսին հնարավորություն ստացավ մասնակցել այդ մրցաշարին: Առաջին իսկ խաղում, Կոտ
դ'Իվուարի դեմ, Մեսսին խփեց իր առաջին գոլը։ 1/4 եզրափակչում նա աչքի ընկավ երկրորդ
անգամ՝ գրավելով Հոլանդիայի հավաքականի դարպասը։ Ոսկե մեդալների համար խաղում
արգենտինացիները հանդիպեցին Նիգերիայի հավաքականի հետ, որտեղ Մեսսին գոլային
փոխանցում կատարեց դեպի Անխել դի Մարիան, ով խփեց վերջին գնդակը:

1/8 եզրափակչում Մեսսին վերջապես գոլային փոխանցում կատարեց, որից հետո Կարլոս
Տևեսը բացեց խաղի հաշիվը, այնուամենայինվ գոլը հերթական մրցավարական սկանդալը
առաջացրեց, քանի որ Տևեսը գտնվում էր բացահայտ խաղից դուրս վիճակում:

1/4 եզրափակչում արգենտինացիները հանդիպեցին Գերմանիայի հավաքականին և պարտվեցին
4-0 հաշվով: Չնայած ծանր պարտությանը՝ Մեսսին առաջադրվեց ՖԻՖԱ-ի մրցանակին՝ որպես
առաջնության լավագույն ֆուտբոլիստ, սակայն մրցանակը բաժին հասավ Դիեգո Ֆորլանին:

Աշխարհի 2014 թվականի խաղերին, որը տեղի է ունեցել Բրազիլյայում Մեսսին հավաքականի
հետ մեկնեց որպես առաջնորդ և ավագ։ Առաջին խաղում՝ Բոսնյա և Հերցոգովինա դեմ խաղում
Մեսսիի հարվածից հետո բոսնյացի պաշտպան Սեադ Կոլաշինեցը ինքնագոլ խփեց, այդ խաղում
Մեսսին մրցարշավում խփեց իր առաջին գոլը, որը հաղթանակ բերեց հավաքականին: Խմբային
փուլի 2-րդ խաղում՝ Իրանի դեմ Մեսսին կարողացավ հաշիվը բացել ավելացված ժամանակում,
նորից գոլի հեղինակ դարձավ Մեսսին: Խմբային փուլի Նիգերյայի դեմ ավարտական խաղում
Լիոնելը դուբլ ձևակերպեց, արդյունքում Արգենտինան հաղթեց 3:2 հաշվով և վստահորեն
դուրս եկավ փլեյ-օֆֆ: Հենց ինքը՝ Մեսսին դարձավ երեք խաղերի լավագույն խաղացողը։

1/8-ի եզրափակչում արգենտինան իր ուժեղ հակառակորդին՝ Շվեցարյային հաղթեց, խաղի
հիմնական ժամանակում հաշիվը այդպես էլ չբացվեց, իսկ ավելացված ժամանակում Դի Մարիան
կարողացավ հաշիվը բացել և հաղթանակ պարգևել հավաքականին, գոլային փոխանցում կատարեց
Լիոնել Մեսսին, ով արդեն 4-րդ անգամ անընդմեջ ճանաչվել է խաղի լավագույն
ֆուտբոլիստ։ 1/4-ում արգենտինացիները հաղթեցին Բելգիայի ազգային հավաքականին և 1990
թվականից սկսած անընդմեջ մտան կիսաեզրափակիչ, որտեղ նրանց հանդիպեց խաղերի ֆավորիտ
Նիդերլանդները։ Հետաքրքիր խաղում շատ գոլային պահեր ստեղծվեց, բայց գոլ
չարձանագրվեց նույնիսկ ավելացված ժամանակում։ Տեղի ունեցավ 11 մետրանոցներ, որտեղ
ուժեղ գտնվեցին արգենտինացիները, առաջին գոլը խփեց Մեսսին։ Աշխարհի 2014 թվականի
խաղերում եզրափակիչ դուրս եկան Արգենտինան և Գերմանիան, եզրափակչում Գերմանին
հաղթեց 1:0 հաշվով, որի համար պետք է շնորհակալություն հայտնեն Մարյո Գյոտցեին։
Խաղից հետո հայտարարվեց խաղերի լավագույն ֆուտբոլիստ, որը Լեոն էր:

Մեսսին իսկապես խաղի լավագույն ֆուտբոլիստն էր, ի զարմանս հասարակության
արգենտինացին հրաժարվեց մրցանակից, մրցանակը տրվեց պարագվայցի Նելսոն Վալդեսին:
Մեսսին դժգոհ էր ալբիսելեստների խաղից, և քննադատեց այն։

Հաջորդ խաղը Ուրուգվայի դեմ խաղն էր, այս երկու հավաքականների խաղը համարվում է
Հարավային Ամերիկայի ամենալավ հանդիպումը։ Հանդիպումը ավարտվեց 1:0 հօգուտ
Արգենտինայի, միակ հաղթական գոլ խփեց Սերխիո Ագուերոն:

Նվազագույն հաշվով հաղթանակից հետո, Լիոնել Մեսսին ճանաչվեց խաղի լավագույն
խաղացող, որը նա այս անգամ ընդունեց: Խաղից հետո արգենտինացուց հարցազրույց
վերցրեցին։

Խմբային փուլի վերջի խաղում արգենտինայի հավաքականը Ճամայկայի դեմ խաղում տարավ
նվազագույն 1:0 հաշվով հաղթանակ, գոլի հեղինակը Գոնսալո Հիգուայինն էր: Արգենտինան
մյուս փուլ անցավ առաջին հորիզոնականով (7 միավորով)։

Քառորդ եզրափակչում Արգենտինայի հավաքականը հանդիպեց Կոլումբիայի հավաքականին։
Արգենտինացիները կոլումբյայի դարպասապահի՝ Դավիդ Օսպինի լավ խաղի արդյունքում
չկարողացան հիմնական ժամանակում հաղթել (0:0), բայց 11 մետրանոցներում
արգենտինացիները ավելի համարձակ են իրացնում 11 մետրանոցները և հաղթում 5:4 հաշվով,
որից հետո նրանց հանդիպում էր սպասվում Ամերիկայի գավաթի կիսաեզրափակչում:

Այդ հանդիպման ժամանակ Մեսսին հրաշալի է իրացնում 11 մետրանողը, և ինչպես միշտ նա
լավագույնն էր, Բարսելոնայի հարձակվողը ինչպես բոլոր հանիպումներում այնպես էլ այս
հանդիպմանը վտանգավոր պահեր էր ստեղծում հակառակորդի դարպասին, և հանդիպման ավարտից
հետո Մեսսին ճանաչվեց խաղի լավագույն ֆուտբոլիստը:

Այդ խաղում Արգենտինան խաղադաշտ մտավ լիովին պատրաստ, շատ հարավամերիկացիներ կրկին
կարծում էին, որ աշխարհի լավագույն հավաքականը Արգենտինան է, Պարագվայը շատ թույլ
էր արգենտինացիների գրոհների դեմ. դա մի շոու էր, որը ավարտվեց Արգենտինայի
հաղթանակով (6:1):

Ինքը՝ Լիոնել Մեսսին, 6 գոլային գրոհներից մասնակցել է 5-ին, ու թեև խաղադաշտից
դուրս եկավ առանց գոլ խփելու, բայց կարող է այդ խաղն էլ գրանցել իր ակտիվում. կես
ժամվա ընթացքում նա խաղադաշտում անում էր այն, ինչ կամենում էր. աշխարհի
ամենաթանկարժեք ֆուտբոլիստը հրաշալի մարտ վարեց առանց որևէ լարման, և դրա շնորհիվ
նա հայտարարվեց խաղի լավագույն ֆուտբոլիստ: Ինքը՝ Արգենտինայի հավաքականի ավագը,
խաղից հետո ասել է.

Եզրափակչում մրցեցին Արգենտինայի և Չիլիի հավաքականները։ Խաղը շատ կոպիտ ու լարված
ստացվեց, շատ քիչ գոլային պահեր ստեղծվեցին։ Չիլիացիները «բանտարկության» էին
ենթարկել Մեսսիին, որի ոտքերին երբեմն հարվածում էին: Խաղում գոլ չարձանագրվեց, իսկ
Ամերիկայի Գավաթի հաղթողը որոշելու համար 11 մետրանոցներ խփեցին։ Արգենտինացիները
կարողացան ընդամենը 1 գոլ խփել 11 մետրանոցից, որը խփեց Մեսսին, իսկ չիլիացիները,
հստակ իրացնելով 4 11 մետրանոցները, հաղթեցին Ամերիկայի գավաթը (4:1):

Ավելի ուշ տեղեկությունը հաստատեց Marca պարբերականը։ Արգենտինացին չստացավ
մրցանակը և խնդրեց կազմակերպիչներին, որ նրանքհրաժարվեն Կոպա Ամերիկայի լավագույն
ֆուտբոլիստ ընտրելուց։ Իսպանական կայքի ցուցադրած տեսահոլովակում երևում է, թե
ինչպես մրցաշարի լավագույն խաղացողի մրցանակը վերցնում են հատուկ պատվանդանից.
այդպիսի պատվանդաններին էին ցուցադրված մրցաշարի լավագույն դարպասապահի, լավագույն
երիտասարդ ֆուտբոլիստի և այլ անհատական պարգևները,:

Արդյունքում Լիոնել Մեսսին հավաքականի հետ միասին տարվա ընթացքում պարտվում է 2-րդ
եզրափակչում. անցածը Աշխարհի առաջնությունն էր՝ Բրազիլիայում, սա՝ Ամերիկայի
գավաթը՝ Չիլիում:

Մեսսին որոշ ժամանակ հանդիպում էր Մակարենա Լեմոսի՝ երիտասարդ արգենտինացի աղջկա
հետ, իր հայրենի Ռոքսարիո քաղաքից։ Նշվում էր, որ նրանց ծանոթացրել էր աղջկա հայրը։
Մեսսին և Լեմոսը հանդիպում էին Գերմանիայի աշխարհի գավաթի ժամանակ։ Նախկինում նա
հարաբերություններ է ունեցել նաև արգենտինացի մոդել Լուչիանա Սալազարի հետ։

2009 թվականի հունվարին, Hat Trick Barca ծրագրի ժամանակ Channel 33-ում նա ասել է՝
«Ես ունեմ ընկերուհի, և նա ապրում է Արգենտինայում, ես ուրախ եմ նրա հետ»: Միևնույն
ժամանակ նրան նկատել էին Անտոնելա Ռոկուզոյի հետ։

ՊԵՍ 2009-ում, ՊԵՍ 2010-ում (Ֆերնանդո Տորեսի հետ), ՊԵՍ 2011-ում տեսախաղի
սկավառակի վրա պատկերված էր Մեսսին։ Նա հանդիսանում էր նաև Adidas, Storkman,
A-Style, Mirage, el Banco Sabadell, YPF, MasterCard, Garbarino, Xbox,
McDonald’s, Danone, Pepsi, Movistar ընկերությունների գլխավոր դեմքը։

Լիոնել Մեսսին նաև հանդիսանում է ՅՈՒՆԻՍԵՖ միջազգային կազմակերպության բարի կամքի
դեսպանը։

2012 թվականի մայիսի 16-ին Electronic Arts-ը հաստատեց, որ Ֆիֆա 2013-ի կազմի վրա
կրկին Մեսսին է պատկերված։ Մեսսին ընդհունեց իր մասնակցությունը նոր համակարգի
զարգացման մեջ:

2012 թվականին Մեսսին շարունակեց լիովին վճարել Մարրոկացի 6-ամյա Վալիդ Կաշաշայի
բուժման ծախսերը. երեխան ցանկանում էր դառնալ ֆուտբոլիստ, սակայն չէր կարող
իրականացնել իր երազանքը աճի հորմոնի անբավարար լինելու պատճառով:

2012 թվական նոյեմբերի 2-ին Բարսելոնայի ծննդատանը ծնվեց Մեսսի և Անտոնելլային
տղան, որին անվանեցին Տիագո: 2015 թվականին Մեսսին պատրատվում է կրկին հայր դառնալ:

2013 թվականի հունվարին Մեսսին 152 հազար եվրո տրամադրեց Ռոսարիո սպորտային ակումբի
վերակառուցման համար:

Մի անգամ Արգենտինայի հավաքականի մարզիչ Ալեքսանդրո Սաբելյան ասաց, որ Մեսսին խաղը
նկարագրելու համար պետք է նոր մի բառ։ Մեսսիի հետ երկար տարիներ համագործակցող
ընկերությունը՝ Pepsiն, սոցիալական կայքերում սկսել էր մրցարշավ՝ կոչ անելով մտածել
ածական, որը կբնութագրի Մեսսիի խաղը։ 2013 թվականի փետրվարին իսպանական
«Santillana» բառարանում մտավ inmessionante ածականը՝ ձևավորված Մեսսիի ազգանունից։
Նոր բառը ուներ 2 իմաստ. 1) Մեսսի խաղաոճ, ինքնակատարելագործման անսահմանափակ
ունակություն, 2) բոլոր ժամանակների լավագույն ֆուտբոլիստ:

2013 թվականի սկզբում Մեսսիին և նրա հորը՝ Խորխեին, մեղադրեցին 4 միլիոն եվրոյից
ավելի հարկեր չվճարելու մեջ: Իսպանական իշխանությունների վարկածով Լիոնելը 2006-ից
2009 թվականների թաքցրել է իր եկամուտների շուրջ ինֆորմացիան հարկերից խուսափելու
համար: Իր հերթին արգենտինացին ասել է, որ ինքը իր հոր հետ երբեք օրենքները չի
խախտել:



https://hy.wikipedia.org/wiki/%D5%8E%D6%80%D5%A1%D5%BD%D5%BF%D5%A1%D5%B6

Վրաստան (վրաց.՝ საქართველო, [sɑkʰɑrtʰvɛlɔ] Սա՛քարթվելո), պետություն Մերձավոր
Արևելքում։

Գտնվում է Առաջավոր Ասիայում՝ Մեծ Կովկաս լեռնային համակարգի արևմտյան ու
կենտրոնական հատվածում։ Արևմուտքում ողողվում է Սև ծովի ջրերով։ Հյուսիսում
սահմանակցում է Ռուսաստանին, հարավ-արևմուտքում՝ Թուրքիային, հարավում՝ Հայաստանին,
հարավ-արևելքում՝ Ադրբեջանական Հանրապետությանը։ Հյուսիսային ու հյուսիսարևմտյան
հատվածներում Հարավային Օսիայի ու Աբխազիայի հանրապետություններն են, որոնք
միջազգային հանրության կողմից (բացի Ռուսաստանից և մի քանի այլ պետություններից),
համարում են օկուպացված և Վրաստանի կազմի մեջ մտնող։ Աբխազիայի և Հարավային Օսիայի
միջազգային ճանաչումը Վրաստանի տարածքային ամբողջականության առանցքային խնդիրն է։

Վրաստանի ժամանակակից տարածքը հիմնականում համընկնում է Պատմական Վրաստանի
կենտրոնական հատվածին. որոշ գավառներ մնում են Թուրքիայի ու Ադրբեջանի տարածքում։
Վրաստանի պատմության ակունքները հասնում են մինչև բրոնզի դար։ Պատմական ուրույն
ուղի են անցել կենտրոնական Վրաստանը՝ Վիրքը, և արևմտյան հատվածը՝ Կոլխիդան։ 11-րդ
դարում Վրաստանը միավորվել է մեկ պետության՝ Վրաց թագավորության մեջ։
Բագրատիոնիների դրոշի ներքո համախմբվել են ոչ միայն պատմական վրացական հողերը, այլև
հարևան ու հեռավոր բազմաթիվ երկրներ։

Ժամանակակից Վրաստանը դե յուրե զբաղեցնում է 69 700 կմ2 տարածք (119-րդն աշխարհում)
և 2015 թվականի դրությամբ ունի 3 729 500 բնակիչ (131-րդն աշխարհում)։ Մայրաքաղաքը
Թբիլիսին է, պետական լեզուն՝ վրացերենը, բնակչության մեծամասնությունը դավանում է
ուղղափառ քրիստոնեություն։ Վրաց ուղղափառ եկեղեցին ժամանակակից Վրաստանի հիմնական
կրոնական հաստատությունն է։

Վրաստանը ունիտար կառուցվածքով, բազմակուսակցական համակարգով ժողովրդավարական
ազգային պետություն է։ Վրաստանի Սահմանադրությունը ընդունվել է 1995 թվականի
օգոստոսի 24-ին և փոփոխությունների է ենթարկվել 2004 և 2010 թվականներին։ Վրաստանը
ՄԱԿ-ի, Եվրախորհրդի, ԱՀԿ-ի և բազմաթիվ այլ միջազգային կազմակերպությունների անդամ
է։

Վրաստանի տարածքում հայտնաբերվել են նյութական մշակույթի հուշարձաններ, որոնք
ստորին քարի դարից են։ Նոր քարի դարի և բրոնզեդարյան վաղ երկրագործական մշակույթի
բնակավայրեր հայտնաբերվել են Քվեմո-Քարթլիում, Ռիոն-Ղվիրիլյան ավազանում և այլուր։
Արևելյան Վրաստանում վաղ երկրագործական մշակույթին փոխարինել է Կուր-Արաքսյան
մշակույթը։ Մ.թ.ա. 8-րդ դարում ստեղծվել են ցեղային կայուն միություններ, խորացել է
ունեցվածքային և սոցիալական անհավասարությունը, նախնադարյան համայնական հասարակարգի
քայքայման և դասակարգային հարաբերությունների ձեավորման պրոցեսը։

Մ.թ.ա. 6-րդ դարում Արևմտյան Վրաստանի տարածքում ձևավորվել է Կոլխիդայի
թագավորությունը։ Մ.թ.ա. 4-րդ դարում Արևելյան Վրաստանում ուժեղացել է Իբերիայի
թագավորությունը՝ Արմազ, ապա՝ Մցխեթ կենտրոնով։ Մ.թ.ա. 3-1-ին դարերում Վրաստանի
բնակչության մեծամասնությունը կազմող ազատ և կիսազատ հողագործ-համայնականները նաև
հիմնական զինվորական ուժն էին։ Կիրառվում էր նաև ստրկական աշխատանքը։ Հելլենիստական
դարաշրջանում Վրաստանի քաղաքական և տնտեսական մշակութային սերտ կապեր ուներ
Հայաստանի, Սելևկյանների պետության, Պոնտոսի թագավորության հետ։ Մ.թ.ա. 1-ին դարում
Հռոմեական կայսրությունը գրավել է Իբերիան։

Իբերական թագավորության և Լազիկայի (Լազական թագավորություն) հետագա հզորացմամբ
մ.թ. 2-4-րդ դարերում հռոմեական ազդեցությունը թուլացել է։ Վրաստանում ավատատիրական
հարաբերությունները ձևավորվել են մ.թ. 2-4-րդ դարերում (4-6-րդ դարերում դարձել են
տիրապետող)։

Հայերի ու աղվանների դաշնակցությամբ ուժեղացել է Քարթլիի բնակիչների պայքարը
սասանյան զավթիչների դեմ։ Վախթանգ I Գորգասալի թագավորության ժամանակաշրջանում
(5-րդ դարի երկորրդ կես) նշանակալից շինարարական աշխատանք է կատարվել, կարևոր
կենտրոն, ապա նաև Քարթլիի մայրաքաղաք է դարձել Թիֆլիսը։ 523 թվականին Պարսկաստանը
Քարթլիում վերացրել է թագավորական իշխանությունը, երկրի գլուխ կարգել իր կառավարչին
(մարզպանին), որի նստավայրը Թիֆլիսն էր։ 562 թվականի պարսկա-բյուզանդական
պայմանագրով Արևմտյան Վրաստանը (Լազիկան) ընկել է Բյուզանդիայի տիրապետության տակ։
7-րդ դարի սկզբից բյուզանդական ազդեցությանն է ենթարկվել նաև Քարթլին։

Մինչև 9-րդ դար վրացիները հայերի և աղվանների հետ համատեղ պայքարել են Վրաստանին
տիրած արաբ նվաճողների դեմ։ Վրաստանը Հայաստանի և Աղվանքի հետ մտնում էր Արմինիա
կուսակալության մեջ։ Ավելի ուշ Վրաստանը ազատագրվել է նաև Բյուզանդիայից ունեցած
կախումից։ 8-րդ դարի վերջին և 9-րդ դարի սկզբին ներկայիս Վրաստանի տարածքում
ձևավորվել են ավատատիրական խոշոր իշխանություններ (Կախեթ, Հերեթ, Աբխազիա)։
Աբխազիայի Լեոն II իշխանը ողջ Արևմտյան Վրաստանտ միավորել է Էգրիս-Աբխազական
թագավորության մեջ (մայրաքաղաքը՝ Քութայիս)։

10-րդ դարի երկրորդ կեսին և 11-րդ դարի սկզբին ձեավորվել է միասնական ավատատիրական
պետություն՝ Վրաց Բագրատունիների ներկայացուցիչ Բագրատ III թագավորի (975-1014)
գլխավորությամբ։ Վրացական թագավորության տնտեսական, մշակութային և քաղաքական
առավելագույն հզորության է հասել 12-13-րդ դարերում։ 12-րդ դարի առաջին քառորդին,
Դավիթ Շինարար թագավորի օրոք (1089-1125) սելջուկյան թուրքերի տիրապետությունը
թոթափած Վրաստանը դարձել է Մերձավոր Արևելքի հզոր պետություններից մեկը։

Վրաց թագավորությունը հզորության գագաթնակետին է հասնում Թամար թագուհու
իշխանության տարիներին (1184-1213)։ Քաղաքական և մշակութային կապեր են հաստատվել
Կիևյան Ռուսիայի հետ, ուժեղացել է հայ-վրացական համագործակցությունն ու
զինակցությունը։ Հիմնադրվել է Զաքարյանների իշխանապետությունը։ Բարձր զարգացման է
հասել Վրաստանի մշակույթը, գրականությունը, փիլիսոփայությունը, արվեստը,
ճարտարապետությունը։ Այդ ժամանակաշրջանում է ստեղծվել Շոթա Ռուսթավելու
«Ընձենավորը» պոեմը։

13-րդ դարի երկրորդ քառորդին Վրաստանը զավթել են մոնղոլ-թաթարները։ 14-րդ դարի
վերջին երկիրն ասպատակել են Լենկ Թեմուրի հրոսակները։ 15-րդ դարի վերջին,
ավատատիրական երկպառակությունների հետեանքով, Վրաստանը բաժանվել է անկախ
թագավորությունների (Քարթլիի, Իմերեթիայի, Կախեթի)։

Մինչև 16-րդ դարը Իմերեթիայի թագավորությունից փաստորեն առանձնացել են Մեգրելիայի և
Գուրիայի իշխանությունները, 17-րդ դարի սկզբին՝ Աբխազիան։ Վրաստանի մասնատմանը
նպաստել է կիսանկախ ավատատիրական տիրույթների (սաթավադո) ի հայտ գալը, որոնց տերերն
իմունիտետի իրավունք էին ստացել՝ իրենց ձեռքում կենտրոնացնելով վարչական և դատական
իշխանությունը։

16-18-րդ դարերում Վրաստանը դարձել է Անդրկովկասում գերիշխանության համար պայքարող
Թուրքիայի և Իրանի միջև ընդհարումների թատերաբեմ։ Վրաստանին մեծագույն վնաս են
հասցրել 17-րդ դարի առաջին քառորդին Իրանի շահ Աբաս I-ի ավերիչ արշավանքները Քարթլի
և Կախեթի մարզ (Կախեթում բնաջնջվել է 100 000 մարդ, 200 000՝ գերեվարվել Իրան)։
1625 թվականին Գ. Սաակաձեի գլխավորությամբ ժողովրդական խոշոր ապստամբություն է
ծագել պարսկական լծի դեմ։ 1659 թվականին ապստամբել են Կախեթի մարզի բնակիչները։

15-րդ դարում վերսկսվել, իսկ 16-18-րդ դարերում կանոնավոր բնույթ են ստացել
մոնղոլ-թաթարական լծի ժամանակաշրջանում ընդհատված ռուս-վրացական կապերը։ Վրաստանի
կառավարողները Թուրքիայի ու Իրանի դեմ ռազմական օգնության խնդրանքով բազմիցս դիմել
են Ռուսաստանին։ Ռուս-վրացական մերձեցման գործում կարեոր դեր է խաղացել 17-րդ դարի
վերջին Մոսկվայում ստեղծված վրացական գաղթավայրը։

Պետրոս I-ի Կասպիական արշավանքից հետո, թուրքական և իրանական հալածանքների
պայմաններում, Վախթանգ VI-ը և վրացական շատ քաղաքական ու մշակութային գործիչներ
ապաստանել են Ռուսաստանում։ 18-րդ դարի երկրորդ կեսին, Հերակլ II-ի օրոք միավորված
Քարթլի-Կախեթական թագավորությունը հզորացել է, վերականգնվել և զարգացել է
տնտեսությունը, աշխուժացել առետուրը։ Առավել նշանակալի քաղաքներն էին Թիֆլիսը
(մինչև 25 000 բնակիչ), Գորին, Քութայիսը, Թելավը։ Սաղմնավորվել են առաջին
մանուֆակտուրաները։ Իմերեթիայի թագավոր Սողոմոն I-ը (1752-84) հնազանդեցրել է
անջատամետ ավատատերերին և երկրից վտարել թուրքական զավթիչներին։

17-18-րդ դարերում զարգացել է վրացական մշակույթը, սկզբնավորվել է գրատպությունը։
Հասարակական մտքի առաջատար ուղղություններից է դարձել լուսավորականությունը։
Ռուս-վրացական հարաբերությունների ամրապնդումը հանգեցրել է 1783 թվականին նրանց
միջև պայմանագրի կնքմանը, որը բարդացրել է Վրաստանի քաղաքական հարաբերությունները
Իրանի և Թուրքիայի հետ։ 1795 թվականին Իրանի շահ Աղա Մուհամեդ-խան Կաջարի զորքերը
ներխուժել են Վրաստան, գրավել և ավերել Թիֆլիսը։

Հերակլ 2-րդի մահից (1798) հետո, ուժեղացած ավատատիրական հետադիմության
պայմաններում, երկրում ստեղծվել է ճգնաժամային վիճակ։ 1801-ին Արևելյան Վրաստանը
միացավ Ռուսաստանին։ Քարթլի-Կախեթական թագավորությունը դադարեց գոյություն ունենալ։
19-րդ դարի ընթացքում (1803-64) Ռուսաստանի կազմի մեջ մտավ նաև Արևմտյան Վրաստանը։
Ռուս-պարսկական (1804-13, 1826-28) և ռուս-թուրքական (1806-1812, 1828-29)
պատերազմների հետեանքով, որոնց ակտիվորեն մասնակցեցին և վրացիները, ազատագրվեցին
վրացական տարածքներ։ Վրաստանի՝ Ռուսաստանին միանալը, չնայած երկրում հաստատված
գաղութային վարչակարգին, ունեցավ առաջադիմական նշանակություն, թուրքական և
պարսկական լծից Վրաստանի ազատագրման միակ ուղին էր այդ։

Կապիտալիզմի զարգացման ուղին բռնած Ռուսաստանի տնտեսական կյանքի մեջ ներգրավվելը
նպաստեց Վրաստանի սոցիալ-տնտեսական վերելքին, ամրապնդվեց վրաց ժողովրդի մշակութային
կապը ռուս և Ռուսական կայսրության մյուս ժողովուրդների հետ։ Ցարիզմի գաղութային
քաղաքականությունը և ճորտատիրական լուծը գյուղացիական զանգվածային ելույթների
պատճառ դարձան։ 1804 թվականին ապստամբեց Լեռնային Քարթլիի, 1812-13 թվականներին՝
Կախեթի մարզի, 1819-1820 թվականին՝ Իմերեթիայի բնակչությունը։ Ցարիզմի զավթողական
քաղաքականության դեմ ելավ (1832) նաև ազնվական մտավորականությունը։ Ազնվականության
հետադիմական մասը ձգտում էր Վրաստանում վերականգնել թագավորական իշխանությունը, իսկ
դեմոկրատ, ուղղության ներկայացուցիչները, որոնք գաղափարապես կապված էին
դեկաբրիստների հետք պայքարում էին Վրաստանում հանրապետություն կամ էլ սահմանադրական
միապետություն ստեղծելու համար։

Ցարիզմի գաղութային քաղաքականությունը, ազգային և սոցիալական ճնշումը առաջ էին
բերում Վրաստանի աշխատավորների ընդվզումը։ Ռուսական ազատագրական շարժման
գաղափարները ազդում էին վրացական առաջավոր մտավորականության վրա։ 1860-ական
թվականներին Վրաստանում ուժեղացավ ազգային-ազատագրական շարժումը, որի գլուխ
կանգնեցին գրողներ, հասարակական գործիչներ, հեղափոխական դեմոկրատներ Իլյա
Ճավճավաձեն, Ակակի Ծերեթելին, Ն․ Նիկոլաձեն, Դ․ Ծերեթելին և ուրիշներ, որոնք
կրթություն էին ստացել Ռուսաստանում և հաղորդակցվել Վիսարիոն Բելինսկու, Ալեքսանդր
Գերցենի, Ն․ Ա․ Դոբրոլյուբովի, Նիկոլայ Չեռնիշևսկու հեղափոխական գաղափարներին։
Վրացական վաթսունականները («թերքդալեուլեբի») պայքարում էին վրաց ժողովրդի
սոցիալական և ազգային ճնշման դեմ։

Սոցիալ-դեմոկրատների գլխավորությամբ վրացական պրոլետարիատը սկսեց մասսայական
քաղաքական պայքար։ 1900-1902 թվականներին խոշոր գործադուլներ եղան Թիֆլիսի, Բաթումի
ձեռնարկություններում և ճիաթուրայի արդյունաբերական շրջանում։ Համառուսական
մասշտաբի խոշոր հեղափոխական ելույթ էր 1902 թվականի Բաթումի գործադուլն ու ցույցը։
1903 թվականի մարտին Թիֆլիսում կայացավ Կովկասյան սոցիալ-դեմոկրատական
կազմակերպությունների I համագումարը։ 1905-07 թվականների հեղափոխության
ժամանակաշրջանում Վրաստանում ծավալվեց բանվորների և զինվորների հեղափոխական պայքար։
1905 թվականի հունվարին 18 թվականի Թիֆլիսի երկաթուղային բանվորների գործադուլը
վերածվեց համընդհանուրի։ Ոստիկանության հետ գյուղացիների զինված ընդհարումներ եղան
Գորիի, Թիանեթի գավառներում, Կախեթի, Մեգրելիայի գյուղերում։

Ներկայիս դրոշը ընդունվել է 2004 թվականին, համաձայն «Դրոշի մասին օրենքի»։ Բացի
այդ էլ «Դրոշի մասին օրենքի» երկրորդ էջում գրվում է, թե ինչ սխեմայով է կազմվել
դրոշը։ Երկարությունը հարաբերվում է լայնության, այնպես ինչպես 3։2։

Վրաստանի Հանրապետության պետական օրհներգի բառերը վերցված են Զաքարիա Պալիաշվիլու
(1871 - 1933) երկու օպերաներից՝ «Դաիսի» և «Աբեսալոմ և Էթերի»։ Խոսքերի հեղինակը
ժամանակակից վրաց բանաստեղծ Դավիթ Մեգրլաձեն է, ով օգտագործել է մեջբերումներ վրաց
դասական բանաստեղծներ Ակակի Ծերեթելու, Վաժա Փշավելու, Գրիգոլա Օրբելիանիի և
Գալակտիոն Տաբիձեի բանաստեղծություններից։

Վրաստանի բնակչությունը 2015-ի հունվարի 1-ի դրությամբ կազմել է 3 729 635 մարդ։
Բնակչության միջին խտությունը կազմում է 53.5 մարդ/կմ։ Բնակչության աճը 2014-ի
համեմատ կազմում է -14.7%: Վրաստանի ուրբանիզացվածության մակարդակը կազմում է
57,4%: Երկրի բնակչությունը բազմազգ է։ Բնակչության մեծամասնությունը՝ 70%-ը,
վրացիներ են։ Հայերը կազմում են Վրաստանի բնակչության 9%-ը՝ հիմնականում բնակվելով
Թբիլիսիում (այն եղել է արևելահայության մշակույթի կենտրոնը), Ջավախքում և
Աբխազիայում։ Շատերը ուծացել (ասիմիլացվել են) Կախեթի մարզում։ Վրաստանում բնակվում
են նաև ռուսներ, ադրբեջանցիներ, աբխազներ, աջարներ, հույներ, օսեր, քրդեր և այլ
ազգեր։ Վրացիները պատկանում են իբերա–կովկասյան լեզվաընտանիքի քարթվելական
լեզվախմբին։ Հավատացյալները հիմնականում ուղղափառ քրիստոնյաններ են, մասամբ՝
մուսուլմաններ(Աջարիա)։ Կան նաև կաթոլիկության հետևորդներ։ Թույլ են բնակեցված
Կոլխիդայի ճահճապատ դաշտավայրը և բարձր լեռնային գոտին։ Խտաբնակ են զարգացած
երկրագործության շրջանները և ծովափնյա նեղ շերտը։

Վրաստանի հյուսիսը զբաղեցնում է Մեծ Կովկասը, որի համակարգը բաղկացած է Գլխավոր կամ
Ջրբաժան և հարակից մի շարք լեռնաշղթաներից։ Դրանցից Վրաստանի սահմաններում նշանավոր
են՝ Գագրայի, Բզիբի, Կոդորի, Սվանեթի, Էգրիսի, Լեչխումի, Ռաճայի, Խարուլի, Լոմիսի,
Գուդիսի, Քարթլիի, Կախեթի լեռնաշղթաները՝ հարավային լանջին, Խոխի, Շավանի,
Կիդեգանի, Խեսուրեթի և Պիրիկիտի լեռնաշղթաները՝ հյուսիսային լանջին։

Ջրբաժան լեռնաշղթայից հյուսիս գտնվող լեռնաշղթաների վրա են Շհարա (5068 մ), Կազբեկ
հրաբխային կոնը (5047 մ), Թեբուլոսմթա (4493 մ), Դոնոսմթա (4174 մ), Դիկլոսմթա
(4285 մ) և այլ գագաթներ։ Մեծ Կովկասից հարավ՝ մերձլայնական ուղղությամբ, ձգվում է
միջլեռնային դեպրեսիան, որը Ձիրուլի զանգվածով (Վերին Իմերեթյան սարավանդ) բաժանված
է Կոլխիդայի և Իվերիայի (Կուրի արևմտյան մաս) հարթավայրա-բլրային իջվածքների։ Երկու
իջվածքների զգալի մասերը կազմում են Կոլխիդայի դաշտավայրը, Ներքին Քարթլիի, Ստորին
Քարթլիի, Ալազանի (Կախեթի) ալյուվիալ հարթավայրերը։

Ավելի հարավ՝ լայնական ուղղությամբ, ձգվում են Փոքր Կովկասի վրացական մասի Մեսխեթի,
Շավշեթի, Թրիալեթի, Լոքի միջին բարձրության (մինչև 2850 մ) լեռնաշղթաները։
Հանրապետության ծայր հարավում է Հարավային Վրացական հրաբխային բարձրավանդակը, որի
ամենաբարձր կետը Աբուլ լեռն է (3301 մ)։

Վրաստանի տարածքը մտնում է Ալպիական ծալքավոր մարզի մեջ և բաժանվում մի շարք խոշոր
միավորների։ Հյուսիսում՝ Մեծ Կովկասի առանցքային շրջանում է Գլխավոր կամ Ջրբաժան
լեռնաշղթայի անտիկլինորիումը։ Վերջինս կազմված է մինչքեմբրիի և պալեոզոյի
մետամորֆային ապարներից։ Գլխավոր լեռնաշղթայի ծալքավոր հաստվածքները վրաշարժված են
Մեծ Կովկասի հարավային լանջի ծալքավոր համակարգի նկատմամբ։

Մեծ Կովկասի տեկտոնական կառուցվածքներից դեպի հարավ (Կոլխիդայի դաշտավայրից մինչև
Արտաքին Կախեթ) գտնվում է հիմնականում հերցինյան կոնսոլիդացում ունեցող Վրացական
միջադիր զանգվածը։ Նստվածքային ծածկոցը կազմված է լեյասի կարմիր կրաքարերից, բայոսի
պորֆիրիտային շերտախմբից, բաթի ածխաբեր շերտերից, վերին յուրայի խայտաբղետ
գոյացումներից, կավիճ-էոցենի կարբոնատային ապարներից և մոլասներից։

Ավելի հարավ ձգվում է Աջարա-Թրիալեթի ծալքավոր համակարգը, որը բաղկացած է կավճի
հրաբխածին ու կարբոնատային նստվածքներից և պալեոգենի տերիգեն ու հրաբխածին
ապարներից։ Ծայր հարավում (Ջավախքի բարձրավանդակից մինչև Մառնեուլի դաշտավայր)
տարածվում է հերցինյան կոնսոլիդացման երկրորդ միջլեռնային ստրուկտուրան՝
Արտվին-Բոլնիսի զանգվածը։ Ջավախքի բարձրավանդակը կազմված է պլիոցենի և պլեյստոցենի
լավաներից։ Դեպի արևելք ընդհանուր խորասուզման հետևանքով զարգացած են մոլասները։
Ծալքավորությունն ընդհատվող է և մեղմաթեք։

Հիմնական օգտակար հանածոներն են․ Վրացական զանգվածի սահմաններում մանգանի հանքաքարը
(Ճիաթուրայի հանքավայրը), քարածուխը (Տղիբուլի, Տղվարչելի) և նավթը (Կոլխիդա,
Արտաքին Կախեթ), որոնք կապված են մեզոզոյի, պալեոգենի և նեոգենի նստվածքների հետ։
Մեծ Կովկասի հյուսիսային լանջին կան բազմամետաղային և ծարիր-մկնդեղային
հանքավայրեր։ Հարավում հայտնի է պղնձի խոշոր հանքավայր (Մառնեուլ)։ Տարածված են
շինանյութերը (մարմար, թերթաքարեր, տուֆեր, ցեմենտի հումք և այլն), հանքային և
թերմալ աղբյուրները։

Հողային ծածկույթին բնորոշ է լավ արտահայտված բարձունքային գոտիականությունը։
Արևմտյան Վրաստանի բլրանախալեռնային շրջաններում տարածված են կարմրահողերն ու
դեղնահողերը, Կոլխիդայի դաշտավայրում՝ ճահճայինի մերձարևադարձային պոդզոլային,
Իվերյան հատվածում, միջլեռնային իջվածքներում՝ սևահողերը, շագանակագույն,
դարչնագույն և մոխրադարչնագույն հողերը։

Միջլեռնային իջվածքի ցածրադիր մասերում տարեկան միջին ջերմաստիճանը 12-15 °C է։
Լեռնային շրջաններին բնորոշ է բարձունքային գոտիականությունը։ Տարեկան տեղումների
քանակը Սև ծովին հարող լան ջերին 3000-4000 մմ է, արևելյան մասի լեռնային մարզերի
ներքին շրջաններում՝ մինչև 600-800 մմ։ Ամենացածր ջերմաստիճանը լինում է փակ
իջվածքներում, օրինակ, Ռաճայի լեռնաշղթայի Շաորի գոգավորությունում -35 °C-ից մինչև
-40 °C է։

Խոշոր գետը Հայկական լեռնաշխարհի ամենահյուսիսային՝ Կուր գետն է՝ Քվաբլիանի, Մեծ և
Փոքր Լիախվի, Մեջուտա, Կասպի, Քսանի, Արագվա, Իորի, Ալազան, Փարվանա, Թեձամ,
Ալգեթի, Խրամ, Դեբեդ և այլ վտակներով։ Կուրը թափվում է Կասպից ծովը, Ռիոնը,
Ինգուրը, Կոդորը, Ճորոխը՝ Սև ծովը։

Գետերի սնումը խառն է, հիմնականում սառցադաշտային։ Հորդանում են գարնանը։ Աջարական
ծովափնյա շրջաններին և Մեսխեթի լեռնաշղթայի լանջերին բնորոշ են աշնանաձմեռային
վարարումները։ Արագահոսության շնորհիվ լեռնային գետերը միշտ չէ, որ ձմռանը
սառցակալում են։

Վրաստանը հարուստ է էներգառեսուրսներով։ Գետերի ընդհանուր պոտենցիալ հզորությունը
18,2 միլիոն կվտ է, պոտենցիալ ռեսուրսները՝ 159,4 միլիարդ կվտ/ժ։ Լճերից նշանավոր
են Փարվանան, Կարծախը, Պալեոստոմը, Տաբածղուրին, Ռիցան և այլն։

Բուսականությունը բազմազան է ու ինքնատիպ։ Հաշվվում են ավելի քան 4500 տեսակ
սպորավոր և ծաղկավոր բույսեր (ավելի շատ, քան ԽՍՀՄ ամբողջ եվրոպական մասի
բուսատեսակները)։ Վրաստանը հարուստ է էնդեմիկ և ռելիկտային բուսատեսակներով
(դիոսկորեա, պոնտական և կովկասյան մրտավարդ, կովկասյան արմավենի, դափնեկեռաս,
խուրմա և այլն)։

Տարածքի 37%-ը անտառածածկ է։ Լեռնաանտառային ցածրադիր գոտին ներկայացված է
լայնատերև խառն անտառներով (կաղնի, բոխի, շագանակենի), ավելի բարձր՝ Արևմտյան
Վրաստանի լեռների վերին գոտում, Հարավային Օսիայի և Թրիալեթի լեռնաշղթաների
արևմտյան մասերում տարածված են եղևնու և եղևնու մուգ ասեղնատերև անտառները, իսկ
Թուշեթի և Խևսուրեթի բարձրլեռնային հովիտներում՝ սոճու անտառները։

Անտառային գոտու սահմանից վեր, 2800-3500 մ բարձրության վրա ալպյան մարգագետիններ
են։ Տափաստանների մեծ մասը զբաղեցնում են կուլտուրական տնկարկները, բայց դրանք
դեռևս ընդարձակ արեալ ունեն Իվերիայի իջվածքում և Վրաստանի հարավային լավային
սարավանդներում։

Վրաստանի ֆաունան կազմված է միջերկրածովյան և կենտրոնաասիական տեսակներից։ Մեծ
Կովկասի ալպիական գոտում հանդիպում են Կովկասյան էնդեմիկ լեռնային այծը, քարայծը,
կովկասյան լեռնային հնդկահավը, բեզոարյան այծը, անտառներում՝ գորշ արջը, ազնիվ
եղջերուն, այծյամը, լուսանը, գայլը, աղվեսը, նապաստակը են։

Կենդանական և բուսական աշխարհի պահպանման համար ստեղսվել են 15 (այդ թվում՝
Լագոդեխի, Բորժոմի, Ռիցայի) արգելանոցներ։

Մեծ է երկրի տնտեսության կախվածությունը արտաքին առևտրից։ Վրաստանի համար տնտեսական
զարգացման հզոր գործոն է Սև ծովը։ Վրաստանում նաև զարգացած է առողջարանային
տնտեսությունը - Սև ծովի ափի, Բորժոմ, Ծղալտուբո և այլ լեռնային տարածքներում։

Մխարե (վրացերեն՝ მხარე), Վրաստանի վարչական բաժանման միավոր։ Թարգմանվում է որպես
«տարածք»։ Ըստ Վրաստանի նախկին նախագահ Միխայիլ Սահակաշվիլու՝ 1994 մինչև 1996
թվականները Վրաստանը ժամանակավորապես բաժանված է ռեգիոնների մինչև սեպարատիստական
հակամարտությունները Աբխազիայում և Հարավային Օսիայում չլուծվեն։

Տարածքային պետը «պետության կոմիսարն» է (სახელმწიფო რწმუნებული, սախելմծիփո
ռծմունեբուլի), ոչ պաշտոնապես «գուբերնատոր», որին նշանակում է հանրապետության
նախագահը։

Վրաստանում կարևոր նշանակություն ունի երկաթուղային տրանսպորտը։ ԽՍՀՄ տարիներին
երկաթուղիների երկարությունը 881 կմ-ից (1920) հասել է 1470 կմ (1985)։ Հայրենական
մեծ պատերազմի (1941 - 1945) տարիներին Սև ծովի ափի երկայնքով կառուցվել է Ցխակայա
- Սուխում-Տուապսե երկաթուղին։ Բաքու-Բաթում հիմնական երկաթուղին ունի
ճյուղավորումներ՝ Թբիլիսի - Թելավ, Գորի-Ցխինվալի, Խաշուրի-Վալե,
Զեստաֆոն-ճիաթուրա, Սամտրեդիա-Փոթի, Օչամչիրա-Տղվարչելի, Ռիոն - Քութայիս-Տղիբուլի
են։ Երկաթուղիներն ամբողջապես էլեկտրաֆիկացված են։ Ավտոճանապարհների երկարությունը
22,3 հազար կմ է, որից 19,1 հզ․ կմ կոշտ ծածկով։ Առավել կարևորներն են
Ռազմավիրականը (Թբիլիսի-Օրջոնիկիձե), Սևծովյանը (Բաթում-Նովոռոսիսկ), Սամտրեդիա -
Թբիլիսի - Բաքու մայրուղիները։ Խողովակաշարային տրանսպորտը ներկայացված է Բաքու -
Բաթում նավթամուղով, գազամուղներով՝ Ադրբեջանից Հյուսիսային Կովկասից։ Տրանսպորտը
զարգացած է ամենուր։ Ավտոմոբիլային և երկաթուղային տրանսպորտի շնորհիվ Վրաստանը
կապվում է Հարավկովկասյան երկրների և Ռուսաստանի հետ։

Սննդի արդյունաբերության կարևոր արտադրատեսակներից են թեյը, գինին և
պտղաբանջարեղային պահածոները, հանքային ջրերը, որոնց զգալի մասը արտահանվում է։
Թեյի արտադրության հիմնական շրջանը Արևմտյան Վրաստանն է։ Գինեգործությունը զարգացած
է Կախեթի մարզում և Ռիոնի գետի հովտում։ Պահածոների արդյունաբերությունը
տեղաբաշխված է ամենուր։

Թեթև արդյունաբերության խոշորագույն ձեռնարկությունները՝ բամբակյա, բրդյա, մետաքսյա
գործվածքների, կոշիկի, տեղաբաշխված են Թբիլիսի, Գորի, Քութայիս քաղաքներում։

Մեքենաշինության ճյուղերից հատկապես զարգացած է տրանսպորտի մեքենաշինությունը։
Թբիլիսիում թողարկվում են էլեկտրաքարշեր, ուղղաթիռներ, Քութայիսում՝ բեռնատար
ավտոմեքենաներ, Փոթիում ու Բաթումում՝ նավեր։ Առաջատար ճյուղեր են նաև
հաստոցաշինությունն ու գյուղատնտեսական մեքենաշինությունը։ Ավտոմոբիլաշինության ու
տրակտորաշինության կենտրոն է Քութայիսը, նավաշինական՝ Բաթումն ու Փոթին։
Մեքենաշինությանը մետաղով ապահովելու նպատակով Ռուսթավիում գործում էր մինչև 2000
թ. սև մետաղաձուլական կոմբինատ, որն աշխատում է սեփական ածխի ու մանգանի, ինչպես
նաև Ադրբեջանի Դաշքեսանի հանքավայրից ներկրվող երկաթի հանքաքարի հիմքի վրա։

Վառելիքաէներգետիկական արդյունաբերությունը հենվում է սեփական քարածխի, նավթի ու
գետերի ջրաէներգետիկական պաշարների վրա։ Խոշոր ՋրԷԿ-ն է Ինգուրիինն է։
Արդյունաբերության խոցելի տեղն այն է, որ ցածր է վառելիքաէներգետիկ
ապահովվածությունը․ անհրաժեշտ նավթի և բնական գազի հիմնական մասը ստիպված է լինում
ներմուծել։ Տեղական մանգանի, ներմուծվող երկաթի և քարածխի բազայի վրա աշխատում է
Ռուսթավիի լրիվ ցիկլի մետալուրգիական կոմբինատը։

Քիմիական արդյունաբերությունը զարգացած է Ռուսթավիում, որտեղ սև մետաղաձուլական
կոմբինատներից ստացված արտադրական թափոններից արտադրում են ազոտային
պարարտանյութեր։ Արտադրվում է արհեստական մանրաթել, ներկեր, կենցաղային քիմիական
իրեր։

Թեյը Վրաստանի արևմտյան մասում մշակում են XIX դարի վերջից։ Այն դարձել է երկրի
կարևորագույն մշակաբույսը։ Թեյի մշակման արագ աճը պայմանավորված է նախկին ԽՍՀՄ-ի
ներքին շուկայի մեծ պահանջարկով։

Արևմտյան Վրաստանում մշակում են ցիտրուսային պտուղներ (առավելապես՝ մանդարին)։
Պտղատու այգեգործությունը տարածված է հանրապետության մեծ մասում։
Խաղողագործությունը զարգացած է ծովի մակարդակից 300-600 մ բարձրությունների վրա։
Արևելյան մասում մշակում են խնձոր ու տանձ։ Շատ են դափնու և տունգի տնկարկները։
Տունգը օգտագործում են մետաղները ժանգոտվելուց պաշտպանելու համար, իսկ փայտը՝
փտումից։

Հացահատիկային բույսերից Վրաստանի արևմտյան՝ խոնավ մասում գերակշռում է
եգիպտացորենը, իսկ արևելյան՝ չորային մասում՝ ցորենն ու գարին։

Պալարապտղային բույսերից մշակում են կարտոֆիլ, սակայն դրա համախառն բերքը լրիվ չի
բավարարում երկրի բնակչության պահանջարկը։ Կարտոֆիլի մշակության գլխավոր շրջանը
Ջավախքն է։

Անասնապահությունը համեմատապար թույլ է զարգացած։ Խոշոր եղջերավոր անասնապահությամբ
զբաղվում են ամենուր։ Արևմտյան մասում գերակշում են խոզաբուծությունն ու
թռչնաբուծությունը, արևելյանում՝ ոչխարաբուծությունը։



