https://gd.wikipedia.org/wiki/Alba

'S e dùthaich suidhichte ann an taobh tuath Bhreatainn a th' ann an Alba (Beurla
is a' Bheurla Ghallda: Scotland). Bha i na rìoghachd neo-eisimeileach gus an
18mh linn nuair a dh'aonaich Alba agus Sasainn airson Rìoghachd Bhreatainn Mòr a
stèidheachadh anns a' bhliadhna 1707. Anns a' bhliadhna 1801 dh'aonaich
Rìoghachd Bhreatainn Mòr le Rìoghachd na h-Èireann airson an Rìoghachd Aonaichte
a chruthachadh. Ann an 1999, chaidh Pàrlamaid na h-Alba a' chur air bhonn, far
am bithear a' dèiligeadh ri gnothaichean poilitigeach a tha a' buntainn do dh'
Alba a-mhàin. Tha Lagh na h-Alba gu math eadar-dhealaichte bhon Lagh ann an
Sasainn.

Tha Alba suidhichte ann an ceann a tuath eilean Bhreatainn, agus 's e a' chrìoch
le Sasainn taobh a deas na dùthcha. A bharrachd air tìr-mòr, tha na ceudan de
dh' eileanan – leithid Sealtainn, Arcaibh (Na h-Eileanan a Tuath) agus Na
h-Eileanan an Iar air an gabhail a-steach san rìoghachd. Tha tìr-mòr na h-Alba
air a roinn ann an trì pàirtean chudthromach: a' Ghàidhealtachd, a' Ghalldachd
agus na Monaidhean a Deas. Tha a’ chuid as motha den t-sluagh a' fuireach sa
Ghalldachd Mheadhanaich - no Meadhan na h-Alba, far am faighear na bailtean as
motha ; Glaschu agus am prìomh-bhaile Dùn Èideann .

Nuair a thachair mòirneasachd ann an Lodaidh an Ear (Lodainn an Ear), o chionn
350 muillean bhliadhna, bha a' phàirt de Rùsg na Talmhainn air am bheil
Bhreatainn suidhichte faisg air Crios na Cruinne agus bha e na roinn de
proto-Tir-Mòr a tha aithnichte dhuinn leis an ainm Pangaea. Tro linntean fada
chaidh co-ghluasad eadar roinnean den rùsg, aithnichte dhuinn mar clàran
thìr-mòr, agus thachair sgleog leis tìr-mòr Gondwana.

Cha tàinig na pàirtean mu thuath agus mu dheas na Breatainn teannta, no còmhla,
gu 75 muillean bliadhnan roimh toiseach na Bholcanas ann an Lodaidh an Ear. Bha
Alba agus pàirt de cheann a tuath na Sasainn nam pàirt de thìr-mòr Laurentian ro
-làimh, far an robh Aimearaga mu Thuath agus a’ Ghraonlainn. Aig a h-aon àm, bha
an dara leth de 'n Bhreatainn torr nas fhada (mu 40° de domhainn leud) do 'n
dheas, faisg air Afraga agus Aimearaga mu Dheas ann an tìr-mòr de Gondwana.

Anns a' bhliadhna 80 A. D. bha uachdaran Ròmanach a' riaghladh ceann a deas
Bhreatainn dom b' ainm Agricola, a smaoinich air an eilean gu h-iomlan a thoirt
fo chìs do na Ròmanaich. Leis an rùn sin chuir e air a' bhliadhna ud aghaidh gu
tuath air ceann an airm. Bha sin 135 bliadhna an dèidh dhaibh sealbh a ghabhail
air ceann a deas an eilein. Ghabh e air adhart le cruaidh iomairt, gus an ceann
thrì bliadhna,(trì campachaidhean mar a theireadh iadsan), an do cheannsaich e
an tìr gu iomall a deas ann an àite den dùthaich ris an abrar a-nis a'
Ghàidhealtachd. 'S e sin an t-àite as cuinge den eilean gu h-iomlan. Chan eil
ach 35 mìle eadar ceann na Friù agus taobh Abhainn Chluaidh. Thog Agricola
sreath dhaingnichean bho mhuir gu muir an siud anns am bheil mu 36 mìle air fad
mar chrìoch eadar roinn na Ròimhe agus Tìr nan Cailleannach no Caledonia mar a
bh' aca oirre. Ghoirteadh Gàradh Antoninus ris, oir b'e siud ainm an Ìmpire a
bh' ann nuair a thogadh e. Bha e fichead troigh air àirde, 's ceithir troighean
fichead air tiughad, 's dìg leathann, dhomhainn, air a cladhach ri a aghaidh.
Bha rathad leathann airson nan saighdearan a' ruith air a thaobh deas bho cheann
gu ceann; 's bha daingnichean air an togail o cheann gu ceann dheth, an uidhe
dhà mhìle bho chèile. Cha robh siud a' cumail muinntir nam beann bho bhith
an-dràsta 's a-rithist a' toirt ionnsaigh air a' bhalla, 's orra-san a bha ga
dhìon. Thug Gnothach Dharien droch bhuaidh air an dùthaich.

Tha pàipearan-naidheachd iomadaidh ann an Alba. Tha An Herald, an Daily Record
agus The National suidhichte ann an Glaschu agus tha an t-Albannach suidhichte
ann an Dùn Èideann.



https://gd.wikipedia.org/wiki/Beurla

Is cànan Gearmailteach a tha ann am Beurla (English) mar a tha Duitsis,
Gearmailtis agus cànanan Lochlainn msa. 'S i a' Bheurla tè dhe na cànanan as
motha air an t-saoghal; a thaobh àireamh luchd-labhairt dùthchasach, tomhaisear
gur i an treasamh cànan sa chruinne an dèidh Sìonais (1mh) agus Hindi (2na); ach
canar le cuid eile gum bheil i aig a' chòigeamh àite an dèidh na Spàinntis.
Measar gur i a' Bheurla an cànan as motha a tha ga labhairt agus ga ionnsachadh
mar dàrna cànan air feadh an t-saoghal mhòr. 'S ise aon de shia cànanan
oifigeil, agus dà chànan obrach, nan Dùthchannan Aonaichte, còmhla ri Fraingis.

Ged is i Sasainn a' Ghàidhlig air an dùthaich, agus Sasannach air nithean a
bhuineas do Shasainn, thàinig gur i Beurla a ghabhas air a' chànan. Tha Beurla
a' buntainn do Bélre san t-seann Ghàidhlig, a' tighinn bho "beul" agus "re". Mar
seo, tha i cuideachd a' ciallachadh cainnt, no teanga san fharsaingeachd a
bharrachd air a brìgh san latha a th' ann. Tha a' Ghàidhlig, a-rèiste, a' cur
dealachadh eadar a' Bheurla Shasannach, mar a labhras ann an Sasainn i, agus
Beurla Albannach, Beurla leathann, no mar as fheàrr a dh' aithnichear an-diugh
i, a' Bheurla Ghallta air an cuireadh Beurla Ghallda bho chionn goirid air
sgrìobhainnean oifigeil na h-Alba. 'S ann a tha cùisean a' tighinn nas toinnte
buileach nuair a bheachdaicheas gur i Beurla na Fèinne a chanas ris an t-seann
Ghàidhlig a bh' air a bruidhinn measg muinntir na Fèinne san t-seann aimsir.

Thachair gur e facal ceangailte ri ainm aon de na treubhan Gearmailteach - na
h-Anglaich - a chuireadh air Sasainn agus air a' Bheurla Shasannach sa chànan
fhèin; England, English. Mar an ceudna, anns a' chuid as motha de chànanan an
t-saoghail ma-tà, tha am facal a thathas a' cur air Beurla, a' buntainn don
fhacail a thathas a' cleachdadh mar ainm Shasainn (m.e. Angleterre, anglais;
Inglaterra, ingles) ach ann an cànanan mar Shìonais no Iapanais, chan eilear a'
cur dealachadh eadar Sasainn, Beurla Shasainn no Breatainn, a dh' aindeoin 's
gum bheil faclan eile aca air Alba, a' Chuimrigh ag]us Èirinn a Tuath. Mar
eisimpleir, ann an Iapanais, canar 英語 (eigo) ri Beurla Shasainn, agus 英国(eikoku)
ri Breatainn, Sasainn no an Rìoghachd Aonaichte am bitheantas ach, 's e a th'
ann am barail mòr-shluagh na dùthcha sin an da-rìreabh, ach Sasainn a-mhàin, oir
chan eil eadar-dhealachadh ann eadar Breatainn (英国）, agus an R.A　（イギリス） no
Sasainn　（英国、イギリス、イングランド） nan eanchainnean, do bhrìgh 's gum bheil
dlùth-cheangail sa chainnt mhàthaireil aca eadar an cànan fhèin (Beurla
Shasannach) agus na h-ainmean Breatainn, an R.A agus Sasainn uile. Thathar a-nis
a' cur dealachadh eadar イングランド ingurando (Sasainn),スコットランドsukottorando (Alba),
ウエールズueeruzu (A' Chuimrigh), 北アイルランドkitaairurando(Èirinn a Tuath) agus
イギリスigirisu (Sasainn, An Rìoghachd Aonaichte), gu h-àraid bhon a bha Sgioba
Ball-coise Shasainn a' cluich ann an Cuach na Cruinne ann an Iapan an 2002.
Gidheadh, 's e facal a bhuineas don fhacail Phortagailis - ingles - a th' ann an
イギリス.

Thàinig a' Bheurla bho thùs gu bith bho na dual-chainntean Angla-Fhreaslainnis a
bh' air an labhairt leis na treubhan Gearmailteach - Anglaich, Sagsanaich,
Diutaich agus Freaslainnich - a bhruth a-steach do Bhreatainn a Deas aig
toiseach a' chòigeamh linn agus a bhuineadh do sgìrean far am bheil Iar-thuath
na Gearmailt agus Tìrean Ìsle a Tuath an-diugh.

An dèidh do Uilleam Diùc Normandaidh na Sasannaich a cheannsachadh, chuir e
fhèin agus na h-uaislean aige dìmeas air a' Bheurla agus gach ni Sasannach. Cha
robh cànan sam bith air a theagasg ann an sgoiltean no oilthighean ach Fraingis
no Laideann rè mòran linntean an dèidh sin. Is mòr an t-atharrachadh a thàinig
air a' Bheurla bho na làithean ud.

Cha robh a' Bheurla gu deireadh linn an treasamh Ìomhair, Rìgh Shasainn, idir
coltach ris a' Bheurla a tha air a labhairt san latha an-diugh. Air an adhbhar
sin, chan eil seann leabhraichean sgrìobhte rim faighinn anns a' Bheurla mar a
gheibhtear ann an Gàidhlig, Laideann no seann chànanan eile.

An dèidh Buaidh nan Normanach, chaidh Seann Bheurla na Beurla Mheadhanach, a'
gabhail a-steach an t-uabhas fhaclan-iasaid agus gnàthsan litreachaidh bho
chainnt nan Normanach (Sasannach-Fhrangach). Thàinig Beurla an latha an-diugh gu
bith bhon uairsin, agus san latha a th' ann, 's ann a tha i a' leantainn oirre
faclan-iasaid cèin a thoirt a-steach bho chaochladh chànanan, a thuilleadh air a
briathrachais fhèin a chruthachadh.

Thug an Impireachd Bhreatannach a' Bheurla còmhla riutha oir a bha i an cànan
riaghlachais anns a' h-uile tuineachas. Tha dualchainntean eadar-dhealaichte na
Beurla anns an Alba, a' Chuimrigh is an Èirinn, anns na Stàitean Aonaichte, anns
na h-Innsean, ann an dùthchannan na h-Afraga agus dùthchannan eile.

Tha cuideachd crìtheolan a thàrmaich às a' Bheurla, mar eisimpleir Patois
Diameugach, Crìtheol na Bheilìs, Gullah (ann an t-Saoghal Ùr), "Hinglish",
"Singlish" is eile (ann an Àisia), agus Crìtheol nan Eileanan Hawai'i anns a'
Chuan Sèimh. Tha crìtheolan eadar-dhealaichte ann an mòran eilean ann an Roinn
Charaibeach.



https://gd.wikipedia.org/wiki/G%C3%A0idhlig

'S i cànan dùthchasach na h-Alba a th' anns a' Ghàidhlig. 'S i ball den
teaghlach de chànanan Ceilteach dhen mheur Ghoidhealach a tha anns a' Ghàidhlig.
Tha Goidhealach a' gabhail a-steach na cànanan Gàidhealach gu lèir; Gàidhlig na
h-Alba, Gàidhlig na h-Èireann, agus Gàidhlig Mhanainn agus gu dearbh chan eil
anns an fhacal "Goidhealach" ach seann fhacal a tha a' ciallachadh
"Gàidhealach".

Tha a h-uile cànan Gàidhealach air fàs bhon t-Seann-Ghàidhlig a bhathar a'
bruidhinn o chionn còrr is mìle bliadhna - an cànan ris an canar "Old Irish" mar
is trice anns a' Bheurla ged a bhiodh "Old Gaelic" nas cuimsich. Ann an Alba
canar "Scottish Gaelic", "Scots Gaelic" no gu tric "Gaelic" a-mhàin ris a'
chànan. Air taobh a-muigh na h-Alba bidh feadhainn ag ainmeachadh na Gàidhlig
mar "Scottish" no "Scots" ach chan eil seo cumanta ann am Beurla na h-Alba oir
tha ciall an dara fhacail seo air atharrachadh tarsainn air na linntean gu bhith
a' ciallachadh na Beurla Ghallda ris an canar "Scots", "Lowland Scots" no
"Lallans", agus "Doric" anns a chainnt fhèin.

'S i a' Ghàidhlig an cànan dualchasach aig na Gàidheil agus tha ceangail
daingeann aice ri Gàidhlig na h-Èireann. Ge-tà, tha àite fhathast aig a'
Ghàidhlig ann an dualchas na h-Alba agus cha do chaill i a-riamh a h-inbhe gu
lèir mar chànan nàiseanta na h-Alba agus 's iomadh Albannach a bhios ag
aithneachadh an àite chudromaich aice anns an dùthaich agus ann an eachdraidh na
dùthcha. Ach cuiridh feadhainn eile dì-meas oirre mar chànan roinneil gun àite
no eachdraidh ach air a' Ghaidhealtachd agus ann an Innse Gall.

'S e cànan eachdraidheil do chuid mhòr de dh'Alba a th' anns a' Ghàidhlig agus
is ann air na seann Ghàidheal, air an tug na Ròmanaich "Scotti" san Laideann, a
chaidh Alba ainmeachadh mar "Scotia" no "Scotland" anns a' chànan Ghallta. Chan
eilear cinnteach air dè cho fada 's a tha eachdraidh na Gàidhlig ann am
Breatainn a tuath ach tha fianais ann bho ainmean-àite gun tàinig
luchd-àiteachaidh Gàidhealach gu math tràth agus ann am mòr-àireamh do na
Rannaibh ann an Gall-Ghàidhealaibh mus robh rìoghachd Dhál Riata air a
stèidheachadh timcheall 500 AD.

Tha a’ Ghàidhlig air a bhith ga bruidhinn ann an Alba fad còrr is 1500 bliadhna,
bhon a thugar a-nall à Èirinn i le na fògarraich a thathaich ann an Dail Riata,
mòr-thir cuimseach far a bheil Earra-Ghàidheal an-diugh. Bhon toiseach seo,
sgaoil a’ Ghàidhlig a-mach tron mhòr chuid dhen dùthaich agus gu Innse Gall, a
gabhail àite nan Cruithneach agus nan treubhan Ceilteach eile a bha san tìr. Cha
do dh’fhuirich taobh a-muigh "Alba Ghàidhealach" seo ach a-mhàin Gallaibh, fìor
earra dheas na dùthcha, agus na h-eileanan aig tuath. Le sin, feumaidh gun deach
a’ Ghàidhlig a bhruidhinn, sa mhòr-chuid na dùthcha agus tha i air dìleab
fhàgail ann an ainmean-àite na dùthcha.

Le stèidheachadh Rìoghachd Dhál Riata mu àm na 4mh linne, agus e a' dèanamh
ceangail eadar an seann roinn de dh'Ulaidh ann an taobh a tuath na h-Éireann
agus taobh siar na h-Alba, dh' fhàs cumhachd agus sgaoil na Gàidhlig agus bha
buaidh mhòr aig an eaglais Ghàidhealaich air a' chànan, agus i a' sìneadh a-mach
tarsainn air Breatainn a tuath. Tha dearbhadh ainmean-àite a' sealltainn gun
robh a' Ghàidhlig ga bruidhinn anns na Gall-Ghàidhealaibh mun 5mh no 6mh linn.
An dèidh greis ghabh a' Ghàidhlig àite cànan nan Cruithneach gu tuath an Uisge
For agus cho fadalach ris an 15mh linn, b' e Scottis an t-ainm a bha orra anns
a' Bheurla.

San naoidheamh linn às dèidh bhreith Chrìosda, bha ceannard nan Gàidheal,
Coinneach MacAilpein air na Cruithnich agus na Gàidheil a thoirt còmhla agus bha
e mar a’ chiad riaghladair air Alba, mòr-raon a bha a’ gabhail a-steach a’
mhòr-chuid de dh’ Alba tuath air aibhnichean Fhoirthe agus Chluaidh. Chun an
latha an-diugh cleachdar an t-ainm Alba airson na dùthcha air fad.

Bha a’ Ghàidhlig aig a h-àrd ìre san 11mh linn. Ach nuair a phòs Máel Coluim III
(Maol-Chaluim Ceann Mòr) Margaret ann an 1071, b’ i a’ Bheurla cànan a chùirt,
agus thòisich crìonadh na Gàidhlig bhon sin. Bha cùisean air an dèanamh nas
miosa leis a’ gheur-leanmhainn a rinneadh air a Ghàidhlig, le mì-leasan
malairteach agus le daoine a’ tighinn a-staigh as ùr. Tha e coltach ge-tà gun
robh an sluagh fhathast a' bruidhinn na Gàidhlig gu 1400.

Thòisich a' Ghàidhlig a' crìonadh air tìr-mhór na h-Alba mu thoiseach na 13mh
linn agus leis a-seo thòisich i a bhith a' call a h-inbhe mar chànan nàiseanta.
Mu thoiseach na 15mh linn bha sgeul air tighinn Mì rùn mòr nan Gall agus cò-strì
eadar na h-Albannaich Ghàidhealach agus na h-Albannaich Ghallda. Ged a bhàsaich
a' Ghàidhlig anns a' chuid as motha den Ghalldachd bha i fhathast ga bruidhinn
ann am pàirtean, Charraig agus na Gall-Ghàidhealaibh nam measg, cho fadalach ris
an 18mh linn.

Ann am bliadhnaichean tràtha an 16mh linn, dh' atharraich na Goill ainm na
Gàidhlig bho Scottis gu "Erse" (agus sin a' ciallachadh Èireannach). Chleachdadh
"Scottis" bhon uair sin mar ainm airson buidhinn de dhual-chainntean a dh' fhàs
bho Bheurla Meadhan Aoisean (Middle English) a bha ga bruidhinn am broinn
Rìoghachd na h-Alba). Chruthaich sin sgaradh eadar na daoine ann an Alba aig an
àm agus chunnacas na Gàidheil mar sluagh chèin.

Chrìon an cànan gu mòr le sgiùrsadh nan Gàidheal an dèidh Blàr Chuil Lodair an
1746. Air sgàth 's gun do dh' fhàs na Cinn Cinnidh nan uachdarain às dèidh Blàir
Chuil Lodair, dh' fhàs sgaradh eadar na daoine agus na h-uaislean. Bha na
uaislean a' measgachadh le muinntir an Deas, a' bruidhinn Beurla agus ghabh iad
thairis cleachdaidhean Gallda. Mar sin chaidh iad an ceangail ri muinntir na
Gàidhealtachd a dh'fhàs bochd. Chuir an Scottish Society for the Propagation of
Christian Knowledge (SSPCK) sgoiltean air a' Ghàidhealtachd gus cur às do
cleachdaidhean Gàidhealach agus cànan nan Gàidheal. Bha iad den bheachd gun robh
sin a' leasachadh muinntir na Gàidhealtachd. Bhon a sin bha droch inbhe aig a'
Ghàidhlig, oir cha robh ach na daoine bochda ga bruidhinn, agus na daoine
cumhachdail a' bruidhinn na Beurla. San 19mh linn bha àireamh nan daoine agus le
sin an luchd-labhairt a' crìonadh gu luath air sgàth Fuadaichean na
Gàidhealtachd.

B’ e cunntas-sluaigh 1891 a’ chiad fhear a chunnt àireamh luchd-bruidhinn na
Gàidhlig, agus chaidh 210,000 a chlàradh ann an Alba aig an àm sin. Ach bha
imrich air falbh bhon Ghàidhealtachd, foghlam sa Bheurla agus buaidh nam
meadhanan Gallda a’ ciallachadh gun robh a’ Ghàidhlig a’ sìor-chrìonadh tron
fhicheadamh linn. Sa chunntas-sluaigh ann an 1991, cha robh ach 65,000 air an
clàradh mar luchd-bruidhinn na Gàidhlig, an treas cuid de na bha ann ceud
bliadhna ma bu tràithe.

Tha beul-aithris agus dualchas litreachais làidir aig a' Ghàidhlig agus i air a
cleachdadh mar chànan nam bàrd fad linntean. Tha ceòl tradaiseanta Gàidhealach
air fàs nas coileanta bho na 60an, agus tha barrachd is barrachd phàrantan a'
togail an cuid cloinne tro mheadhan na Gàidhlig.

Tha stèisean Gàidhlig aig a' BhBC, a sgaoileas cuideachd còmhla ris a' Ghàidhlig
Èireannach Raidió na Gaeltachta. Tha prògraman Gàidhlig air an telebhisean air
an sgaoileadh leis a' BhBC cuideachd, air a bheil fo-thiotalan Beurla. Nì STV
(pàirt Albannach aig ITV) cuid prògraman Gàidhlig air a shon fhèin agus don
BhBC. Tha e comasach do dhaoine le Freeview TeleG fhaighinn, a sgaoileas fad
uair a thìde gach feasgar.

Thòisich seanail ùr digiteach, BBC Alba, air 19 An t-Sultain 2008, a tha ri
fhaicinn tro Sky agus Freesat. 'S e co-obrachadh eadar BBC Scotland agus MG Alba
a th' ann. Tha MG Alba na iomairt ùr air a maoineachadh le Riaghaltas na h-Alba
gus craoladh Gàidhlig a bhrosnachadh.

Tha an stràc throm aig fuaimreagan na Gàidhlig, leis na litrichean à, è, ì, ò,
ù. Tha an stràc gheur air uairibh air fhaicinn ann an sgrìobhaidhean, le é agus
ó comharraichte, ach am bitheantas, tha stràc throm aig a h-uile fuaimreag.

Tha dualchas Ceilteach aig a' chuid as motha de dh'fhacail Ghàidhlig. Ach tha
mòran fhacal sa chànan bho chainntean eile ris an canar "facail iasaid". Tha
mòran dhiubh a' tighinn bho Laideann (muinntir, Didòmhnaich), seann Ghreugais le
buaidh mhòr air an roinn diadhaidh (eaglais, Bìoball bho Ekklesia is Biblos),
Lochlannais (eilean, sgeir), Eabhra (Sàbaid, Aba) agus Beurla Gallda (briogais,
aidh).

Tha oidhirpean ann an cànan ùrachadh tro cruthachadh nua-fhacail a' bheanas ri
adhartasan agus atharraichean a-rèir teicneòlais agus cùisean eile
co-cheangailte ri beatha an latha an-diugh. Ach 's tric a thèid am facal Beurla
a ghabhail agus a chur ann an litreachadh na Gàidhlig; mar eisimpleir
Telebhisean bho Television ('s e "cian-dealbh" ainm eile sa Ghàidhlig air a shon
nach eil cho cumanta), coimpiùtar bho computer (ainmean eile nach tèid
cleachdadh: aireamhadair, bocsa-fiosa). Leis na gnìomhairean, mar eisimpleir, is
tric a thèid facail na Beurla a chleachdadh le deireadh Gàidhlig (-eadh, no an
Leòdhas, -igeadh) mar eisimpleir; "Tha mi a' watcheadh/watchigeadh an telly" (an
àite "Tha mi a' coimhead air a' chian-dhealbh").

A' dol san cùrsa eile, tha buaidh air a bhith aig a' Ghàidhlig air a' Bheurla
Ghallda agus Beurla gu ìre, gu h-àraidh Beurla na h-Alba. Tha facail iasadach
bhon Ghàidhlig gus na cànanan seo mar : ben (beinn), brogue (bròg), clan
(clann), glen (gleann), strontium (Sròn an t-Sìthein), slogan (sluagh-ghairm),
whisky (uisge), agus loch. Dhrùidh fòn-eòlas na Gàidhlig gu math blas Beurla na
Gàidhealtachd, mar eisimpleir ann an svarabhakti, mar sin tha dà smidean aig am
facal "film".



https://gd.wikipedia.org/wiki/An_Fhraing

'S e dùthaich anns an Roinn-Eòrpa a tha anns an Fhraing, neo uaireannan A'
Fhraing.

'S e Paris am prìomh-baile aice - aon de na bailtean as ainmeile agus as
cudromaiche air an t-Saoghal agus am baile as motha anns an Roinn-Eòrpa as dèidh
Lunnainn. 'S i Frangais cànan nam Frangach, ach tha cànanan eile air am
bruidhinn anns an dùthaich cuideachd - mar eisimpleir teanga le càirdeas ris a'
Ghàidhlig, am Breatannais (neo "Breton" ann am Frangais). A bharrachd air sin,
tha na cànanan a leanas air an cleachdadh ann an sgìrean eile den Fhraing:
Basgais, Catalanais, Corsicanais, Gearmailtis, Fleamais, Ocseadanais (Occitan)
agus Alsaisean (Alsatian). Tha Walon na mion-chànan san àird an ear-thuath na
dùthcha.

Tha crìochan aig an Fhraing leis a' Bheilg, Lucsamburg, a' Ghearmailt, an
Eilbheis, an Eadailt, Monaco, Andòra agus an Spàinn. Tha an Fhraing na ball
cudromach den Aonadh Eorpach agus is i tè de na dùthchannan as motha a tha ann.
'S e an creideamh Caitligeach an creideamh as motha anns an Fhraing. 'S e
ball-coise an spòrs as measaile, ach tha rugbaidh glè chudromach cuideachd.

Bha an dùthaich gu mòr an sàs an gnothach tràilleachd thar a' Chuain Shiar eadar
an 16mh linn agus an 19mh linn, ged a chuireadh às do thràilleachd taobh
a-staigh na dùthcha fhèin ann an 1315.



https://gd.wikipedia.org/wiki/Na_St%C3%A0itean_Aonaichte

'S e dùthaich ann an Aimearaga a Tuath a tha anns na Stàitean Aonaichte neo ainm
oifigeil: na Stàitean Aonaichte Aimeireaga (SAA) (Beurla: "United States of
America" no USA). Tha ì na Poblachd cùmhnantach. Tha crìochan aice sa tuath le
Canada agus sa deas le Meagsago. Tha 48 de na stàitean suidhichte eadar an Cuan
Siar agus an Cuan Sèimh. Tha Alasca ann an iar-thuath na dùthcha le Canada san
àirde an ear agus leis an Ruis san àirde an iar dhith. Tha Hawaii suidhichte
anns a’ Chuan Shèimh.

Chaidh na Stàitean a stèidheachadh an ceathramh latha dhen t-Iuchar, 1776, nuair
a thòisich ar-a-mach anns a' chiad 13 tìreanan imrich aig Breatainn ann an
Ameireaga an aghaidh Rìoghachd Bhreatainn Mòr. B' e an "Ar-a-mach Ameireaganach"
an t-ainm air an strì seo agus sheas ì seachd bliadhna gu Còrdadh Pharas ann an
1783 nuair a dh'aithnich Breatainn Mòr gun robh na Stàitean Aonaichte
neo-eisimeileach. Ann an 1787, shoidhnig riochdairean às a h-uile tìrean
bun-reachd ùr. Tha e na bun-reachd nan Stàitean fhathast san latha an diugh. Bha
cogadh eile le Breatann ann an 1812.

Bhon àm ud tha an dùthaich a' fàs agus sgaoileadh tarsainn air Ameireaga a Tuath
gu ìre far a bheil ì a-nis cho mòr is nach eil ach dà dhùthaich anns an
t-saoghal nas motha: an Ruis agus Canada.

Nuair a thàinig daoine geala siar, do fearann na gnàth-mhuinntir Aimeireagach,
bha cogaidhean leotha ann an 18 is 19 linn, mar eisimpleir Cogadh Nimíipuu.
Dh'èignich an ùghdarras na gnàth-mhuinntire do tèarmannan tùsanach às dèidh seo.
Thairis air ùine, fhuair a' ghnàth-mhuinntir coirean a-rithist: saoranachd ann
an 1924, flaitheas ann an 1934, agus saorsainnean chatharra gu lèir ann an 1968.

Bha an dùthaich gu mòr an sàs gnothach Tràilleachd thar a' Chuain Shiar eadar an
16mh Linn agus an 19mh Linn, gus an do rinn Abraham Lincoln Emancipation
Proclamation am measg a' Chogaidh Chathara Ameireaganaich. Chaidh na daoine
dubha a' bhòt agus na saorsainnean chatharra eile a cheadachadh ann an 1870 gu
oifigeil, ach cha cho-èignicheadh gus an Iomairt Shaorsainn Chatharra anns na
1950an. Bha leas-breith ann an taigheadas, foghlam, agus obair.

Ann an 1920, fhuair na boireannaich a' bhòt, às dèidh iomairt Silent Sentinels.
Thog boireannaich fianais a-muigh an taigh cinn-shuidhe (Beurla: White House)
corr math 's aon is leth-bhliadhna. Chuir an ùghdarras mòran dhuibh ann an
làimh, agus ghiùlain iad droch-ghrèidheadh ann am prìosan, mar eisimpleir
biadhadh ri èignicheadh.

Bha nan Stàitean an sàs a' Chogaidh Mhòir agus an Dàrna Chogaidh, airson na
Caidreachais an dà àm. Às dèidh an Dàrna Chogaidh, bha iad cudromach anns an
stèidheachadh nan Dùthchannan Aonaichte. Aig an aon àm, bha iad an sàs a'
Chogaidh Fhuair an aghaidh na h-Aonachd Sobhiatach, anns an Cogadh Bhiet-Nam gu
sònraichte. Bha proxy wars eile ann an Aimeireaga a Deas is dùthchannan eile.

Tha dà phàrtaidh phoileataigeach a-nis, am Pàrtaidh Deamocratach is am Pàrtaidh
Poblachdach. Bha Franklin D. Roosevelt, John F. Kennedy, agus Barack Obama nan
cinn-shuidhe as ainmeil nan Deamocratach, agus bha Abraham Lincoln, Dwight D.
Eisenhower, agus Ronald Reagan nan cinn-shuidhe as ainmeil nam Poblachdach. Bha
taghadh ceann-suidhe nan Stàitean Aonaichte ann air 4mh an t-Sultain 2016, a
chaidh a bhuannachadh le Donald Trump, dhan Pàrtaidh Poblachdach.

Tha roinnean agus territories eile aig na Stàitean Aonaichte cuideachd, gu
h-àraidh anns a’ Chuan Shèimh agus anns a' Chairibìan, m.e.:



https://gd.wikipedia.org/wiki/An_Roinn-E%C3%B2rpa

Is mòr-thìr an Roinn-Eòrpa, aon de na seachd tìrean mòra, agus e na pàirt Siar
de Euràisia. Tha i air a dealachadh bho Àisia le crìoch thradiseanta a tha air a
cumadh leis na Beanntan Uralach 'san Ruis, am Bosphorus 'san Tuirc agus bho
Afraga leis a' Mhuir Meadhanach. Tha an an Cuan Siar air taobh an Iar na
Roinn-Eòrpa. Tha mu leth-cheud dhùthaich 'san Roinn-Eòrpa.

Anns an Eòlas-sgeulachd na Greug, bha Europa 'na ban-phrionnsa Fhèniseach a bha
air a goid air falbh le Zeus, agus e ann an dreach tarbh, 's gun tug e do
dh'eilean Chrèat i, far an do rug i Minos.

Chan eil stàitean na Roinn-Eòrpa ceangailte ri chèile le cruinn-eòlas a-mhàin:
dh'fhàs iad gu bhith ceangailte ann eachdraidh cuideachd, a bharrachd air
ceanglaichean eile tha ann, m.e.: cultar, gniomhachas, poileataigs, lagha.

Is e seo liosta nan stàitean agus dùthchannan na Roinn-Eòrpa a chleachdar aig na
Dùthchannan Aonaichte. Ach tha liostaichean eile ann. Mar sin s' urrainn do na
stàitean neo na h-àireamhan a bhith eadar-dhealaichte.



https://gd.wikipedia.org/wiki/An_R%C3%ACoghachd_Aonaichte

Bha na trì rìoghachdan fo aon mhonarcachd on bhliadhna 1603 nuair a fhuair Rìgh
Seumas VI seilbh air cathair-rìgh Shasainn agus grèim air "rìoghachd" na
h-Èireann an dèidh bàs bànrigh Ealasaid I de Shasainn, am monarc mu dheireadh
bho theaghlach nan Tudor.

Chaidh an stàit a stèidheachadh ann an 1707 an dèidh aonadh eadar pàrlamaid Alba
agus pàrlamaid Shasainn. As dèidh Ar-a-mach nan Èireannaich Aonaichte ann an
1798, chaidh Èirinn a-steach air an aonadh pàrlamaideach - cha robh a mhòr-chuid
de mhuinntir na h-Èireann taiceil ri riaghail Shasannach co-dhiù.

Ann an 1688 chaill an Rìgh Seumas II (Seumas VII na h-Alba) a chrùn agus chaidh
a nighean fhèin agus mac a pheathar as an Òlaind na àite. Rinn an fheadhainn a
bha fhathast a' cur taic ris an Rìgh Seumas, na Seumasaich, trì ar-a-machan ann
an 1715, 1719 is 1745 gus a chrùn a thilleadh dha. Aig crìoch a' ghnothaich,
chaill mòran mhorairean Albannach na h-oighreachdan aca.

Bha an dùthaich gu mòr an sàs ann an tràilleachd thar a' Chuain Shiar eadar an
16mh Linn agus an 19mh Linn. Thachair an t-Ar-a-mach Aimeireagach ann an 1776;
ann an 1783, dh'aithnich a' Bhreatann Mhòr gun robh na Stàitean Aonaichte
neo-eisimeileach.

Aig deireadh an t-seachdamh linn deug, bha an Rìoghachd Aonaichte an sàs anns na
Cogaidhean Napoleon Bonaparte, gu sònraichte anns an Spàinn.

Ann an 1921 chaidh roinneadh air Èirinn a chruthaich Saorstàit na h-Èireann
(anns an robh 26 siorrachdan, no contae, a dh'fhàg an Rìoghachd Aonaichte) agus
Èirinn a Tuath, 6 siorrachdan Ultach a dh'fhan anns an Rìoghachd Aonaichte. Ann
an 1937 thilg muinntir na saorstàit dheth ùghdarras an Rìgh agus stèidhicheadh
Poblachd na h-Èireann.



https://gd.wikipedia.org/wiki/Bremen

‘S e baile mòr agus port faisg air Oldenburg air an àirde an ear-thuath na
Gearmailt a tha ann am Bremen (IPA:bʁemən). ‘S e fear dhe na 16 stàitean
(Gearmailtis: Länder) na dùthcha. Tha am port Bremerhaven, 60km air falbh mu
thuath, am broinn na stàite cuideachd. Chaidh am baile a stèidheachadh ann an
150. Tha am pàirce-nàiseanta Lüneburger Heide suidhichte iar air Bremen.

Tha e coltach gu bheil Bremen uamhasach seann ach chan eil sinn idir cinnteach
dìreach cho seann ‘s a tha e. Sgrìobh Claudius Ptolmaeus mu dheidhinn
Phabiranum, a bha fo buaidh na Cauci ann 150. Anns an 8mh Linn chaidh feachdan
Theàrlaich Mhòir gu ruige na h-aibhne Weser gus Crìosdaidheachd a thoirt do
treubhan pàganach na sgìre. Thug Riourik, Lochlannach às An t-Suain, aig an robh
oighreachdan mòra ann am Friesland, ionnsaigh air Bremen ann an 859 ach, air
sgàth sin, thug an Rìgh Louis II a-mach às an dùthaich e. Chaidh easbaigeachd a
chur air dòigh anns a’ bhaile, is na easbaigean à Bremen ag iomairt air
Crìosdaidheachd a thoirt gu Lochlann fad na linntean.

Bhagairt Heinrich XII à Bayern air cumhachd nan Easbaig anns an 12na linn. Rinn
esan a’ chùis orra, ghabh e thairis am baile, chuir e riaghaltas sìobhalta nan
àite, is leig esan na bu laigse iad; ‘S e baile marsanta a bh' ann an a dhèidh,
is bha làmh an uachdair aig loingeas Bhremen ann an ceann a deas A’ Chuain
Tuatha gus a nochd an Lìog Hansa, co-bhann a bha os cionn na Mara Bhaltach, is
iad a’ cleachdadh caidreachasan airson An Cuan Tuath a chur fo smachd dhaibh.
Aig toiseach an 14mh Linn chuireadh bàtaichean spuinneadair à Bremen
ionnsaighean air soithichean Hansa aig muir. Ach mu dheireadh thall, ann an
1358, ghabh comhairlichean à Bremen pàirt ann an co-labhairt Hansa ann an Lübeck
is chuir iad roimhpe ballrachd Hansa fhaighean airson cogadh a sheachnadh.

Bha Bremen na bhall cùlachrach diùid na Hansa: dh’iarradh am baile cuideachd air
an Hansa anns na h-iomairtean a bheireadh e an aghaidh cinn-fheadhna na treubhan
Friesianach anns an sgìre air inbhir na h-aibhne Weser, ach cha bhiodh Bremen
daonnan an sàs ann an Iomairtean na Hansa anns a’ Muir Bhaltach. Bha am mì-rùn
sin gu math ùpraideach ann an 1425, is loisg muinntir Bhremen sgrìobhainnean na
Hansa dìreach ann an Ceàrnag an fhèille ann am meadhan a’ bhaile. Thilgeadh
Bremen a-mach às an lìog ann an 1427, le toraidhean mòra: Dh’iarr stàitean eile,
mar Oldenburg, air Bremen gun cuireadh e talamhan dhaibh leis cho lag ‘s a bha
Bremen gun cuideachadh na Hansa, is chaill am baile mòran thalmhan air sgàth
sin.

Chaidh a’ chiad port innealta na Gearmailte a thogail ann am Bremen Vegesack ann
an 1620. Ann an 1827, air sàilleabh gu robh am Weser a' fàs beag air bheag na bu
ghainmhiche, cheannaich Bremen oighreachdan aig inbhir na h-aibhne fhèin, airson
port eile fhaighinn is thug iad Bremerhaven air, neo Port Bremen sa Ghàidhlig.
Chaidh an companaidh cudromach muireil Lloyds na Gearmailte an Tuath a stèidhich
ann an 1857. Leasachadh obraichean mairearachd na h-aibhne fad na 1870an
–1880an.

Dh’fhàsadh am baile beag air bheag tro mhalairt is gnìomhachasan is chaidh oifis
margaidh chotain a chuir air dòigh ann an 1872. Chaidh àireamh-shluaigh a’
bhaile suas bho mu 35,000 ann an 1812 gu cor ris 100,000 ann an 1875 is fiù’s
250,000 ann an 1911.

Bha Bremen na bhall Co-chaidreachas na Gearmailte a Tuath bho 1867 gu ruige 1871
is an uair sin bha e am broinn stàit ùr, Iompaireachd na Gearmailte bho 1871,
ach chum e a chuid neo-eisimeileachd taobh cusbainn is cìsean gu ruige 1888. Gu
mì-fhortanach, chaidh oidhirp a dhèanamh air beatha an Iompaire Gilliam II ann
am Bremen ann an 1901.

‘S e na Sasannaich a bha os cionn Bhremen dìreach an dèidh an Dàrna Cogaidh, is
an uair sin na h-Aimearaganaich bho 14mh An t-Sultain 1944 o chionn 's gu robh
iad ag iarraidh gum biodh port air a’ Mhuir a Tuath anns an sgìre aca. Le sin
cha bheireadh Bremen a-steach do Shagsainn Ìosail, leis gu robh an roinn sin
anns an sgìre a bha fo bhuaidh nan Sasannach. Air sgàth sin, chaidh Bremen a
ghairm na bhaile neo-eisimeileachd Hansa (Gearmailtis : Freie Hansestat) am
broinn Poblachd Fheadarail na Gearmailte ann an 1947, le Bremerhaven na bhroinn
oir nach robh e idir faisg air fearann Shagsainn Iosail.



https://gd.wikipedia.org/wiki/Coloimbia

'S e dùthaich ann an Aimearaga a Deas a tha ann an Coloimbia , no Colombia, agus
's e Bogotá am prìomh-bhaile aice. Tha crìochan aice leis a' Bheiniseala agus le
Braisil 'san ear, Pearù agus Eacuador gu deas, Panama gu siar agus am Muir
Caraibeach gu tuath. Tha an dùthaich air ainmeachadh airson Christopher Columbus
a lorg an t-Saoghal Ùr. Chaidh Coloimbia a stèidheachadh ann an 1810 an dèidh
dhà briseadh air falbh bho Ìmpireachd an Spàinn agus 's e Spàinntis an cànan
oifigeil aice.

A-rèir Map Oifigeil Crìochan na Dùthcha, tha crìochan aig Coloimbia le còig
dùthaich: A' Bheiniseala (2,219 cilemeatair), Braisil (1,645 cilemeatair),
Eacuador (586 cilemeatair), Panama (266 cilemeatair) agus Pearù (1,626
cilemeatair). A bharrachd air sin, tha oirthir air Muir a' Charaibeach (1,600
cilemeatair) agus air a' Chuan Sèimh (1,300 cilemeatair) aig an dùthaich. Le
sin, tha cuairt-thomhas dhe 9,242 cilemeatair aig Coloimbia.

Bha mòran bhuidhne dhe tùsanaich nan tàmh air an fhearann far a bheil Coloimbia
an latha an-diugh. Tha na Tùsanaich ann fhathast ann an corra sgìre, ach tha an
àireamh-sluaigh aca air thuiteam gu mòr bhon àm a thàinig na Spàinntich. 'S e
òr-cheàrdaichean agus tuathanaich a bh' annta. Bha treudan dhe daoine Arawak,
Muisca agus Carib nan tàmh air feadh na dùthcha. Bha an dùthaich gu mòr an sàs
gnothach Tràilleachd thar a' Chuain Shiar eadar an 16mh Linn agus an 19mh Linn.

Nuair a bhuannaich Coloimbia a chuid neo-eisimeileachd bhon Spàinn, bha an
dùthaich mòran na bu mhotha na tha i an latha an-diugh, leis gu robh a'
Phoblachd ùr ga stèidheachadh air an seann roinn Nueva Granada na h-ìompaireachd
Spàinnteach. Bhrist an dùthaich a-mach a chèile mus do bhàsaich Simón Bolívar
fhèin is na uachdarain ann an Caracas agus ann an Quito a' cur poblachdan ùra
air bhog. Chaill Coloimbia Roinn a' Chaolais (El departamento del Istmo) ris an
canar Panama an latha an-diugh. 'S e Coloimbia Mhòr (La Gran Colombia) an t-ainm
a th' oirre. Chuireadh às do tràilleachd an seo ann an 1851.

Bha cogadh sìobhalta cruaidh fuilteach ann eadar 1899 agus 1903 ris an canar
Cogadh na Mìle Làithean. Chaill Coloimbia Roinn A' Chaolais, Poblachd Panama an
latha an-diugh, agus an Canal cudromach cuideachd. An dèidh a' chogaidh bha an
dùthaich ann am fìor dhroch staing, fo cheann-suidhe Rafael Reyes, a bha mar
dheachdaire. Chaill esan an dreuchd aige oir bha e airson ainm a chur gu
aontaidhean le Panama agus leis na Stàitean Aonaichte.

An dèidh an ùpraid a dh'adhbharaich murt Jorge Eliecer Gaitán ann an 1948, thuit
an dùthaich ann an cogadh sìobhalta neo-fhoirmeil eadar an dà phàrtaidh mòr. Bha
prìs eadar-nàiseanta a' chofaidh air a thuiteam gu mòr, agus bhris sin
suidheachadh poileataigeach na dùthcha. 'S e An t-Ainneart (La Violencia) an
t-ainm a tha air a' chòmhstri ud. Chuir an t-arm an dùthaich fo smachd an
deachdair Rojas Pinilla, is bu ghann a bha sìth agus òrdugh.

Thoisich cogadh na Guerrillas an dèidh an Ainneirt, anns na sgìrean dùthchasail
a bha fo bhuaidh an ainneirt, mar dhòigh iadsan a dhìon. Bha iomadh bhuidheann
dhe guerrillas ann, feadhainn dhuibh a' dol fhathast. Cha robh Riaghaltas na
Poblachd an làthair ann an gach uile sgìre is àite leis cho mòr 's a tha an
dùthaich is le sin, fhuair na guerrillas làmh an uachdair air mòran sgìre, ach
cha b' urrainn dhuibh cuidhteas fhaighinn bho Riaghaltas na dùthcha. Le sin,
thar na deicheadan, bha na bailtean mòra fo smachd an Riaghaltais, leis na
guerrillas air an dùthaich is iad a' sabaid an aghaidh feachdan prìobhaideach na
h-uachdarain. Ann an 2016, mu dheireadh thall, chuir na FARC agus Juan Manuel
Santos Calderón - ceann-suidhe na dùthcha - ainmean gu còrdadh na Sìthe agus
bhuannaich Santos Calderón Duais Nobel airson Sìthe air a shon-sa.

Thoisich Diadhaireachd an t-saoraidh ann am Medellín ann an 1968, air sàilleabh
gum cumadh co-labhairt na h-eaglaise an siud ann an co-theacsa ùr is bochdainn
is ainneart a' sìor fhàs.

'S e Bogotá, Cali, Medellín, Cartagena de Indias, agus Barranquilla na bailtean
as motha ann an Coloimbia. Thòisich imrich mhòr a-steach dha na bailtean aig àm
an Ainneirt airson obair fhaighinn agus iomadh dhuibh nam fògarraich. Tha a'
mhòr-chuid a-nis nan tàmh anns na bailtean

Tha iomadh phàipear-naidheachd gam foillseachadh gu làitheil agus gu
seachdaineil ann an Coloimbia. 'S e gnothach roinneil neo sgìreil a th' ann a'
mhòr-chuid dhuibh air sgàth gu nochdadh na pàipearan-naidheachd airson aon
bhaile mòr neo aon roinn neo aon cheàrn a fhrithealadh, oir cha robh ach
margaidh nàiseanta ann o shean, leis gu robh tionndadh ghnìomhachasail na
dùthcha fa-leth roinneil. Leughadh luchd-malairt ann am Medellín El Colombiano,
gun sgeul air El Tiempo, bho Bhogota. A bharrachd air sin, chuireadh gach uile
pàipear-naidheachd làn taic seadh dhan na Libearalaich, seadh dha na Tòraidhean.
Seo liosta na pàipearan-naidheachd as cudromaiche ann an Coloimbia:

Thoisich a' chiad sheirbheis rèidio ann an Coloimbia ann an 1929, ged a thòisich
a' Chompanaidh Marconi an teicneolas a chur air dòigh ann an 1923. 'S e HJN an
t-ainm a bha air an t-seirbheis is 's e ceann-suidhe na dùthcha Miguel Abadía
Méndez a fhosgail i. Dà bhliadhna as a dhèidh thòisich HKF, a' chiad sheirbheis
marsantach, ann an 1931. Bhàsaich an seinneadair Tango Argantaineach Carlos
Gardel ann an tubaist plèana ann am Medellín ann an 1935 agus le sin rugadh
Radio Perdiodismo (Aithrisean naidheachd ràdio). Chaidh na stèiseanan nàiseanta
RCN, Caracol agus Todelar a chur air bhog ann an 1945. Tha mòran stèisein rèidio
ann an latha an-diugh. Seo liosta na stèiseanan rèidio as cudromaiche ann an
Coloimbia:

Thòisich a' chiad sheirbheis thelebhisean ann an Coloimbia ann an 1954, fon
Dheachdair Gustavo Rojas Pinilla. Fhuair esan deagh fhoghlaim mu dheidhinn cho
cudromach 's a bha an telebhisean fhad 's a bha e a' fuireach anns A' Ghearmailt
aig àm Adolf Hitler. 'S e teicneolas Gearmailteach agus Aimeireaganach a
chleachd iad aig toiseach tòiseachaidh an t-seirbheis, is chaidh na sianalan a
stèidheachadh air na stèiseanan rèidio a bh' ann mar-thà. Thòisich Teletigre, a'
chiad sheirbheis prìobhaideach a chraoladh ann am Bogotá ann an 1966. Thàinig
telebhisean dathach dhan dùthaich ann an 1979. Chaidh seirbheisean roinneil a
chuir air dòigh rè na 1980an. Chaidh siostam dhe telebhisean didseatach a
thaghadh ann an 2008. Seo liosta na sianalan telebhisean as cudromaiche:



https://gd.wikipedia.org/wiki/An_Cogadh_M%C3%B2r

Thachair An Cogadh Mòr no "Cogadh a' Cheusair" eadar 1914 agus 1918. B' e sin an
cogadh a bu sgriosaile a chaidh fhaicinn gu ruige sin, le barrachd bàs agus
milleadh na thachair ann an cogadh sam bith a bh' ann roimhe. Fichead 'sa h-aon
bliadhna às a dhèidh, thòisich Dara Cogadh an t-Saoghail agus tha ceangal mòr
ann eadar na dhà.

B' e sin a' chiad chogadh anns an robh tancaichean agus itealain an sàs. Chaidh
bàtaichean-aigil a chleachdadh gu mòr, gu h-àraidh leis a' Ghearmailt.

Anns na bliadhnaichean ro 'n chiad chogadh, bha airm mhòra aig cuid mhòr de na
dùthchannan mòra na Roinn Eòrpa ged a' bha iad aig sìth. A bharrachd air a sin,
anns a' chuid a bu mhotha de na dùthchannan mòra, bha cuid a bu mhotha de
dhaoine aig aois chogaidh anns na feachdan cùl-chuideachd. Bha sin a'
ciallachadh gun rachadh na daoine aig an robh dreuchd sìobhalta gairm gu cogadh
nan robh feum aig an dùthaich orra.

Thar nam bliadhnaichean ro 'n chogadh, chaidh iomadh caidreachais 's cùmhnantan
stèidheachadh eadar mòran dùthchannan na Roinn Eòrpa. Mar eisimpleir, bha
Caidreachas nan Cumhachdan Meadhanach ann leis a' Ghearmailt, an Eadailt agus an
Ostair-Ungaire a bha nam ball ann. Bha cùmhnant-dìon eadar an Ruis agus an
t-Sèirb an aghaidh Ostair-Ungaire. A bharrachd air a sin, bha caidreachas eadar
an Ruis, an Rìoghachd Aonaichte agus an Fhraing an aghaidh na Gearmailt.

'S e sradag a thòisich an cogadh am murt Àrd-Diùc Ferdinand na h-Ostaire 's na
h-Ungaire le fear Gavrilo Princip, air an 28mh Ògmhios, 1914 ann an Sarajevo.
Chuir am murt seo fearg air Ostair-Ungaire an aghaidh an t-Sèirb oir bha iad
cinnteach gu robh an t-Sèirb air cùl a' mhuirt. Mar sin ghairm Ostair-Ungaire
cogadh an aghaidh na Sèirbe air an 28mh Iuchair, 1914. Leis gu robh
caidreachas-dìon eadar an Ruis agus an t-Sèirb, tòisich an Ruis a feachdan a
chruinneachadh 's a chuir air cois-chogaidh airson taic a thoirt dhan t-Sèirb.
Leis gun do gheall a' Ghearmailt taic dhan Ostair-Ungaire 's gu robh ann na rinn
an Ruis dhaibh co-dhiù, ghairm a' Ghearmailt cogaidh an aghaidh na Ruis air 1ad
an Lùnasdal agus air an Fhraing 3as an Lùnasdal.



https://gd.wikipedia.org/wiki/An_D%C3%A0rna_Cogadh

'S e cogadh mòr a bha anns An Dàrna Cogadh, eadar 1939 agus 1945 eadar
dùthchannan a' Chaidreachais is a' Ghearmailt, An Eadailt agus Iapan. 'S e an
cogadh a bu sgriosaile a thachair ann an eachdraidh an t-saoghail. Chaill còrr
is 60,000,000 am beatha 's cha robh ceàrn an t-saoghail nach do dh'fhairich a
bhuaidh. Bha feachdan an Fhaisisteachais, an Deamocrasaidh agus an Co-mhaoineas
a' sabaid ri chèile sa chogadh.

29mh an t-Sultain, 1938, chuir Neville Chamberlain (A' Bhreatann Mhòr), Édouard
Daladier (An Fhraing), Adolf Hitler (A' Ghearmailt) is Benito Mussolini (An
Eadailt) An Cùmhnant Munich (Seicis: Mnichovská dohoda; Beurla: Munich
Agreement) air bhonn. A rèir An Cùmhnant Munich, fhuair Adolf Hitler sgìrean
faisg air na crìochan far a bheil sluagh Ghearmailtrach a' fuireach,
Sudetenland, bhon t-Seic-Slòbhac (Czechoslovakia).

Is e an t-Uile-losgadh (Eabhra: haSho'ah, השואה) an scrios is murt den Iùdhaich
Eòrpach a rinn na Nàsaich agus na luchd sin gun do phàirtich am beachd nan
Nàsaich den linn an Dàrna Cogadh. Bha gràin mòr aig na Nàsaich air Iùdhaich sa'
bheachd-smaoinealas agus sluagh-iùlach aca bho thùs, agus sgrìobh Adolf Hitler
air a' chuspair sin san leabhar leis - Mo Chath Fhein (Mein Kampf). Smaoinich
iad gun do rinn na Iùdhaich brath air a' Ghearmailt san Chiad Cogadh. Air sgath
sin, rinn na Nàsaich iomairt bruideal is luath, a' cur muileannan de Iùdhaich ri
campaichean-braighdeanais, agus gan marbhadh, a' mhorchuid le gas nimheil.
Còmhla leis na h-Iùdhaich, dh'iarr na Nàsaich cuideachd a mharbhadh na Giofagan,
Pòlainnich dhùthchasach agus Slàbhaich eile, prìosanaich-cogaidh on t-Aonadh
Sobhiat, Comannaich, Clachairean, fir cho-sheòrsach, Pàpanaich, ciorramaich,
agus daoine eile gum foillsicheadh maoidheadh ris na Nàsaich 'nan tòrachd airson
chumhachd.

Bha na Nàsaich a' stèidheachadh campaichean-braighdeanais air feadh meadhan na
Roinn-Eòrpa, mar eisimpleir Auschwitz-Birkenau, Majdanek, Chelmno, Sobibór,
Treblinka is Belzec anns A' Phòlainn, Theresienstadt / Terezín anns an
t-Seic-Slòbhac (Czechoslovakia), Mauthausen anns An Ostair agus Buchenwald,
Bergen-Belsen, Dachau, Flossenbürg, Ravensbrück is Sachsenhausen anns A'
Ghearmailt fhèin.



https://gd.wikipedia.org/wiki/Canada

S' e dùthaich ann an Ameireaga-a-Tuath a tha ann an Canada. Tha e suidhichte
tuath air na Stàitean Aonaichte. Le farsaingeachd 9.93M km² 's e seo an dàrna
dùthaich as motha san t-saoghal.

Tha mòran ag aideachadh gu bheil dualchas na Gàidhlig ann an Canada ann an
Albainn Nuaidh ann an suidheachadh cunnartach. Cho fad air ais ri 1987, chaidh a
dhearbhadh gun robh fìor fheum anns a’ mhòr-roinn air leasachadh taobh na
Gàidhlig.

Ann an 1890, chaidh bile thoirt a-steach le Seanadhair Tomas Raibeart
MacAonghais, a rugadh an Ceap Breatainn ach a bha ’na riochdaire airson
Cholumbia Bhreatnach; ged nach do shoirbhich leis, bha e ’na bheachd Gàidhlig
ainmeachadh mar an treas cànan oifigeil ann an Canada. Dh’ainmich e àireamhan a'
Chunntais 1881 a bha sealltainn gum b’e 1,657,266 uil-àireamh an t-sluaigh
Albannaich agus Èireannaich, an coimeas ri 1,289,929 de Fhrangaich agus gun ach
881,301 de Shasunnaich. Ged nach robh e cumail a-mach gun robh Gàidhlig aig gach
Albannach is Èireannach, na eadhoin aig a’ mhòr chuid dhiubh, thagair e gun robh
an àireamh a bha bruidhinn cànan an sinnsir anns an dà bhuidhean nàiseanta mòr
gu leòr chum inbhe thèarainte a chosnadh."

'S e an darna dùthaich as motha anns an t-Saoghal às dèidh na Ruise a th' ann an
Canada, agus tha an t-iomall-fairge na Canada nas fhaide na fear aig dùthaich
sam bith eile anns an t-saoghal.

Ged as e dùthaich mhòr agus farsaing a th' ann an Canada, chan eil mòran dhaoine
a tha a' fuireach innte an coimeas ri dùthchannan eile. Thar farsaingeachd de
9,984,670 km², chan eil ach 32.976.026 (2007) a tha a' fuireach innte, neo 3.2
daoine airson gach km². Tha an cuid as motha de muinntir na Canada a' fuireach
eadar Uindseor, Ontairio agus Baile Quebec, Quebec.

Tha na Beanntan Creagach san àirde an iar na dùthcha. Tha an Fhàsach Nc'mip
suidhichte ann an Columbia Bhreatannach.

A thaobh am meud agus an doimhneachd, 's e ni as iongantaiche ann na Canada na
lochan uisge a th' ann. Tha iad a' toirt bàrr air lochan uisge an t-saoghail;
mar a tha Loch Superior, an dàrna loch-uisge as motha sa chruinne a-rèir
fharsaingeachd uachdair (Loch Michigan-Huron, 1mh) agus a tha 350 mìle air fad,
agus 160 mìle air leud. Tha astar 115 mìle ceithir timcheall an loch-uisge seo,
agus tha e 1,332 troigh air doimhneachd. Tha trì no ceithir de na lochan seo
dlùth do a chèile; agus a' tearbadh Chanada uachdrach bho Stàitean Aonaichte
Aimearaga a tha air an taobh eile. Bho loch gu loch dhiubh seo tha aibhnichean
a' ruith, a' meudachadh gu mòr mar a tha iad a' dol air an aghaidh, gus am bheil
an abhainn mhòr don ainm an Abhainn Labhrainn(Abhainn naoimh Labhrainn) a'
tòiseachadh. Tha an abhainn seo dlùth do 100 mìle air leud far am bheil i a'
ruigsinn a' chuain. Tha 1900 mìltean bhon àite bho am bheil an abhainn seo ag
èirigh, a dh' ionnsaigh an àite far am bheil i a' coinneachadh na fairge. Tha
aon àite air Abhainn Labhrainn a tha air ainmeachadh "loch nam mìle eilein"; tha
117 eilean ann an aon ruith air an abhainn seo. Tha iad do gach cumadh agus
meudachd, fo choille dhreachmhor. Anns na h-àiteachan sin, far am bheil loch a'
tuiteam a-staigh do loch eile mar a tha iad a' tèarnadh le leathad chum a'
chuain, tha sruthan brasa, agus leumannan uisge nach eil an coimeas ri fhaicinn
anns an t-saoghal gu lèir.

Tha na deich mòr-roinnean aig Canada air an ainmeachadh mar a leanas còmhla ri
na prìomh-bhailtean agus a' bhliadhna anns a dh'aonaich iad leis an dùthaich.
Tha trì roinnean ann an Canada cuideachd, 's e sin Roinnean an Iar thuath,
Nunabhùt is Roinn an Iucon.

Tha Canèideanaich 0.5% air an t-Àimeamh-shluaigh air talamh le 2011. Tha
ceathrar a-mach à còig a' fuireach faisg air a' chrìch gu na Stàitean Aonaichte.



https://gd.wikipedia.org/wiki/Na_T%C3%ACrean_%C3%8Csle

'S e dùthaich anns an Eòrpa an iar a th’ anns na Tìrean Ìsle (Duitsis:
Nederland, IPA: ˈne:dərlɑnt); ainm eile: An Talamh Ìseal neo An Isealtìr. 'S e
ball den Aonadh Eòrpaich. Gu math tric canar an Òlaind seach na Tìrean Ìsle ris.
Ach chan e an Òlaind ach dà sgìre de na Tìrean Ìsle.

'S e am pàirt Eòrpach de Rìoghachd nan Tìrean Ìsle, tha an còrr den Rìoghachd,
na h-Eileanan Aintilia (Netherlands Antilles) agus Arùba, suidhichte anns a'
Chairibìan san àirde thuath air a' Bheiniseala. Tha na Tìrean Ìsle suidhichte
aig a' Chuan a Tuath, agus ri taobh an ear na Gearmailt agus ri taobh a deas na
Beilge. Tha Amsterdam na phrìomh-bhaile.

Tha na Tìrean Ìsle cliùiteach air sgàth 's na muileann-gaoithe aca, càise, clogs
(brògan à fiodh) tuiliop agus delftware (obair-criadha sònraichte). Tha na
riaghailtean gu math libearalach, tha an dùthaich iomraiteach anns na laghan
libearalach mu drugaichean, siùrsachd agus co-sheòrsachd.

Bha an dùthaich gu mòr an sàs gnothach Tràilleachd thar a' Chuain Shiar eadar an
16mh Linn agus an 19mh Linn.



https://gd.wikipedia.org/wiki/Lagh

Is e a tha anns an lagh ach àlach de riaghailtean stèidhichte air feadh nàisean.
Is gnìomh an lagh an inbhe a dhaingneachadh aig gach pearsa. Nì an lagh seo le
ainmeachadh an dà chuid: còirichean pearsanta aig daoine anns a' choimhearsnachd
agus dleasdanasan pearsanta air daoine ris a' choimhearsnachd.

Is Lagh Siobhalta an roinn den lagh a dhéiligeas le còirichean-sheilbh: m.e
seilbh de bathair, seilbh de fearann.

Is Lagh Eucoirean an roinn den lagh a dhéiligeas le eucoir, m.e. meirle, muirt.
Tha i a' gabhail a-steach lorg eucoirich, cuir casaidean gan aghaidh agus ma
bhitheas an cuirt gan lorg ciontach, tha i a' leigeil sìos raon de
peansachaidhean a tha freagarrach ris an eucoir.

Chaidh gleidheadh air Lagh na h-Alba, na siostam lagh fa-leth bho lagh na
Sasuinn fo Achd an Aonaidh de 1707. Is e Achd an Aonaidh, air a reachdadh le
Parlamaid na h-Albainn agus le Parlamaid na Sasuinn a sguab as an da Phàrlamaid
neo-eisimeileach sin agus a stèidhich an Rìoghachd Aonaichte le Pàrlamaid ann an
Westminster a-mhàin.



https://gd.wikipedia.org/wiki/Brabhsair-l%C3%ACn

'S e bathar-bog a tha ann am brabhsair-lìn a bheir cothrom dhut rudan a lorg 's
fhaicinn air an eadar-lìon. Ged a bhios daoine 'gan cleachdadh gus an
t-eadar-lìon a bhrabhsadh, gabhaibh an cleachdadh cuideachd gus eadra-lìontan a
bhrabhsadh.

Nochd na ciad bhrabhsairean-lìon anns na 1980an agus 's e Netscape aon dhe na
brabhsairean as sine a tha ann fhathast.

Tha iomadh brabhsair ann agus tha co-fharpais mhòr ann eatarra. Tha an roinn as
motha aig 5 dhiubh an-diugh: Internet Explorer, Firefox, Google Chrome, Safari
agus Opera.

'S e Opera a' chiad bhrabhsair a bha ri fhaighinn sa Ghàidhlig, eadar tionndadh
5.12 a chaidh a sgaoileadh ann an 2000 gu 6.06 ann an 2001. Bha beàrn ann an
uair sin far nach robh brabhsair sam bith ri fhaighinn nach robh a thionndadh
air dheireadh chàch. Thàinig tionndadh Gàidhlig de Firefox 3.6 a-mach an uairsin
ann an 2010 agus gu goirid 'na dhèidh tionndadh ùraichte de dh'Opera 11 agus
Firefox 4.0 22 dhen Mhàrt 2011. Tha Internet Explorer, am brabhsair aig
Microsoft, air a bhith ri làimh a-mach o 11 dhen Dùbhlachd 2012 air siostaman
Windows 8 ri linn pacaid cànain na Gàidhlig.



https://gd.wikipedia.org/wiki/An_Sp%C3%A0inn

'S e stait anns an Eorpa an Iar a tha anns an Spàinn neo an Spàinnt. Tha
crìochan aice sa tuath leis an Fhraing agus le Andorra, san iar leis a’
Phortugal, san ear is sa deas leis a' Mhuir Mheadhanaich agus le Giobraltair. 'S
e Rìoghachd ann a th' ann an Spàinn an latha an-diugh, ach tha i air a bhith fo
iomadh Cheannardan agus siostaman riaghlaidh eadar-dhealaichte, poblachdan agus
deachdairean na measg.

'S i rìoghachd ioma-nàiseantach a th' innte. Bruidhnear mòran cànain agus
dual-chainntean eadar-dealaichte anns an Spàinn. Ged a tha Spàinntis na chànan
oifigeil, tha Catalanais, Basgais is Gallego co-oifigeil anns na
Coimhearsnachdan fèin-riaghlaidh. Ann an Val d'Aran tha an dual chainnt Aranais
ann, cànan co-oifigeil a tha ceangailte le Ogsatanais.

Bha an dùthaich gu mòr an sàs gnothach Tràilleachd thar a' Chuain Shiar eadar an
16mh Linn agus an 19mh Linn.

Tha dà fhàsach anns an Spàinn: Bardenas Reales faisg air Nafarroa agus Fàsach
Thabernas anns an sgìre Almería.



https://gd.wikipedia.org/wiki/Matamataig

'S e matamataig an t-eòlas a tha togte air bun-bheachdan a' mheud, an structair,
an fhànais agus a' chaochlaidh, agus an sgoilearachd nan lùib. 'S e rannsachadh
nam bun-bheachdan seo agus nan ceanglaichean eatorra a tha obair
mhatamataichean. Thathar a' dèanamh feum de reasanachadh rianais gus
co-dhùnaidhean a chur còmhla agus baralachasan ùra a dheasachadh 's a
dhearbhadh.

Tha dlùth-cheangal eadar matamataig agus na saidheansan – gu h-àraidh fiosaig –
ged tha aig cuid nach eil saidheans ach ealain a th'ann. Is cinnteach gu bheil
gnè inntleachdail aig matamataig. Tha matamataichean a' dèiligeadh ri nithean
easchruthach air an sgàth fhèin. 'S e bòidhchead agus eireachdas a' cho-dhùnaidh
a tha cudromach a bheil brìgh aige anns an t-saoghal a-muigh no nach eil.
Faodaidh e bhith, ach tha e soilleir gur e a' phongalachd agus an rianas à
matamataig a tha aig a' bhun-stèidh iomadh saidheans. 'S ann à seo a chaidh a
h-ainmeachadh "banrigh nan saidheansan". Aig an aon àm 's ann às na saidheansan
a thàinig iomadh ceist mhatamataigeach agus, a bharrachd air sin, meuran ùra
dha.

Dh'fhàs am matamataig bhon chunntadh, an tomhas, agus a' bheachdachadh air
cumadh, cruth agus gluasad nithean. Bha e riatanach anns a' mhalairt, an
ailtireachd, a' cheòl, reul-eòlas agus dealbhadh nan uidheam-cogaidh. Tha
leasachaidhean nan smuaintean tùsail am follais anns na sgrìobhaidhean àrsaidh
bhon Èipheit, Measophotaim agus na h-Innseachan ach b' e na Sean-Greugaich a
thug a' phongalachd ris. Bhon linn sin thàinig ach piseach bheag anns an
Roinn-Eòrpa gus an 16mh Linn. Nuair sin, rè Linn an Ath-bheothachaidh, thòisich
leudachadh mòr luath a mhaireas an diugh. Chan eil ach beag nar latha an diugh
aig nach eil matamataig san teis-meadhan agus tha matamataig a' cheart cho
riatanach dhuinne 's a bha e dar sinnsirean. Agus thàinig seo uile bhon tuigse
gu bheil riaghailtean cunntadh na pònarach iomchaidh do chunntadh an airgid no
do chunntadh an rud sam bith eile. 'S ann leis a' chunntadh fhèin a tha na
riaghailtean seo. Anns an aon dòigh tha riaghailtean le cumaidhean, le cruthan
agus le caochladh – nithean uile a tha easchruthach.

Tha na h-innealan easchruthach matamataigeach feumail do cheistean doirbh a
dh'fhuasgladh anns na saidheansan, an innleadaireachd, eòlas-leighis, a'
mhalairt, eaconamachd agus iomadh raon eile. 'S e matamataig gnìomhaichte a
theireadh ri seo mar dealachadh a dhèanamh bho mhatamataig ghlan (no
teòiridheach). 'S e am fuasgladh a tha cudromach ann am matamataig gnìomhaichte.
Far nach eil fìor fhuasgladh ann, bidh seòl ann gus fuasgladh fhaighinn a tha
cho dlùth ris an fhìor fhuasgladh 's a tha riatanach. Ach chan e seo fuasgladh
idir do ghlan-mhatamataiche. Mar a thuirt fear dhiubh: tha cuid a tha a'
smaoineachadh nach eil e gu diofar agus cuid eile aig a tha fios gu bheil.



https://gd.wikipedia.org/wiki/Ailtireachd

Is e a tha ann an Ailtire, fear (neo té) a dhealbhas togalaichean. Chanar
Ailtireachd ris an saor seo, agus measar anns an latha an diugh gur e ealdhain
(proifeasan) a tha ann. Tha an stoidhle ailtire dìonta ann an lagh na h-Alba
agus iomadh dùthchannan eile. Tha sin ri ràdh, nach faod neach sam bith a
chumail a-mach gur e ailtire a tha ann mur eil e na bhall de comann ailtireachd
proifeiseanta na tìre. Feumaidh do ailtirean a chumail ri riaghailtean
proifeiseanta anns an obair acasan, an da chuid, a dhìon muinntir na dùthcha bho
dhroch ailtireachd agus a dhìon deagh ainm na h-ealdhain.

Tha eachdraidh na proifeasan seo ann an Eòrpa a' dol air ais ris na meadhan
aoisean. B' e iadsan a ghin proifeasan na h-ailtireachd, mar a chì sinn i an
diugh, na maighstir-clachairean a bha os cionn togail de Arosaibh
(àrd-eaglaisean) eadar an 11mh cheud agus an t-Ath-Leasachadh anns an 16mh linn.

Ged a tha ailtirean air a bhith ri dealbhachadh togalaichean cudthromach os
cionn ceudan nan bliadhna, chan ann gu tric a bhiodh iad a dealbhachadh
taigheadas prìobhaideach ach airson daoine air leth bheartach. Is ann mar sin
(ann an Alba mar eisimpleir), chithear seann taighean-mòra nan uachdaran a
chaidh air dealbhachadh a rèir stoidhlean, a bha fasanta 'san latha air feadh na
h-Eòrpa, ach far a bheil taighean co-aimsireil nan daoine cumanta fhathast
maireannach lorgar gu bheil na taighean beag seo a' leantainn cruth cumanta na
sgìre. Mar is tric tha na stoidhlean ionadail seo a' comharrachadh, chan ann
a-mhàin linn an togail ach an stuth togail a bha so-gheibhte gu saor anns an
sgìre aig an àm.



https://gd.wikipedia.org/wiki/Foghlam

Is e gnìomh a tha ann an fhoghlam. An gnìomh a tha ann an ionnsachadh le amas a
thogail comas-inntinn. Air feadh an t-Saoghal is ann air pàrantan a tha am
prìomh dhleasdanas foghlam a thoirt do’n cuid cloinne. Ann an iomadh cultur,
cuirear clann ri sgoiltean airson foghlum fhoirmeil ann an leughadh, sgrìobhadh
agus àireamhachd.

Tha da rang de sgoil anns an t-siostam Albannach an-dràsta, bun-sgoiltean a
bhitheas ag foghlam clann air fad na 7 bliadhnaichean eadar 5 agus 12 bliadhna
dh'aois agus àrd-sgoiltean a bhitheas ri foghlam clann eadar 12 agus 18 bliadhna
dh'aois, ged a tha e ceadaichte do dh’òigridh cul a chur ri foghlum na sgoile
aig aois 16. Leanaidh clann air feadh Alba siollabus coitcheann 5-14, bho chòig
bliadhna dh'aois gu ceithir-deug, cuairt-fhoghlaim a leanas a-steachd dhan
àrd-sgoil. Aig toiseach na treas bliadhna àrd-sgoile feumaidh na sgoilearan 8
cuspairean fa-leth a roghainn, a bhitheas iad a' leantainn chun na h-Ìre
Choitcheann. Feumaidh an roghainn pearsanta gabhail-steach Matamataig, Beurla,
aon saidheans, aon chùrsa teicniuil agus cànan eile. Suidhidh na sgoilearan
deuchainn airson barantas nàiseanta aig an Ìre Choitcheann aig deireadh na 4mh
bliadhna (aois 16). As déidh deuchainn na h-Ìre Coitcheann, roghnaichear suas ri
5 cuspair airson cùrsa chun Àrd-ìre. Is e deuchainn matriculation airson
inntrigeadh do chùrsaichean oilthigh a tha 's an Àrd-ìre. Suidhear an Àrd-ìre
aig 17 bliadhna dh'aois agus b'e seo an aois aig am biodh oileanaich Albannach
gu traideasanta ag inntrigeadh oilthigh. Anns an latha an diugh, is àbhaist do
sgoilearan a' fanntainn 's an Ard-sgoil bliadhna eile, a ghabhail tuilleadh
chùrsaichean Àrd-ìre neo lìonadh a-mach an cuid fhoghlam le cuspairean nach do
rinn iad aig ìre choitcheann 's a' chiad dol a-mach, neo a' leantainn cùrsa nas
adhartaiche ris an chanar "Sàr-àrd-ìre". Tha teagamhan mu deidhinn luach an
chùrsa seo mu dheireadh o chionns gu bheil a h-inbhe gu ìre mhoir co-ionnan leis
a' chiad bliadhna de sgrùdadh oilthigh.



https://gd.wikipedia.org/wiki/Domingo_Caycedo_Santamar%C3%ADa

B’ e Domingo Caycedo y Sanz de Santamaría neach-poileataigs à Coloimbia. Rugadh
e ann am Puente Aranda ann an Cundinamarca (far a bheil Bogotá an latha
an-diugh) 4 an Lùnastal 1783 agus chaochail e 1 an t-Iuchar 1843 ann an
oighreachd aig Puente Aranda, a tha a-nis am broinn a’ bhaile Bogotá. Bha e na
shaighdear an sàs ann an Cogadh na Neo-Eisimeileachd, na Leas Ceann-suidhe na
Coloimbia Mòire agus na chean-suidhe eadar 1830 agus 1831.

'S e Luis Caicedo y Flórez, pròbhaist Shanta Fe (Bogotá) a bh’ ann athair, is e
a-measg an fheadhainn a chuir ainm gu Èigheachd na Neo-Eisimeileachd ann an
1810, agus 's e Josefa Santamaría y Prieto a bh’ ann a mhàthair. Thug e ceum
anns an Lagh aig Colaiste an Rosario. Bha e na leas-Riochdaire agus na Ollamh
dhe Laideannachdas (Latinidad) aig an sgoil sin cuideachd. Ann an 1809 chaidh e
a chur dhan Spàinn airson iarrtasan na Comhairlean ann an Santa Fe agus
Cartagena de Indias a lìbhreagadh. Fhad’s a bha e anns an Spàinn, thug e pàirt
ann an sabaid an aghaidh Iom-Ruagadh nam Frangach. Bha e na rùnaire aig
Mòr-dhail na Rìoghachd (Cortes del Reino), an dà chuid ann an Cádiz agus ann an
Isla de León, mar bhall an àite fear eile.

Thill e gu Bogotá an dèidh tursan a dheànamh gus A' Phortagail, dhan Fhraing
agus dha na Stàitean Aonaichte agus bha e an sàs ann an Comhairle Riaghaltas A’
Chundinamarca ann an 1812. A bharrachd air sin, chaidh e còmhla ris an
t-Seanalair Antonio Nariño, a’ sabaid an aghaidh na feadaralaich, is e na
cheann-feachd. Fhuair e an rang dhe Cornailear an 9mh am Faoilleach 1813. An aon
bhliadhna bha e na bhall aig Mòr-dhail Roinnean Aonaichte a’ Ghranada Ùir
(Congreso de las Provincias Unidas de la Nueva Granada). An ceann dà bhliadhna,
2na an Gearran 1815, phòs e Juana Jurado, ann an Santa Fe, agus bha iomadh
dhuine-chloinne aca. Rè ath-cheannsachadh nan Spàinnteach, bha e a ghlacadh ann
am baile beag ris an canar Purificación, ann an Tolima, agus bho an siud thug
iad chun a’ phrìomh-bhaile e. Bha e fo ghreim anns an sgoil El Rosario ach, leis
eadar-ghuidhe an athar-chèile, am britheamh Juan Jurado Laynez agus pàigheadh
mòran airgid, b’urrainn dhasan a bheatha a shàbhlachadh bhon a’ chroiche.

Leis an Neo-Eisimeileachd a steidheachadh a-rithist, an dèidh a' Bhàir Bhoyacá
ann an 1819, Ghlac Caicedo buidheann dhe rìoghairean ann am Purificación, leis
an Leas Cornailear Antonio Fominaya, seann Riaghladair ann an Socorro, os an
cionn. An dèidh sin, chaidh e a dh’ainmeachadh Riaghladair agus Ceannard
Coitcheanail ann an Neiva leis an t-seanalair Simón Bolívar; chuir e a’
bhuidhean armachd Vargas air bhog an siud.

Chaidh a thaghadh mar bhall Pàrlamaid agus bha e an sàs anns a’ Mhòr-dhail
Nàiseanta bho 1823 gu 1827, far an robh e na chathraiche na Phàrlamaid. An uair
sin chaidh e dhan sheanaid agus a bharrachd air sin chaidh e a chur air adhart
gu Seanalair air buidheann-aire anns na feachdan armachd Choloimbia ann an 1827.
An ath bhliadhna thill e dhan Riaghaltas ann an Neiva. An dèidh co-mhionnachadh
an Sultain 1828 an aghaidh Simón Bolívar, cho-dhùin e Bolívar a thoirt dhan
oighreachd aige air an robh “Fucha”. Ann an 1829 chaidh ainmeachadh Rùnaire na
Roinne le Bolívar fhèin, agus an uair sin Ministear na Dùthchannan Cèin, ann an
1830. Leis gur e cathraiche Comhairle nam Ministearan a bh’ ann, bha e na
cheann-suidhe na Poblachd an àite Bolívar an dèidh gun do leig esan an dreuchd
aige, 2 Am Màrt a’ bhliadhna sin.

Chaidh Joaquín Mosquera a thaghadh na cheann-suidhe na Poblachd leis a’
Mhòr-dhail, agus an Seanailear Domingo Caicedo na leas ceann-suidhe 4mh an
Cèitean 1830, agus bha e os cionn an Riaghaltais gu ruige 5mh an t-Ògmhios,
nuair a thàinig Mosquera gu Bogotá. Bha e os cionn an Riaghaltais a-rithist bho
2na an Lùnasdal 1830 gu ruige 17mh. Leig Mosquera agus Caicedo na dreuchd aca
mar cheann-suidhe agus leas ceann-suidhe 4mh an t-Sultain mar thoradh dhe
thachartasan còmhla ris a’ bhuidhne-aire Callao, agus thug an Seanailear Rafael
Urdaneta làmh an uachdair air an Riaghaltas mar dheachdaire an ath latha.

Cho-dhùin an Seanailear Caycedo a dhol dhan oighreachd aige, ris an canadh
“Saldaña”, leis cho doirbh 's a bha an suidheachadh. Cha robh an cogadh fad às,
ge-tà. Thug an Seanailear Caicedo an ceannas os làimh ann am Purificación 14mh
an Giblean 1831, air iarrtas na ceannardan a bha airson an òrdugh laghail a
dhìon agus leis gu robh Mosquera air dhìth. Chaidh e a-steach gu Bogotá 2 an
Cèitean. Thug Comhairle na Stàite an Ceannas dhàsan an ath latha. Cho-ghairm
esan Co-chruinneachadh Ghranada, air an robh dleastanas Poblachd a
steidheachadh, 7mh an Cèitean. Shuidh a’ Bhuidheann sin 20mh an Dàmhair. Air
iarrtas an t-Seanailear Caicedo chaidh an Seanailear José María Obando a
thaghadh mar leas ceann-suidhe leis a’ Cho-chruinneachadh, is thug esan an
ceannas os làimh, an àite Caycedo, 23mh an t-Samhain 1831. Ann an 1832 bha e os
cionn Ministrealachd A’ Mhaoineachaidh anns an Riaghaltas aig an t-Seanailear
Francisco de Paula Santander. Fhuair e ballrachd an t-Seanaidh ann an 1833 is e
a’ riochdachadh Bogotá. Thill e dhan Riaghaltas ann an Neiva airson an treas
turas ann an 1836. Chaidh e a thaghadh na leas ceann-suidhe na Poblachd Ghranada
Ùr ann an 1840 rè na Riaghaltasan aig José Ignacio de Márquez Barreto agus an
Seanailear Pedro Alcántara Herrán.



https://gd.wikipedia.org/wiki/Reul-e%C3%B2las

Is e reul-eòlas (no speur-eòlas no reuladaireachd) saidheans an stutha anns a'
chruinne-chè agus bithidh e a' rannsachadh an sgaoilidh, an gluasad, nan
coimeasgadh, nan staid agus an rothlas aige. Bithidh reul-eòlas a' mìneachadh
tuiteamasan a thachras a-muigh a' Chruinne agus an àile aige. Bithidh
reul-eòlaichean a' sgrùdadh an tùs is rothlas aig cùisean anns an domhan, cho
math ris na buadhannan fiosaigeach is ceimigeach aca.

Tha reul-eòlas a' dèiligeadh ri rudan thairis air tomhasan aibhseach, bho
phlanaidean, gu siostaman grèine, suas gu reultan, reul-bhagaidean,
reul-chriosan (còmhla ris an stuth eatarra) suas ris an domhan fhèin na iomlan.

Tha litreachas anns a’ Ghàidhlig mu dheidhinn reul-eòlais nas pailte na
litricheas mu dheidhinn saidheans eile air bith. Is e leabhar feumail Reul-eòlas
leis an Ollamh Pàdraig Moore, eadar-theangaichte le Iain Aonghas MacLeòid. (Faic
clàr-fiosrachaidh shìos.)

Ann an Àireamhan 174 agus 175 (1996), dh’fhoillsich GAIRM alt Reul-eòlas airson
Luchd-'tòiseachaidh le Garbhan MacAoidh, còmhla ri foirlionadh: Clàr Briathran
Reul-eòlais agus Eòlaidheachd. Sgrìobh ùghdar Reul-eòlas airson
Luchd-tòiseachaidh: “Cha tèid agam air creidsinn nach robh ar sinnsearan eòlach
air a’ mhòr-chuid de na reul-bhaid* as cudthromaiche, gu h-àraid nan robh iad a’
seòladh air an àrd-chuan. Ach a-rèir coltais cha do chuir iad ainmean air mòran
dhiubh. Dh’aithnich iad An Grioglachan, An Crann-arain, Slighe Chloinn Uisnich
(a’ ghalacsaidh againne), ach glè bheag eile. B’ aithne dhaibh Reul na maide
agus Reul an fheasgair (Bheunus no planaid eile nuair a dh’èireas i roimh
ghrèin,agus an dèidh laighe na grèine), ach gu cinnteach cha b’ urrainn daibh na
planaidean eugsamhail eadar-dhealachadh. Co-dhiù cha robh iad comasach air na
planaidean as fhaide ás fhaicinn. A bharrachd air na reultan, dh’aithnicheadh
iad na dreugan a thuiteadh air uairibh on speur, ged nach robh fios aca dè an
nàdur”.

Sa bhliadhna 1857 dh’fhoillsich ministear Apainneach dom b’ ainm Duncan MacNair
Connell leabhar Gàidhlig fon tiotal Beurla Gaelic Astronomy.

An 1872-1873 fhoillsich an iris-leabhar ainmeil "AN GAIDHEAL" sreath de deich
aistean "AIR CRUINN-CHORPAIBH SOILLSEACH NAN SPEUR" leis an t-Urramach Alasdair
Mac Griogair a sgrìobh fon ainm phinn "SGIATHANACH".

Gheibhear Stellarium sa Ghàidhlig, bathar-bog amharc-lann nam planaidean agus
nam speuran.



https://gd.wikipedia.org/wiki/Cabhcas

'S e mòr-roinn nàdarra eadar àirde an ear na An Roinn Eòrpa agus àirde an iar
Àisia a th' ann An Cabhcas. The e suidhichte eadar A' Mhuir Dhubh agus a' Mhuir
Chaspach. Tha an Cabhcas air a shìneadh air feadh shia Dhùthchannan: Airmeinia,
Asarbaideàn, A' Chairtbheil, Ioràn, An Ruis agus An Tuirc.

'S dòcha gur ann à Caucas, sinnsear miotasach daoine na sgìre, a tha an t-ainm.
Air rèir beul-aithris, b' e mac Tofamah agus ogha Jafeth (mac Noah sa Bhìobaill)
a bh' ann an Caucas. Bha seachdnar mic aige: Kartlos, sinnsear nan
Cairtbheileach; Haik, sinnsear nan Airmeiniach; Lekos, sinnsear nan Lezgineach;
Heros à Hereti; Movakos; Kavkas; agus Egros (air neo Egrisi). Tha teòiridh eile
ann, a chanas gun tàinig an t-ainm à Kaukasos, buachaille miotasach Greugach,
air a mharbhadh le Cronos anns na beanntan air an ainmeachadh an a dhèidh. Ann
am miotas-eòlas nan Greugach, b' e aon dhe na colbhan a bheireadh an saoghal a
bh' ann an Kaukasos. Chanadh gu robh Prometeus air a phrìosanachadh le Zeus anns
na beanntan seo. Chithear liosta mar a chanar an ainm ann an cànan eile, mar a
leanas:

Chuir Jarosław Dąbrowski seachad ceithir bliadhna bho 1855 gu ruige 1859 na
oifigear san Arm is e a' sabaid ann an aghaidh nan Czerkess às leth an tsar.
Fhuair e bonn leis cho gaisgeach 's a bha e.



https://gd.wikipedia.org/wiki/D%C3%B9thchannan_an_t-Saoghail

Afganastan - An Aetiòp - Afraga a Deas - Aimeireaga (faic Na Stàitean Aonaichte)
- Airmìnia - Alba (faic An Rìoghachd Aonaichte) - Albàinia - Aildiria - Andorra
- Angòla - Antigua agus Barbuda - An Argantain - Asarbaidean - Astràilia

Bachrain - Bangladais - Barbados - Na Bahàmas - Beilise - Beinin - Bermuda -
Bhanuatu - A' Bhealaruis - A' Bheilg - - A' Bheiniseala - Bhiet-Nam - A'
Bhulgaire - Boilibhia - Bosna agus Heartsagobhana - Botsuana - Braisil -
Brùnaidh - Buircina Fhaso - Burma (a-nis Mianma) - Burundaidh - Butàn

Cambuidea - Camarun - Canada - Casachstan - Catar - Cathair na Bhatacain (An
Sealladh Naomh) - Cape Verde - a' Cheinia - Na h-Eileanan Chomoro - Cìopras -
Cirgiostàn - Ciriobataidh - Coirea - Coirea a Deas - Coirea a Tuath - Coloimbia
- Costa Ìbhri - - Costa Rica - Croàisia - Cùba - Cubhait

Eacuador - An Eadailt - An Eaman - An Eastòinia - An Eilbheis - An Èipheit -
Èirinn - El Salbhador - Ertra

Gabon - Gàna - A' Ghaimbia - A' Ghearmailt - A' Ghrèig - Gini - Gini-Bissau -
Gini Mheadhan-Chriosach - Greanada - Guatamala - Guidheana

Iaimeuca - Iapan - An Innd-Innse - Innis Tìle - Na h-Innseachan - Na h-Iomaratan
Arabach Aonaichte - Ioràc - Ioràn - Iòrdan - Iosrael

An Laitbhe - Làthos - Leabanon - Leasoto - Libèiria - Libia - Liechtenstein -
Liotuàinia - Lucsamburg

Madagascar - - Màili - Malabhaidh - Malta - Na h-Eileanan Mhaladaibh -
Malaidhsia - - Maroco - Masadoinia - Meagsago - Na Meanbh Eileanan - Eilean
Mhanainn - Na h-Eileanan Mharshall - Na h-Eileanan Mhoiriseas - A' Mholdobha -
Mianma - Monaco - Am Monadh Neagrach - Mongoilia - Moratainia - Mòsaimbic

Naimibia - Naomh Bhionsant agus Eileanan Greanadach - Naomh Crìstean agus
Nibheis - Naomh Lùisia - Nauru - Neapàl - Nìgeir - Nìgeiria - Niocaragua -
Nirribhidh - Niue -

Pagastàn - Palastain (Faic "Stàit Phalastain") - Palau - Panama - Papua
Gini-Nuadh - Paraguaidh - Pearu - A' Phòlainn - A' Phortagail - Poblachd
Dheamocrach na Congo (roimhe Zaire) - Poblachd Dhoiminicia - Poblachd Meadhan
Afraga - Poblachd na Congo - - Poblachd na Sìne (Tai-Bhàn) - Puerto Rico

Saimbia - Samoa - San Marino - São Tomé agus Príncipe - Sasainn (faic An
Rìoghachd Aonaichte) - Sathara an Iar - Saud-Aràibia - An Sealladh Naomh (faic
Cathair na Bhatacain) - Sealainn Nuadh - Seanagal - An t-Sèarb - an t-Seic -
Seòirsia - Na h-Eileanan Sheiseall - An t-Siad - Siarra Leòmhann - An t-Sile -
an t-Sìn - Siombabue - Siongapòr - An t-Siria - An t-Slòbhac - An t-Slòbhain -
Na h-Eileanan Sholaimh - Sluagh-Phoblachd na Sìne - Somàilia - An Spàinn - Sri
Lanca - Na Stàitean Aonaichte - An t-Suain - Sudàn - Suòmaidh - Sùranam

Tai-Bhàn (faic Poblachd na Sìne) - Taidigeastàn - Tài-lann - Tansainìa - Tiomor
an Ear - Na Tìrean Ìsle - Tògo - Tonga - Trianaid agus Tobago - Tuinisia - An
Tuirc - Turcmanastàn - Tubhalu



https://gd.wikipedia.org/wiki/%C3%80iteachas

Chanar àiteachas ris a' gnìomhachas a tha ann am fàs barra air talamh. Chanar
talamh-àiteachais ri fearann a tha freagarrach ri fàs barra. Is fàs bìdh am
prìomh chuimse aig àiteachas.

Tha àiteachas na bhunait do iomadh feumalachdan caochlaideach, an dà chuid biadh
agus eu-biadh. Tha toraidhean eu-biadhachd coltach ri cotan, malomh Iùdhach
(Beurla: jute) agus rubair, ana-cudromach an cuid tiribh, ach ann an Alba tha
prìomhachas aig biadh agus chan eil mòran luach anns na toraidhean eu-biadhachd,
coltach ri clòimhe agus bian no seiche.

Tha àiteachas na phàirt cudthromach de chroitearachd air taobh Sear na
Gaidhealtachd, mar eisimpleir anns an Eilean Ghoirid, far a bheil croitean cho
mòr ri 30 acair a' gèilleadh Cruithneach, eòrna agus coirce ceart cho math 's a
tha na tuathanasan air machair Siorramachd Naruinn beagan mìltean dhan ear.

Chan eil mòran àiteachas-croitearachd a' dol air taobh siar na dùthcha anns an
latha an diugh, far a bheil an aimsir nas fliuch nan taobh Sear agus nas fliuch
an diugh na bha e o chionn fichead bliadhna. A dh'aindeoin sin, tha
gàirnealachd-croitearachd air tilleadh ris an Eilean Sgitheanach, Ratharsair
agus Loch Aillse rè an deichead a chaidh, agus Comunn/Companaidh Coimhearsnachd
ga co-ordanadh agus ga bhrosnachadh.



https://gd.wikipedia.org/wiki/Adhbharachas

Agnosticism no Adhbharachais An neo-làthaireachd de "ghnosis" no eòlas. An
creideamh feallsanta nach eil eòlas de Dhia comasach idir air sgàth de na
bacadhan ann-fèin ‘s do-cheannsachail den inntinn daonna. Mar as trice tha e a’
cur an aire a’ bhrìgh de bhith "às aònais eòlas " air rudeigin. A-rèir feadhainn
‘agnostican’, chan eil e ach ag ràdh a tha an eòlas beag ‘s bàcte. Faodaidh bi
duine “air nach eil fios " air ge be dia ann no às gun creideamh mu dheidhinn
dia agus uime sin na ain-diadhach. Ach, tha cuid eile daoine ann a bhios a’
toirt creideas do dhia ‘do-aithnichte’ agus air an adhbhar sin faodaidh bith, gu
cubhaidh , a’ faighinn an t-ainm agnostics cuir orra cuideachd. Seo fear de na
adhbharan carson a tha iomadh ain-diadhach a’ seachnadh cur gu feum am facal
agnostic a thoir dealbh air am beachd-smaointean. Uireannan, mura bheir duine
tuilleadh mìneachadhan air am beachdan, misnichidh cur gu feum am facal agnostic
a’ troimh chèile. Chaidh am facal a cruthachadh le T.H. Huxley timcheall air a’
bhliadhna 1870 agus bha e esan a bha, a dh’aoindeòin na fìrinn nach robh esan an
cruthadair dem bun-bheachd, a ghaisgeach as ainmeile san dàrna leth den linn
19mh. Theireadh neach cuideachd "Gun-eòlasachd" no "Às-eòlasachd" an àite
"Agnosticism".



https://gd.wikipedia.org/wiki/A%27_Chuimrigh

Chaidh a' Chuimrigh (Cuimris: Cymru, Gàidhlig na h-Éireann "An Bhreatain
Bheag"), ainmeachadh as dèidh cainnt nan Cuimreach (Cymraeg), prìomh chainnt nam
Breatannach mus tàinig na Sasannaich an aghaidh nam Breatannach nuair a bha an
Impireachd na Ròimhe air tarrainn as.

‘S e a’ Chuimrigh tè dhe na trì dùthchannan (le Alba agus Sasainn) agus roinn
(Èirinn a Tuath) taobh a-staigh na Rìoghachd Aonaichte. Tha a’ Chuimrigh ann an
iar-dheas Bhreatainn, eadar Sasainn agus Muir Èireann. ‘S e a’ Chuimrigh a’
Phrionnsalachd (neo Principality) as mò san t-saoghal, ach cha tèid am facal sin
a chleachdach gu tric an là an-diugh. ‘S e a’ Chuimris cànain dhualchasach na
dùthcha, ged nach eil a’ chànain aig mòr-chuid an t-sluaigh an-diugh agus iad a'
bruidhinn na Beurla.

Sa chiad àite, chaidh an t-ainm “Cymry” a chleachdadh airson an dà chuid na
dùthcha agus nan daoine a bha a’ fuireach innte. Chaidh an t-ainm a chleachdadh
airson a’ chiad turas, cho fad ’s a tha fios, ann an bàrdachd le Cadwallon ap
Cadfan, a chaidh a sgrìobhadh san t-seachdamh linn, tha e coltach. Tha am facal
a' tighinn bhon fhacal Bhreatannach combrogos (iolra combrogi) a tha a’
ciallachadh duine às an aon dùthaich. Chaidh an litreachadh “Cymru” a
chleachdadh airson na dùthcha bhon siathamh linn deug air adhart. Thèid am facal
“Cymry” a chleachdadh fhathast airson sluagh na dùthcha.

Thàinig Iulius Caesar gu Breatainn ann an Lùnasdal 55 RC, ach cha do shoirbhich
na Ròmanaich Breatainn a thoirt fo smachd airson còrr is ceud bliadhna an dèidh
sin. Aig an am ud bha treubhan Ceilteach na Cuimrigh caran coltach ris na
nàbaidhean aca ann an ceann a deas Bhreatainn a thaobh a’ chultair aca. Bha
treubh na h-Ordovices a’ fuireach ann an ceann a tuath na Cuimrigh aig an am,
agus na Silures ann an ceann a deas.

Thog na Ròmanaich sreath dhaingneach air feadh ceann a deas na Cuimrigh cho fada
ri Carmarthen (Maridunum). Tha fianais ann gun deach iad na b’ fhaide cuideachd
agus gun do ràinig iad Èirinn. Bha iad trang ann an ceann a tuath na dùthcha
cuideachd. A rèir faoin-sgeul Chuimreach phòs Macsen Wledig neo Magnus Maximus,
fear de dh'impirean mu deireadh na Ròimhe, Helen, nighean thaoisich Chuimrich
Segontium (Caernarfon an-diugh).

Cha do shoirbhich na h-Anglo-Sacsonaich a’ Chuimrigh a chur fo smachd, ged a
bhris iad an ceangal a bha eadar an dùthaich agus an tìr mu thuath a bha fo
smachd nam Breatannach fhathast an dèidh blàr Chester ann an 615 CE. ‘S ann air
sàilleabh neart armailteach nan rìgh Breatannach a bha sin, ach cuideachd air
sgàth cruth na tìre. Thog Offa, rìgh Mhercia, gàrradh mòr à talamh fad a’
chrìche eadar an rìoghachd aigesan agus a’ Chuimrigh. Tha pàirtean dhe Ghàrradh
Offa, neo Offa’s Dyke ri fhaicinn an-diugh fhèin.

Cha do stad a’ Chuimrigh a bhith na dhùthaich Chrìosdaidh an dèidh na treubhan
Sacsonach greim fhaighinn air Sasainn. Chaidh Naomh Daibhidh air eilthireachd
chun na Ròimhe san t-siathamh linn, agus bha e na easbaig sa Chuimrigh fada mus
tàinig Austin airson righ Kent iompachadh gu Crìostalachd agus sgìre easbaig
Chanterbury a chur air bhonn. Ach cha do rinn na Cuimrich oidhirp mhòr Sasainn
iompachadh gu Crìostalachd, 's dòcha air sàilleabh an nàimhdeis eadar an dà
dhùthaich. Bha rìghrean Cuimreach mar Rhodri Mawr agus Llywelyn ap Gruffydd
làidir agus seòlta gu leòr neo-eisimeileachd na dùthcha a dhìon.

Aig deireadh nan 1060an, thàinig na Normanaich chun na Cuimrigh agus
dh’atharraich poilitigs na dùthcha. Chuir iad tigheanas nan crìochan air bhonn
eadar a’ Chuimrigh agus Sasainn. Beag air bheag ghabh iad grèim air a’ Chuimrigh
air fad, cha mhòr, ach shoirbhich le Gruffydd ap Cynan agus Owain Gwynedd sin a
sheachnadh. Shoirbhich le Llywelyn Fawr (Llywelyn Mòr) bunait Cuimrigh aonaichte
a leigeil. Chaidh an ogha aige, Llywelyn ap Gruffydd a ghairm mar Phrionnsa na
Cuimrigh ach lean rìghrean Shasainn orra ionnsaigh a thoirt air a’ Chuimrigh fad
na h-ùine sin.

Chaidh Llywelyn ap Gruffydd, (Llywelyn the Last), prionnsa neo-eisimeil mu
dheireadh na Cuimrigh, a mharbhadh ann an cath fàisg air Cilmeri sa bhliadhna
1282 agus ghabh rìgh Eideard I Shasainn grèim air an dùthaich. Thog Eideard
sreath chaistealan mòra gus na Cuimrich a chumail fo smachd. ‘S iad Rhuddlan,
Conwy, Caernarfon, Beaumarais agus Harlech an fheadhainn as ainmeile dhiubh.

Thachair grunnan ar-a-mach an aghaidh riaghaltas nan Sasannach bho dheireadh an
13 gus deireadh an 15 linn, le Madog ap Llywelyn (1294-96) agus Llywelyn Bren
(1316) mar eisimpleir, agus bha dùil gun tilleadh Owain Lawgoch anns na
bliadhnachan 1370 gus an dùthaich a shaoradh. Rinn Owain Glyndwr ar-a-mach ann
an 1400 agus chaidh a ghairm mar Phrionnsa na Cuimrigh, ach thàinig an
t-ar-a-mach seo gu crìoch beag air bheag, fhad ’s a stèidhich rìgh Shasainn
Ùghdarras san dùthaich a-rithist.

Airson pàirt mhòr dhen 15 linn chaidh a’ Chuimrigh a tharraing a-steach ann an
cogaidhean nan ròsan, anns an do shabaid na Lancastrians agus na Yorkists a
chèile airson smachd a ghabhail air Sasainn. Ach a dh’aindheoin cho cugallach ‘s
bha an dùthaich, bha fèill mhòr air bardachd Chuimreach, agus uaislean na
dùthcha a’ cur taic ris na bàird. B’ e fear dhiubh seo Eanraig Tudor, mac Owain
Tudur a fear dhe shliochd Ednyfed Fychain, a bha na oifigeach de chuid Llywelyn
ap Gruffydd. Thàinig e gu tìr ann an Sìorrachd Pembrokeshire còmhla ri arm
Fhrangach. Chuir grunnan Chuimreach taic ris agus rinn e a’ chùis air Risteard
III Shasainn air an 22 Lùnastal 1485 aig Blàr Bhosworth.

Chaidh rudan am feabhas anns a’ Chuimrigh. Chuireadh às do na h-achdan peanasach
a chuir rìgh Shasainn air na Cuimrich aig tòiseachd na linne sin. Fo riaghladh
Eanraig VIII, a mhac, chaidh Achd an Aonaidh a thoirt seachad. Stèidhidh seo an
aon siostaim laghail anns a’ Chuimrigh ‘s bha ann an Sasainn, ach thoirmisg i
cleachdadh na Cuimris ann am beatha phoblach na dùthcha, ged nach robh ach a’
chànain sin aig mòrchuid an t-sluaigh aig an àm. Mun aon am, dh’atharraich a’
Chuimrigh bho dhùthaich Chaitligeach gu dùthaich Phròstanach am broinn
ginealaich neo dhà.

Thachair ath-bheòthachadh litreachais agus chaidh am Bìoball a
eadar-theangachadh gu Cuimris ann am 1588 ach beag air bheag ghabh na h-uaislean
ris a’ Bheurla agus dh’fhàs sgaradh eadarra agus an còrr dhen t-sluagh. B’ e
thoradh air sin fàs nam buidheannan diadhaidh neo-cho-fhreagairteach nan 17 agus
nan 18 linntean.

Dh’fhàs a’ Chuimrigh a bhith na dhùthaich tionnsgalach agus ro dheireadh na
h-ochdamh linn deug bha bhailtean mòra tionnsgalach, cuaraidhean agus mèinnean
guail pailt ann an grunnan sgìrean. Bha sluagh na dùthcha a’ sìor-fhàs
litreachail agus chaidh grunnan phàipearan naidheachd Cuimris a chur air bhonn.
Thòisich iomairtean an aghaidh inbhe Eaglais Easbaigach na Cuimrigh mar eaglais
stèidhichte agus airson fèin-riaghladh dhan Chuimrigh. ‘S ann air sàilleabh sin
a bha iomairt Cymru Fydd làidir air deireadh na 19 linn.

Bha eachdraidh na Cuimrigh caochlaideach san 20 linn. Ach, a dh’aindheoin a’
Chogaidh Mhòir, gainne mòir nan 1930, an dàrna chogadh agus lagachadh na Cànain
anns na 1970an agus na 1980an, tha Seanadh Nàiseanta aig an dùthaich a-nis agus
tha dùil gu bheil cor na Cànain nas dòchasaiche na smaoineachadh daoine o chionn
ginealach air ais, ged nach eil ach 18% dhen t-sluagh ga bruidhinn.

Chaidh an Seanadh Nàiseanta a stèidheachadh ann an 1998 agus thèid na buill a
thaghadh le sluagh na dùthcha. ‘S e Prionnsa na Cuimrigh an tiotal as àbhaist an
Rìgh neo a’ Bhànrigh a thoirt air a mhac as sine (ged nach bi sin a’ tachairt
daonnan), ach chan eil am Prionnsa a’ fuireach anns a’ Chuimrigh neo a’ gabhail
pàirt ann an riaghladh na dùthcha. ‘S e am Prionnsa Teàrlach ciad Phrionnsa
Sasannach na Cuimrigh aig a bheil a’ Chuimris, gu ìre co-dhiù.

Chaidh sreath dhe 13 siorrachdan a cruthachadh anns a’ Chuimrigh an dèidh Achd
an Aonaidh ann an 1536: Anglesey, Brecknock, Caernarfonshire, Cardiganshire,
Carmarthenshire, Denbighshire, Flintshire, Glamorgan, Meirioneth,
Montgomeryshire, Pembrokeshire, Radnorshire agus Monmouthshire. ‘S iad sin
siorrachdan eachdraidheal na Cuimrigh. Chaidh riaghaladh ionadail ath-leasachadh
ann an 1974 agus stèidhadh ochd siorrachdan ùra nan àite: Clwyd, Dyfed, Gwent,
Gwynedd, Powys, Meadhan Glamorgan, Glamorgan a-deas agus Glamorgan an-iar. Ann
an 1996 chaidh 22 ùghdarrasan ionadail aonadach a chruthachadh. Tha ainmean nan
seann sìorrachdan aig feadainn dhiugh, agus ainmean nan Sìorrachdan ùra aig
feadhainn eile, ged a tha na crìochan eadar-dhealaichte uaireanan. Tha
ùghdarrasan aonadach aig feadhainn dhe na bailtean mòra a-nis, mar Cardiff,
Swansea agus Wrexham.

Tha trì Pàircean Nàiseanta anns a' Chuimrigh, 's iad sin Pàirc Nàiseanta nam
Brecon Beacons, Pàirc Nàiseanta Oirthir Phembrokeshire agus Pàirc Nàiseanta
Eryri. Chaidh caistealan Beaumarais, Harlech, Caernarfon agus Caisteal Conwy
ainmeachadh mar làraichean Oighreachd an t-Saoghail le UNESCO ann an 1986, agus
sgìre tionnsgalach Bhlaenavon sa bhliadhna 2000.

Tha pàirt dhen alt seo air eadar-theangachadh bhon duilleig Chuimris seo air
Wikipedia: http://cy.wikipedia.org/wiki/Cymru



https://gd.wikipedia.org/wiki/Uisge

Is e a tha ann an uisge na lionn trid-shoilleir gun dath. Tha e na co-thàthadair
de dh'haidridein is de dh'ogsaidean le foirmle cheimigeach H2O.

Theid a reothadh aig 273K (0 °C) agus theid a ghoilleadh aig 373 K (100 °C) fo
brùthadh àbhaisteach.

Chan eil cuideam moileciuileachd de uisge ach 18 Da agus tha puing a' ghoillidh
anabarrach ard airson moileacul cho aotrom. Is e brigh don fheart seo de uisge
gum bithidh co-taruinn lag eadar moileaculan uisge fa-leth gan cruinneachadh nan
sianaran. An luib sin bithidh cuideam moileciulachd eifigeachd de uisge nas
fhaisg air 108 Da agus tha teothachd ghoillidh de 373 K na cho-dhearbhadh. Nuair
a ghoilleas uisge, theid sgaradh air na moileciulan fa-leth agus tha seo aig
adhbharachadh meudachadh mor an toirt an stoith an co-mheas le toirt an uisge,
(Theid meudachadh an toirt de mu deidhinn 1400 uraid nuair a rachas iompachadh
de uisge ri stoth fo brùthadh abhaisteach). Is e am feart meudachaidh seo a tha
na h-adhbhar gu bheil stoth na struthach-iomain eifigeachd airson gne de
innealan-teis.

Canar deagh ris an teann-stuth, agus stoth ris an staid ghasach. Nuair nach eil
salann ann, tha cuid de dhualchainntean a' toirt “bùrn” air, le frith-fhacal
sàl.



https://gd.wikipedia.org/wiki/Teicne%C3%B2las

Is e a tha ann an teicneòlas an àlach de sgilean agus fiosrachadh a tha
sònraichte ri cruthachadh goireasan de gach seòrsa.

Mar sin tha teicneòlas (ged nach eil e ach aig ìre ìosal) an dèanamh bogha agus
saighead le ceann cloiche. Feumaidh muinntir a' chiad dhomhainn a bhi
faiceallach co-dhiù nuair a bhios iad a' measadh teicneòlasan simplidh - oir ged
nach eil na teicneòlasan fa-leth seo stèidhichte air saidheans mar a bhiodh sinn
ga tuigsinn, tha eòlas agus sàr-sgilean aig tùsanach air bith a tha comasach a
dhèanamh faobhar-ghearraidh a spealg cloiche.

Thoisich sàr-eòlaich a dh'aithnich seo rè na beagan bliadhnaichean a chaidh, bu
sònraichte an Canada, far a bheil 's an latha an diugh colaiste neo dha a'
tairgse cùrsaichean an "teicneòlasan tùsanaich" air toiseach a dh'aithneach.

Tuigear, bho na facail as àirde, gu bheil roinn de teicneòlas sònraichte ri gach
roinn gnìomhachais. Nas àirde a bhios inbhe de teicneòlais, nas eagnaidh a bhios
na rudan dèanta leis na teicneòlaich.

Tha obraichean (neo innealan) mar "rathad-iarainn" nam deagh eisimpleir den
dòigh a tha teicneòlas fa-leth sònraichte ri gach seòrsa muileann, agus tha
diofar seòrsaichean rathad-iarrainn a' crochadh air teicneòlasan aig ireaibh
eadar-dhealaichte. Anns an 17mh Linn, cha deach cleachdadh air gadaibh iarrainn
ach air maidibh fiodha.

Glèidhear na carbadan air na gadaibh leis na slisean agus sin a h-aon
prionnsabal a tha cleachdta 'san lath an diugh ged is a tha "An teicneòlas air
gluasad ar adhart gus an aite cuibhlean fiodh a ruithe aig 2mph air gadaibh
fiodh, chì sinn trèanaichean sar-luatha le cuibhlean stàilinn a ruith aig 300
mìle san ur air gadaibh stàilinn.



https://gd.wikipedia.org/wiki/Sp%C3%A0inntis

'S e cànan Innd-Eòrpach a`tha ann an Spàinntis, ainm bho thus: castellano.
Thàinig an cànan bho thaobh tuath na Spàinne. Tha freumhan cumanta aig an
Spàinntis agus am Portagailis. Tha Spàinntis ga bhruidhinn anns an Roinn Eòrpa,
ann am corra àite ann an Àisia is Afraga, agus gu h-àraidh air feadh Aimearaga.

Thathar ag ràdh gun do nochd an Spàinntis agus Am Portagailis mar chànain rè
linntean na cogaidhean an aghaidh nan Arabach. Aig toiseach tòiseachaidh an
ghnothaich, fhad' s a bha làmh an uachdair fhathast leis na Arabaich, bha sreath
dhe Rìoghachdan beaga neo-eisimeileach ann, is iad uile ann an ceann a thuath na
Spàinne. Anns A' Ghàilis, bha cànan le freumhan Laideann ga bhruidhinn. Beag air
bheag, rinneadh na Crìostaidhich an gnothaich air na h-Arabaich, gan sguabadh
a-mach às an dùthaich. Mu dheireadh thall, nochd dà stàit, An Spàinn agus A'
Phortagail, far an robh dà chànan coltach ann: Spàinntis agus Portagailis.

Ann am 711 Ràinig airm Muslamach an ceann a deas na Spàinne, le ceann-feachda
ris an canadh Tariq Ibn Ziyad os a chionn. Bha Arabais na chànan làitheil beò
anns an dùthaich gu ruige 1592, nuair a cheannsaich feachdan Rìgh Fernando agus
Banrighinn Isabel an Rìoghachd Mhuslamach mu dheireadh ann an Granada, is na
Muslamaich nam fògarraich anns na beanntan neo thall thairis ann am Maroco. 'S e
Al Andalus an t-ainm a bha air na tìrean Muslamaich far a bheil An Spàinn agus
A' Phortagail an latha an-diugh. Rè 881 bliadhna bha cultar Arabach, saidheans,
ionnsachadh, àiteachas, smuaintean agus cleachdaidhean ma sgaoil air feadh na
dùthcha agus gu ruige an Roinn Eòrpa. Chruthaich rìghrean na Spàinne Sgoil
Eadar-Theangaidh ann an Toledo, an dèidh am baile a thoirt bho na Muslamaich ann
am 1085. Le sin, fhuair an Roinn Eòrpa beartas mòr bhuapa. A bharrachd air
Muslamaich, bha coimhearsnachdan Iùdhaich agus Crìostaidh nan tàmh gu sìtheil
còmhla.

Seo sreath dhe na faclan a thàinig dhan Spàinntis bho na Cànainean tùsail ann an
Aimearaga, gu h-àraidh bho na cultaran adhartach. Gu tric, tha faclan tùsanach
eadar-dhealaichte anns gach uile dùthaich ann an Aimearaga Laideannach. Mar
eisimpleir, ann am Meagsago, tha na faclan bho Nauhatl, cànan nan Aztec,
uabhasach pailt. Ann am Pearù, tha a' mhòr-chuid dhuibh a' tighinn bho Quechua,
teanga oifigeil ìompaireachd nan Inca. An latha an diugh, 's e Piri-Piri
(Guaranaidh) an t-ainm ann am Paraguaidh agus Braisil air an stuth ris an canar
chile (nahuatl) ann am Meagsago, ach 's e ají (taino) am facal a tha aca air
feadh na Mara Chairibianach.

'S an teanga co-oifigeil anns na dùthchannan a leanas a th' ann an Spàinntis, is
iad uile dùthchannan ann an Aimearaga-Laideannach far a bheil sluagh làidir
tùsanach, neo fada falbh bhon na sgìrean a bha fo bhuaidh na Spàinne, mar Afraga
neo Aisia. A bharrachd air sin, tha an Spàinntis na chànan co-oifigeil ann am
Puerto Rico, air sgàth gu bheil ceanglaichean làidir aige ris na Stàitean
Aonaichte:

A bharrachd air sin, tha iomadh mhuilleadn dhe daoine le Spàinntis mar chiad
cànan anns na Stàitean Aonaichte, seadh ann an coimhearsnachdan Spàinntich
traidiseanta air feadh na stàitean a chaill Meagasgo ann an cogagh an aghaidh
Riaghaltais Washington, seadh inimrich anns na bailtean-mòra.

Tha an suidheachadh cànanach air atharrachadh gu mòr bho chaochail an deachdaire
Francisco Franco ann an 1975. 'Se an aon chànan oifigeil na dùthcha a bh' ann an
Spàinntis, is an tìr fa-leth fo bhratach na Spàinntis. Mar a leughadh air gach
uile bonn airgid o shean España:, Una, Grande, Libre (An Spàinn: Aon, Mòr,
Saor). Ach Bhàsaich e agus dh'atharraich an dùthaich gu tùr. Ghlaodh Bun-Reachd
na Spàinne (1978):

Is e Cànan oifigeil na Stàit a th' ann an Spàinntis Castellanach. Tha dleastanas
aig gach uile Spàinnteach a bhith eòlach air agus tha còir aca a bhith ga
chleachdadh. Is e cànainean Spàinntich oifigeil anns na Roinnean aca le
fèin-ùghdarras a th' ann na cànainean eile cuideachd, a-rèir na Aontaidhean a
th' ann. 'S e dìleab chultarail a th' ann am beartas aig an caochlach dòighean
labhairt na Spàinne is bidh iad fo mheas agus dìon sònraichte.

A-nis, tha na cànanan roinneil (Basgais, Catalanais agus Gailìsis a' dol bho
neart gu neart, tha stèiseanan telebhisein rim faotainn ann gach fear dhuibh,
tha iad gam cleachdadh anns na soighnichean rathaid agus, gu h-àraidh, tha
foghlam tro mheadhan na mion-chànain ga sgaoileadh air feadh na roinnean sin.
Thathar ag aithneachadh na daoine le dà chànan anns an Spàinn, oir 's e
Spàinntis brìghmhor soilleir a th' acasan, leis cho soirbheachail a tha
poileasaidhean dà chànanach na dùthcha.



https://gd.wikipedia.org/wiki/Farsaingeachd

'S ann ann am farsaingeachd a tha meud geoimeatrach an uachdair, no a' chumaidh
a chaidh a dhealbhadh air. Tha bun-bheachd na farsaingeachd imfhiosach, agus tha
an fharsaingeachd furasta a h-annaladh, mas e cumadh sìmplidh (m.e. ceàrnag no
cearcall) air plàna a th' ann. Mur h-e, is coltach gum bi feum air modhan-obrach
geoimeatrais dhiofarachaidh adhartaich airson farsaingeachd uachdair annaladh.

Tha ceart-cheàrnach dèante de dhà phaidhir loidhnichean dìreach co-shìnte le
ceart-cheàrnan eatarra. Nam b' e faid nan loidhnichean a agus b, bhiodh an
fharsaingeachd F na toradh:

'S e seòrsa sònraichte de cheart-cheàrnach a th' ann an ceàrnaig far a bheil an
aon fhaid aig gach taobh. 'S e an fharsaingeachd aice:

...far a bheil b na faid aon thaobh an triantain (bonn an triantain), agus a na
h-àirde triantain air a tomhas gu h-ingearach ris a' bhuinn.

Tha e furasta sealltainn co às a thàinig am foirmle seo. Nam biodh b air a roinn
an dà phàirt b1 agus b2, b' e farsaingeachd an triantain suim farsaingeachd an
dà leth-cheart-cheàrnaich BCD agus CDF:

Feumar poileagan a roinn mar àireamh de cheart-cheàrnaich agus triantain. 'S e
suim farsaingeachd nan earrainn sìmplidh seo a th' ann am farsaingeachd a'
phoileagain.

Faodar parailealogram a roinn an trì earrainn - ceart-cheàrnach agus dà
thriantan - ach tha e nas fhasa an fharsaingeachd aige annaladh ma thèid na
h-earrainn seo an ath-eagrachadh airson ceart-cheàrnaich a dhealbhadh.

...far a bheil b na bonn a' pharailealograim agus a na h-àirde aige air a tomhas
gu h-ingearach ris a' bhonn.

Faodar trapesium a roinn mar cheart-cheàrnach agus dà thriantan cuideachd. Ma
tha bonn an trapesium b, agus sin a roinn na trì pàirtean c, d agus e, 's e
farsaingeachd an trapesium:

...far a bheil b na bonn, d na druim, agus a na h-àirde air a tomhas gu
h-ingearach ri b (no d).

Chionns gur h-e toradh dà fhaide a th' anns an fharsaingeachd, 's e aonad faid
ceàrnagaich a th' aice. 'S e am meatair (m) aonad na faide a-rèir an t-siostaim
eadar-nàiseanta (an siostam SI) agus am meatair ceàrnagach (m2) aonad na
farsaingeachd.



https://gd.wikipedia.org/wiki/An_Iapan

'S e dùthaich eileanach a th' anns an Iapan (Iapanais: 日本 Nihon no Nippon, 日本国
Nihon-koku no Nippon-koku gu h-oifigeil; uaireannan an t-Seapan sa Ghàidhlig)
suidhichte far oirthir Àisia an Ear. Tha na prìomh eileanan - Hokkaidō, Honshū,
Shikoku, Kyūshū agus Okinawa - am measg tuilleadh air 6,800 eileanan eile, ach
tha 97% de fharsaingeachd na talmhainn gu lèir gan cumail dhaibh fhèin. Tha a'
chuid as motha dhiubh beanntach, agus mòran dhiubh bholcànach; m.e, 's e
beinn-theine a th' anns a' mhullach as àirde, Beinn Fuji. Tha an Iapan an ear
air Sìona, Coirea 's an Ruis anns a' Chuan Sèimh, a' sìneadh bho Muir Okhotsk
san taobh a tuath gu Am Muir Sìneach an Ear san taobh a deas. A thaobh
àireamh-shluaigh, 's i an deicheamh dhùthaich as motha anns a' chruinne, le mu
128 millean daoine. 'S e Sgìre Mhòr Tokyo an sgìre àrd-bhailteach as motha air
an t-saoghail le tuilleadh air 30 millean luchd-còmhnaidh ann, agus tha seo a'
gabhail a-steach prìomh-bhaile Thokyo agus cuid de na sgìrean mun chuairt air.

Bhon a tha an Iapan fada gu leòr bho thìr-mòr Àisia, gun a bhith ro fhada air
falbh, fhuair i buannachdan às cultar an tìr-mòr, ach cha deach amaladh ann am
buaireasan a' mhòr-thìr cho tric rè nan linntean. Bha e an comas dhith buaidhean
chultarach à tìrean cèin a dhèanamh freagarrach dhan chultar aice fhèin 's an
uairsin gan aonadh ri a leasachaidh. Gheibhear eisimpleirean dhen seo a thaobh
biadh na dùthcha, leithid Tempura, le buinteanas ris a' Phortagail. A thaobh
litreachais, chaidh an làmh-sgrìobhaidh Iapanach, Kana, a chruthachadh às na
litrichean iol-fhillte Sìonach. A thaobh chreideimh, 's ann a bha Buddhachd air
atharrachadh nuair a chaidh a thoirt a-steach san t-siathamh linn. Cha do sgaoil
e measg an t-sluaigh gus an do nochd Hōnen agus Shinran, an fheadhainn a
stèidhich an dream Jōdo 's an dream Jōdo Shin.

Eu-coltach ri mòran dùthchannan eile, thathas ag ràdh gur e dùthaich gu ìre mhòr
aon-ghnèitheach a th' san Iapan. Leis a' sin, thathar a' cumail a-mach nach eil
mòran caochladh ann an cultar na dùthcha bho sgìre gu sgìre. Chan e a-mhàin gur
e àireamh mhòr de dhaoine, a' fuireach gu dlùth air farsaingeachd bheag de
thalamh is adhbhar dha sin, ach gu robh an sluagh riamh beò fad linntean fo
riaghladh meadhanaichte, a bhiodh a' stiùireadh a h-uile roinn de bheatha an
t-sluaigh gu mionaideach mìn.

A dh'aindeoin sin, cha ghabh fhàgail air nach e cultar mòr saoibhir a th' ann an
cultar na h-Iapain. Tha e ioma-fhillteach, air a dhèanamh air sean is ùr, le
deagh mheasgachadh de nithean cèin is dùthchasach an cois. 'S e coimeasgachadh
eileamaidean Iapanach agus Siarach a th' anns na trì rudan riatanach - biadh,
aodach agus fasgadh. Tha na h-Iapanaich a' cleachdadh deas-ghnàthan à Buddhachd
's Shintō còmhla, agus tha tuilleadh air dàrna leth na h-Iapanais air a dhèanamh
à faclan freumhaich Sìonach. Thathar am beachd gur e an ùidh a th' aig an sluagh
Iapanach ann an cultaran eile agus an seòl a bh' aca rè nan eachdraidh
eileamaidean cultarach cèin a thoirt a-steach, gun an cùl a chur air
cleachdaidhean is traidiseanan dùthchasach as adhbhar don ghnè ioma-fhillteach
seo.

Tha an àireamh-shluaigh aig mu 127,700,000 daoine, agus tha mu 98.2% a'
bruidhinn Iapanais mar chainnt mhàthaireil. Tha an còrr a' buntainn do dh'iomadh
dhùthaich, an cuid as motha do Choirèa (700,000) agus do Shìona (350,000).
Gheibhear cuideachd sluaghan à Bhiet-Nam, à Braisil , na Stàitean Aonaichte
(85,000), an Roinn-Eòrpa (45,000) agus am mion-shluagh dùthchasail a bhuineas do
Hokkaidō, agus Honshū a Tuath, na h-Ainu (mu 30,000).

Tha mu 70% dhen t-sluaigh a' fuireach anns a' cheàrn eadar Tōkyo agus
Kitakyūshū, ann an eilean Honshū. 'S e A' Bheilg agus Na Tìrean Ìsle far a
gheibhear an dlùths àireamh-shluaigh as àirde gu lèir, ach 's e an Iapan far am
faighear an dlùths as àirde a-rèir farsaingeachd talmhainn air an gabh
còmhnaidh.



https://gd.wikipedia.org/wiki/Litreachas

'S e teacsaichean sgrìobhte a tha ann an litreachas. Faodar ga roinn eadar
sgrìobhaichean fìrinneach, mar eisimpleir aistean sna pàipearan-naidheachd agus
leabhraichean saidheansail, agus an fheadhainn neo-fhìrinneach: rosg, bàrdachd
agus dràma.

'S ann às an fhacal litir a tha am facal litreachas dèante, agus 's ann às an
fhacal Laidinn littera (facal a' ciallachadh litir den aibidil, no, anns an
iolra, litreachas, i.e. rudan a tha air an sgrìobhadh ann an litrichean — cf.
letters sa' Bheurla) a tha am facal litir.

Am measg nan teacsaichean litreachais a bu shine tha Eipic de Ghilgamesh à Sumer
agus Leabhar nam Marbh às an Èipheit ('s mathaid roimhe 2000 RC) no na Vedathan
às na h-Innseachan ('s mathaid roimhe 1000 RC). Chan eilear cinnteach dè cho
seann a tha iad, oir dh'fhàs iad bho beul-aithris mus robh iad air an cur air a'
phàipear. Thathar a' smaoineachadh gur ann bhon 8mh linn RC a tha Ilias agus
Odysseia le Homer a thòisich litreachas Greugach is Ròmanach Clasaigeach.

Airson na linntean, cha robh fàrmhorachd litreachais ann an diofar cheàrnan den
t-saoghail cothromach, leis nach robh gu leòr eadar-obrachaidh ann eadar
culturan sònraichte mar cultar na Roinn-Eòrpa, cultar Arabach, Innseanach,
Sìneach no Seapanach. Mar sin, 's ann doirbh tuairisgeul a thoirt air litreachas
an t-saoghail san fharsaingeachd. Anns na linntean mu dheireadh thòisich na
diofaran seo ri dhol à sealladh; aig an aon àm, ge-tà, bha buaidh dona ann air
na cultaran agus litreachasan mion-chuid.

Aig deireadh na 20mh agus toiseach na 21mh linn thàinig atharrachaidhean eile le
nochdadh mheadhanan ùra mar rèidio, telebhisean, an Eadar-lìon no leabhraichean
eileagtronaigeach.

'S ann anns a' Bhriothannais a chaidh na teacsaichean a bu shine a chaidh a
sgrìobhadh far a bheil Alba an-diugh agus a mhair gu ruige seo, gu h-àraidh Y
Gododdin. Tha iad a-nis nam pàirt den dhualchas Chuimris. As an dèidh, nochd
sgrìobhaichean anns an Laideann, Fhraingis no Sheann-Lochlannais (ged a chaidh
an Orkneyinga Saga ainmeil a sgrìobhadh ann an Innis Tìle), ach b' e litreachas
sgrìobhte anns A' Bheurla Ghallda a dh'fhàs a bhith a bu chudromaiche anns na
Meadhan-aoisean, le bàird mar John Barbour, William Dunbar, Walter Kennedy (aig
a bha Gàidhlig bho thùs) no David Lyndsay.

As dèidh an aonaidh eadar Alba is Sasainn ann an 1603, thug Beurla an àite a bha
aig Beurla Ghallda mar a' phrìomh-chànan de litreachas Albannach, ged a chùm
ùghdaran mar Allan Ramsay, James Hogg agus am "bàrd nàiseanta" Raibeart Burns
sgrìobhadh anns an Beurla Ghallda. Bhuannaich grunnan ùghdaran Albannach bhon àm
sin cliù air feadh an t-saoghail, Seumas Mac a' Phearsain leis na
h-"eadar-theangachaidhean" fuadain Oiseanach, Walter Scott le nobhailean
eachdraidheal, Robert Louis Stevenson agus Arthur Conan Doyle nam measg. Anns am
20mh linn thàinig ris an canar Ath-bheòthachadh na h-Alba le sgrìobhadairean mar
Hugh MacDiarmid (Ùisdean MacDhiarmaid), Lewis Grassic Gibbon, Compton Mackenzie
agus Edwin Morgan. Chunnaic an dàrna leth den linn ùghdaran a' sgrìobhadh ann an
dà de na cànanan na h-Alba, m.e. Iain Mac a' Ghobhainn (no Iain Crichton Smith)
a sgrìobh an dà chuid anns a' Ghàidhlig agus anns a' Bheurla, air no Irvine
Welsh a tha a' measgachadh na Beurla agus na h-Beurla Ghallda anns na nobhailean
aige.

Ged a tha beartas mòr beul-aithris aig a' chànan, cha do mhair teacsaichean
sgrìobhte aosda innte gu ruige seo ach a-mhàin Leabhar Deathan Lios Mòir
(leabhar ioma-chànanach leis a' Ghàidhlig mar a' phrìomh chànan) bhon 16mh linn.
Thathar a' smaoineachadh gur e poileasaidhean rìoghail an aghaidh na Gàidhlig as
coireach gun deach mòran sgrìobhaichean sa chànan a sgriosadh. A dh'aindeoin a'
chliù a bhuannaich Seumas Mac a' Phearsain, cha robh eadar-theangachadh
iomraiteach de Bhìoball ann gus deireadh an 18mh linn. Chaidh a' chiad nobhail
sa chànan, Dùn Aluinn le Iain MacCormaig, fhoillseachadh ann an 1912. Rè na 20mh
linn bha bàrdachd Ghàidhlig le ùghdaran mar Somhairle MacGill-Eain, Ruaraidh
MacThòmais, Iain Mac a' Ghobhainn, Crìsdean Whyte neo Meg Bateman a bu
shoirbheicheile, ged a sgrìobhadh ùghdaran mar Iain Mac a' Ghobhainn, Tormod
Caimbeul neo Aonghas Pàdraig Caimbeul rosg ùr-ghnàthach cuideachd. Tha Comhairle
nan Leabhraichean agus Ùr-sgeul as cudromaiche airson a bhith a' brosnachadh
foillseachadh bàrdachd is ruisg san 21mh Linn ('s e foillsichear CLÀR a
dh'fhoillsich Ùr-Sgeul), mar eisimpleir nobhailean le Tormod Caimbeul, Aonghas
Pàdraig Caimbeul, Iain F MacLeòid neo Tormod MacGill-Eain. 'S e Stòrlann
Nàiseanta na Gàidhlig am buidheann as cudromaiche airson leabhraichean foghlaim.



https://gd.wikipedia.org/wiki/Ioslam

Anns a' chiad sia linn de dh'eachdraidh Ioslaim, 's e aon de na rudan as
mothachail an strì eadar an creideamh ùr ud agus an fheadhainn eile
(Crìosdaidheachd agus creideamh Soroaster ann am Persia) a chaill torr is
barrachd talamh ris ann an cogaidhean an dèidh do Mohammad agus an sluagh aige
tòiseachadh air ceannairc an aghaidh na dùthchannan mun cuairt. Anns a'
bhliadhna 600 bha dà Impireachd mhòr, shean agus chumhachdach gun teagamh air
gach taobh den roinn ris an canar an Ear Mheadhanach san latha an-diugh;

'S e a' chiad tè dhiubh an impireachd Roimh Earrach, ris an canar 'Byzantium'
mar is tric, leis a' phrìomh-bhaile Constantinople (Istanbul anns an Tuirc san
latha an-diugh). Ged a thuit an Ròimh agus an impireachd anns an Iar fo sgrios
na sean Ghearmailtich, no Gotaich, bha am pàirt seo den impireachd ainmeil ud
fhathast beò, làidir agus dha-rìribh cha mhòr cho cumhachdach ris an Roimh aig
àm sam bith de dh'eachdraidh. Nas fhaide an ear bha Impireachd Phersia, no Iran,
ris an canar an Impireachd Sassanid mar is tric. B' e seo dùthaich eile le
eachdraidh a cheart cho aosd ris an Roimh agus gu dearbh tha e duilich àm sam
bith a lorg an eachdraidh 'nuair nach robh an da impireachd mhòr seo a' cogadh
an aghaidh a chèile. Aig an àm seo bha Afraga a Tuath, gu h-àraid an Èipheit, an
talamh far a bheil an Tuirc san latha an-diugh, a' Ghrèig, taobh a deas an
Eadailt agus oirthir am meadhan ear fo smachd Constantinople.



https://gd.wikipedia.org/wiki/Innleadaireachd

Is ann an innleadaireachd am proifeasan a chuireas saidheans-nadurra an gniomh a
chruthaich goireasan freagaireach ri feumalachdan dhaoine. Canar innleadair,
neach-innlichidh neo (an Eireann) Innealtoir riu a tha a' sas ann.

Is e freumh-fhacal de innleadair innlich, gniomhara a tha a' ciallachadh a bhi
cruthachadh rudan as ur. Tha seo an co-mheas leis an fhacal Eireannach
Innealtoir a tha steidhichte air an fhacal "inneal".

A dh'aindeoin sin, Is e obair nan innleadair (neo na nInnealtoiri) a bhith ri
dhealbhadh agus ri dhèanamh innlean agus/neo obraichean ùr a fhreagaireas ri
feum an latha. Tha bunachar na proifeasan a' dol ar ais ri linn nan righ, nuair
a bha "innleadair" na h-oifigear arm le eolas a thogail obraichean dionaidh agus
ionnsaigh (meinichean mar eisimplir), comhla le innealan chogaidh- muilnean
fudair is an leithid. Mu deireadh an 18mh linn chruthaich Iain Smeaton, an ceann
iar na Sasainn, an stoidhle "Civilian Engineer", airson a fhein agus esan a'
tairgse seirbhisean teicniuil, steidhichte air tuigse de feallsanachd-nadurra,
anns an t-saoghal siobhalta- i.e. taobh a muigh laghan an arm. Bha seo
co-aimsireil le toiseach de "Car a' Mhuiltean a' Ghniomhacas", agus lorg Smeaton
agus na Luchd-Innlichidh a thanaig as an déidh feille airson na seirbhisean aca,
an cruthachadh sgeamaichean airson canalaibh agus drochaidean comhla le
rathaidean, taighean solais, muilnean-uisge agus obraichean meinearachd, mus an
deach iad a-steachd, trath 's an 19mh linn, air innealaibh-stoith,
rathaidean-iarrain agus roimhe deireadh an linn dealanachd agus
conaltradh-dhealain. Anns an 20mh linn, chuir muileanean de innleadairean an
saor-bheatha a-steachd ri leasaicheadh de reidio, itealanan, agus
coimpiutairean, ged 's chaidh iad air ais cuideachd ri leasachadh de innealan
chogaidh cumhachd-mhor gu leor a dheanamh milleadh air an t-saoghail.



https://gd.wikipedia.org/wiki/Fiosaig

'S e eòlas-nàdair (no feallsanachd-nàdarra, no fiosag) an saidheans nàdarrach a
tha a' ceasnachadh riaghailtean bunaiteach an nàdair. Tha e a' rannsachadh
co-phàirtean bunaiteach an nàdair agus nan eadar-obraichean orra. Tha e a'
dèiligeadh ris na feartan agus ri giùlan stutha is lùiths ann am fànas is ann an
tìde. Tha e a' dèiligeadh ri daineamaig fànais is tìde cuideachd. Bheirear
iomradh air nàdar-fheallsanachd gu tric mar saidheans an nàdair neo-bheathail,
an coimeas ri bith-eòlas, saidheans an nàdair bheathail.

Tha iomadh roinntean anns an saidheans seo. Tha feallsanaich-nadurra air a bhi
ri rannsachadh leantainneach bhon 17mh linn, nuair a rinn Isaac Newton cuid
obair bunaiteach air feartan (no buaidhean) de solas.

Tha aonadan-thomhais riatanach ri deuchainnean saidheansail. Is Système
international d'unités neo SI an siostam-thomhais caighdeanachd de eòlas-nàdair
anns an latha an diugh. Tha e stèidhichte air seachd bun-aonadan. Tha gach
bun-aonad na h-aonad thomhais do bun-fheairt. Gabhar le abhaisteas, gu bheil
gach bun-fheart ann an seòlad neo-eisimeileachd fa-leth. Is iad na bun-fheartan:
fàd, màs, tìm, teasad, srùth-dhealaineachd, àireamh agus soillearad. Is iad na
bun-aonadan: Metre, Cilogram, Diog (seconde), Ceilbhin, Ampere, Mòl, agus
Càindeile. Tha ainmean agus comharraidhean nan aonad aontaichte aig ìre
eadar-nàiseanta, ach le abhaisteas sgrìobhair ainmean nan aonad an aithisgean
agus pàipearan a rèir na caighdeanan litrichidh daingnichte ri cànan an aithisg.

Cha robh nàdair de solas cinnteach ri linn Newtoin- bha cuid feallsanaich den
bheachd gur e sruth de meanbh-chnapan a bha ann an gath-solais agus cuid den
bheachd gu robh solas a' siubhal na tuinn. Tha fios againn anns an latha an
diugh gu bheil nàdair de sruth de meanbh-chnapan (fotonan)agus gu bheil nàdair
de tuinn ann an gath sholuis.

"Nuair a bhios cumhachd-eiginn a' gnathadh air corp, bithidh luach an
luathachaidh a rèir an fhorsa roinnte le a thomad."



https://gd.wikipedia.org/wiki/D%C3%B9n_%C3%88ideann

'S e Dùn Èideann (Beurla: Edinburgh) prìomh-bhaile na h-Alba (bho 1437) ach chan
e am baile as motha - sin Glaschu. 'S e 453,670 àireamh-shluaigh a' bhaile agus
's e an seachdamh cathair as motha a tha anns an Rìoghachd Aonaichte. Tha Dùn
Èideann suidhichte air an oirthir aig taobh an ear na h-Alba. B' e Dùn Èideann
prìomh-bhaile sgìre Roinn Lodainn cuideachd.

'S e baile le sean Rìoghachd Bhreatannach a bh' ann an Dùn Èideann no Din Eidyn
mar a chanar anns an sean chànan aig nam Breatannaich. Tha an daingneach fèin
suidhichte air creag bholcanachd. Rè an linn reoithte, bha sgìre Dun Èidinn fo
raon dòigh a bha siubhal dhan ear. Dh'fhàg sin aghaidh dìreach dhan iar de'n
creag agus earball truaill dhan ear (Is e creag is earball an t-ainm air an
cruth-tìre seo). Air barrachd dh'fhàg e lagan air taobh tuath agus taobh dheas-
a chruthaich da loch: Loch A' Thuatha agus an Loch Deasachd.

Tha "An Seann Bhaile" suidhichte air an earball, leis an Àrd Sraid na ruith sìos
na droma dhan Chanongait a leanas air adhart gu geata Lùchairt Rìoghail An Ròid.
Eadar Dùn agus lùchairt lorgar prìomh togalach na stàite: Seann Ceàrnag a'
Phàrlamaid- a tha chun latha an diugh prìomh ionad nan luchd-lagha Albannaich
(gleidh Achd an Aonaidh de 1707 Co-rian lagh na h-Albainn)agus an Aros,
sònraichte ris Giles Naomh, Seachad air Taigh Comhairle Dhùn Èidinn, lorgar an
seann "Tolbooth" agus Taigh Seinnse "Deireadh an t-Saoghal" (a chomharrachas
iomall balla a' bhaile 's na meadhan aoisean, nuair a bha an Canongait na baile
fa-leth taobh a-muigh na ballaichean). Ri taobh bun a' Chanongait lorgar "Taigh
an Roid", taigh pàrlamaid ur na h-Alba.

Thòisich am baile a sgap am seachad air a sheann crìochan rè an 18mh cheud.
Thogadh Baile Ur Dhùin Èidinn dhan thaobh tuatha aig deireadh an 18mh cheud,
mu'n am a' ghluais muinntir an oilthigh dha thaobh deas far a bheil an oilthigh
suidhichte chun latha an diugh.

'S e cridhe a' bhaile Caisteal Dhùn Èideann air mullach Creag a' Chaisteil. Tha
fèis armachd ainmeil ann gach bliadhna ris an canar an "Edinburgh Military
Tattoo", far am bi saighdearan a sealltainn cho ealanta 's a tha iad ann an
co-fharpais, ceòl agus màrsaladh.

Tha fèis ainmeil eile ann airson dràma ris an canar, gu simplidh, Fèis Dhùn
Èideann no 'The Edinburgh Festival' ann am Beurla. Bidh mìltean de chleasaichean
a' tighinn agus a' gabhail pàirt bho fheadhainn ainmeil gu feadhainn neo-ainmeil
a tha a' feuchainn ri ainm a dhèanamh dhaibh fhèin.

Chaidh am Mòd Nàiseanta a chumail ann an Dùn Éideann anns na bliadhnaichean
1899, 1910, 1919, 1935, 1951, 1960 agus 1986.

Tha an lann-cluiche nàiseanta airson sgioba Rugbaidh Albannach ann - Murrayfield
- agus dà sgioba mòr ball-coise a bhios a' cluich anns a' Phrìomh-Lìog ; Hibs
agus Hearts.

Tha Sgioba nàiseanta criogaid na h-Alba a' cluich aig The Grange ann an Dùn
Èideann. Bha Dùn Èideann fear-an-taighe de co-fhlaitheas cluiche ann an 1970
agus 1986.

Tha dìleab agus tòrr eachdraidh ann am foghlam a' bhaile agus 's e Oilthigh Dhùn
Èideann aon de na h-oilthighean as ainmeil ann am Breatainn agus san t-saoghal.
Tha dà oilthigh ùr ann an Dùn Èideann , Oilthigh Heriot-Watt, stèidhichte ann an
1821 agus Oilthigh Napier, stèidhichte ann an 1992.

Am Baile Àirneach | Àth na Sglèata | Balgreen | Brunstane | Cnoc Churraich |
Cnoc an Rìgh | Crois na Cìse | Drumbrae agus Gyle | Dùn Mheinidh | Gracemount |
Gyle a Deas | Hailes an Iar | Liberton | Margadh an Fheòir | Sean Bhaile | Taigh
an Ròid | Talla na Creige Nuadh



https://gd.wikipedia.org/wiki/Croitearachd

Is e modh aiteachais a tha ann an croitearachd. Is e gnìomh croitear a tha ann
an croitearachd. Is croitear fear, neo té a sheilbheas gabhaltas croite. Is e a
tha ann an croit mion-tuathanas a thathas seilbhichte fo gabhaltas croitearachd,
nòs gabhaltais a tha dìonta anns an lagh. Is e am bun-phrionnsabal den modh
ghabhaltais seo gu bheil an gabhaltas fhéin ann an seilbh an tí a phàigheas an
màl. Faodaidh don ghabhaltach (am fear a phàigheas an mal) a thoir neo reic a
ghabhaltas ri treas tì mar a thogras e. Aig a cheann thall tha coireachan an
gabhaltach anns an suidheachadh seo a' fàgail "tighearna" le oighreachd a tha fo
an nos gabhaltas seo as aonais uidhe anns an fhearainn air barrachd an mal
airson cleachdadh an fhearainn. Tha seo gu tur eu-coltach ri gabhaltasan airson
tuathanasaibh àbhaisteach, nach ruith ach rè cumhnant-ghabhaltais, mar is tric
de fichead bliadhna. Aig deireadh an teirm faodaidh don oighreachd a dh'aontaich
gabhaltas eile neo faodaidh do tighearna an oighreachd a ghabhail an tuathanas
thairis a fhèin, ma bhitheas na gabhaltasan gu lèir air an oighreachd a tighinn
gu ceann còmhla bithidh cumhachd aig an tighearna a fhuadaich na tuathanaich far
an oighreachd agus toirt am fearann gu lèir na làimh fhèin, mar a thachair 's an
Lodaidh air oighreachd Hopetoun, faisg air Loch Iubhar anns a' bhliadhna 2008.
Tha gabhaltas croitearachd, a' cuir bacadh air an leithid seo de fuadaich.

Ged a bhios mòran daoine a' cumail a-mach gu bheil gabhaltas croitearachd
sònraichte ri na sgìrean croitearachd a-mhàin, chan eil sin buileach fìor. Is e
a tha ann an gabhaltas croitearachd ach nòs gabhaltais ro-aithnichte an lagh na
h-Alba fo an t-ainm "kindly tenancy" (gabhaltas coibhneil), roimhe meadhan an
naoidheamh linn deug, bha am modh gabhaltas seo measaichte a bhith seann
fhasanta agus cha do mhair e ach an Siorrachd Dùn Fris. Nuair a dh'aontaich an
Riaghaltas a sheasamh còirichean nan Croitearan an lùib sgrùdadh a' Choimisean
Napier ann an 1884 agus stèidheachadh Achd na Croitearachd (1886), lorg iad
samhail airson "gabhaltas croitearachd" anns an gabhaltas coibhneil. Leis an
inneal seo, sheachnaich an riaghaltas an rèitich a chaidh air dèanamh ann an
Èirinn 's an comh-aimsir, far an d'fhuair na mion-tuathanaich Èireannach ceart
am fearann a bha iad ag àiteachadh a cheannachd.

Tha gach croit clàraichte agus tha am màl a phàigheas an croitear air a rèitich
bho àm gu àm le Cùirt an Fhearainn. Chan urrainn do chroit a bhith nas motha na
30 acairean 'san fharsaingeachd (is chan eil e gu diofair dé am màl a th'
oirre), air neo chan urrainn dhan mhàl a bhith nas àirde na £30 gach bliadhna
(is chan eil e gu diofair dé cho mór 's a tha e).

Tha "sgìrean croitearachd" sgapte air feadh sia Siorramaich, ris an chanar na
Siorrachdan Croitearachd. Is iad: Siorramachd Earra-Ghàidheal, Siorrachd Inbhir
Nis, Siorrachd Rois, Cataibh, Gallaibh, Sealltainn. Ach airson Sealltainn tha na
siorramachdan seo gu lèir ann an Gàidhealtachd na h-Alba. Chan eil ach da
shiorrachd 's a' Ghaidhealtachd nach eil 's na siorrachdan croitearachd- Peairt
agus Obar Dheathain, Da shiorrachd air iomall ear-deas na Gaidhealtachd, a bha
a' gabhail a-steach roinn Gaidhealtachd agus roinn Galltachd.



https://gd.wikipedia.org/wiki/Arabais

'S e Arabais (عربي neo ‘Arabii) a th’ ann an cànan oifigeil fad 26 dùthchannan
anns an Ear Mheadhanach. Tha Arabais ga bhruidhinn ann an Aildiria, An t-Siad,
An Èipheit, Bachrain, Catar, Cubhait, Diobutaidh, Eartra, Ioràc,
Iosrael/Pàlastain, Iòrdan, Leabanon, Libia, Moratainia, Maroco, Na h-Eileanan
Chomoro, Na h-Iomaratan Arabach Aonaichte, Omàn, Saud-Aràibia, Siria, Somàilia,
Sudan, Sudan-a-Deas, Tuinisia agus Iemen ann an corra àite còmhla ri cànain
eile. Tha Arabais uabhasach coltach ris na cànain Seimiteach eile, mar Eabhra.
‘S e cànan ùrnaigh na h-Ioslaim a th’ann. Tha Arabais air buaidh mhòr a thoirt
air mòran de chànain eile air feadh an t-saoghail tron mheadhan na h-Ioslaim:
thathar ga chleachdadh airson faclan ùra a dhèanamh anns na dùthchannan
Muslamaich gus an latha an-diugh. Thug e buaidh fa leth mòr air Spàinntis
cuideachd is tha sinn air tòrr fhacal saidheansail faighinn bhuaithe. Tha an
Arabais eadar-dhealaichte anns gach sgìre is dùthaich, ach ‘s e Arabais an
Coràn, le faclan ùra, a thathar a’ leughadh is a’ sgrìobhadh anns na meadhanan
agus na sgoiltean.



https://gd.wikipedia.org/wiki/Glaschu

'S e am baile as motha ann an Alba a th' ann an Glaschu [ˈɡ̊ɫ̪as̪əxu] (Beurla:
Glasgow, a' Bheurla Ghallta: Glesgie no Glesca) ged as e Dùn Èideann
prìomh-bhaile na dùthcha. 'S e fear de na 32 ùghdarrasan ionadail ann an Alba a
tha ann. Tha freumhan an ainm stèidhichte air glas + cu, a' ciallachadh "sloc
glas/gorm" anns a' Bhriothannais. Tha e suidhichte ann an taobh an iar na h-Alba
air Abhainn Chluaidh ann an Srath Chluaidh. Chaidh a stèidheachadh anns an 6mh
linn leis an Naomh Mungan (ris an canar Ceanntighearna neo Kentigern cuideachd)
air an àite far a bheil a' chathair-eaglais (a thòisich air a togail anns an
12na linn) an diugh.

Tha an dàrna oilthigh as sine ann an Alba anns a' bhaile (bho 1451, an ceathramh
as sine anns a' Bhreatainn). Le còmhdhail tombaca, gàrraidhean-iarainn agus
gnìomhachas eile, bha An Dàrna Cathair san Ìompaireachd ("The Second City of the
Empire") air Glaschu aig deireadh 19mh linn. Chaidh gnìomhachas trom anns a'
bhaile a chrìonadh gu mòr aig deireadh an fhicheadamh linn, ach dh'èirich
leas-gnìomhachas, m.e. roinn ionmhasail, turasachd agus coimpiutaireachd, agus
lorg rannsachadh ann an 2005 gun robh làn-thoradh dùthchail gach pearsa nas
motha anns an Rìoghachd Aonaichte dìreach ann an Lunnainn agus Dùn Èideann.

Ged a bha caochladh thuineachaidhean airson nam mìltean de bhliadhnaichean far a
bheil Glaschu na laighe aig an àm a tha an làthair, chaidh a' bhaile fhèin a
stèidheachadh le Naomh Mungo timcheall eaglais far a bheil an Cathair-eaglais
Ghlaschu an-diugh. Rè nan linntean, sgaoil am baile gu mòr anns gach àird, thar
Abhainn Chluaidh mar an ceudna, agus thionndaich iomadh clachan is baile eile gu
pàirt den chathair. Tha e a-nis ann an crìch ri Rinn Friù agus Bruach Chluaidh
gu taobh an iar. Chaidh Comhairle Cathair Ghlaschu a chuir air bonn ann an 1996
agus tha 21 uàrdan fon smachd aice a-nis.

Tha Meadhan na Cathrach air a chuairteachadh le Abhainn Chluaidh air a thaobh a
deas, leis an t-Sràid Àird is Margadh an t-Salainn air a thaobh an ear, agus air
a thaobhan a tuath is an iar leis a' mhòr-rathad M8 a chaidh a thogail eadar
1968 agus 1972. Tha iomadh àite agus togalach cudromach suidhichte ann am
meadhan na cathrach, m.e.:

Tha Ceann an Iar air a' cheàrn dìreach ri taobh Meadhan na Cathrach, ged a tha
farsaingeachd na h-abairte a' fàs. Tha Abhainn Cheilbhinn a' ruith tron cheàrn
ro a comar le Abhainn Chluaidh. Am measg nan àiteachan cudromach ann tha
Oilthigh Ghlaschu, Pàirc Kelvingrove (anns a bheil Gailearaidh Ealain is
Taigh-tasgaidh Kelvingrove), taigh-tasgaidh còmhdhail ann an Taigh-tasgaidh
Taobh na h-Aibhne agus Gàrradh Lusan Ghlaschu. 'S ann ann an Ceann an Iar a tha
Partaig, a' phàirt Ghlaschu as motha a tha co-cheangailte ris a' Ghàidhlig agus
na Gàidheil, le buidhnean mar Comhairle nan Leabhraichean.

Tha Ceann an Ear Ghlaschu a' sìneadh bho Mheadhan na Cathrach gu siorrachdan
Lannraig a Tuath is Lannraig a Deas. Dlùth ri Cathair-eaglais Ghlaschu tha cladh
air a bheil Cladh Mór Ghlaschu; beagan a deas air tha pàirc Lèanag Ghlaschu leis
taigh-tasgaidh Lùchairt a' Phobaill. Tha taigh-grùide Wellpark Brewery far a
bheil Tennent's Lager air a dhèanamh, margaid ainmeil Barrowland agus
ionad-cluiche ball-coise aig C.B. Celtic (Celtic Park) ann cuideachd. Ge-tà, 's
e sònaichean taigheadais mar Charntyne agus Easterhouse a tha a' cruthachadh
pàirt as motha dhen cheàrn.

Thathar Taobh a Deas air a' phàirt de Ghlaschu a tha deas air Abhainn Chluaidh.
Ged as e gu mòr ceàrn còmhnaidheach a tha innte, tha caochladh fheartan ainmeil
ann, m.e. na prìomh-àrosan aig a' BhBC Scotland agus an STV, lann-cluiche
buill-choise nàiseanta Pàirc Hampden no grunn phàircean, nam measg Pàirc Dùthcha
Pollok, an tè as motha ann an Glaschu anns a tha an cruinneachadh ealain
cliùiteach Cruinneachadh Bhurreill. Tha mòran iomall-bhailtean agus
bailtean-eisimeil aig Glaschu anns na siorrachdan an cois a' bhaile, m.e. An
Ruadh-Ghleann agus Camas Long ann an Siorrachd Lannraig a Deas no Giofnag ann an
Siorrachd Rinn Friù an Ear.

Tha Glaschu a Tuath a' sgaoileadh gu Bruach Chluaidh ann an Siorrachd Dhùn
Bhreatainn an Iar agus Cille Phàdraig Ùr, Muileann Dhàibhidh agus Coille Dobhair
ann an Siorrachd Dhùn Bhreatainn an Ear. Lorgar ann an dà chuid ceàrnan nas
beartaiche mar Thaobh Cheilbhin a Tuath ann an Cnoc Mhoire, ceàrnan ath-ghinte
mar Ruchill agus ceàrnan nas bochda mar Phàirc Phosail no Sighthill far a bheil
as àirde àireamh nan comraichean. Tha Rathad-Uisge Fhoirthe is Chluaidh a' ruith
troimhe: canàl a bha glè chudromach airson eaconomaidh a' bhaile anns an 19mh
linn, mar a bha factaraidh airson pùdair gealachaidh Naomh Rollox ann an Allt an
Fhuarain, aig aon àm factaraidh ceimigeach nas motha anns an t-saoghal.

Tha Glaschu na cathair le àireamh-shluaigh as motha ann an Alba airson na
linntean. Eadar na 1920an is na 1960an bha barrachd air aon mhillean duine a'
fuireach anns a' chathair, leis an àireamh a bu mhotha air a' chlàradh ann an
1931, nuair a ràinig e 1,088,000.

A rèir a' chunntais-shluaigh 2011, bha 593,200 duine a' fuireach ann. Mar an
ceudna, bha dùbhlachd sluaigh na bu mhotha ann an Glaschu na ann an comhairle
ionadail eile sam bith anns an dùthaich, .i. 3,395 duine airson cilemeatair
ceàrnagach (no 1,311 duine airson mìle ceàrnagach). Cuideachd, tha dòchas-beatha
as lugha anns an Rìoghachd Aonaichte ann an Glaschu: ann an 2011, b' e sin 71
bliadhna airson fireannaich agus 78 airson boireannaich (bha na cuibheasan 75
agus 80 airson Alba air fad).

Leis an in-imrich eachdraidheil bhon Ghàidhealtachd is na h-Eileanan do
Ghlaschu, tha coimhearsnachd gu dàimheach mòr den luchd-labhairt na Gàidhlig
ann. Gu ruige 7/4/2013, chan deach toradh a' chunntais-shluaigh 2011
fhoillseachadh, ach aig àm a' chunntais-shluaigh 2001, bha 0.94%, .i. beagan nas
lugha na 6,000 duine, ga bruidhinn ann.

Tha siostam mòr giùlan ann an Glaschu. Tha Stèisean-rèile Meadhan Ghlaschu agus
Sràid na Banrighinn nam prìomh stèisean-rèile ann an Glaschu. Tha seirbheisean
ann bho Chentral Station gu Alba a Deas, Glaschu a Deas agus Sasainn agus
seirbheisean bho Sràid na Banrighinn gu Alba a Tuath agus Dùn Èideann.

Dh'fhoillsich rèile fon talamh Ghlaschu no Glasgow Subway air 14 Dùbhlachd 1896
mar an treas siostam fo-rèile anns an t-saoghal (as dèidh fo-rèilean Lunnainn
agus Budapest). Chaidh a dealanachadh ann an 1937, ach cha do dh'atharraich
cùrsa na dà loidhne aice. Tha an "Cearcall a-muigh" a' ruith gu deiseil agus an
"Cearcall a-staigh" gu tuathail. 'S iad na stèiseanan (a' leantainn a' Chearcall
a-muigh): Pàrtaig - Kelvinhall - Ceann a' Chnuic - Kelvinbridge - St George's
Cross - Cowcaddens - Buchanan Street - St Enoch - (fon Abhainn Chluaidh) -
Bridge Street - West Street - Shields Road - Pàirc a' Choinein - Cessnock -
Ibrox - Baile a' Ghobhainn - (fon Abhainn Chluaidh) - Pàrtaig. 'S e Strathclyde
Partnership for Transport (SPT) a tha ag obrachadh na rèile.

Tha an rathad as trainge ann an Alba, am M8 (o Langbank gu Dùn Èideann) a' ruith
tron bhaile, is pàirt dhith na tè de na crìochan Meadhan na Cathrach. Tha
rathaidean mòra eile a' sgaoileadh a-mach às-san anns a' chathair: an A82 (air a
tha "Rathad Mòr an Iar" cuideachd) taobh Earra-Ghàidheal agus na Gàidhealtachd
gu ruige Inbhir Nis, am M80 gu Sruighlea, am M77 gu Cille Mheàrnaig, agus am
M74/A74(M) gu Greatna.

'S e Stèisean Bhusaichean Bochanan am prìomh stèisean bhusaichean anns a'
chathair. Tha e stèidhichte ann am meadhan na cathrach, beagan an taobh a tuath
air stèisean-rèile Sràid na Banrighinn. 'S e an SPT a tha ag obrachadh an
stèisein, ach tha seirbheisean nam busaichean fhèin ag obrachadh le First,
McGill's, Stagecoach agus Glasgow Citybus.

Tha trì puirt-adhair faisg air Glaschu: Port-adhair Eadar-nàiseanta Ghlaschu
(còd GLA) eadar Glaschu, Pàislig agus Rinn Friù, an dàrna port-adhair as motha
ann an Alba (an dèidh Port-adhair Dhùn Èideann); Port-adhair Ghlaschu
Phreastabhaig (PIK) aig Preastabhaig (an taobh a tuath air Inbhir Àir); agus
Port-adhair Dhùn Èideann (EDI) fhèin.

Bha iomadh aiseig anns a' bhaile, ach chan eil ach am fear bhon Eochair gu Rinn
Friù ag obair tuilleadh.

A bharrachd air sin tha Oilthigh na h-Alba an Iar ann am Pàislig, dìreach 7 mìle
bho mheadhan Ghlaschu. Cuideachd, tha seachd colaisdean fhoghlaim adhartaich
anns a' bhaile: Colaisde Fhearann Anna, Colaisde Chair Dhòmhnaill, Colaisde
Bhaile Ghlaschu, Colaisde Stow (a tha a' tairgsinn cùrsaichean Ghàidhlig),
Colaisde Ghlaschu a Tuath, Colaisde John Wheatley agus Colaisde a' Thaobh Fhada.
Mar sin, tha 168,000 oileanach anns a bhaile, àireamh as motha ann an
Alba.[fianais a dhìth]

Tha 29 àrd-sgoiltean, 149 bun-sgoiltean agus trì sgoiltean àraidh ann an
Glaschu, nam measg Sgoil Ghàidhlig Ghlaschu, bun-sgoil is àrd-sgoil a'
lìbhrigeadh Foghlam tro Mheadhan na Gàidhlig as motha ann an Alba.

Tha Glaschu na dhachaigh airson mòran mheadhanan a tha ann an Alba, nam measg na
stèiseanan telebhisein BBC Scotland, BBC Alba agus STV. Am measg nam pàipearan a
tha air am foillseachadh an seo tha The Herald, an Daily Record agus na
h-Evening Times. A thuilleadh air seanailean an rèidio aig a' BhBC, tha iomadh
rèidio ionadail a' craoladh anns a' chathair, m.e. Celtic Music Radio (1530 kHz,
air loidhne), Capital Scotland (105.7 & 106.1 MHz, air loidhne), Clyde 1 (97.0,
102.3, 102.5 and 103.3 MHz, air loidhne), Clyde 2 (1152 kHz, air loidhne), 105.2
Smooth Radio, Real Radio agus 96.3 Real Radio XS.

Chaidh am Mòd Nàiseanta a chumail ann an Glaschu anns na bliadhnaichean 1895,
1901, 1907, 1911, 1921, 1933, 1938, 1948, 1958, 1067, 1988, agus 1990 (Baile
Ghobhainn).

Tha Comhairle Cathair Ghlaschu air bileag a dheasachadh le fiosrachadh air
clasaichean Gàidhlig sa bhaile.



https://gd.wikipedia.org/wiki/Gealach

'S i a' Ghealach (Laideann: Luna) an aon saideal nàdarrach aig an t-Saoghal. 'S
ise a' chòigeamh ghealach as motha anns a' Chrios-Ghrèine. Tha an t-astar
cuibheasach eadar meadhan an t-Saoghail agus meadhan na Gealaich 384,403
cileameatairean (238,857 mìltean), mu 30 uiread trast-thomhas an t-Saoghail. Tha
trast-thomhas na Gealaich 3,474 cileameatairean (2,159 mìltean) - beagan a
bharrachd air cairteal fhir an t-Saoghail. Tha sin a' dèanamh gu bheil
tomhas-lìonaidh na Gealaich faisg air 1/50mh fhir an t-Saoghail. Tha
iom-tharraing aig a h-uachdair mu 1/6mh iom-tharraing an t-Saoghail. Tha a'
Ghealach a' cuartachadh An Saoghal gu lèir turas ann an 27.3 làithean, agus 's
iad na h-atharrachaidhean cuartach ann an cruinneadaireachd siostam an
t-Saoghail, na Gealaich 's na Grèine a tha an urra ri na ceumannan-Gealaich a
bhios ag ath-thachairt sna h-uile 29.5 làithean.

'S iad iom-tharraing agus na forsaichean meadhan-aomachdail, air an gineadh le
cuartachadh na Gealaich 's an t-Saoghail mun timcheall na h-aon aisil, am
barycentre, a tha an ìre mhath an urra ri tìde-mhara an t-Saoghail. 'S i a'
chumhachd, a tha ga caitheamh ann a bhith a' gineadh an tìde-mhara, a tha gu
dìreach an urra ris an lùghdachadh ann an cumhachd chomasach aig reul-chuairt na
Gealaich 's an t-Saoghail mun timcheall air a' bharycentre, a tha ag
adhbharachadh meudachadh bliadhnail 3.8cm a dh'astar eatorra. Leanaidh A'
Ghealach oirre a' gluasad gu socrach air falbh bhon t-Saoghail gus nach bi buil
na tìde-mara eatorra cudthromach tuilleadh. An uairsin, socraichidh reul-chuairt
na Gealaich.



https://gd.wikipedia.org/wiki/C%C3%A0nanachas

'S e cuspair acadaimeagach a tha ann an Cànanachas. Tha e a' dèiligeadh ri
sgrùdadh cànain.

Cleachdaidh cànanachas gnìomhaichte (Beurla: applied linguistics) toraidhean bho
roinnean cànanachais eile agus cuiridh e iad gu feum ann an roinnean eile. Gu
tric cleachdar na toraidhean seo airson teagasg cànain, ach cuideachd ann am
faclaireachd agus eadar-theangachadh.

An-diugh cleachdar coimpiutairean gu tric ann an roinnean cànanachais
gnìomhaichte. Cleachdaidh co-thàthadh labhairt (speech synthesis) agus
aithneachadh cànain (speech recognition) eòlas fogharach agus foineimeach gus
eadar-aghaidhean gutha a dhèanamh airson coimpiutairean. Cuidichidh e cuideachd
le eadar-theangachadh coimpiùtarail agus cuspairean coltach ri sin. Tha buaidh
air na cùisean seo air teòiric co-chàraidh agus seimeantaig.

Is anailis cànanach fo-roinn cànanachais gnìomhaichte agus cleachdaidh
riaghaltasan sin nàiseantachd dhaoine a dhearbhadh mur a bi iad gun
chead-siubhail. Gu tric bidh sin a' tachairt ann an agallamh le neach-obrach ann
an roinn in-imrich. Thèid an clàradh an uair sin a sgrùdadh, agus nithear
co-dhùnaidhean mu dheidhinn ibhe fògarraich an duine.

Tha cànanachas mìneachail (Beurla: descriptive linguistics) a' sgrùdadh air
mìneachadh agus aithris chànanan. 'S e an cuspair as sìne cànanachais a th' ann,
agus thòisich e le Franz Boas tràth anns an 19mh linn gus an do dh'fhàs
cànanachas structarail anns an 20mh linn. An toiseach bha ùidh cànanachais
mìneachail ann an cànanan tùsanach a bha (agus a tha) ann an cunnart bàis. Bhon
ùidh sin dh'fhàs cuspairean mar shòiseo-chànanachas, cànanachas antrap-eòlach,
antrap-eòlas cànanach, cuspairean a sgrùdas ceanglaichean eadar cànan, cultar
agus comain shòisealta.

An-diugh tha an ùidh sin air sgapadh thairis air na crìochan Ameireaga a Tuath,
agus tha mòran prògraman cànain a' cur cuideam air aithris chànanan a tha a'
bàsachadh gu luath. 'S e obair mhòr a th' ann am mìneachadh cànain, agus feumar
rannsachadh fad bliadhnaichean agus feumaidh an cànanaiche an cànan ionnsachadh
gu ìre àrd gus lorg-ghràmar a sgrìobhadh air a shon. Feumaidh an cànanaiche
corpas mòr de theacsaichean, clàraidhean fuaim agus filmichean a chruinneachadh
agus stòras dhiubh a chruthachadh, gus am faighear greim air airson
rannsachaidhean a bharrachd.



https://gd.wikipedia.org/wiki/Aonadh_Sobhiat

’S e dùthaich comannach a bh’ anns an t-Aonadh nam Poblachdan Sòisealach
Sobhiatach neo APSS (Beurla: USSR, Ruiseis: СССР), agus nuair a chaidh a
stèidheachadh ‘s e a chiad dùthaich sòisealach ann an eachdraidh na cruinne a
bh’ ann. Mhair an t-Aonadh bho 1922 gu 1991 agus ì suidhichte ann an Eurasia. Gu
tric bhiodh feadhainn ga ainmeachadh mar an Ruis oir b’ e an dùthaich ud an
roinn is motha agus is cumhachdach am broinn an stàit. Bho 1945 gu briseadh an
t-aonadh ann an 1991 – àm ris an canar an “Cogadh Fuar” – sheas an t-Aonadh
Sobhiat an aghaidh Na Stàitean Aonaichte mar aon de na dhà dùthchannan is
neartmhor, no “superpowers” mar chanar ‘sa Bheurla, san t-saoghal aig an robh
buaidh farsaing anns a h-uile pàirt den cruinne.

Thòisich agus dh’fhàs an USSR mar aonadh de na Poblachdan Sobhiat a bha a
nochdadh anns na sgìrean de Impireachd an Ruis an dèidh don ar a-mach Ruiseanach
ann an 1917 cuir às don Impireachd agus an Cogadh sìobhalta a lean agus a sheas
eadar 1918 agus 1921. Thairis air na bliadhnachan dh’atharraich na crìochan aig
diofar amannan ach an dèidh do chrìoch an dara cogadh t-saoghal bha iad glè
fhaisg air na crìochan a bh’aig Impireachd an Ruis ach as aonais A' Phòlainn, a
chuid mhòr de Suòmaidh agus Alasca.

Chaidh an t-Aonadh Sobhiat a chleachdadh mar prìomh-samhail airson stàitean
comunnach eile tron an cogadh fhuar leis an riaghaltas agus òrdugh poilitigeach
fo smachd Pàrtaidh Comunnach an t-Aonadh Sobhiat a-mhàin.

An toiseach chaidh a chruthachadh mar aonadh de cheithir Poblachdan Sòisealach
Sobhiat, dh’fhàs an USSR gu robh coir is 15 poblachdan aonaichte na broinn;
Poblachd Sòisealach Sobhiat Armenia, PSS Belaruis, PSS Estonia, PSS Georgia, PSS
Kazakh, PSS Kyrgyz, PSS Latbhia, PSS Lituania, PSS Moldobha, PSS nan Ruis, PSS
Tajik, PSS Turkmen, PSS Ucràin agus PSS Ùsbeg. Bha na poblachdan nam pàirt de
aonadh feadarail a bha gu ìre mòr fo smachd am Poblachd Sòisealach Sobhiat
Ruiseanach.



https://gd.wikipedia.org/wiki/Washington,_D.C.

'S e prìomh-bhaile nan Stàitean Aonaichte a th' ann an Washinton, D.C. Chaidh
Washington D.C. a stèidheachadh a dh'aona gnothach gu bhith na phrìomh bhaile.
Tha na litrichean D.C. a' seasamh airson District of Columbia. Tha sin a'
ciallachadh gur e siorrachd àraidh an Riaghaltais Fheadarail 's chan e stàite a
th' ann an District of Columbia. Tha na trì roinnean an riaghaltais, an
Riaghaltas fhèin, na cùirtean, agus a' Còmhdhail, stèidhte ann an Washington,
D.C. Tha 601,723 duine a' fuireach an seo.

Chaidh an District of Columbia stèidheachadh fo Bhun-reachd nan Stàitean
Aonaichte ann an 1790. Chaidh e a roinneadh bho Virginia agus Maryland. An
toiseach 's e dùthaich cheàrnagach a bh' ann an District of Columbia le 10 mìle
air gach taobh, rud a rinn 100 mìle cheàrnagach air fad a bh' air gach taobh na
h-aithne Patomac. Ann an 1847, chaidh am pàirt a bhuineadh do Virginia bho thùs
a thoirt air ais do Virginia. Mar sin, tha an District of Columbia gu lèir air
an taobh a tuath na h-aithne Patomac.

Tha na Channeled scablands, roinn gheo-eòlach inntinneach, suidhichte ann an
Washington, D.C.



https://gd.wikipedia.org/wiki/Berlin

Is e prìomh-bhaile Poblachd na Gearmailt a tha ann am Berlin o chionn 1990
a-rithist. Tha stàit-bhaile Bherlin aon de sia stàitean feadarail deug anns a'
Ghearmailt. An-diugh tha 3.4 millean a' fuireach ann am Berlin. Is e am baile as
motha anns a’ Ghearmailt agus am baile as motha ach aon anns an Roinn Eòrpa. Is
dòcha gun robh am facal Slabhais berl a' ciallachadh mòinteach, agus thug sin
ainm air Berlin. Tha 3,400,500 daoine a' fuireach ann am Berlin, is le sin 's e
am baile as motha na dùthcha a th'ann.

Tha Berlin suidhichte am measg Bhrandenburg, stàit feadarail eile anns a'
Ghearmailt, 512km air falbh bho Stuttgart.

Tha a’ chiad fhianais sgrìobhte againn mu Chölln mar phàirt den bhaile dhùbailte
Bherlin-Chölln anns an Spreeinsel (Eilean Spree) anns a’ bhliadhna 1237. Tha a’
chiad fhianais sgrìobhte againn mu Bherlin aig bruach an Abhainn Spree anns a’
bhliadhna 1244. Bha talla a’ bhaile cumanta air a thogail ann an 1307.

Bhitheadh an cinneadh Hohenzollern a’ riaghladh Berlin gu 1918 mar diùc
Bhrandenburg, Rìgh Phrùisea agus Ceusar nan Gearmailteach

Ann an Cogadh na trichead bliadhna (1618 agus 1648) chaidh 30 % de na taighean
ann am Berlin a sgrios agus chaidh an dàrna leth den t-sluagh a mharbhadh.

Ann an 1640 ghabh Frederic Uilleam, an Kurfürst mòr, sealbh air an ìompaireachd.
Thòisich e air poileataigeachd den fulangas cràbhach agus den imrich a chur
a-steach. Mu 1700 bha 20% de mhuinntir Bherlin nam Frangaich às an Fhraing oir
thug Frederic Uilleam na Pròstanaich Frangach do Bherlin. Thàinig mòran daoine
gu Berlin. Dh’ imrich iad às a' Phòlainn, à Bohàimia agus à Salzburg.

Chaidh Frederic I. air a chrùnadh anns a’ bhaile seo ann an 1701 agus dh' fhàs
Berlin na phrìomh-bhaile na Prùise.

Ann an 1807 thàinig Napoleon Bonaparte do Bherlin agus ghoid e an Quadriga bhon
Geata Bhrandenburger Tor. Ann an 1814 chaidh an Quadriga a thoirt air ais.

Chaidh dàrna Ìompaireachd na Gearmailt a stèidheachadh anns a’ bhliadhna 1871
agus bha Berlin na phrìomh-bhaile a-rithist. Bha Ceusair Uilleam II an ceusair
mu dheireadh a bha ann.

Anns an 1933 chaidh na Nàsaich agus Adolf Hitler a thaghadh agus stèidhich iad
treasa Ìompaireachd na Gearmailt.

Ann an 1945 bha an Dàrna Cogadh seachad agus chaidh Berlin a roinn ann an
ceithir roinnean. Bha Berlin an Ear aig na Rùisich agus bha Berlin an Iar aig na
Stàitean Aonaichte, aig an Fhraing agus aig Breatainn.

Bha na trioblaidean poileataigeach air stiùireadh am Blockade den Bherlin.
Chuidich am feachd eadar-nàiseanta às na Stàitean Aonaichte agus eile gus am
baile a chumail beò le chuir iad drochaid adhair Bherlin air chois.

Ann an 1949 chaidh an GDR, Gearmailt an Ear, a stèidheachadh. B' e prìomh-bhaile
a bha ann am Berlin an Ear agus dh' fhàs trioblaidean poileataigeachd cho dona
gu Cogadh Fuar.

Chaidh an t-sluagh mì-thoilichte agus diombach. Às t-samhradh 1989 thòisich na
ùrnaighean sìthe anns an Eaglais Nicolai ann an Leipzig agus às deidh bha na
caismeachdan-Di-Luain ann gach seachdain. Anns an Dàmhair thuit GDR am broinn a
chèile. Thuit am Balla Bherlin aig 9mh den t-Samhain 1989. Chaidh a’ Ghearmailt
ath-aonadh anns a’ bhliadhna 1990 agus b’ e prìomh-bhaile na Gearmailt a bha ann
am Berlin a-rithist.

O chionn 1999 tha a' phàrlamaid agus cuid de na ministearan ann am Berlin
cuideachd ach tha seachd ministearan fhathast ag obair anns an t-seann
phrìomh-bhaile, Bonn.

Tha Gearmailtis air a bhruidhinn ann am Berlin ach tha barrachd chànanan rim
cluinntinn air sgàth’ s gu bheil am baile glè ioma-chultarach. Cluinnear Beurla,
Arabais is Sìonais gu math tric. Tha mòran choigreach a’ fuireach anns a' bhaile
seo agus bidh mòran luchd-turais a' tadhal air Berlin.

Tha dualchainnt ann ris an canar "Berlinerisch". Mar eisimpleir bithear ag ràdh
icke an àite ich (Gàidhlig: mi), loofen an àite laufen (a' ruith) neo wa' an
àite nicht wahr (...nach eil?)

Tha tòrr stèisean telebhisein is rèidio ann mar RB, MTV, Nick, VIVA, Sat 1, N24
agus gu nàdarra tha studio aig ARD, ZDF no RTL ann am Berlin cuideachd. Tha 80%
de na gnìomhachasan a’ buntainn ris an treas roinn. Tha an treas roinn glè
chudthromach airson Berlin agus mar sin tha turasachd a’ fàs nas cudthromaiche
ri taobh bhancaichean agus sheirbhisean eile.

‘S e sluagh na Semnonaich a bha anns an sgìre Bherlin. Ach ‘s e Sueben an t-ainm
a bha air an treubh. Cha robh sluagh Gearmanach coitcheann ann. Bliadhnaichean
às deidh bha cumhachd phoilitigeach a dh’ fhàs an t-aonadh sluaigh na
Gearmanaich. ‘S e treubh na Sueben a bha a’ dol a-steach an t-Sluagh Mòr na
h-Alamannaich. Bha iad a' fuireach ann an clachain agus bha taighean aca, a bha
air a thogail bho choille is bhon chailc. Bha cumadh-cruidh is àiteachas ann.

Bha pàganach ann gu tric leis na h-ìobart nan daoine . Bha a' Chrìosdachd a’
toirt air na Gearmanaich anns an 5mh linn.

Tha a’ chiad fianais sgrìobhte mu gu bhith 200 às deidh Dia. ‘S e Futhark a bh’
ann na chiad litrichean Ghearmanaich. Bha cuid na bu lugha sgrìobhaidhean den an
àm seo. Cha mhòr dh' aithnich na daoine dealbhan. O chionn na 5mh linn bha
àilleagan òir ann. Bha dealbhan na tuirc is nam fèidh àbhaisteach mar na
eisimpleirean Ròmanach.

Às deidh an Ath-leasachadh anns an 15mh linn 's e an cuid a bu mhotha nan daoine
Pròstanaich a bh' annta. Anns an 18mh linn thoir Frederic Mòr an
ceadachas-cràbhach. An-diugh 's e baile mòr glè ioma-chultarach a th' ann am
Berlin agus tha torr chreideimh ann.

Tha ceithir oilthighean ann. ( 'S e am Medizinische Fakultät coitcheann as motha
ann an Roinn Eòrpa.) Tha trì colaisdean-ealain is seachd colaisdean le
cuspairean sònraichte is deich colaisdean phrìobhaideach ann. Tha gu bhith
140.000 oileanaich aig Berlin.



https://gd.wikipedia.org/wiki/Teagasg

Is e gnìomh a tha ann an fhoghlam. An gnìomh a tha ann an ionnsachadh le amas a
thogail comas-inntinn. Air feadh an t-Saoghal is ann air pàrantan a tha am
prìomh dhleasdanas foghlam a thoirt do’n cuid cloinne. Ann an iomadh cultur,
cuirear clann ri sgoiltean airson foghlum fhoirmeil ann an leughadh, sgrìobhadh
agus àireamhachd.

Tha da rang de sgoil anns an t-siostam Albannach an-dràsta, bun-sgoiltean a
bhitheas ag foghlam clann air fad na 7 bliadhnaichean eadar 5 agus 12 bliadhna
dh'aois agus àrd-sgoiltean a bhitheas ri foghlam clann eadar 12 agus 18 bliadhna
dh'aois, ged a tha e ceadaichte do dh’òigridh cul a chur ri foghlum na sgoile
aig aois 16. Leanaidh clann air feadh Alba siollabus coitcheann 5-14, bho chòig
bliadhna dh'aois gu ceithir-deug, cuairt-fhoghlaim a leanas a-steachd dhan
àrd-sgoil. Aig toiseach na treas bliadhna àrd-sgoile feumaidh na sgoilearan 8
cuspairean fa-leth a roghainn, a bhitheas iad a' leantainn chun na h-Ìre
Choitcheann. Feumaidh an roghainn pearsanta gabhail-steach Matamataig, Beurla,
aon saidheans, aon chùrsa teicniuil agus cànan eile. Suidhidh na sgoilearan
deuchainn airson barantas nàiseanta aig an Ìre Choitcheann aig deireadh na 4mh
bliadhna (aois 16). As déidh deuchainn na h-Ìre Coitcheann, roghnaichear suas ri
5 cuspair airson cùrsa chun Àrd-ìre. Is e deuchainn matriculation airson
inntrigeadh do chùrsaichean oilthigh a tha 's an Àrd-ìre. Suidhear an Àrd-ìre
aig 17 bliadhna dh'aois agus b'e seo an aois aig am biodh oileanaich Albannach
gu traideasanta ag inntrigeadh oilthigh. Anns an latha an diugh, is àbhaist do
sgoilearan a' fanntainn 's an Ard-sgoil bliadhna eile, a ghabhail tuilleadh
chùrsaichean Àrd-ìre neo lìonadh a-mach an cuid fhoghlam le cuspairean nach do
rinn iad aig ìre choitcheann 's a' chiad dol a-mach, neo a' leantainn cùrsa nas
adhartaiche ris an chanar "Sàr-àrd-ìre". Tha teagamhan mu deidhinn luach an
chùrsa seo mu dheireadh o chionns gu bheil a h-inbhe gu ìre mhoir co-ionnan leis
a' chiad bliadhna de sgrùdadh oilthigh.



https://gd.wikipedia.org/wiki/Iarann

Is e eileamaid cheimigeach a tha ann an iarann le samhla Fe (Laideann: ferrum)
agus àireamh atamach 26.

Is e meatailt trastach bog a tha ann. Tha ceithir isotòpaichean nàdarra aige,
54Fe (5.8%), 56Fe (91.8%), 57Fe (2.1%) agus 58Fe (0.3%).

Chleachdadh iarann san Èipheit mu thuairmse 3500 RC. Thàinig an t-iarann seo à
dreagan.

Ach eadar 910 ºC is 1394 ºC de theothachd tha iarann a' gabhail na γ-iarann, no
austenit. Dh'ainmicheadh an cruth seo air William Chandler Roberts-Austen,
eòlaiche ann an obair-mheatailt san 19mh linn. 'S urrainn do 2% de charboin a
ruith anns an cruth seo. Tha e glè chudromach airson cinneasachadh stàilinn.

Tha clach-iarainn ga theasachadh ann am fùirneis-iarainn. Tha sin a' cruthachadh
iarainn mòlltaichte, mu 4% carbon, a tha brisg agus cruaidh. Ma tha iarann
mòlltaichte ga theasachadh le Fe2O3 (haematit), tha sin a' cruthachadh iarann
toinnte, mu 0.08% carbon, ach tha a' mhòr-chuid de chlach-iarainn a' dol na
stàilinn. Cleachdar iarann ann an gnìomhachas na togalach, mar as trice ann an
stàilinn, air sgàth 's gu bheil stàilinn nas cruaidhe na iarann fìor-ghlan. Tha
am pròiseas Haber a' cleachdadh co-thàthaidhean iarainn mar stuthan-chatailis.



https://gd.wikipedia.org/wiki/Iain_Eairdsidh_MacAsgaill

B' e bàrd Gàidhlig agus pìobaire a bh' ann an Iain Eairdsidh MacAsgaill no Bàrd
Bheàrnaraigh (19 Gearran 1898 — 4 Ògmhios 1934) (Beurla:Iain Archie MacAskill,
John Archie MacAskill) B' e a shloinneadh Iain-Eirdsidh Dhòmhnaill
Thormoid-Shaighdeir.

B' ann à Beàrnaraigh na Hearadh a bha e. B' e mac Dhòmhnaill MhicAsgaill agus
Anna Mhoireasdan a bh' ann. Bha piuthar aige, Effie. Bha aon bhràthair,
Alexander, aige a chaidh ainmeachadh air a chlach-uaighe.

Chaidh e do Sgoil Bheàrnaraigh eadar 1903 agus 1912. Ann an 1911, bha e agus a
phiuthar Effie a' fuireach còmhla ri pàrantan am màthar, Calum agus Effie
Moireasdan aig Croit 3, Borbh. Nuair a dh'fhàg e sgoil, thòisich e ag obair mar
chìobair agus chuir e seachad bliadhna ag obair do Chalum MacLeòid aig Sandhill.
Liostaig e sna Cameron Highlanders an uair sin. Anns a' Chiad Chogadh, b' e
pìobaire a bh' ann agus còmhla ri pìobairean eile sheòl e an rathad a-steach
dhan chath aig Loos, an Fhraing san t-Sultain 1915.

Aig deireadh a' chogaidh, bha e air a ghluasad on 5mh gus an 3mh battalion. Anns
an Dàmhair 1919, fhuair Iain Eairdsidh obair na chonstabal le poileas Baile
Glaschu. Bha e cuideachd a' cluich ann an còmhlan-pìoba a' Phoileas Ghlaschu a
bhuannaich Farpais an t-Saoghail ann an 1920. As dèidh ceithir bliadhna, ann an
1923, dh'fhàg e am Poileas is thill e a Bheàrnaraigh. Dh'obair e air an
tuathanas aig an t-Urr. Tormod Moireasdan.

Ann an 1924, rinn Iain Eairdsidh roghainn Alba fhàgail. Bha cothroman
tarraingeach ann an Astràilia ann an obair fearainn do dhaoine òga. Sheòl e air
Latha na Bliadhna Ùire 1925 air an SS Themistocles.

An toiseach, dh'fhuireach e ann an campa ann am 'Borvedale', ann an Lake Varley,
Astràilia an Iar. Bha obair aige, ach bhris a shlàinte agus bha fiachan aige. An
aghaidh a thoil, chaidh a bhràthair, Calum, a-nall bho Ontario gu Astràilia an
Iar ga chuideachadh. Thill Calum as dèidh dà bhliadhna, ach dh'fhàs cuisean na
bu mhiosa do Iain Eairdsidh. Chaill e am fearainn aige, Borvedale. Bha e a'
cosnadh bith-beò le bhith ag obair air tuathanasan eile. Dh'fhulaing a slàinte
a-rithist. Chaochail e ann an 1934. Chaidh a thìodhlaiceadh anns a' phìos
talmhainn leis an àireamh 377 ann an Cladh Karrakatta, Peairt.

Ann an 1983, chuir an Dr Iain Napier MacAsgaill leac, no clach-uaighe, far an
robh Iain Eairdsidh a thìodhlaiceadh.

Ann an 2010, 76 bliadhna as dèidh a bhàs, rinn ogha a bhràthair, Alina
NicAsgaill Simpson, iomairt gus a dhust a thoirt air ais a eilean a bhreith,
Beàrnaraigh. Thog Alina £6000 taobh a-staigh sia mìosan gus miann bràthair a
seanair a choileanadh.



https://gd.wikipedia.org/wiki/Den_Haag

‘S e baile mòr agus port air an àirde an ear-dheas nan Tìrean Ìsle a th’ ann an
Den Haag neo 's-Gravenhage (IPA: dɛnˈɦaːx/sxraːvə(n)ˌɦaːɣə Portagailis:
Haia,Laideann/Pòlais/Romàinis: Haga, Spàinntis: La Haya, Fraingis: La Haye). Tha
e suidhichte aig 4m os cionn ìre na mara, anns an roinn Zuid-Holland (An Òlaind
a Deas). Tha am baile 21km air falbh bho Rotterdam (Prìomh-bhaile na dùthcha),
53km bho Amsterdam, 56km bho Utrecht agus 199km bho Ghroningen. Tha 504,260
duine a' fuireach anns a’ bhaile fhèin, leis gur e an treas baile as motha san
dùthaich, ach tha mu 1,088,508 anns an sgìre air fad. Chaidh am baile a chlàradh
airson a' chiad turas ann an 1242 mar Die Haghe (A' Choille). Dh'atharrachadh an
t-ainm gu Des Graven Hage (Coille an Iarla) san 15mh linn. Canar 'Den Haag' ach
sgrìobhar ' 's-Gravenhage', gu h-oifigeil. Tha banrìghinn na dùthcha a' fuireach
an seo. Chaidh Cornelius agus Johan de Witt a chur gu bàs an seo le gràisg
fheargach fhiadhaich ann an 1672, ri linn Bliadhna na Dosgainne.



https://gd.wikipedia.org/wiki/Afraga_a_Deas

'S e dùthaich ann an ceann a deas Afraga a th' ann an Afraga a Deas ainm
oifigeil: Poblachd Afraga a Deas. Tha mu 45 millean duine a' fuireach anns an
dùthaich seo. Tha Afraga a Deas ri taobh Naimibia, Botsuana, Siombabue,
Mòsaimbic agus Dùthaich nan Suasaidh. Tha dùthaich bheag air a chuairteachadh le
Afraga a Deas, 's e Leasoto a tha oirre. B' e Nelson Mandela an duine as
cliùitiche aig Afraga a Deas. Bha e na cheann-suidhe bho 1994 gu 1999.

'S e Johannesburg am baile as motha a th' ann; tha trì prìomh-bhailtean aig
Afraga a Deas, agus 's iad Cape Town, Pretoria agus Bloemfontein. A bharrachd
air sin, tha iomadach baile eile ann, mar Mbewuleni, Mvezo, Paul Roux agus Qunu.

Tha aon chànan deug ann: Afraganais, Beurla, isiNdebele, Xhosa, Zulu, Swati,
Setswana, Sesotho, Sesotho sa Leboa, Tshivenda agus Xitsonga. Ri linn seo, tha
ainm oifigeil fa leth aig gach cànan air an dùthaich.

Tha sgaradh mòr ann an eaconomaidh Afraga a Deas eadar coitcheannan a' Chiad
Shaoghail agus an Treasamh Saoghail. Tha na roinnean leasaichte den eaconomaidh
gu math coltach ris an fheadhainn aig dùthchannan beartach, den leithid an
Rìoghachd Aonaichte no Astràilia. Tha a' chuid eile nas dlùithe ris na
dùthchannan bochda, mar na h-Innseachan no Pagastàn. 'S e mèinnearachd (airson
a' mhòr chuid daoimean agus òr), càraichean agus urrasachd na prìomh
gnìomhachasan a th' ann an Afraga a Deas.

'S e an armachd as treasa ann an Ceann a Deas Afraga a tha aig Afraga a Deas.
Tha e a' cosg barrachd air Armachd na nàbaidh sam bith aige agus ri linn seo 's
e an teicneòlas as adhartaiche a tha anns an roinn aige. B' àbhaist armachd
niùclasach a bhith aig Afraga a Deas ach chaidh an cur à feum ann an 1993.

Tha mòran dhaoine ann an Afraga a Deas a' fulang le HIV agus AIDS. Tha an
suidheachadh gu math èiginneach le còrr is fichead às a' cheud anns an t-sluagh
a' fulang leatha.

'S e Criogaid, Rugbaidh agus Ball-coise na spòrs as motha ann an Afraga a Deas.
Nuair a bha Apartheid ann, bha bacadh air sgioban spòrs à Afraga a Deas.



https://gd.wikipedia.org/wiki/S%C3%AConais

‘S e sreath dhe cànan a bhuineas uile gu lèir dhan teaghlach Sìono-tibeatanach a
th’ ann an Sìonais. Ged a tha a’ mhòr-chuid dhe na daoine anns an t-Sìona dhen
bheachd gur e dìreach aon chànan le mòran dualchainnt a th’ ann, tha na diofaran
eatorra coltach ris na diofaran eadar Gàidhlig is Gaeilge, neo Fraingis is
Spàinntis. A dh’aindeoin sin, chan eil an cànan sgrìobhte air atharrachadh idir
cho luath an taca ris an teanga beò, is le sin tha i fhathast uabhasach
co-ionnan air feadh na dùthcha. Feumar a ràdh gur e Sìonais Mandairinis oifigeil
a thathar a’ sgrìobhadh, a’ leughadh is ag ionnsachadh. Chan e am foirm sin
neo-phàirteil an coimeas ri buill eile an teaghlaich sin. A thuilleadh air sin,
tha Cantonais agus Mǐn gan sgrìobhadh ann an dòigh eile, air sàilleabh gu bheil
gràmar agus faclan eadar-dhealaichte aca.

Seo mar a thathar a' sgrìobhadh agus ag ràdh Tha e an seo ann an trì cànain
Sìonais:

Tha dà shiostam sgrìobhaidh ann - caractaran air a bheil an t-ainm "tradiseanta"
agus caractaran simplichte. Chaidh na caractaran simplichte a chruthachadh ann
an Sluagh-phoblachd na Sìne sna 1950an gus litearrachd an t-sluaigh a dh'
adhartachadh. Bithear a' cleachdadh nan caractaran tradiseanta ann an Hong Kong
agus Taidh-Bhàn fhathast.

Bithidh na cànain Sìneis a' cleachdadh suaimean gu fòineimeach, 's e sin a
dhealachadh ciall fhaclan, an coimeas ri cànain Eorpach far a bheil suaimean a'
seaghachadh faireachdainnean.

'S e feart sònraichte nan cànain Sìneis cho cumanta agus a tha co-fhuaimearan,
's e sin caractaran le ciall agus dòigh-sgrìobhaidh difirte ach dòigh-labhairt
co-ionnan. Mar eisimpleir, chunnaic sin gu bheil 糖 tòhng a' ciallachadh siùcar
ann an Cantonais. A bharrachd air sin, tha

Tha na cànain Sìneis sgaoilte (analytic) an coimeas ri cànain a tha co-churach
(synthetic). Tha sin a' ciallachadh gu bheil iad a' cleachadh co-chàradh -
òrdugh fhaclan - seach morf-eòlas - gu h-àraid atharrachaidhean gu faclan.

Cuideachd, chan eil altan ann. Air an laimh eile, tha gnethean de fhaclan ann
gun co-ionnan anns na cànain Eorpach, mar seòrsaichearan agus mìrean neartmhòr.



https://gd.wikipedia.org/wiki/R%C3%A8abhlaid_Ameireaganach

Thachair an t-Ar-a-mach Ameireaganach eadar 1775 agus 1783 agus 's ann anns a'
chogadh sin a bhuanaich na 13 tìrean-imrich an neo-eisimeileachd bho Breatainn.
Gu ruige seo, bha na 13 tìrean-imrich air a bhith fo smachd Breatainn. As dèidh
a' chogaidh bha iad a-nis aonaichte ann an aon dùthaich neo-eisimeileach.

Tha freumhan na rèabhlaide a' dol air ais gu Cogadh nan Seachd Bliadhna neo dhan
Chogadh Fhrangach 's nan Innseanach Ruadhach. Ro Chogadh nan Seachd Bliadhna,
cha robh mòran ceangal eadar na tìrean-imrich Breatannach ann an Aimearaga. Bha
iad ceangailte ri Breatainn ceart gu leòr ach cha robh mòran gnothaich aca ri
chèile. Ach nuair thòisich an cogadh ris an Fhraing, b' fheudar dhaibh aonachadh
ri chèile ann an dòigh nach do rinn iad riamh roimhe. B' e seo cleachdadh ùr
dhaibh, a chuir iad gu mòr an gnìomh a-rithist nuair thog Pàrlamaid cìsean air
diofar rudan airson ionmhas a thional airson chosgaisean a' chogaidh.

Bha Cogadh nan Seachd Bliadhna glè chosgail do Bhreatainn agus smaoinich
Pàrlamaid gu robh e ceart agus iomchaidh gum pàigheadh na tìrean-imrich cuid de
chosgaisean a' chogaidh agus thòisich iad air cìsean a thogail air diofar rudan
ann an Aimearaga. Mar eiseimpleir, ann an 1765, chruthaich a' Phàrlamaid cìs ùr
ris an canar The Stamp Act, a stèidhich cìsean air mòran rudan a bha an clò,
leithid pàipearan-naidheachd, tiomnaidhean, cùnnraidhean, fiù's càirtean-cluich.
Dh'adhbhraich seo connspaid mhòr anns na tìrean-imrich leis nach robh iad air an
riochdachadh anns a' Phàrlamaid. Dhiùlt iad gabhail ri na cìsean. Ach aig a'
cheann thall, chuir a' Phàrlamaid às do na cìsean aig toiseach 1766. Ach chùm a'
Phàrlamaid oirre a' chumail a-mach gun robh làn chòireachan aice cìsean a chur
air na tìrean-imrich mar a thogradh i.

Dh'fhan cùisean caran sìtheal gu ruige 1767 nuair a thòisich comh-strì às ùr.
Bha dà adhbhar ann airson sin. Chuir a' Phàrlamaid ann am Breatainn às do
Phàrlamaid na tìrean-imrich ann an New York air sgàth 'a gun do dhiùlt iadsan
gabhail ri lagh eile a chaidh a chur an gnìomh ann an 1765 agus b' e seo na
Quartering Acts. Fon lagh seo, b' fheudar do na tìrean-imrich taic a thoirt do
na feachdan Breatannach a bha stèidhichte ann an Aimearaga: dhiùlt Pàrlamaid New
York sin a dhèanamh. Agus mar fhreagairt, chuir Pàrlamaid na Breatainne às dhi
ann an 1767. Aig an dearbh àm, chuir i an gnìomh cìsean ùra: na Townsend Acts a
stèidhich ann an 1767 cìsean air in-mhalairt de rudan cudthromach do na
tìrean-imrich a leithid luaidhe, pàipear, glainne agus teatha.

Thòisich seo gearan 's comh-strì a b' ùr agus mar fhreagairt, chuir Breatann
saighdearan a bharrachd a dh'Aimearaga. Agus b' e làthaireachd saighdearan a'
coiseachd nan sràidean cùisean-gearain a bharrachd do na h-Aimearaganaich.
Thachair aimhreit mhairbhteach ann am Boston an 5 am Màrt, 1770 eadar
saighdearan Breatannach 's sìobhaltaich. Thug grunn sìobhaltaich ionnsaigh air
buidhinn de shaighdearan Breatannach agus losg na saighdearan air ais orra.
Chaidh còignear a mharbhadh 's sianar a leòn leis na peilearan. 'S e "Boston
Massacre" a thuirt na h-Aimearaganaich ris na thachair agus b' e seo ceum mòr
sìos an rathad gu cogadh.

Bho sin a-mach bha sreath de thachairtean a lean gu cogaidh. Mar eisimpleir,
thug na h-Aimearaganaich teine air soitheach-chogaidh Gaspée san Ògmhios, 1772 a
chaidh a chur gu Aimearaga gus na laghan dhen Phàrlamaid Breatannaich a thoirt
gu buil. Ann an 1763, chaidh buidhinn de luchd-tìr-imrich air bòrd long ann am
port Boston. Rug iad greim air a' charagò de teatha agus mhill iad e le bhith ga
thigeil sa mhuir. Chuir sin fearg air Pàrlamaid Breatainn agus mar fhreagairt
dhùin iad am port Bostoin agus chuir iad an t-arm gu Boston gus smachd a chumail
oirre. Chaidh gairm a-mach thar na tìrean-imrich gus còmhdhail a chruinneachadh
agus thòisich mailisidhean a trèineadh le droch rùn an aghaidh nam Breatannach.

Nuair a thòisich a' bhliadhna 1775, cha robh ach sradag a dhìth airson a h-uile
nì a lasadh a-mach na chogadh. Thàinig an t-sradag-sa nuair dh' fheuch na
Breatannaich grèim a bhreith air ceannardan na h-iomairt an aghaidh Breatainn
ann am Massachussets agus air cuid de dh'uidheamachd chogaidh a bha iad air
tional. Chaidh buidhinn de 700 shaighdearan Breatannach à Boston air an oidhche,
an 18mh Giblean, 1775. Bha na luchd-mailisidh a' feitheamh a leithid agus bha
planaichean aca mar tha. Chaidh teachdairean a-mach a' gairm tron oidhche gu
robh na saighdearan dearga a' tighinn agus tron oidhche, chruinnich mailisidhean
an aghaidh nan saighdearan Breatannach. As deidh caismeachd de {rannsaich} mìle,
thachair na saighdearan Breatannach air 75 luchd-mailisich nan seasamh a bha a'
feitheamh orra ann an Lexington. Thòisich an oifigear Breatannach òrdachadh
dhaibh a sgapadh. Chun an latha an-diugh chan eil fhios cò a bu choireach ach
fad sa bha sin a' tachairt, leig urchair a-mach bho àiteigin neo coreigin agus
thòisich na saighdearan Breatannach losgadh air na luchd-mailisidh. Thuit 18
dhiubh marbh neo leònte agus theich an càch. Lean na Breatannaich orra gu
Concord a bha mu 17 mìle bho Bhoston ach sgap naidheachd mu na thachair fad 's
farsaing agus cha b' fhada mus robh na saighdearan Breatannach air an
cuairteachadh le mìltean de luchd-mailisidh 's an caoch orra. Thòisich seo
sreath de bhatailean, beaga agus mòra eadar na saighdearan Breatannach agus na
luchd-mailisidh. Bha na h-aonadan-mailisidh a' falbh 's a' tighinn. Nuair a
chaitheadh aonad-mailisidh a chuid peilearan, dh'fhàgadh iad am blàir 's
dh'fhalbhadh iad dhachaidh ach thigeadh aonadan eile nan àite. Chaidh mòran
saighdearan Breatannach am marbhadh 's an leòn, cha robh mòran peilearan air
fhàgail dhaibh. Bha iad ann am fìor èiginn. Chaidh buidhinn de mìle saighdearan
a bharrachd à Boston gus an sàbhaladh agus choinnich iad riutha ann an
Lexington. Às deidh dhaibh beagan fois a ghabhail chum iad orra air ais a
Bhoston 's iad air an leantainn le luchd-mailisidh. Thachair batailean eile a
bha gu math fiathaich ach mu dheireadh ràinig na Breatannaich Boston gu sàbhailt
aig dol fodha na grèine. Bha iad air 273 a chall, marbh 's leònte. Chaill na
h-Ameireaganaich 95. Nuair a dh'èirich a' ghrian larna-mhàireach, bha Boston
agus na Breatannaich na broinn air an cuairteachadh le còrr 's 20,000
luchd-mailisich a bh'air cruinneachadh tron oidhche. Bha an t-Ar-a-mach
Ameireaganach air tòisicheachadh.

Thug naidheachdan a' chath buaidh mhòr air na tìrean-imrich eile. An 10mh
Ceitean, chruinnich an Darna Còmhdhail Tirmorach ann am Philadelphia agus
thoisich iad stiùir a chur air a' ghnothach. Às na diofar aonadan mailisidh
chruthaich iad an t-Arm Tirmorach agus thagh iad George Washington na sheanalair
os a chionn. Chaidh esan a Bhoston agus ghabh e smachd air na feachdan ann an
sin.

An 10mh Cèitean, 1775, chaidh buidheann de shaighdearan-mailisidh à Vermont 's
fear Ethan Allen agus Benedict Arnold os an cionn gu ruige Dùn Ticonderoga a bha
suidhichte air bruathach Loch Deòrsa anns a' cheann a tuath New York. Bha an dùn
cudthromach or b' fheudar do fheachd sam bith a' thighinn a-nìos à Canada dhol
seachad air. Uill, choisich an fheachd Ameireaganach a-steach air an oidhche
nuair a bha na saighdearan Breatannach nan cadal agus rug na h-Ameireaganaich
greim air an dùn agus air an cuid pùdair a bha na bhroinn.

Nuair a ràinig George Washington Boston san Iuchair, 1775, b' fheudar dha
dèileachadh ri mòran duilgheadasan a leithid ginn uidheamachd chogaidh. Ach cha
b' fhada mus robh ùidh aige ionnsaigh a thoirt do na Breatannaich a bha glaiste
am broinn Bostoin. Cha robh na ceannardan eile cho cinnteach. Ged a bha na
h-Ameireaganaich na bu phailte na bha na Breatannaich, bha eagal orra gu robh na
saighdearan Breatannach fada na b' fheàrr agus gun chàilleadh na h-Ameiraganaich
gu dubh. Às deasbad a shìn fada, mhothaich cuideigin nach robh feachd sam bith
fhathast air na h-Àrdan Dorchester a bha a' coimhead an t-slighe-mara a-steach a
Bhoston. Nan an ceann-tìre seo ann an làmhan nan Ameireaganach 's gunnaichean
mòran ann, b' urrainn dhaibh na Breatannaich a ghearradh bhon taic-mara aca.
Bhiodh droch thaghadh aca eadar batail eile a leithid Bunker Hill agus Boston
fhàgail.



https://gd.wikipedia.org/wiki/Meanbh-chuileag

Tha a' mheanbh-chuileag (Culicoides impunctatus) (Albais: Hielan Midgie) 'na
ghnè de mheanbh-fhrìde itealaich agus fuil-shùgach dhen teaghlach
ceratopogonidae. Gheibhear iad eadar Èirinn is Breatann san iar agus an an t-Sìn
san ear. 'S e plàigh a th' annta ann an sùilean na mòrchuid aig a bheil
droch-bhuaidh air turasachd agus àiteachas.

Tha am facal cuileag a' tighinn on t-Seann-Ghaeilge cuil aig an robh an aon
chiall, leis an iar-leasachan -ag a chomharraicheas rud beag bìodach agus meanbh
mar ro-leasachan (on t-Seann-Ghaeilge menb "beag bìodach") aig an toiseach. Tha
am facal cuil a' tighinn on fhreum Innd-Eòrpach *ḱul "gath" agus leis a sin, tha
dàimh aige ri faclan mar

Agus, stèidhichte air culex, culícido "co-cheangailte ri cuileagan" san
Spàinntis.

'S e míoltóg an t-ainm air sa Ghaeilge, on t-Seann-Ghaeilge míltóg, 's e sin
míl(ta) "beathach ìochdarach" agus -óg "-ag" - mialtag sa Ghàidlig fhèin. Ann an
Gaelg, 's e myn-whaillag "mion-chuileag" (myn + quaillag) no quilleen "cuileag"
('s e sin, "cuil(eag) bheag").

'S e a' mheanbh-chuileag am measg na feadhainn as lugha san t-saoghal 's chan
eil tè inbheach ach mu 1.5mm a dh'fhaid. Tha sgiathan na meanbh-chuileige breac
(rud a dh'adhbharaich an t-ainm Laideann aca (punctatus "dotagach") ach chan eil
iad gu feum airson a' mheanbh-chuileag eadar-dhealachadh o fheadhainn eile ach
fo ghloine-amhairc Tha iad 1.4mm a leud is na sgiathan làn-sgaoilte aca.

A chionn 's gu bheil e cho doirbh an diofar eadar a' mheanbh-chuileag is
feadhainn dlùth an dàimh dhi mar Culicoides cubitalis, 's e anailis rDNA an
gleus as cumanta a chleachdar air a shon sin. Tha 37 gnè de mheanbh-chuileagan
ann an Alba ach 's e Culicoides impunctatus an tè a nì ionnsaigh air daoine as
trice.

Chaidh a' chiad tuairisgeul saidheansail oirre a dhèanamh ann an 1920 leis an
fhrìde-eòlaiche Bheilgeach Maurice Emile Marie Goetghebuer san leabhar aige
Ceratopogoninae de Belgique ach tha teaghlach nam meanbh-chuileagan air a bhith
mun cuairt fad ùine mhòr is feadhainn faisg an dàimh dha Culicoides impunctatus
air an lorg ann an òmar a tha mu 120 millean bliadhna a dh'aois san Leabanon.

Gheibhear iad an dà chuid air fearann àrd agus ìseal ann an Alba agus taobh
tuath na Cuimrigh 's ann as pailte a tha iad ann an iar-thuath na h-Alba eadar
deireadh an earraich agus deireadh an t-samhraidh, gu sònraichte ann an
àitichean taise mar bhoglaichean is coilltean. Mar is trice, ma tha
mòinteach-liath (Sphagnum spp.), frafann (Juncus articulatus), luachair a'
bhlàtha ghèir (J. acutiflorus), fianach-gorm (Molinia caerulea) no roid (Myrica
gale) mun cuairt (lusan a tha a' comharrachadh talamh uisgeach, bidh
meanbh-chuileagan ann.

Tha cuid a lusan ann nach fhaighear a' mheanbh-chuileag cho pailt mun cuairt
ann, a' gabhail a-staigh raineach (Pteridium aquilinum) agus seòrsachan eile do
chòinnteach seach mòinteach-liath.

Gheibhear iad cuideachd ann an àitichean freagarrach dhaibh sa chorr de
Bhreatann, Lochlann agus sgìrean eile san Roinn Eòrpa, san Ruis agus taobh tuath
na Sìne.

Bidh an fheadhainn bhoireann a' cruinneachadh ann an sgaothan mòra ann an
coilltean is boglaichean 's e a' bìdeadh dhaoine agus is iad-san a' chuileag as
lugha ann an Alba a nì sin, ged a thig a' mhòrchuid dhiubh beò air fuil cruidh,
chaorach agus fhiadh. Air a' Ghàidhealtachd, 's iad crodh a bhìdeas iad as trice
(38.4%), fèidh (23.0%), caoraich (9.9%) agus mac an duine (0.3%).

Nì na meanbh-chuileagan boireann inbheach bìdeadh gu math faisg air na h-ionadan
sìolachaidh aca (ged a chaidh an lorg suas ri 1km air falbh uapa), faisg air an
talamh agus is ann sa chamhanaich a thig iad a-mach gu sònraichte ach bìdidh iad
uair sam bith dhen latha ma tha e sgòthach a chionn 's gur e gainnead solais a
thàlaidheas a-mach nam meanbh-chuileagan boireann. Cha bhi iad cho beòthail ma
bhios a' ghaoth nas luaithe na 6mph no an taisead fo 60-75%.

Togaidh iad fàileadh an cuid seilge suas ri 200m air falbh. 'S e 1-octen-3-ol,
fual, phenol, acetone agus CO2 a chuireas iad gu feum airson mothachadh do
bheathaichean. 'S e CO2 a chuireas iad gu feum airson ionad pongail de bheathach
fhiosrachadh.

Tha giallan lannach fiaclach goirid orra a dh'obraicheas cha mhòr mar shiosaran
ach nach adhbharaich ach lotan gu math eu-domhain agus ri linn sin, cha dèid aca
air bìdeadh tro aodach agus feumaidh iad craiceann a tha ris. Tha histamines
'nan smugaid a bhrosnaicheas sruthadh an fhala san lot agus ged a
dh'adhbharaicheas sin atadh, cha bhi droch-bhuaidh aice ach air daoine aig a
bheil droch-aileirgidhean 'nan aghaidh.

Mur am bris dad a-steach air meanbh-chuileag is i ri sùghadh, togaidh i mu 2µl
de dh'fhala ann an 3 no 4 mionaidean. A dh'aindeoin sin, cha leag iad a leas
fuil ithe a chum gintinn ciad ghinealach nan uighean. Beiridh meanbh-chuileag
bhoireann eadar 30 agus 100 ugh air uachdar tais rè an t-samhraidh agus
nochdaidh na larbhachan an dèidh 24 uairean a thìde. Chan eil iad ach
leth-uisgeach agus bàthaidh iad ann an uisge fosgailte agus seargaidh iad gu bàs
ann an talamh tioram. Ithidh iad cha mhòr rud sam bith, a' gabhail a-staigh
nematodes, larbhachan eile, fungi agus lusan agus pronnas lusan. Thèid iad tro 4
ìrean larbhachd agus 's e larbha san cheathramh ìre a mhaireas tron gheamhradh.
Cha mhair ìre a' phùpa sa Chèitean no san Ògmhios ach latha no dhà. Ma dh'itheas
an fheadhainn fhireann dad, 's ann air flùraichean a thig iad beò agus mairidh
an dà dhiubh suas gun Dàmhair ann an Alba.

Faodaidh gun dèid galaran gabhaltach a ghluasad do shealg nam meanbh-chuileagan
is iad a' sùghadh fuil, mar eisimpleir Haemoproteus belopolskyi a
dh'adhbharaicheas galaran ann an eòin

Bidh iad cuideachd a' giùlan galar epizooticeach fuil-ruitheach nam fèidh (EHD)
agus bìoras na teanga ghorm a bhuaileas air ainmhidheach ath-chagnach.

Chan eil cus fiosrachaidh mu bhuaidh shealgairean air a' mheanbh-chuileag.
Ge-tà, an dèidh geamhraidh 2010 ann an Alba a bha air leth fuar, cha do rinn a'
mheanbh-chuileag ach fàs oir is a-rèir coltais cha robh droch-bhuaidh air an
àireamh-san aig an fhuachd air a' Ghàidhealtachd ach leis gun do dh'fhulaing na
sealgairean aca-san, mar ialtagan is eòin, dh'fhàs an àireamh gu mòr as
t-samhradh 2010.

Tha teòirig ann a tha ag ràdh gun robh àireamh nam meanbh-chuileagan fada nas
lugha nuair a bha Alba còmhdaichte le craobhan fhathast is uiread an uisge san
talamh nas ìsle agus gum mìnicheadh seo gainnead de bheathaichean a dh'itheas
meanbh-chuileagan gu sònraichte. Chan ith ialtagan agus eòin mar cheileirichean
(Phylloscopus spp.) agus ainleagan-dubha (Apus apus) àireamh bheag dhubh agus
ged a ghlacas driùchdan (genus drosera) agus am mòthan (Pinguicula vulgaris)
meanbh-chuileagan, chan eil buaidh fhollaiseach aca uile air an àireamh-se.

A bharrachd air sin, tha luchd-rannsachaidh san Eilean Sgitheanach agus ann an
Earra Ghàidheal air dà ghnè de dh'fhìneag dhearg a lorg (Parafeiderium stuarti
agus Centrotrombidium blackwellae) aig a bheil larbhachan a tha 'nam
faoighichean 's a' tighinn beò air meanbh-chuileagan inbheachd.

A bharrachd air sin, tha buaidh air stuthan a tha fàileadh dhiubh a sgaoileas
1-octen-3-ol no co-thàthaidhean phenol eile no acetone agus CO2. Feumaidh
co-dhiù 200ml/mion de CO2 a bhith 'gan sgaoileadh mus bi buaidh agus 's iad
ribean fàilidh a sgaoileas 1-Octen-3-ol, fual bà agus CO2 no acetone, fual bà
agus CO2 an fheadhainn as èifeachdaiche.

Tha aon àite ann an Alba a tha air ainmeachadh air a' mheanbh-chuileag sa
Ghàidhlig fhèin, Camas nam Meanbh-chuileag, tuath air Àird Lusa air Diùra agus
a-rèir beul-aithris, chaidh cuideigin a cheangal ri post ann airson 's gun
itheadh na meanbh-chuileagan gu bàs e no i.

Sa chorr dhen dùthcha, tha grunn ainmean-àite Beurla a tha a' toirt iomradh orra
mar Midge Hall on t-Seann-Bheurla mycg + halh "oisean mheanbh-chuileagan" ann an
Lancashire, Midgham (on t-Seann-Bheurla mycg + hām "tuineachadh
mheanbh-chuileagan") ann an Berkshire agus Midgley (on t-Seann-Bheurla mycg +
lēah "coille mheanbh-chuileagan) ann an Yorkshire.

Ann an Èirinn, Gleann na Míoltóige ann an Ros Comáin agus Tamhnaigh na Míoltóige
("tamhnach na meanbh-chuileige") ann am Maigh Eo a' toirt iomradh orra.

Tha amaladh-cainnte ann, Seachd tursan gun a dhol air iomrall timcheall earball
mheanbh-chuileige - feumaidh tu a chanail seachd uairean ann an aon anail.

Tha am facal ga chleachdadh gu tric san àireamh shingilte sa Ghàidhlig, ged a
tha na milleanan dhiubh ann, m.e. tha a' chuileag dona a-nochd, coltach ri tha
am buntàta math am bliadhna.

Tha iad a' nochdadh ann am bàrdachd air uairibh, can sa phìos tràth seo le
Donnchadh Bàn air a bheil Òran an t-Samhraidh:

Sgrìobh Dubhghlas de hÍde dàn ann an Gaeilge mu dhamhan-allaidh agus
meanbh-chuileag san 19mh linn a tha gu math ainmeil ann an Èirinn:

Tha i a' nochdadh san Albair mar midge agus mar mheanbhair midgie agus a'
riochdachadh an dà chuid na cuileige agus rudeigin no cuideigin a tha beag
leibideach. A bharrachd air sin, tha a h-ìomhaigheag a' nochdadh ann am faclan
mar midge-merchant "marsanta de rudan beaga" agus midge's knee-buckle "rud a tha
do-chreidsinneach beag.



https://gd.wikipedia.org/wiki/%C3%88irinn_a_Tuath

'S e Èirinn a Tuath (Gàidhlig na h-Èireann: Tuaisceart Éireann; Beurla: Northern
Ireland; Ullans: Norlin Airlann) roinn den Rìoghachd Aonaichte. Tha Beul-Feirste
aice mar prìomh-bhaile agus tha 1,837,938 neach a' fuireach innte. Tha ceithir
chànain: Gaeilge (Gàidhlig na h-Èireann), Ullans (Beurla Ghallda Ulaidh) agus
Beurla air aithneachadh anns an sgìre.

Bidh feadhainn ag eigheachd Còigeamh Uladh air ach chan eil ach mu dà-threas den
sgìre ud (agus 86% dhen àireamh-shluaigh) fo chùmhachd riaghaltas Èirinn a
Tuath. Tha strì mòr air a bhith anns an dùthaich eadar na daoine a tha a'
fuireach ann o chaidh thaobh a deas Èirinn a phàirteachadh bhon Rìoghachd
Aonaichte ann an 1922, gu h-àraidh an dèidh deireadh na 1960an nuair a thòisich
na "troubles" mar a chanas daoine ris an strì anns a' Bheurla. Tha an
sluagh-aonachdach, ("Unionists"), leis a chuid mhòr a' leantainn an creideamh
Pròsdanach, agus sinnsearachd Gallda Albannach aca, airson Èirinn a Tuath a
chumail mar pàirt den Rìoghachd Aonaichte. Tha na nàiseantaich, no gu tric
"Poblachdaich", a tha gu mòr nan Caitligich airson aonachadh le Poblachd na
h-Èireann agus mar sin Eilean Eirinn aonachadh fo aon riaghaltas Eirinneach,
taobh a-muigh den RA. 'On "Good Friday Agreement" air Dihaoine, an 10mh latha
den Giblean 1998, tha an sìth air cumail mar is àbhaist ged a bhios fhathast
connspaid ann aig àmanan agus mort ach s' ann glè ainneamh a bhios tachartasan
mar seo ann san latha an diugh. Tha an achd seo cuideachd ga dhèanamh laghal
airson sluagh Èirinn a Tuath taghadh eadar an Rìoghachd Aonaichte agus Poblachd
na h-Èireann airson dè'n dùthaich a b' fheàrr leotha.



https://gd.wikipedia.org/wiki/Hamburg

Tha Hamburg ann an taobh tuath na Gearmailt, mu 100 cilemeatair air falbh bhon
Chuan a Tuath. 'S e Hamburg am baile as motha ach aon anns a’ Ghearmailt as
dèidh Berlin. Anns a’ bhliadhna 2005 bha 1754317 duine a’ fuireach ann an
Hamburg. 'S e baile agus stàit a tha ann an Hamburg mar a tha e ann an Berlin
agus Bremen cuideachd. Anns a’ Chuain a Tuath tha trì eileanan, Neuwerk,
Scharhörn agus Nigehörn, agus am pàirce nàdair Hamburgisches Wattenmeer a tha a’
buntainn ri Hamburg cuideachd. Taobh tuath air Hamburg tha Schleswig-Holstein
agus 'san taobh a dheas tha Sagsainn Iòsail. Tha am pàirce-nàiseanta Lüneburger
Heide suidhichte deas air Hamburg..

Tha cruth na tìre timcheall air Hamburg rèidh, chan eil cnoc nas àirde ach 116
meatair (Beinn Hasselbrack) ann.

Anns a’ bhaile tha tòrr aibhnichean, mar sin dheth canaidh iad: Venedig a Tuath
ris. Seo na h-aibhnichean cudthromach:

Tha dàm ann an Alster ann am meadhan a’ bhaile, mar sin tha dà loch-tasgaidh
ann, an Außenalster (an loch as motha) agus am Binnenalster.

Is e àite glè chudthromach anns a’ Ghearmailt agus anns an Roinn-Eòrpa airson
malairt agus trafaig a tha ann an Hamburg. Is e Hamburg an sgìre as beartaiche
anns an Roinn-Eòrpa, an dèidh Lunnainn, am Bruiseal agus Luxembourg

'S e adhair-sheòladh an gnìomhachas as chudthromaiche ann an Hamburg (m.e.:
Airbus Deutschland Gmbh). Tha ceimigeachd, bàtaichean, ola-thalamhain,
bancaichean agus na meadhanan ann cuideachd. Tha foillsichearan chudthromach
agus cliùiteach ann an Hamburg, m.e. Axel Springer AG, Gruner&Jahr neo Heinrich
Bauer Verlag. A thuilleadh air sin, tha stèiseanan telebhisean m.e.: NDR, ARD
agus an caochladh gnìomhachais ciùil ag obair anns a’ bhaile.

Ged nach eil Hamburg suidhichte aig a’ chladach tha an Elbe anns a’ bhaile
domhainn agus leathann gu leòr airson port-mara cudthromach. Is e am port as
motha air feadh a’ Ghearmailt a tha anns a’ phort Hamburg agus an dàrna phort as
motha anns an Roinn Eòrpa. B’ e baile malairteach bhon meadhan–aoisean a bha ann
an Hamburg agus chaidh margadh nan sèaraichean a stèidheachadh anns a’ bhliadhna
1558, a chiad mhargadh anns a’ Ghearmailt. Chan eil e glè chudthromach an-diugh.

Bhon 4mh linn bha daoine a’ còmhnaidh anns an sgìre far a bheil Hamburg
an-diugh. Chaidh eaglais agus daingneachd a stèidheachadh anns a’ bhliadhna 810
bho Teàrlach Mòr. B’ e Hammaburg an t-ainm a bha air an daingneach. Ach tro na
linntean dh’atharraich Hammaburg gu Hamburg.

Bhon 12na linn bha àite malairt ann. Bhon a sheo dh’ fhàs am baile nas motha
agus anns na meadhan-aoisean b’ e àite cudthromach a bha ann an Hamburg, is
dòcha an àite a bu chudthromaiche anns an Hanse.

B’ e companaidh malairt eadar-nàiseanta a bha anns an Hanse. Chaidh a
stèidheachadh le luchd-malairt à Lübeck, Rostock, Wismar, Hamburg agus bailtean
eile anns a' Ghearmailt. Chaidh iad còmhla oir bha iad airson a bhith
farpaiseach air taobh a-muigh a' Ghearmailt. Bha an Hanse glè shoirbheachail
agus dh’fhàs e glè bheartach. Tro na bhliadhnaichean dh’atharraich iad bho
comann mhalairt gu comann nam bailtean.

Aig an àm seo chaidh bathar a ghiùlain air a' mhuir agus na h-aibhnichean agus
mar sin dh’fhàs spùinneadairean–mara nas treasa. B’ fheudar do fir-cheàirde
fhulang cho fad air 300 bliadhna. B’ e Klaus Störtebeker an spùinneadair–mara as
ainmeile aig an àm seo. Chaidh e a thoirt don phrìosan agus chaill e a cheann
anns a’ bhliadhna 1401. Anns a' bhliadhna 1619 b’ e Hamburg am baile as motha
air feadh a' Ghearmailt a bha ann an. Eadar an 16mh linn agus an 20mh linn bha
Hambug a’ buntainn don Danmhairg agus pàirt dhen Ìompaireachd Naomh Ròmanach na
Gearmailt. Anns a’ bhliadhna 1871 cheangail Hamburg ris an Deutsches Reich.

Anns an Dàrna Cogadh, anns an Iuchar agus an Lùnasdal 1943, nuair a leag
itealanan bomaichean air Hamburg, chaochail eadar 40.000 agus 50.000 duine. B’ e
Operation Gomorrha an t-ainm a bha air an gnìomh seo.

San 3 am Faoilleach 1809 rugadh Felix Mendelssohn Bartholdy, neach ciùil
cliùiteach, ann an Hamburg.

'S e àite inntinneach agus iomraiteach air feadh na Roinn Eòrpa a tha ann an
Reeperbahn. An toiseach b' e àite far an do rinn daoine ròpaichean a bha ann an
Reeperbahn. Thàinig an t-ainm bhon fhacal Ghearmailtis "Reep" a tha a’
ciallachadh ròpa. An-diugh tha an t-sràid cliùiteach airson taighean-shiùrsachd,
taighean-cluiche, ceòl agus Cabarett.

Faisg air an Reeperbahn tha am Fischmarkt (margadh-èisg). Ach cha do rèic daoine
iasg a-mhàin, ach beathaichean eadar-dhealaichte agus tòrr rudan eile.

Ann an St. Pauli, faisg air am Fischmarkt, tha na Landungsbrücken, àite far a
bheil na bàtaichean mòra a’ ruigsinn air Hamburg.

Eadar meadhan a’ bhaile agus am port tha an Speicherstadt, àite far a bheil tòrr
seann ionadan-tasgaidh mòra. Chan eil sràidean ann ach cladhan-aibhnichean ris
an canar Fleete. 'S e àite inntinneach agus brèagha a th’ ann an-diugh. Chan eil
a h-uile taighean cleachdte mar taighean stòras-bhathair. Tha na h-oifisean agus
na taighean-còmhnaidh daor an seo a-nis. Tha sia eaglaisean mòra ann an Hamburg
agus 's e Eaglais Naomh Mìcheal an ìomhaigh a tha aig Hamburg.

Chan eil an taigh as sine den bhaile anns a’ bhaile fhèin ach air an eilean
Neuwerk. 'S e taigh-solas a tha ann, chaidh a thogail anns a’ bhliadhna 1310.



https://gd.wikipedia.org/wiki/Co-ghn%C3%A8itheachd

'S àbhaist do co-sheòrsachd leis a' chomhair-mhiannachd agus dà-mhiannachd
choimeas. Seallaibh suidheachadh-miann.

Codaich luchd-corpeòlas co-sheòrsachd a-steach do seòrsa, gam chomharrachadh às
a chèile, seach bhiodh cuid dhiubh sochairichte thar luchd eile ann am comann
dearbha aig ùine dhearbha.

Dh’eadar-theangaich an facal Beurla Homosexual (co-sheòrsach), a bhith
cothlamadh na ro-leasachain Grèigach homo- comharrachadh “ceudna” agus an freumh
Laideannach sex- comharrachadh “gnè”. Mar sin: cothlamadh de co- agus seòrsa.

Tha an chiad nochdach àitheanta an fhacail co-sheòrsach ann am clò-bhualadh air
a lorgadh ann am bileag Ghearmailtis sgrìobhta tron Ungaireach Karl-Maria
Kertbeny, air fhoillseachadh gun ainm ann an 1869. [deasaich]

Ged chleachd roinn sgrìobhadaire mhoich an buadhair co-sheòrsach a chur iomradh
air brìgh cho-sheòrsach sam bith (mar sgoil nam balach a-màin), an-diugh tha an
facal a’ ciallachadh sealladh miannach. Tha an facal co-chonaltrach air
chleachdadh an-dràsda a thoirt dealbh air aon-gnè brìghean nach eil miannach gu
h-àraidh.

Tha faclan lùghdachaile cleachdail; sa’ Bhreatainn, agus sa’ Bheurla, th’ann
rìomhach, A' stiùireadh/dràibheadh air a cheart, air a bhus eile, gille-tòine,
no neònach, a’ cur iomradh air fir cho-sheòrsach ann am bitheanas; lasdaire, air
chleachdadh sa’ Bhreatainn; neònach, a’ gabhail a-staigh ann am bitheanas neach
sam bith nach eil iol-sheòrsach gu glan, ach air ghabhail air ais cho
daingeachadh tro mòran cho-sheòrsaich agus sgoilearaich; tha fearas-feise,
gille-tòine, is rìomhach faclan cumanta na càinidh am measgair feadh òigearan;
agus tha gàradh, caile-bhalach, no bean-fhireann a' toirt iomhladh air
leasbaich. Seallaibh Gràin na co-sheòrsachd

Tha roinn de rannsachair a-steach dhan togalach comannach a' ghaoil
cho-sheòrsaich is feòlmhorachd air a chomhairleachadh a bhitheadh an bun-smuain
de co-sheòrsachd nas fheàrr air tuigsinn cho "co-sheòrsachdan." Comharraichidh
iad a bheil dàimean co-sheòrsach air a bhith agus mair a bhith cruthaichte ann
am caochladh de dòighean eusamhaile tro comannan eugsamhaile. Tha na
caochlaidhean air dhèanamh tro luchd-corpeòlas Stephen O. Murray a-steach do trì
seòrsa:

Gu h-eachdraidheil, ge-tà, ann an àitean far an bha dàimean co-sheòrsach
aoncihte 'san dualchas, den t-seòrsa cho a' Ghrèig seann, cuidean na Melanesia,
an Linn an Ath-bheòthachaidh 'san Fhlorence, agus Sèapan ro-nuadh, bha
dàimean-ghaoil an sàs ann an trom chuid as motha na t-sluaigh fir.

Tha mòran rannsachaidhean, as ainmaile an Modh-Miann 'San Fhireannach Daonna
(1948) agus an Modh-Miann Sa' Bhoireannach Dhaonna (1953) le Alfred Kinsey air a
lorgadh a-mach a bheil eòlasan no mothachaidhean co-sheòrsach air a bhith aig a'
chuid as motha nam daoine agus mar sin tha iad 'nan dà-mhiannaich. Bha beagchuid
de daoine a-mhàin air lorgadh (5-10%) a bhith gu glan comhair-mhiannach no
co-sheòrsach. Air an làimh eile, tha beagcuid eadhon nas lugha de daoine lorgadh
a tha air a ghabhail aig eòlasan feòlmhora ionanna leis na dà seòrsa,
comharrachadh meidh tàlaidh no àrainn. Tha rannsachaidhean eile air a
chomhairleachadh a chuir na h-iomraidhean am meud an tricead de dà-mhiannachd
agus co-sheòrsachd anns na sluaighean daonna. Ge-tà, tha a smuain na h-àrainne
na feòlmhorachd a' mealtainn gabhail ri leathann fhathast an-diugh agus tha i an
co-bhoinn ri lorgaidhean 'san rìoghachd dhaonna agus an rìoghachd-bheathaich cho
math ri rannsachaidhean bith-eòlasach nam caochlaidhean cruthach na h-eachainne
eadar sin a' buntainn ri suidheachaidhean-miann eugsamhaile. Connsaich mòran
dhaoine a bheil na mùthan eadar na h-aideachaidhean coitcheanna is dìomhair
timcheall suidheachaidhean-miann seach ri beachdan comannach àicheanach
timcheall cliathadh co-sheòrsach.

Tha rannsachadh eòlasail a' maireann a-steach do tuairmsean eugsamhaile
timcheall na cùisean a bheir èirigh do suidheachadh-miann no modh. Tha seo a'
gabhail a-staigh mus breith cùisean brogadail agus sìolachadh. Airson cùisean
comannach de roghainn, seallaibh ion-oibrichteachd gu h-ìosal.

Tha connsachadh cudthromach a' maireann thar mar a tha 'cur
suidheachaidhean-miann dhuine roimh timcheall to sìolachadh an aghaidh brodagail
cùisean. Tha còmhradh nas lugha 'maireann air co-dhiù tha 'n suidheachadh sin
faiceallach. Mar sin, dham bheachdan air ghabhail a-staigh gu leathann na
h-àrainn-miann Kinsey, aonaich a' chuid as motha a bheil beagcodaichean a-mhàin
"gu fìor" co-sheòrsach no comhair-mhiannach agus a bheil a' chuid as motha
dà-mhiannach. An prìomh-beachd a bheil air chumail an ceartair a bheil gun
amhail ur suidheachadh-miann àraid chan urrainn dha atharraichte a bhith agus
iad a bheil "buaidh" aig air a bhith nas cubhaidhe dà-mhiannach.

Tha fios aig a' chuid as motha mhòr nan oibriche sa' chungaidh-leighis agus na
h-eòlasan, cho math ris na h-eagrachaidhean LCDT, a bheil suidheachadh-miann
nàdarra, an sàs agus neo-chaochlaideach, agus a bheil e neo-chomasach a
dh'atharrachadh co-sheòrsachd a-steach do comhair-mhiannachd, no cùlaibh air
beulaibh. Tha iad a' leanntainn air gun stiùiridh na cungaidhean nàdarra sa'
chuis as motha nam cuir an dùsgadh feòlmhor an fhireannaich ri boireannaich
(agus cùlaibh air beulaibh), nuair sa' chor na beag-chodach LCDT, tha 'n dùsgadh
miannach air stiùireadh a dh'ionnsaigh na luchd an t-seòrsa cheudna.

Tha roinn nan rannsachaidhean eòlach a' comhairleachadh a bheil an co-chuir na
h-eanchainne bhoghaigich nam fear rìomhach coltach dhan eanchainn nam bean
comhair-mhiannach agus eugsamhail às am mac-samhlaidhean fireannta
comhair-mhiannach. Tha rannsachaidhean eile mar an Màirt 2000 Breedlove
(Àlaichgaol) faide na corraig iomradh [1] agus an rannsachadh an t-Iuchar 2000
Oilthigh den Texas na freagaire claisniche an t-eòlais-nearbh [2] a'
comhairleachadh a bheil fad leasbaich a' foillseachadh comharrachaidhean
meadhanach eadar fir is mnàthan comhair-mhiannach, fàsaidh fir rìomhach
"sàr-fireannta". Tha roinn nan rannsachair air lorgadh gum ma gabhaidh aon de
dhà leth-aon fèineachd rìomhach no leasbach, bidh an cothrom den leth-aon a'
gabhail fèineachd ri co-sheòrsach àrdaichte ri 50%, ged tha na meòmhrachaidhean
nan leth-aon nan rannsachair eile air lorgadh ceudadan glè neo-ionann.

Tha oidhirpean a dh'atharrachadh suidheachadh-miann (àitheanta ri
"leigheasan-atharrachaidh" agus an-dràsda beachdaichte 'mhàin aig luchd
LCDT-ainichte, gu brònach) fo dhìteadh air bhith le eagrachaidhean lìonmhora
dreuchdaile 'san raon-eòlais air cruthachadh dubhachas - air uairibh cruthachadh
fèin-mharbhadh - agus a bhith luach truagh. 'San 2001 dh'fhoillsich Dr. Raibeart
Spitzer, àrd-ollamh an leighis-inntinn aig Oilthigh Columbia rannsachadh
comharrachadh a bheil ìre fàilligidhe 'san àrainn 99.98% aig
leigheas-"slànachadh". Gu dearbh, b' an eagrachadh as motha
leigheas-"slànachadh", ministreachd ainmichte Tirall a-mach Eadar-nàiseanta,
tòisichte le dà fir gun robh 'nam co-sheòsaich a chrìochnaich suas a' fàgail a'
mhinistreachd iomadaidh bhliadhnaichean nas fhadalaiche, ga càineadh, agus
maireann ri càraid cho-sheòsach fhèin. Leig an Comann Eòlais-inntinn dhen
Ameireaga seachad fuasgladh 'san 1997 nochdadh na leasaichean gun robh air
ghabhail a-steach na comainn seo leigheasan-atharrachaidh den t-seòrsa a bhith
leantainn dòighean neo-mhodhail agus neo-shlàinteil.



https://gd.wikipedia.org/wiki/An_t-Seic

Is e dùthaich ann am meadhan na h-Eòrpa a tha anns an t-Seic. Tha mòran ainm
eadar-dhealaichte aice mar ainm oifigeil:

Tha crìochan aice 'sa tuath leis a' Phòlainn, san ear leis a' Ghearmailt, 'sa
deas leis an Eilbheis agus 'san ear leis an t-Slòbhac agus tha Pràg na
phrìomh-bhaile. 'S e Seacais an cànan oifigeil aice, ach thathar a' bruidhinn
grunnan cànain eile cuideachd. Cluinnear gu math tric Slòbhacais agus cànan nan
daoine dubh-shiùbhlaich. Bho 1 am Faoilleach gus 30 an t-Ògmhios 2009, bha an
t-Seic an ceann de Chomhairle Aonaidh Eòrpaich.

Bha An t-Seic-Slòbhac (Seicis: Československo; Beurla: Czechoslovakia)
neo-eisimeileachd stèidhichte 28mh an Dàmhair 1918 nuair a thuit Impireachd na
h-Ostaire ‘s na h-Ungaire às a chèile às dèidh An Cogadh Mòr. Bha Tomáš Garrigue
Masaryk na chiad ceann-suidhe.

29mh an t-Sultain, 1938, chuir Neville Chamberlain (A' Bhreatann Mhòr), Édouard
Daladier (An Fhraing), Adolf Hitler (A' Ghearmailt) is Benito Mussolini (An
Eadailt) An Cùmhnant Munich (Seicis: Mnichovská dohoda; Beurla: Munich
Agreement) air bhonn. A rèir An Cùmhnant Munich, fhuair Adolf Hitler sgìrean
faisg air na crìochan far a bheil sluagh Ghearmailteach a' fuireach
(Sudetenland) bhon t-Seic-Slòbhac.

14mh an Màrt, thòisich A' Ghearmailt ionnsaidh air An t-Seic-Slòbhac. 16mh am
Màrt, chaidh Cosantaireachd na Seic is na Moravia a chur air bhonn. Rè
fo-ghlacadh Nàsach, bha ainneart cumanta an aghaidh nam buidhnean
eadar-dhealaichte, mar Iùdhaich, eaglaisean, neo pàrtaidhean deamocratach. Bha
campa-prìosain ann an Lety u Písku airson na Romanaithich. Ann an Terezín
(Theresienstadt), stèidhich na Nàsaich an ghetto Iùdhach mòr, is bho Terezín,
bha iad a' gluasad nan Iùdhaich dhan campaichean-braighdeanais anns A' Phòlainn.
'S e pàirt den uile-losgadh a bh' ann.



https://gd.wikipedia.org/wiki/Si%C3%B9rsachd

Tha siùrsachd, no strìopachas, 'na reic de frithealadh na drùise, mar feis na
beòil no cleamhnas. 'S e siùrsach/strìopach a th' ann an duine a' reic
frithealadh na drùise, seòrsa de obraiche-drùise. Ann an cleachdadh nas
coitchinne an facail, bidh neach sam bith a' reic a fhrithealadh/frithealadh ri
ceann-fàth a th' air smaoineachadh a bhith neo-airidh air fhaicinn ri ga
dhèanamh/dèanamh strìopach fhèin. 'San RA, 's e siùrsach a th' ann an neach sam
bith, "gun ceadaich a chorp/corp a bhith air chleachdadh ri adhbharan draosta
ann am malairt ri dìoladh".

Ged tha strìopaichean agus an luchd-dèilige a' riochdachadh uile seòrsa is uile
suidheachadh-miann, 's e fireannaich a th' anns a' chuid as motha nan
luchd-dèilige. Tha strìopachas air dhiùltadh leis a' chuid as motha nam
creideamhan cho mì-chiatach no/agus peacach, agus tha strìopaichean air
smaoineachadh a bhith nàireach no daoine de inbhe ìosal sa' chuid as motha nam
comainn; ann an roinn nan dualchasan, th' am luchd-dèilige gu tric air choimhead
sìos air cuideachd ach tha iad air fhulang ri ìre nas motha na an t-siùrsach.

'San strìopachas sràide, aslaichidh an strìopach luchd-ceannachd fad a fuireach
aig oisnean nan sràidean no coiseachd ri taobh na sràide, mar as trice le aodach
gann, brosnachadh uime/uimpe. Gu tric tha an strìopach (gu cumanta air chantainn
ri "luid", "reipseach", or "sràideag" gam comharrachadh bho h-obraichean-drùise
eile) a' nochdadh a cumail a sròn 'na ghnothach/gnothach fhèin is fuirichidh e/i
dhan neach-ceannachd a thòiseachadh cur fios thuige/thuice. Ann an cuid no gu
h-iomlan air an adhbhar an cleamhnais. Tha an obrachadh dèanta sa' chàr an
neach-ceannsachd no ann am caol-shràid dhlùth no ann an seòmar air mhàl(gabhaidh
seòmraichean màl leis an uair làn no leth-uair màl taighean-òsda gum beir
frithealadh ri strìopaichean).

'S e turasachd, ann an cuid no gu h-iomlan air an adhbhar an cleamhnais, mar as
trice le strìopaichean, a tha turasachd-drùise. 'S e cinn-siubhail na
turasachd-drùise a tha dùthchannan bochda cinn-siubhail, far a brùthaidh
bochdainn daoine a-steach do strìopachas. Tha na dùthchannan seo eisimpleirean:
Thailand, Vietnam, Meagsago, Philippines, Cuba agus A' Bhreasail. Tha Cambodia
ceann-siubhail suaicheanta air a fhàs ri pàisde-mhiannaich agus tha Argentina
an-dràsda dachaigh ri sluagh cudthromach nan slaightearan, a th' ann imrich air
a dhol dhan tairbhe an peuso shaoir agus an cothrom air a' ghabhail-brath na
drùise gum beir an bathar-iùlachd air ìsleachadh Argentina dhaibh.

Cleachdaidh roinn nan pàisde-mhiannaich turasachd-drùise a dh'fhaighinn rathad
ri cleamhnas le daoine-cloinne nach eil ri fhaighinn 'san dùthaich an eòlas.
Eagraichidh na turasaichean-drùise fhèin air roinn nan làraich-lìn far a nì iad
spaglainn air am buaidhean, codaichidh dealbhan an ìobairtich, bruidhinnidh
comhairle air cleamhnas le fir, mnathan agus daoine-cloinne ann an dùthchannan
cèine aig a' mheas as fheàrr agus ciamar a sheachnadh lorgadh a-mach aig an
taigh agus thall thairis. Ged tha a' chuid as motha nan dùthchannan le
gnìomhachas mòr na turasachd-drùise ag obrachadh a lughdachadh no casgadh
turasachd-drùise, tha na turasaichean-drùise rèidh air a thoirt a chur air
adhart am cùis. Tha bailtean mar Angeles 'sna Pilippinean agus Pattaya 'san
Thailand air thoirt thairis gu bhith gu h-iomlan ri Goill gun tèid ann a
cheannach sochair-drùise, araon laghail agus mì-laghail.

Gu nuadh, tha iomadh dùthaich an Siar laghan air a reachdachadh le ruigheachd ri
dùthchannan eile a pheanasachadh luchd-dùthcha gun, cho turasaichean-drùise,
pàirtich ann an cleamhnas le òganaich ann an dùthchannan eile. Tha na laghan seo
gu h-ainneamh air thoirt gu buil do bhrìgh thèid an droch-ghnìomh
neo-fhoillsichte. [1] [2] [3]

Tha strìopach gu tric na h-ìobairtich de cionnt ainneartach. [4] Gabhaidh
ciontaichean a-staigh luchd-dèilige ainnteartach, strìopairean, agus maoir-sìthe
truaillte. 'S e targaidean na lean-mharbhaichean a th' anns na strìopaichean (gu
h-àraidh na luchd an sàs ann an strìopachas sràide), oir chì iad strìopaichean
ri targaidean furasta, no cleachdaidh iad an neul cràbhach agus comannach
co-ceangailte ri strìopaichean cho bonn air a' mharbhadh. A bhith 'nam
slaoightearan fhèin, chan eil strìopaichean cho coltach na na luchd-laghail a
bhith air rannsachadh leis na maoir-sìthe nuair thèid iad às an t-sealladh, gan
dèanamh ìobairtich a' bhruid de lean-mharbhaichean. Leis a' ghnàths na h-oibre,
thèid strìopaichean leis na luchd-dèilige gu dìomhair (a sheachnadh dragh às na
maoir-sìthe) ri h-àiteachan far an nach cuir neach casg orra, mar sin gan
dèanamh glè sho-leònte ri fir cunnartach. Rinn Robert Pickton, fear na Canada a
dh'fhuirich dlùth ri Vancouver, naidheachd an dèidh dhan lorgadh nam cuirp de
iomadaidh strìopaichean a bha ollanaichte air a tuathanas. An-dràsda 's e fon
casaid nam mort de fichead mnaoi 's a seachd bhon raon Vancouver.

Do bhrìgh tha a' chuid as motha nan strìopaichean 'nam mnathan, tha strìopachas
'na cùis chudthromach 'sna smuaintean 's luchd-dèanadais na
boireann-dhligheachas. Chruinnich luchd-beanalachd a chunnaic obraichean-drùise
cho co-mhnathan airidh air còraichean is saoradh na miann le obraichean-drùise
fhèin a chruthachadh na h-eagrachaidhean mocha na gluasad nan obraichean-drùise
mar an Buidheann Strìopaichean Astràilia. Dh'fhàs na buidhnean seo a-steach dhan
ghluasad nan obraichean-drùise an-dràsda.

Sa' bhuidhnean eile, thagair ùghdaran mar Andrea Dworkin, a bha 'na strìopach
fhèin, 'san deichead 1980 gu bheil drùis mhalairteach 'na h-èigneachadh air
thoirt gu buil le bochdainn (agus gu tric ainneart fosgailte le drùisirean).
Diùltadh luchd-tairgse an smuain gum bi siùrsachd air leasachadh. Bha air
stiùireadh leis a' bheachd seo an lagh 1999 na t-Suaine toirmisgeadh an
ceannsach (ach chan eil an reic) na drùise. 'San t-Suain o chionn an leasachadh
nan laghan, tha obraichean-drùise a-steach do ìre iomrallach air chur air a
bhith, air brùthadh a-mach air na sràidean, air a fhàs obraichean nan falbhan a'
leantainn an gluasad de bàtaichean, slighean-siubhail mar na trèanaichean, agus
àiteannan eile far a coinnichidh iad an luchd-dèilige. Do bhrìgh an
mì-laghaileachd nan luchd-dèilige 'san Suain, thèid roinn nan luchd-dèilige thar
na crìche ri dùthchannan dlùtha a rannsachadh obraichean-drùise, agus tha seo
'san Suain na prìsean sìos air a bhrùthadh.

Tha Sheila Jeffreys, neach-oilthigheach allail aig an Oillthigh na Melbourne
'san Astràilia, a' tagradh gun fulaing obraichean-drùise bho co-fhiosrachd
meallta agus air an fhìrinn sin feumaidh obraichean-drùise a' bruidhinn de
fiosrachadh math sam bith ann an obair-drùise air mhì-chreidsinn a bhith. 'S cur
an aghaidh seo ri a tairgse 'na leabhar an deicheid 1990 'Droch-Chreideamh
Leasbach' a tha a' tagradh gum bu chòir do h-uile bean air chreidsinn a bhith.
Bhuilich Jeffreys ri sgàineadh sìos ùr agus an dèanamh lochdach de h-uile
taigh-strìopachais 'san stàid Astràilianach de Tasmàinia agus tha i a' cur taic
ris a' bhuidheann na h-imriche an aghaidh obraichean-drùise, Ionnsaigh Meas,
àitheanta am measg nan obraichean-drùise cho "Ionnsaigh Mhì-mheas".



https://gd.wikipedia.org/wiki/Poblachd_na_h-%C3%88ireann

Is e dùthaich ann an Roinn-Eòrpa a tha ann am Poblachd na h-Èireann. Tha i
suidhichte air eilean Èireann. Tha crìochan aice sa tuath le Èirinn a Tuath. Tha
an Cuan Siar san iar na dùthcha agus Cuan na h-Éireann san ear. Tha Sruth na
Maoile eadar Alba is Èirinn. A-rèir an lagh chan eil Poblacht na hÉireann
(Beurla: Republic of Ireland) ach "tuairisgeul" na stàite, ach tha Éire ainm na
tìre. 'S e TG4 an sianal telebhisein aca a tha ag obair tro mheadhan na Gàidhlig
na h-Èireann anns a' Phoblachd.

Is e Córas Iompair Éireann neo CIE am Coras (Siostam) Iomair (còmhdhail)
nàiseanta a tha ann an Èirinn. Tha iad ag obair ri chèile le trì companaidhean
eile:

Tha na prìomh rathaidean agus na Motor-bhealaich fo cùram Údaras nan Boithre
Naiseanta (Ùghdarras nan Rathaidean Nàiseanta). Tha lìonradh nan Rathaidean
Nàiseanta stèidhichte air Baile Atha Cliath, le na prìomh rathaidean mar gathan
a' sìneadh a-mach ri gach ceàrnag na dùthcha. Tha na Rathaidean Nàiseanta gu
lèir clàraichte le àireamh còmhla leis an ro-litir N. A measg na prìomh
rathaidean, chaidh am N1 an aghaidh Beul-Feirste, am N4 gu Sligeach agus N8 gu
Corcaigh. Tha an M1 agus an M8 a nis air toirt ionad N1 agus N8, agus tha
Motor-bheallach iomlan mun chuairt Baile Atha Cliath a fhèin.

'S e companaidh phlèanaichean Èireannach a tha ann an Ryanair. Tha i a' toirt
seirbheis gu àitichean air feadh na Roinn-Eòrpa.

Is mòr spòrs le muinntir na h-Èireann. Is Cumann Luth-Cleas Gaelige an ùghdaras
spòrs nàiseanta as cudthromaiche ann an Èirinn. Is iadsan prìomh spòrsan sgioba
na h-Èireann: Peile agus Camanachd ( Camanachd Eireannach), chanar camogie ri
camanachd nan mnà. Is gann am paraiste as aonais club CLG ionadail.

Air barrachd, tha uidh mòr an co-ruith nan eich agus nan coin agus bithidh
iomadh daoine ri "camanachd nan gall".



https://gd.wikipedia.org/wiki/Iulius_Caesar

B' e ceannard na Poblachd Ròmanach a bha ann an Gaius Iulius Caesar (IPA:
ˈɡaː.i.ʊs ˈjuː.lɪ.ʊs ˈkaj.sar, An Ròimh, 13 an t-Iuchar 100 RC – Ibidem, 15 am
Màrt 44 RC).

Bha Iulius Caesar den teaghlach mhòr-uasal Gens Iulia, seann teaghlach a tha
stèidhichte air ban-dia Venus mar phrìomh-mhàthair.

Chuir Caius Iulius Caesar, Gnaeus Pompeius agus Marcus Licinius Crassus
trì-fir-caidreachais "Triumviratum" ri chèile anns a' bhliadhna 60 RC. B' e
Gnaeus Pompeius ceannard an Fheachd agus bha ionmhas ana-mhór aig Crassus. Phòs
Pompeius Iulia, an aon nighean aig Caesar. Chaidh Caesar a thaghadh mar Chonsul
na Poblachd Ròmanaiche ron ath bhliadhna 59 RC.

Chaidh e don Ghall mar cheannard-mhìleadh 58 - 50 RC agus chuir e a' Ghall gu
léir fo smachd nan Ròmanach. Thig e do Bhreatainn cuideachd. Sgrìobh e aithris
mu cheannsachadh na Gaille agus s' e Commentarii de Bello Gallico an tiotal a
th' air.

Nuair a bha Iulius Caesar airson tilleadh don Ròimhe dh'adhbharaich e
cogadh-catharra an aghaidh Phompeiuis. Chaidh Pompeius a mharbhadh anns An
Èipheit 48 RC agus bhuannaich Iulius Caesar an cogadh seo. Sgrìobh e aithris mun
chogadh-catharra agus s' e Commentarii de Bello Civili an t-ainm a th' air. Thig
Iulius Caesar don Èipheit agus bha e a' gaolaireachd còmhla ris a' bhan-rìgh
Kleopatra. Bha mac aca agus b' e Caesarion an far-ainm a bh' air.

Rinn còmhlan de sheanairean fo cheannardas Mharcuis Iuniuis Bhrutuis guim an
aghaidh Chaesair anns an Ròimhe 44 RC agus mharbh iad e an seo 15 am Màrt.

Ann an 42 RC chaidh dia a dhèanamh a Chaesar "Divus Iulius" agus thog a
mhac-peathar agus uchd-mhac Caius Octavius (an dèidh seo ainmichte Augustus)
teampall dha anns An Ròimhe 29 RC.



https://gd.wikipedia.org/wiki/E%C3%B2las-n%C3%A0dair

'S e eòlas-nàdair (no feallsanachd-nàdarra, no fiosag) an saidheans nàdarrach a
tha a' ceasnachadh riaghailtean bunaiteach an nàdair. Tha e a' rannsachadh
co-phàirtean bunaiteach an nàdair agus nan eadar-obraichean orra. Tha e a'
dèiligeadh ris na feartan agus ri giùlan stutha is lùiths ann am fànas is ann an
tìde. Tha e a' dèiligeadh ri daineamaig fànais is tìde cuideachd. Bheirear
iomradh air nàdar-fheallsanachd gu tric mar saidheans an nàdair neo-bheathail,
an coimeas ri bith-eòlas, saidheans an nàdair bheathail.

Tha iomadh roinntean anns an saidheans seo. Tha feallsanaich-nadurra air a bhi
ri rannsachadh leantainneach bhon 17mh linn, nuair a rinn Isaac Newton cuid
obair bunaiteach air feartan (no buaidhean) de solas.

Tha aonadan-thomhais riatanach ri deuchainnean saidheansail. Is Système
international d'unités neo SI an siostam-thomhais caighdeanachd de eòlas-nàdair
anns an latha an diugh. Tha e stèidhichte air seachd bun-aonadan. Tha gach
bun-aonad na h-aonad thomhais do bun-fheairt. Gabhar le abhaisteas, gu bheil
gach bun-fheart ann an seòlad neo-eisimeileachd fa-leth. Is iad na bun-fheartan:
fàd, màs, tìm, teasad, srùth-dhealaineachd, àireamh agus soillearad. Is iad na
bun-aonadan: Metre, Cilogram, Diog (seconde), Ceilbhin, Ampere, Mòl, agus
Càindeile. Tha ainmean agus comharraidhean nan aonad aontaichte aig ìre
eadar-nàiseanta, ach le abhaisteas sgrìobhair ainmean nan aonad an aithisgean
agus pàipearan a rèir na caighdeanan litrichidh daingnichte ri cànan an aithisg.

Cha robh nàdair de solas cinnteach ri linn Newtoin- bha cuid feallsanaich den
bheachd gur e sruth de meanbh-chnapan a bha ann an gath-solais agus cuid den
bheachd gu robh solas a' siubhal na tuinn. Tha fios againn anns an latha an
diugh gu bheil nàdair de sruth de meanbh-chnapan (fotonan)agus gu bheil nàdair
de tuinn ann an gath sholuis.

"Nuair a bhios cumhachd-eiginn a' gnathadh air corp, bithidh luach an
luathachaidh a rèir an fhorsa roinnte le a thomad."



https://gd.wikipedia.org/wiki/Basel

'S e baile mòr ann an ceann a tuath na h-Eilbheise a th’ ann am Basel (IPA:
ˈbaːzəl, Eadailtis/Rumantsch: Basilea, Fraingis: Bâle). Tha e suidhichte aig
257m os cionn ìre na mara ri taobh na h-aibhne Rhein, anns an roinn
(Gearmailtis: Kanton) Basel-Stadt, air na crìochan trì-nàiseanta còmhla ris an
Fhraing agus a' Ghearmailt. Tha Basel dìreach 75km air falbh bho Zürich, 187km
bho Ghenève, 78Km bho Luzern agus 70km bho Bhern, prìomh-bhaile na dùthcha.

Ged nach eil ach 169,536 duine a’ fuireach anns a’ bhaile fhèin, tha mu 830,000
anns an sgìre eadar-nàiseanta uile gu lèir, mòran dhuibh air an taobh thall na
crìochan anns an Fhraing is A′ Ghearmailt. 'S e an treas baile as motha anns an
dùthaich a rèir àireamh-sluaigh.

'S e Gearmailtis an cànan a tha aig a’ mhòr-chuid dhe na daoine ann am Basel.
Chaidh am baile a chlàradh airson a' chiad turas ann an 374 agus chaidh an
t-oilthigh, far an robh Erasmus, Paracelsus agus Nietzsche an sàs, a
stèidheachadh ann an 1460. Chaochail Fritz Haber an seo ann an 1934 agus Tadeus
Reichstein ann an 1996.



https://gd.wikipedia.org/wiki/Albais

'S e a’ Bheurla Ghallda no Albais (anns a chainnt fhèin Scots san latha an diugh
agus Inglis gu h-eachdraidheil) cànan Tiùtonach a tha air a bhruidhinn anns a'
Ghalldachd, Arcaibh agus Sealtainn ann an Alba agus Ulaidh an Èirinn (far an e
'Ullans' a bhios iad ag èigheachd air ann an còmhlan oifigeach ach 'se 'Scots' a
chanas an sluagh fhèin ris).

'S e a’ Bheurla Ghallda an seann chànan aig Lodainn (agus an seann Rìoghachd
Shasannach anns an robh Lodainn mus d'fhuair na Gàidheil smachd air,
Northumbria) agus 'se a-chuir fhàs den Ghàidhlig ann an Galldachd Alba. Aig aon
àm 'se seo am prìomh cànan ann an Alba agus 'se a bhiodh air a cleachdadh mar
cànan oifigeil leis na Rìghrean agus am Pàrlamaid ach tha e air crìonadh an
dèidh do dh'Alba aonachadh le Sasainn ann an 1707 agus tha Beurla Shasainn air
an aite aige a ghabhail mar prìomh cànan an t-sluagh mhòr de dh'Albannaich. Bha
toir bàrdachd ainmeil air a sgrìobhadh 'sa chànan agus 'se Raibeart Burns am
Bàrd is ainmeil a dh'obair 'sa chànan - chanadh a chuid mhòr de dhaoine gur e'
am prìomh bàrd aig na h-Albannaich.

'Se 'Inglis' a bh' aig na gall a bhitheadh ga bhruithinn air an cànan aca ach
mun 15mh-16mh linn thoisich iad ag èigheachd 'Scots' air ged a se seo an t-ainm
a bh' air a' Ghàidhlig aig an àm. An deidh seo se 'Erse' no 'Irish' a bha aca
air Gàidhlig na h-Alba. Tha feadhainn ann an t-saoghal a' Ghàidhlig a chleachdas
an nua-fhacal connspaideach 'Albais' mar ainm a' Bheurla Gallda ged nach e seo
ainm a tha freagarrach a rèir eachdraidh an dùthaich agus nan Gàidheil.



https://gd.wikipedia.org/wiki/Doha

'S e prìomh-bhaile Chatar a tha ann an Doha (Arabais: لدوحة, (Ad-Dawḥah) neo
(Ad-Dōḥah). 'S e am baile as motha na dùthcha cuideachd, tha mu 80 % de muinntir
na dùthcha a’ fuireach anns an àrd-bhaile Doha. Tha e suidhichte air cladach
Camas Pearsach. B’ ann ann an Doha far an robh na Geamaichean Àisianach anns a'
bhliadhna 2006.

Chaidh am baile a stèidheachadh anns a’ bhliadhna 1850 le Al-Bida mar ainm.
Thàinig an t-ainm “Doha” bhon fhacal Arabach ad-dawha, a’ ciallachadh: a’
chraobh mhòr. Canar gun robh craobh mòr, mòr ri taobh a' bhaile iasgach a bha
ann aig an àm seo.

Tha pàirt den baile ann ris an canar Education City. Tha mòran oilthighean ann,
seo cuid den fheadhainn as cudthromaiche:

Tha port-adhair eadar-nàiseanta, an Doha International Airport ann cuideachd.
Ach air sgàth 's gun do fhàs an roinn malairteach ‘s an roinn turasachd cho
luath, gu h-àraidh aig àm nan Geamaichean Àisianach, tha am port-adhair ro bheag
airson an trafaig a th’ ann an-diugh. Bidh port-adhair ùr, an New Doha
International Airport, air a thogail. Bidh a’ chiad phàirt dheth deiseil ann an
2009, bhidh e mòr gu leòr airson 25 millean luchd-siubhail gach bliadhna.
Thathar an dòchas gum bidh am port-adhair ùr deiseil ann an 2015. . .



https://gd.wikipedia.org/wiki/D%C3%A0-ogsaid_gualain

'S e co-thàthadh ceimigeach dèanta bho dà atam ogsaidean agus aon atam gualain a
tha ann an carbon dà-ogsaid (foirmle ceimigeach CO2) .

Gheibhear carbon dà-ogsaid gu nàdarrach mar ghas anns an àile, aig
co-chruinneachdh de 400 pairtean sa mhillean (0.04%).

Bithidh lusan, algae, agus saidhean-bhitheagan a' cleachdadh foto-cho-chur a dh'
iompachadh carbon dà-ogsaid agus uisge, comhla ri lùths solais, gu
carbohaidreatan agus ogsaidean. Cuideachd, bithidh caochladh pròiseasean
nàdarrach is daonna a' dèanamh carbon dà-ogsaid, a' gabhail a-staigh losgadh
guail is carbohaidreatan, brachadh siùcaran, bruchdaidhean beanntan-theine is
giosaran, agus analachadh ainmhidhean.

Ged a tha carbon dà-ogsaid cudromach do bheatha, tha a cho-chruinneachadh san
àile air a bhith ag àrdachadh o chionn an Tionndadh Gnìomhachais, ag
aobharachadh nise blàthachadh na cruinne.

Chaidh feartan carbon dà-ogsaid a rannsachadh leis an fhear-saidheans Albannach
Joseph Black sna 1750an. Lorg e a-mach gun dèanar carbon dà-ogsaid bho
analachadh ainmhidhean agus brachadh meanbhagach.



https://gd.wikipedia.org/wiki/Cogadh_Catharra_Ameireaganach

Thachair an Cogadh Catharra Ameireaganach eadar 1861 agus 1865 eadar na stàitean
a deas a bha a' strì dùthaich neo-eisimeileach stèidheachadh agus na stàitean a
tuath a bha airson an dùthaich a chumail aonaichte. Thàinig an cogadh gu crìoch
nuair a bhuanaich na Stàitean a Tuath. 'S e cogadh a b' fhuiltiche ann an
eachdraidh na Stàitean Aonaichte. Chaidh tòrr is 600,000 saighdearan a mharbhadh
ann.

Anns a' cheann a deas na Stàitean Aonaichte, bha mòran de dhaoine a bh' air an
cumail ann an tràillealachd, daoine dhubha a bh' air an toirt thar a'Chuain Siar
bhon Afraga. Ged a bha tràillealachd ceadaichte air feadh na Stàitean Aonaichte
aig àm an Aramach, 's ann ann an ceann a deas gu h-àraidh a dh'fhàs i cudromach
dhan eaconamaidh ionadail anns na bliadhnaichean a lean deireadh an Aramach. Aig
an dearbh àm , chaidh tràillealachd à bith buileach anns a' cheann a tuath.

Aig àm a' chogaidh 1812 eadar na Stàitean Aonaichte agus a' Bhreatainn Mhòr, bha
an aon uibhir de stàitean saora sa bha stàitean far an robh tràillealachd
ceadaichte. Bha sin a' ciallachadh gu robh co-ionnanachd eadar an dà chuid de
stàitean anns an t-Seanaid far an robh dhà sheanair aig gach stàite. Cha robh na
stàitean tràillealachd deònach idir an cuid co-ionnanachd a chall. Mu dheireadh
ann an 1820, cho-dhùin iad, bho sin a-mach stàitean ùra a leigeil a-steach nan
càraidean, an dàrna tè saor agus an tè eile tràillealachd. Mar sin, cha
chailleadh na stàitean tràillealachd an cuid co-ionnanachd de chumhachd.

Thòisich cùisean a' fàs teann anns na bliadhnaichean a lean an cogadh an aghaidh
Meagsago. Bhuanaich na Stàitean Aonaichte dhaibh fhèin cuid mhòr dhen dùthaich a
bh' aig Meagsago ro làimh agus air sàilleabh sin, bho sin a-mach, bha deasbad
mòr ann: am biodh na stàitean a rachadh a chruthachadh às tràillealachd neo
saor?

Thàinig an deasbaid gu teann ann an 1854 nuair a chaidh roinn Kansas
stèidheachadh. Chaidh co-dhùnadh gum b' e muinntir Kansas fhèin a cho-dhùnadh an
tigeadh Kansas a-steach mar stàit thràillealachd neo shaor. Thàinig tòrr mòr de
dhaoine a-steach dhan Kansas, cuid airson tràillealachd 's cuid an aghaidh 's an
dàrna taobh a' feuchainn an taobh eile a phutadh a-mach às an Kansas. Bhris
fòirneart a-mach 's mhair seòrsa de chogadh catharra ann an Kansas mu
leth-dhusan bliadhna gu ruige thoiseach an cogadh catharra aig ìre nàiseanta.

Thàinig cùisean gu ceann aig ìre nàiseanta ann an 1860 aig àm iomairt an
taghaidh. Gheall Abraham Lincoln nach leigeadh e tuilleadh stàitean ùra a
thighinn a-steach ach mar stàit shaor. Dhiùlt cuid de na stàitean a deas
ghabhail ri sin, oir bha fhios aca gun chailleadh iad an cuid de chumhachd anns
an t-Seanaid. Nuair a chaidh Abraham Lincoln a thaghadh, dhealaich a' chiad
shreath de stàitean bho na Stàitean Aonaichte mar a leanas:

Air an 4 an Gearran, 1861, chruinnich riochdairean às na stàitean Carolina a
Deas, Georgia, Alabama, Mississippi agus Florida ann an coinneamh ann an
Montgomery, Alabama. Roghnaich iad bun-reachd a chruthaich na Stàitean
Co-fheadarail Ameireagaidh (SCA).

Bha a-nis 11 stàitean nam ball dhen Cho-fheadaraileas. Bha 4 stàitean
tràillealachd a bha fhathast còmhla ris na Stàitean Aonaichte: Missouri,
Kentucky, Maryland agus Delaware.

As dèidh glacadh Dùin Sumpter, ghairm Ceann-suidhe Lincoln 75,000 saighdearan
mailisidh a-steach dhan seirbhis an riaghaltais fheadarail airson 90 làithean
gus ar-a-mach a chuir sìos. Sa cheann an ear, bha cùisean gu math cugallach an
toiseach. Bha feachdan a deas gan cruinneachadh air taobh thall na h-aithne
Patomac ann an Virginia mu coinneamh Washington D.C. Agus 's e glè bheag de
shaighdearan bho thuath a bh' anns a' bhaile fhèin a bheireadh dìon air 's b' e
gu math duilich do na feachdan bho thuath faighinn a-steach air air sàilleabh
aimhreit a bh' air cùil a' bhaile ann an Maryland.



https://gd.wikipedia.org/wiki/Napoleon_Bonaparte

Bha Napoleon Bonaparte (IPA: napɔleɔ̃ bɔnapaʁt, Ajaccio, 15 an Lùnasdal 1769 -
Eilean Naomh Eilidh, 5 an Cèitean 1821) na Impire na Frainge agus na
Sheanailear. Rugadh e ann an Corsaca, far an robh a theaghlach a' fuireach. Bha
athair, Carlo Maria Buonaparte na neach-lagha, agus bha a mhàthair, Maria
Letizia Ramolino, ga bhrosnachadh nuair a bha e na bhalach beag gu rudan
cudromach a dhèanamh anns an àm ri teachd.

Chaidh e gu Acadamaidh an Armailt ann am Paras nuair a bha e dìreach 14 bliadhna
a dh'aois agus bhuannaich e urram is meas gu luath. Ann an 1799 bha e na
sheanailear ann am Arm na Frainge ri linn Ar-a-mach na Frainge, agus ged a
chaill iad an Èipheit, dh'fhàs Napoleon ainmeil am measg muinntir na Frainge, an
dà chuid na beartaich is na bochd.

Bha e na Chonsal nuair a chuir e an tiotal air fhèin, “Ìompaire nam Frangach”
còmhla ri a chiad bhean Josephine, air a' chiad latha den Dùbhlachd 1804. Aig an
àm sin bha cumhachd mhòr aige agus chuir e iomadh dùthaich fo smachd anns an
Roinn Eòrpa, neartaich e an siostam sòisealta is chruthaich e codex a chleachd
mòran riaghaltasan mar eisimpleir às dèidh sin, fiù 's san latha an-diugh. Phòs
e dà thuras: a' chiad turas bho 1796 gu ruige 1809 aig Joséphine de Beauharnais,
a bha seachd bliadhna na b' aosda na esan agus gu math trioblaideach agus an
uair sin aig Marie Louise, Bana-dhìuc Pharma, bho 1810 gu ruige 1814.

Ach bha nàmhaidean cumhachdach na aghaidh. Impireachd na Breatainne, a' Phruis
agus an Ruis, agus chuidich iad dùthchannan eile airson na Frangaich a chuir air
falbh. Chaill iad an Spàinnt ann an 1812 agus cha do chuir iad an Ruis fo smachd
ann an 1813. Thòisich crìonadh na Impireachd aig an àm a bha siud.

Mar sin, chaidh a fhògradh a dh'Eilean Elba ann an 1814 is thill Rìgh Louis XVI
còrr is 15 bliadhna às dèidh an ar-a-mach mhòir. Ach ann an 1815 thill Napoleon
dhan Fhraing gu mòr-thoilicheas an t-sluaigh, gus am blàr mu dheireadh ullachadh
ann an Bhatarlù. Anns a' Chèitean 1815 shabaid Napoleon an aghaidh a thrì
nàmhaidean, ach cha robh e soirbheachail is chaidh a fhògradh a-rithist, an
turas seo gu Eilean Naomh Eilidh far an do bhàsaich e sia bliadhna às dèidh sin
ann an 1821. Bha e dìreach 51.



https://gd.wikipedia.org/wiki/Iapanais

Tha tuilleadh air 130 millean daoine aig a bheil Iapanais, a tha a' fuireach san
t-Seapan agus ann an coimhearsnachdan eilthirich Iapanach air feadh an
t-saoghail. 'S e Nihongo (日本語)a theirear ri Iapanais anns a' chànan fhèin. Tha e
a' ciallachadh cànan na h-Iapain. 'S e Grian a' bhrìgh a th' air an kanji 日 agus
an seo, Freumh air 本. Tha am briathar Sìonach-Iapanach seo, 日本(Nihon no Nippon),
a' toirt dealbh air an Iapan bho shealladh na Sìona, a thaobh suidheachaidh
cruinn-eòlasach an dà dhùthaich. 'S i an Iapan far a dh' èireas a' ghrian agus
an t-Sìn far an tèid i foidhpe. Tha an abairt Tìr Èirigh na Grèine a' tighinn às
an sin.

'S e cànan in-sònraichte (isolated language) a th' ann an Seapanais. 'S e an
cànan as dlùithe ris, Coireanais (a thaobh morf-eòlas, co-chàradh gu h-àraid),
ach nam biodh Ryūkyūanais (teanga Okinawa) ga mheas mar chànan na chòir fhèin,
's esan an cànan a bu dhlùithe mar phàirt dhen aon teaghlach cànain.

Gidheadh, 's iomadh teoric a tha ann a tha a' sireadh air mìnicheadh a thoirt
air tùs a' chànain seo, ach chan eil fiù 's aon dhiubh sin nach eil air a
connsachadh. Tha cuid de sgoilearan air Seapanais a cheangladh ri Coireanais,
Mongolais agus na cànanan Altaic eile, a' toirt iomradh air coimeas gràmadach
eatorra. Tha sgoilearan eile a' sìreadh tùs a' chànain ann an sòisealtasan
coltach ri Seapan a thaobh cultar agus eigeòlas eadar ceann a Deas na Sìne agus
An Himalaya. An dèidh sin, tha feadhainn eile a' cumail a-mach gur ionnan tùs a'
chànain agus na cànanan Draibhideach agus cànanan nan ioma-eileanach.(Polynesia)
'S ann tric a bhithear a' moladh gur e crìtheol a th' anns a' chànan seo, a'
gabhail a-steach tuilleadh air aon de na teangannan sin.

'S e cànan co-glaodhach (agglutinating language) a th' ann an Seapanais. 'S e
sin gu bheil i a' leigeil rithe structar gràmadach le bhith a' ceangladh
comharran (は、が、に/wa, ga, ni) ri stuic fhacail.

Ged a tha riochdairean ann mar: 私 watashi (mi), あなた anata (thu), 彼 kare (e), 彼女
kanojo (i) is mar sin air adhart, chan eileas gan cleachdadh cho tric ann an
còmhradh, seach ann an sgrìobhadh. Tha sin a' dèanamh gu bheil Seapanais caran
neo-dhìreach mar chainnt; rud a tha a' freagairt an t-sluaigh Seapanach gu math,
oir tha iadsan gam meas neo-dhìreach gu leòr nan dòighean.

Mar eisimpleir, chanar 私はスコットランド人です。watashi ha sukottorandojin desu. (Mise -
Albannach - tha) (Tha mi nam Albannach), ach ann an còmhradh far a bheil e
soilleir cò tha a' bruidhinn agus cò mu dheidhinn, dh' fhàgar watashi (còmhla
ris a' chomharra はwa), a-mach agus theirear スコットランド人です。sukottorandojin desu;
(Albannach-tha). Cha leigeas a leas an riochdair watashi (mi) a ràdh idir airson
's gun tuig daoine. Mar sin dheth, tha Seapanais gu math feumail airson
bruidhinn air daoine, no air dìomhaireas nach eileas ag iarraidh fhoillseachadh.
Fiù 's nan cluinneadh cuideigin an còmhradh, dh' fhaoidte nach ann a bhiodh fios
aca cò no dè air a bhiodh an luchd-labhairt a-mach, air sgàth chion
riochdairean. 'S e cnag na cùise a th' ann nach eil an t-subseig ga cleachdadh a
h-uile uair ann an còmhradh.

'S e Keigo (敬語)a chanas ri modhaileachd ann an Seapanais, agus thathas ga
cleachdadh a-rèir inbhe a' chàirdeas a tha ann eadar daoine. Chan eil càirdeas
co-ionnan sa chumantas ann an sòisealtas Seapanach. 'S tric a bhios suidheachadh
nas àirde aig neach, agus gabhaidh sin a dhearbhadh a-rèir iomadach fhactair
leithid dreuchd, aois, eòlas no fiù 's an suidheachadh anns a bheil neach aig an
àm - mar eisimpleir, cuideigin ag iarraidh fàbhair air cuideigin eile. Thathas
a' cleachdadh Keigo ann an gnothach sam bith far a bheil neach-obrach a'
bruidhinn ri neach-ceannaich; m.e. ann an taigh-bìdh, no bùth sam bith eile.
Faodaidh an neach-ceannaich cainnt dhìreach mhì-fhoirmeil a chleachdadh (gu
ìre), ach chan fhaod an neach-obrach idir, mura h-e neach a tha tòrr nas aosta
na an neach-ceannaich a th' ann.

Tha fiù 's gnìomhar beag sìmplidh air a chur an cèill ann an diofar dhòigh
a-rèir cò tha a' dol càite. Ma tha thu fhèin a' dol a thadhail air neach aig a
bheil inbhe nas àirde, 's iad mairu agus ukagau na gnìomhairean a thathas a'
cleachdadh. (Oir, tha sin a' sealltainn an inbhe nas ìsle a th' agad fhèin. Dh'
fhaodadh cainnt ùmhail seach cainnt urramach a chur orra.) Ma 's e neach 's
inbhe nas àirde aige a bhios a' falbh a dh'àiteigin, 's iad irassharu agus
oideninaru na gnìomhairean urramach. Tha diofar ìrean fhoirmealachd ann
cuideachd. Ma 's e 's gu bheileas a' bruidhinn ri caraidean dlùith, 's e iku am
facal mì-fhoirmeil, leis na comharran fireann no boireann, yo no wa, air an cur
ris a cheann. 'S e ikimasu no ikundesu a bhiodh ann ge-tà, ann an suidheachadh
nas fhoirmeile, fiù 's eadar daoine is inbhe co-ionann aca. 'S iad
suidheachaidhean "desu/masu" a theireas ri seo; far an gabh gnìomhairean
suidheachaidhean foirmeil na deiridhean modhail -desu no -masu.



https://gd.wikipedia.org/wiki/David_Cameron

'S e neach-poileataigs a tha ann an Dàibhidh Camshron (Beurla: David William
Donald Cameron).

Rugadh e 9 an Dàmhair, 1966 ann an Lunnainn, Sasainn. Bha e na Phrìomhaire na
Rìoghachd Aonaichte. Tha e a' riochdachadh Witney ann am pàrlamaid na Rìoghachd
Aonaichte, agus bha e na cheannard Pàrtaidh nan Tòraidhean eadar 2008 agus 2016.
Choisinn e dreuchd a' Phrìomh-mhinisteir às dèidh taghadh coitcheann 6 Chèitein
2010. Cha do choisinn am Pàrtaidh Tòraidheach mòr-chuid de na cathairean anns an
taghadh sin agus tha e na cheannard air Riaghaltas stèidhichte air co-bhanntachd
eadar am Pàrtaidh aigesan agus am Pàrtaidh Libearalach Deamocratach a tha fo
cheannas Nicholas Clegg. Chruthaich e riaghaltas ùr gun na Lib Deamaich nuair a
bhuannaich na Tòraidhean mòr-chuid san taghadh coitcheann 2015.

An dèidh dha an Reifreann mu bhallrachd Bhreatainn san Aonadh Eòrpach 2016 a
caill, dh'ainmich e gun toir e a dhreuchd mar phrìomhaire suas nuair a thagaidh
a cho-arba. Dh'ainmich e san Sultain 2016 gun toir e a dhreuchd mar Bhall
Phàrlamaid suas.



https://gd.wikipedia.org/wiki/Bogot%C3%A1

Tha Bogotá na phrìomh-baile Choloimbia. A bharrachd air sin, 's prìomh-bhaile na
roinne Cundinamarca agus an Distrito Capital. 'S e Santa Fe de Bogotá an t-ainm
oifigeil a th' air anns an Spàinntis. Bha àireamh-sluaigh dhe 6,840,116 aig a'
bhaile fhèin ann an 2005, a-rèir a' chunntais-sluaigh mu dheireadh. 'S e Bogotá
am baile as motha na dùthcha an còigeamh baile as motha ann an
Aimearaga-Laideannach agus an 23mh baile as motha na cruinne. Chaidh am baile a
steidheachadh ann an 1538.

Mar a b'àbhaist ann an Aimearaga, chruthachadh na Spàinntich ainmean-àite le
freumhan anns na creideamhan aca neo mar chuimhne air àiteachan agus daoine
ainmeil thall anns an Spàinn: m.e. Guadalajara de Buga, San Bonifacio de Ibagué
agus Santiago de Cali. Mar sin, fhuair am baile an t-ainm aige bho dhà fhacal
ann an Spàinntis: Santa bhon fhacal Laideann Sanctus (Coisrisgte) agus Fe
(Creideas) bhon fhacal Laideann Fides. Thathar ag ràdh gur ann às an ainm Bacatá
a th'ann an eileamaid Bogotá, a tha a' ciallachadh dùin, leis gur e
prìomh-bhaile nan Zipa a bh'ann. Tha feadhainn eile a' mìneachadh gur e Wak'ata
an seann ainm a bh'air a' bhaile agus gu bheil sin a' ciallachadh àite
coisrigte.

Ged a tha 6,840,116 nan tàmh anns a' bhaile, chan eil ach 15,606 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Chaidh Jorge Eliecer Gaitán, a bha na thagraiche do cheannas na dùthcha airson
nan Libearalach, a mharbhadh ann am Bogotá ann an 1948. Lean aimhreit agus
comhstri sna sràidean sa bhaile fad seachdain agus bha meadhan a' bhaile a
mhileadh gu tur. B' e Am Bogotazo an t-ainm a chuireadh air sin. Thàinig cogadh
an a dhèidh. Ann an 1957, an dèidh dusan bliadhna de deasbad, chaidh sgìre
shònraichte a stèidheachadh mu timcheall a' bhaile. Chaidh 5 baile eile a thoirt
a-steach fo a sgàil: Bosa, Engativá, Fontibón, Subá, Sumapaz agus Usaquén. Bha
an Riaghaltas air a bhith a' gabhail ri atharrachadh mòr airson a'
phrìomh-bhaile fiù' s bliadhnachan roimhe ann an 1945, ach chan fhaodadh càil a
dheànamh air sàilleabh gu robh cogadh sìobhalta ann.

Thathar a’ cumail am iomadach seòrsa dhe fhèis ann an Bogotá. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s tha
beairteas cultarail na dùthcha.



https://gd.wikipedia.org/wiki/Baile

An Alba, is e a tha ann am baile ach aite far a bheil bad de taighean comhnaidh
suidhichte còmhla. An Èirinn, is ciall don fhacal "baile", "dhachaidh". Ged nach
b' fheudar do ach dha neo trì taighean a bhith ann am baile, cha chleachdar an
teirm baile airson taigh fa-leth a' seasamh leis fhèin. Uaireanan ged tha, far a
bheil tuathanas fad air falbh bho àiteachas eile, cuirear an t-ainm
baile-fhearainn air an taigh tuathanaich, còmhla le na stàbullan, sabhalan agus
coitean nan sgalag. Is e a tha ann an baile-croitearachd, baile air oighreachd
croitearachd. Anns na bailtean croitearachd, is àbhaist do na taighean a bhith
sgapta air feadh fearann àiteachas a' bhaile. Ann an sgìre iomallach, chanar
clachan, ris an aite far a bheil eaglais neo cille na sgìre suidhichte, mar is
tric tha taigh neo dha mun chuairt- a chruthachadh baile air an téid an t-ainm
ionadail "Clachan". Is e a tha ann am baile-mòr, baile far a bheil ceudan neo
milltean de thaighean, agus sluagh a' comhnaidh ann.



https://gd.wikipedia.org/wiki/Val%C3%A8ncia

‘S e baile mòr agus port cudromach air oirthir an ear na Spàinne a th’ ann
València (IPA Catalanais: va'lensia, IPA Spàinntis: ba'lenθja). Chaidh e a
stèidheachadh mu 137 Ro Chrìosd le Saighdearan Ròmanach. Sgrìobh Livius gur ann
às an fhacal Laideann Valentia, a tha a’ ciallachadh fearalas, a bha an t-ainm.
Tha València suidhichte air a’ Mhuir Meadheanach, aig 10m os cionn ìre na mara,
ri taobh na h-aibhne Turia. Tha València 307km air falbh bho Mhadrid,
prìomh-bhaile na Spàinne, agus 291km bho Bharcelona. Tha 809,267 daoine a’
fuireach ann an València, am baile as motha anns a' Cho-chomann València agus an
treas baile na Spàinne. Chaidh an Llotja, neo Maragaidh Shìoda, ainmeachadh na
Àite Dualchas na Cruinne le UNESCO. A bharrachd air sin, ‘s e prìomh-bhaile na
Roinne València a th’ann València cuideachd.

Tha cuid a luchd-rannsachaidh dhen bheachd gur ann à Valentia Edetanorum, (IPA:
waˈlentia, Gàidhlig: Gaisge) ann an Laideann a th' ann an t-ainm air sàilleabh
gun tug an sgìre gu seann shaighdearan arm nan Ròmanach anns an dàrna linn.
Chleachadh an t-ainm بلنسية‎ (Balansiyya) airson na sgìre air fad agus مدينة
التراب (Medina at-Turab) airson a’ bhaile ann an Arabais ro 1245 – ‘s e an
abhainn Turia a shruthas tron bhaile fhèin. Chaidh fuaimneachadh an ainm
atharrachadh fad na linn gu nàdarra gu baˈlenθja ann an Spàinntis – ged a
thathar ga fhuaimnechadh ann an dòigh gu math dlùth air Laideann ann an
Catalanais: w → b agus t → s.

Chuireadh ainm a’ bhaile air an roinn nuair a chaidh a stèidheachadh ann an
1833.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann an València. Cha thuit ach 475mm de dh'uisge
air a' bhaile fad na bliadhna - 698mm nas lugha na Steòrnabhagh (1173mm) - leis
gur e àite gu math tioram a th' ann.



https://gd.wikipedia.org/wiki/Tr%C3%A0illeachd

‘S e siostam eaconomach a th’ann an Tràilleachd, far am bithear ag ùisinneachadh
nan daoine mar rudan neo seilbh, an àite mar dhaoine le còirichean. Ann an
iomadh àite, bha tràilleachd stèidhichte ann an lagh. Ann an dòigh as simplidh
bunaitiche ri ràdh, 's e duine sam bith a bhios ag obair airson duine eile às
aonais chòirichean neo tuarastal a th' ann an tràill. Ghairmeadh ann an
Coinbheinsean mu Thràilleachd a chuir Comhairle nan Nàisean an gnìomh air 25 an
t-Sultain 1926 nach ann tràilleachd ach:

"... stàit neo suidheachadh anns a bheil neach fa leth fo sheilbh duine eile ...
mar sin thathar dhen bheachd gur e tràill a th’ann neach fa leth nach fhaod a
mhaighstir, a neach-seilbhe neo a cheannard fhàgail, ... gun chead agus thèid an
tràill a thoirt air ais ma chailleas neo ma theicheas e. Feumaidh ga chumail ann
an dòigh neo-fhoirmeil, tro chòrdaidhean oifigeil neo tostach leis a’ Phoileis
neo ùghdarrasan eile – airson nam maighstirean cumhachdail, air sàilleabh gur e
daoine beairteach aig a bheil oighreachdan a th’ annta."

Tha iomadh teacsa laghail eadar-nàiseanta air mìneachadh a thoirt dhan fhacal
tràilleachd. Thuirteadh anns a' chiad artaigeil Coinbheinsean mu Thràilleachd
Chomhairle nan Nàisean (1927), gur e stàit neo suidheachadh far am bithear a'
làimhseachadh neo a’ dèiligeadh ris na daoine mar sheilbh a th’ ann
tràilleachd". Ann an 1930 ghabh Buidheann Eadar-nàiseanta na h-Obrach (BENO) ri
mìneachadh mu obair-èiginn a ghairm gur e coltach ri tràilleachd: "Tha an teirm
obair-èiginn, neo obair mar dhleastanas, a’ gabhail a-steach a h-uile obair neo
seirbheis a nì neach fa leth fo dhaorsa cuideigin agus obair nach do thairg an
neach gu saor-thoileach". A thuilleadh air sin, tha BENO dhen bheachd gur e
seòrsa thràilleachd a th' ann clann ag obair. Bithear daonnan a’ cleachdadh an
fhacail tràilleachd mar argamaid phoileataigeach neo ideòlach: tràilleachd
thuarastail an aghaidh Chalpachas, tràilleachd fhiosgail nam libearalach,
smuaintean nan sìochantair agus nam libearalach a nì coimeas eadar seirbheis san
arm agus tràilleachd, a bharrachd air tràilleachd nam beathaichean.

Fad eachdraidh nan daoine agus fiù ‘s anns an àm ro eachdraidheil, ghabhadh
mòran cho-chomainn ri tràilleachd ann am foirm air choireigin. Mhair tràilleachd
oifigeil gu ruige 2008, nuair a chuir Moratainia caisg laghail oirre, an
dùthaich mu dheireadh san t-saoghal.

B’ e tràilleachd ann an teis-mheadhan an eaconamaidh anns na làithean ro
Chrìosta. Chleachdadh daoine air an glacadh ann an cogadh mar tràillean agus an
cuid cloinne. B’ e cleachdadh sòisealta gu math àbhaisteach fad an t-siubhail gu
ruige nam meadhan aoisean san Roinn Eòrpa gus an do nochd siostam eile, ged a
lean tràilleachd air thall thairis. B' ann gu math cudromach a bha tràilleachd o
chionn 's nach robh còirichean daonna ann agus bha e gu math furasta a' toirt
air na daoine a h-uile obair shuarach chruaidh a dhèanamh.

Thàinig tràilleachd gu Ameireaga anns an 16mh Linn. Chaochail 90% nan Tùsanach
ann an Ameireaga le galaran às an t-seann shaoghal anns na 100 bliadhna a lean
teachd nan Spàinnteach ann 1492. Le sin, thòisicheadh daoine a thoirt à Afraga
nan tràillean dha na colonaidhean ùra air an taobh thall a’ Chuain Shiar, fada
air falbh bhon Roinn Eòrpa. Aig an toiseach tòisichidh bhite a' cleachdadh
luchd-obrach bannaichte às an Roinn Eòrpa, mòran Ghàidheil nam measg. Ach bha
feum aig na h-uachdarain air luchd-obrach mòran na bu shaoire na seo agus 's e
an adhbhar a ghabh iad ri tràillean a cheannachd ann an Afraga. A bharrachd air
sin, bha gràin-chinnidh an lùib. Seo na h-àireamhan de dhaoine a chaidh a
thràilleachadh a rèir gach dùthaich a bha an lùib sa ghnothaich mar a leanas:

B’ e Poll a' Ghrùthain, Glaschu agus Lunnainn na bailtean a bha gu làidir an sàs
anns a’ mhalairt triantanach: stuth às nan taighean-gnìomhachais ga reic ann an
Afraga, tràillean nan reic ann an Aimearaga, siùcar, tombaca agus bàrr na
talmhainn eile ga reic anns an Roinn Eòrpa.

Chan eil tràilleachd laghail idir ann an dùthaich sam bith an latha an-diugh. A
dh’aindeoin sin, thathar dhen bheachd gu bheil còrr is fichead muillean duine
fhathast nan tràillean ann an suidheachaidhean neo-fhoirmeil air feadh an
t-saoghail.



https://gd.wikipedia.org/wiki/P%C3%A0rlamaid_na_h-Alba

’S e còmhdhail reachdail na h-Albann a tha ann an Pàrlamaid na h-Alba. Tha i a’
coinneachadh ann an togalach na Pàrlamaide ann an sgìre Taigh an Ròid ann an Dùn
Èideann, prìomh-bhaile na h-Albann, agus uaireannan theirear “Taigh an Ròid” gu
neo-fhoirmeil rithe. Tha a’ Phàrlamaid air a dhèanamh le 129 buill taghte air a
bheil Buill Pàrlamaid na h-Alba no BPA.

Bha Pàrlamaid na h-Alba ann ro 1707, ach chaidh cur às dhith le Achd an Aonaidh,
mar mhol Co-chruinneachadh Bun-reachdail na h-Alba, anns an robh Canon Kenyon
Wright na chathraiche. Stéidhich Achd na h-Alba 1998 a’ phàrlamaid ùr. Bha a’
chiad taghadh airson Pàrlamaid na h-Alba anns a’ Chéitean 1999, agus ghabh a’
Phàrlamaid a làn chumhachdan anns an Iuchair 1999.

Tha am Pàrlamaid a' taghadh am prìomh-mhinistear a tha a' stiùireadh Riaghaltas
na h-Alba.

Faodaidh Pàrlamaid na h-Alba laghan a dhèanamh a bheireas buaidh air Albainn ann
an iomadh cùis a bhuineas ri gnothaichean na dùthcha, agus faodaidh i ìre
bhunaiteach na cìse cosnaidh àrdachadh no ìsleachadh suas ri trì sgillinn san
not. Tha Achd na h-Alba 2012 agus Achd na h-Alba 2016 a’ toirt chumhachdan cìse
leasaichte do Phàrlamaid na h-Alba, ach cha déid na cumhachdan seo an cur an
gnìomh gu h-iomlan gu 2017.

Tha cumhachd aig Pàrlamaid na h-Alba a bhith a’ dèanamh laghan air raon
ghnothaichean air a bheil “cùisean tiomnaichte”. Tha iadsan a’ gabhail a-steach:

Tha cuid de chùisean a bhuineas ri Albainn ach aig a bheil buaidh air an
Rìoghachd Aonaichte, no buaidh eadar-nàiseanta, gan co-dhùnadh le Pàrlamaid na
Rìoghachd Aonaichte ann an Westminster. Is e “cùisean gléidhte” a theirear ri na
rudan seo, leithid:

Is àbhaist do thaghaidhean do Phàrlamaid na h-Alba tachairt a h-uile ceithir
bliadhna. An siostam bhòtaidh, ’s e seòrsa de riochdachadh co-roinneil a th’ ann
air a bheil an t-ainm Siostam Ball a Bharrachd. Tha dà bhòt aig a h-uile
neach-bhòtaidh: aon airson na sgìre-phàrlamaid agus aon airson na roinne. Tha
gach duine ann an Albainn ga riochdachadh le aon BPA sgìreil agus seachd BPA
roinneil. Tha inbhe cho-ionnan aig a h-uile BPA anns a’ Phàrlamaid agus faodaidh
luchd-taghaidh fios a chur gu duine sam bith den ochdnar a tha gan riochdachadh.



https://gd.wikipedia.org/wiki/NASA

'S e NASA (an National Aeronautics and Space Administration — An Rianachas
Nàiseanta Adhar-eòlas agus Fànais), a' bhuidheann Ameireaganach le dleasdanas
airson a' phrògraim phoblaich fànais agus rannsachadh ro-innleachdail ann an
adhar-teicneòlas.

Bha mòran tionnsgnaidhean ainmeil aig NASA, a' gabhail a-staigh a' Phrògram
Apollo, a chuir daoine air a' ghealach, an spàl-fànais, am prosbaig-fànais
Hubble, agus na tionnsgnaidhean Ares (an soitheach dìridh) agus Orion (an
soitheach shiubhail), a leasachas soitheach-fànais ùr an àite an spàl-fhànais a
thèid a thaobh ann an 2010.

Tha 16 ionadan eile aig NASA, air feadh nan Stàitean Aonaichte. Am measg nan
ionad fànas, tha Marshall Space Flight Center ann an Alabama, far an tèid
rocaidean a thogail; Kennedy Space Center, ann am Florida, an t-ionad deiridh,
agus Johnson Space Center ann an Texas, far an tèid na speuradairean a
dh'àrachadh.

Bithidh miseanan neo-dhaonna air an riaghlachadh aig an JPL (Jet Propulsion
Laboratory), ann am Pasadena, California.



https://gd.wikipedia.org/wiki/M%C3%A0ili

'S e dùthaich ann an Afraga a tha ann am Màili, , ainm eile: Mailidh , Màilidh
neo Maili; ainm oifigeil: Poblachd Mhàili (Fraingis: République du Mali). Tha
crìochan aice san ear le Nìgeir, sa tuath le Aildiria, san iar le Seanagal agus
Moratainia, sa deas le Buircina Fhaso agus le Costa Ìbhri. Tha an Abhainn Niger
agus an Abhainn Senegal ann an taobh a deas cuideachd. 'S e Bamako am
prìomh-bhaile.

Chuireadh às do tràilleachd an seo ann an 1222 nuair a bha Sundjata Keïta os
cionn na h-impireachd.

Tha mìltean de chroitearan ann an Màili ach chan eil laghan croitearachd anns an
tìr sin, agus tha naidheachd a' tighinn a mach às an duthaich gu bheil
riaghaltas Mhàili an diugh a' toirt gabhaltasan ri agra-calpanaich bho tìrean
chèin.

Tha ùghdarras nàiseanta don b' ainm Office du Niger a' sealbhachadh mu deidhinn
1,200,000 heactair ri taobh Abhainn de Niger, ach anns an 80 bliadhna mu
dheireadh cha chuireadh sgeamaichean uisgeachaidh an gnìomh a leasaich ach
80,000 heactair. Mar sin tha beò-shlàinte de na croitearan ri taobh na h-aibhne
a' crochadh air na uisgeachan bliadhnail o gu h-àrd. Tha seo na cothrom
leasachaidh do luchd-chalpa bho tìrean nas beairteach - Libia nan measg, agus
tha an riaghaltas a' faicinn cothrom air airgead, ged a chosgas seo beatha nan
croitearan.



https://gd.wikipedia.org/wiki/Haidridean

S e eileamaid cheimigeach a tha ann an haidridean le samhla H agus àireamh
atamach 1.

'S e gas dà-atamach aig an teothachd sheòmair a tha ann. 'S e an atam as
aotroime agus as lugha a tha ann an atam haidreidein. Tha trì iosatòpaichean
cumanta de haidreidean, 1H (seasmhach), 2H no deuterium (seasmhach) agus 3H no
tritium le leth-bheatha 4500 laithean.

Ann an 1671 dh'ainmich Henry Cavendish an gas a tha an iom-obrachadh eadar
meatailtean agus searbhag "adhar lasanta". Ann an 1783 dh'ainmich Antoine
Lavoisier an gas sin "hydrogène" o chionn 's gu bheil haidridean a'
cinneasachadh uisge nuair a tha i a' losgadh.

Anns an tràchdas aice, dhearbhaich Cecilia Payne-Gaposchkin gu bheil a' Ghrian
agus na reultan eile dèanta de haidridein.

Tha am pròiseas Haber a' cruthachadh amòinia airson stuth-mathachaidh is
stuth-spreadaidh à haidridean agus naitridean. Chleachdadh haidridean ann an
longan-adhair ach tha e ro spreadhach. An dèidh don spreadaidh an luing-adhair
Hindenburg ann an 1937 tha longan-adhair a' cleachdadh helium.



https://gd.wikipedia.org/wiki/Donald_Trump

Is e fear-seilbh agus fear-leasachaidh Ameireagach a tha ann an Donald John
Trump (Eabhraig Nuadh, 14 an t-Ògmhios 1946).

B' ann às a' Ghearmailt a bha pàrantan athar agus b' ann à Tong, Leòdhas a bha a
mhàthair. Thogadh ise ann an croit agus bha Gàidhlig bho thùs aice. Thàinig i do
na Stàitean Aonaichte nuair a bha i ochd bliadhna deug a dh'aois agus bha i ag
obair mar shearbhanta-bùird ann an stàit Nuadh Eabhraic.

Tha Trump an sàs ann am mòran chompanaidhean, mar eisimpleir "Trump Hotels" agus
casinothan. Bhristidh an gnothaichean aige sia àm eadar 1991 is 2009. Thuirt
Trump ann an 2011, "I do play with the bankruptcy laws – they're very good for
me."

Thuirt e cuideachd gun do rinn an IRS modh-sgrùdadh dha chìsean a h-uile
bliadhna o choinn dà bhliadhna deug agus, "I fight very hard to pay as little
tax as possible." Tha Trump a' diùltadh a chìsean fhuasgail, oir a tha an IRS
modh-sgrùdadh a dhèanamh a aghaidh. Dh'fhuasgail a h-uile tagraiche cinn-suidhe
nan Stàitean Aonaichte o choinn 1976.

Dhubh-chàineadh e airson droch-chainnte gnèitheachais, agus thilg 15 boireannach
air gun do chlaoidh e iad gu sàrachadh cleamhnasach.

Bha fanaid Trump air fear-naidheachd ciorramach Serge Kovaleski agus seanadair
John McCain anns na naidheachdan Aimeireagach. Bha McCain na phaidhleat anns an
Cogadh Bhiet-Nam agus leònadh e ann an tubaist; bha e na chiomach còig bliadhna
fo chreòtachd ùghdarras Bhiet-Nam a Tuath. Thuirt Trump, "'S fheàrr leam duine
nach do ghlacadh a-riamh."

Air 8 an t-Samhain 2016 bhuannaich e taghaidhean nan Stàitean Aonaichte, a'
chiad neach a rinn seo a-riamh an aonais eòlas anns an Arm air neo poileataigs,
gidheadh fhuair Hillary Clinton faisg air trì millean bhòtan a barrachd. Tha
Mike Pence na iar-cheann-suidhe.

Air 20 am Faoilleach 2017, rinn e òrdan toirmisg innteirte daoine às seachd
riaghaltasan Muslamach: Ioràc, Ioràn, Libia, Somàlia, Sudan, Siria agus Iemen.

Rinn Mànran, còmhlan-ciùil folk-ròc Ghàidhlig is Bheurla, òran dà-chànanach mu a
dheidhinn, "An Dà Là."

Bhuannaich duanag Bheurla Ghallda le Lorna Wallace às Cill Mheàrnaig duais
Raibeirt Burns ann an Sealainn Nuadh. Tha "A Scot’s Lament fur her American
Fellows (Oan their election of a tangerine gabshite walloper)" na thiotal an
dàin.

Rinn Joseph Charles McKenzie dàn a mholaidh gu snòdarsaich "the Domhnall, the
best of MacLeod!" Tha an dàn ag spreigeadh a nàimhdean do a h-uile rud air a
shon a dhubh-chàineadh Trump fhèin, mar eisimpleir dòlas luchd-imriche agus
fèinealachd. Tha McKenzie na bhàrd ainmeil Aimeireagach is na bhall Society of
Classical Poets.



https://gd.wikipedia.org/wiki/Ar-a-mach_na_Frainge

B' e Ar-a-mach na Frainge (1789 - 1799) an tachartas poileataigeach na bu mhò
agus na bu bhuadhmhoire a thachairt san Roinn Eòrpa san 18mh Linn agus san 19mh
Linn. Mar thorradh an ar-a-maich, thug a' Bùirdeasachd thairis air a' chumhachd
eaconomach agus san Riaghaltas san Fhraing, an àite na Clèire agus na
h-Iar-fhaitheachd. Thathar dhen bheachd gur e modal airson atharraidhean
poileataigeach air feadh an t-saoghail a th' ann fad còrr is dà cheud bhliadhna.
Thug na sgrìobh grunn sgrìobhadair ri linn an t-Soillseachaidh, mar Thomas Paine
agus Voltaire buaidh mhòr air na daoine ron an ar-a-mach cuideachd.

Aig deireadh an 18mh Linn bha Rìoghachd na Frainge, mar a’ mhòr-chuid dhe na
dùthchannan air feadh na Roinne Eòrpa, fo bhuaidh Dheichdearachd air an robh An
t-Seann Rèisim (Fraingis: L’Ancien Régime). Air sàilleabh sin, b’e co-chomann
Sòisealta uabhasach roinnte a bh’ann, far an robh cumhachd gun chrìoch aig an
Rìgh, a bha dhen bheachd gur e toil an Tighearna a chuir e na àite agus ga
chumadh na àite. B' e pribhileid agus cuid-seilbhe a bha aig cnap na cùise agus
cha robh còirichean aig duine sam bith ach a' Chlèir agus na h-uachdarain. Chan
fhaodadh dhan Rìgh droch shuidheachadh na dùthcha a cheartachadh an dèidh Cogadh
nan Seachd Bhliadhna neo fiù's piseach a thoirt air an eaconomaidh a bha ann an
droch staing.

Thoisich an t-Ar-a-mach ann an 1789 nuair a sheas cruinneachadh nàiseanta an
aghaidh an Rìgh. Stèidheachadh Pàrlamaid agus ghairmeadh còirichean siòbhalta
agus bhotaidh ach thoisich ar-a-mach sna sràidean agus thug na daoine bochd
ionnsaigh aur seann phrìosan air an robh La Bastille.

Mhair sin gu ruige 1792 nuait a dh'fhàs cùisean na bu mhiosa. Bha an
t-eaconomaidh air fàs na bu laige agus na bh chugallaiche. Ghairmeadh poblachd a
chaidh an teaghlach rìoghail a chuir an greim. Bha na daoine bochd air cuidhteas
faighinn daoine beairteach agus sagartan. Fiù's chuireadh an Rìgh gu bàs tro
Dhìcheannachadh. Ann an 1795 thug an Directoire, comataidh riaghalaidh na
dùthcha, thairis air an riaghaltas ach bha an t-suidheachadh fhathast gu math
cugallach agus mu dheireadh thall chuireadh Napoleon Bonaparte crìoch air an
ar-a-mach ann an 1799 nuair a thug e thairis air an Riaghaltas.



https://gd.wikipedia.org/wiki/Warszawa

Tha Warszawa (IPA: /varˈʃava/, Beurla: Warsaw, Gearmailtis: Warschau,
Liotuànais: Varšuva, Latbhais: Varšava, Fraingis: Varsovie) na phrìomh-bhaile
den Phòlainn. Anns a' bhliadhna 2014 bha 1,726,581 duine a' fuireach ann. Tha
Warszawa 155km air falbh bho Lublin, 118km bho Łódź, 252km bho Kraków agus 280km
bho Gdańsk.

Chaidh an Còrdadh Càirdeis, Co-obrachaidh agus Cuideachaidh a-rèir a Chèile a
chur air dòigh an seo air 14 an Cèitean 1955.

B' e Warszawa a' chiad bhaile a bhuail na Nazi le bomaichean anns an Darna
Cogadh. Thug iad ionnsaigh air a' bhaile air 1 an t-Sultain 1939. Fad mios, bha
sèist air a' bhaile. Aig a' cheann thall air 1 an Damhair, choisich na Nasi
a-staigh dhan bhaile. Thug na Nasi na rudan luachmhor on Chaisteal Rìoghail mar
dealbhan agus mhill iad an Caisteal.

Le Warszawa fo smachd, thòisich na Nazi ag obair air 'an trioblaid Iudhach'.
Chruthaich iad sgìrean dhen bhaile a bhiodh mar phrìosan mòr dha na h-Iudhaich,
na ghetto. B' e a' ghetto Warszawa am fear as motha. Eadar 22 an t-Iuchar agus 3
an Damhair 1942, ghluaiseadh 300,000 daoine bhon ghetto gu campaichean bhàis,
mar an tric na campaichean ann Majdanek agus Treblinka. Ann an 1943, bha
ar-a-mach anns a' ghetto ach chuir na Nazi às e air 16 an Cèitean 1943.

Air 1 an Lùnastal 1944, thòisich ar-a-mach ann an Warszawa air fad an aghaidh na
Nazi. Mhair an ar-a-mach seo 63 làithean.



https://gd.wikipedia.org/wiki/Leipzig

'S e Leipzig (Sorbais Uarach: Lipsk) am baile as motha ann an Sagsainn, anns an
earra-dheas na Gearmailt. Ann an 2009 bha 518.862 duine a' fuireach an seo.

Tha am baile suidhichte anns an Leipziger Tieflandsbucht, àite gu math rèidh,
ann an iar-thuath Shagsainn. 'S e seo na co-chomharran aige: 51° 20′ 25.2″ Tuath
agus 12° 22′ 29.1″ Ear.

Tha an abhainn Weiße Elster a' ruith tron bhaile. 'S e am Monarchenhügel (159 m)
agus am Fockeberg (153 m) na h-àitichean as àirde anns a' bhaile fhèin, tha a'
bheinn Galgenberg (163 m) faisg air a‘ bhaile.

Timcheall air Leipzig tha bailtean mòra eile ann, tha Halle (Saale) mu 30
cilemeatair air falbh san iar-thuath, anns an àirde a deas tha Chemnitz a tha mu
80 cileameatair air falbh agus Gera aig astar 60 cilemeatair. Tha Dresden mu 100
cileameatair san earra-dheas, Erfurt timcheall air 100 cilemeatair san iar-dheas
agus Magdeburg mu 100 cilemeatair san iar-thuath.

Chaidh am baile a stèidheachadh ann an 900 ri taobh an abhainn Parthe mar
tuineachadh Slàbhach. Tha a' chiad tùs sgrìobhte a' nochdadh ann an 1015, far an
robh Thietmar von Merseburg a' toirt fiosrachadh seachad mu "urbs Libzi" (Baile
nan Teilean). Dh' atharraich an t-ainm seo tro na linntean gu Liptzick (1220),
Leiptzgk (1402) agus ann an 1507 gu Leipzig.

Bhon 12na linn a-mach 's e teas-meadhan malairt cudromach a tha ann an Leipzig.
Chaidh an Leipziger Messe (Fèill Leipzig) a chur air bhonn ann an 1190 agus mar
sin 's e aon dhe na h-àiteachan-fèille as aosta anns an t-saoghal air fad. Air
sgàth 's nach robh na seann toglaichean dhen fhèill mòr gu leòr, chaidh àros ùr
a thogail ann an 1996. Chaidh na seann tallaichean ath-nuadhachadh cuideachd,
tha bùthan ann a-nis. An-diugh tha fèillean diofraichte a' tachairt aig àmanan
eadar-dhealaichte tron bhliadhna, m.e.: fèill ris an canar Auto Mobil
International no an Games Convention Online. Tha fèillean eile a' sealltainn nan
rudan ùra a tha ceangailte le taighean, gàirnealachd agus còcaireachd.

Ann an eachdraidh a' bhaile chithear gu bheil ceangal làidir eadar Leipzig agus
clò-bhualadh is malairt leabhraichean. Anns an 17mh linn chaidh an "Leipziger
Buchmesse" a stèidheachadh, 's e fèill leabhraichean a tha ann.

'S e an dàrna oilthigh as sine anns a' Ghearmailt a tha ann an Oilthigh Leipzig.
Chaidh a stèidheachadh ann an 1409. Mar a b' abhaist aig an àm ud, b' e
eòlas-lagha, eòlas-leighis, eòlas-diadhachd agus feallsanachd na cuspairean a
bha ann.

Bhon bhliadhna 1927 bha Werner Heisenberg ag obair mar ollamh ann an Oilthigh
Leipzig. Bhuannaich e Duais Nobel ann an 1932.

Roinn na Sòrbais : Chaidh roinn na Sòrbais a chur air bhonn ann an Leipzig. Chan
eil ach aon oilthigh anns a’ Ghearmailt far a bheil cothrom aig na h-oileanaich
airson Sòrbais Uarach neo Sòrbais Ìosal a thaghadh mar chuspair. Ann an
2013/2014 bha 37 oileanaich aig an oilthigh agus rinn an stàid Sagsainn
cinnteach gum faigh gach oileanach obair mar thidsear ma bhios e soirbheachail
aig an oilthigh.

Tha mòran daoine ainmeil à Leipzig. Rugadh Richard Wagner an seo ann an 1813,
neach-ciùil a tha cliùiteach airson nan oparan aige. Rugadh Karl Liebknecht ann
an Leipzig ann an 1871.

Chuir Johann Sebastian Bach, Felix Mendelssohn Bartholdy agus Friedrich
Nietzsche pàirt dhen bheatha aca seachad ann an Leipzig.



https://gd.wikipedia.org/wiki/Jean-Jacques_Rousseau

B’ e Jean-Jacques Rousseau (Genève, 28 an t-Ògmhios 1712 – Ermenonville, 2 an
t-Iuchar 1778) sgrìobhadair agus feallsanaiche à Genève san Eilbheis.

Bhuineadh Rousseau do theaghlach iriseal Pròstanach. Bha athair na
uaireadairiche agus chaill e a mhàthair nuair a bha e uabhasach òg. 'S
piuthar-athar a thog e suas. Cha do deach e idir chun an oilthigh ach bha e na
fhoghlainnteach fo nòtair.

Dh’fhàg e Genève ann an 1728 is chaidh e chun na Frainge. Chuir e seachad mòran
bhliadhna an siud is e a’ fuireach ann an Chambéry, far a leughadh e tòrr is far
an do leig e dheth a’ Phròsdanachas. Bha e fo bhuaidh a’ Bhan Iarla Warens, a
leannan. Ann an 1742 chaidh e gu Paras. Chruthaich e siostam ùr airson Ceòl a
sgrìobhadh is bha e na rùnaire Tosgair na Frainge ann an Venise fad bliadhna.
Phòs e le Thérèse Levasseur ann an 1768 an dèidh còignear chloinne fhaighinn
leatha.

Bha e an sàs ann an Encyclopédie a chuir D’Alembert agus Diderot air dòigh agus
fiù 's bhuannaich e duais airson a’ chiad rud a sgrìobh e, air an robh Discours
sur les Sciences et les Arts, ann an 1750. Thill e gu Genève ann an 1752. B’
fheudar dha a ghabhail ris a’ Phròstanachas gus a chuid chòirichean mar
neach-dùthcha fhaighinn air ais. 'S ann an-siud far an do sgrìobh e leabhar
eile, Discours sur l’origine de l’inégalité entre les Hommes ann an 1755. Bha
Rousseau dhen bheachd gur e creutair sona sunndach nàdarra a bh' ann na daoine,
is gur e dìreach saoghal nan daoine fhèin a bha a’ cur dragh oirnne.

Sgrìobh e dà leabhar cudromach ann am Montmorency, nuair a bha e na thàmh aig
taigh Madame D’Epinay. Julie ou la nouvelle Eloise (1761) Ann an Du Contract
Social (1762) sgrìobh e mu dheidhinn na daoine anns a’ chomann shòisealta,
saorsa agus ar dleastanasan. Ann an Emile ou de l’Education (1762) bheachdaich e
mu dheidhinn an Fhoghlaim is na creideamhan. Fhuair a dubh-chàineadh bho
ùghdarrasan na dùthcha is b’ fheudar do Rousseau An Eilbheis fhàgail. Chaidh e
thall gu Breatainn còmhla ri David Hume.

Thill Rousseau gu Paris ann an 1770 is bhàsaich e ann an Ermenonville ann an
1778.

Cha chuireadh idir Rousseau a chuid earbsa ann an creideamh nan daoine
(eaglaisean) neo fiù 's anns na leabhraichean cràbhach (uile air an
eadar-theangachadh). Tha fhios againn gun do thionndaidh Rousseau gu bhith na
Chaitligeach nuair a bha e dìreach 17, ged an do thogadh e ann an Genève
Pròstanach. Ach leig e dheth an Eaglais Chaitligeach nuair a bha e 42 ans, air
adhbharan poilitigeach. Ann an 1768 phòs e ri Thérèse Levasseur aig Taigh-cùirte
ann am Bourgoin, san Fhraing, ach cha d’ fhuair am pòsadh sin beannachadh na
h-eaglaise idir, is le sin, a-rèir na laghan a bh' ann aig an àm sin, cha robh
am pòsadh laghail co-dhiù. Mar a thuirt esan fhèin: S’ e Crìosdaidheachd a th’
annam, fìor Chrìosdaidh a-rèir an t-soisgeul co-dhiù, ach chan eil mi nam
fhear-leantail nan sagart, ach dìreach fear-leantail Iòsa-chrìosd. Tha sin a’
sealltainn gur e Crìosdaidheachd anabarrach a bh' aige, as aonais sgoilearachd
diadhaireachd sam bith; Dhiùlt Jean-Jacques Rousseau meadhanaireachd: gun
sagartan, gun ministearan, gun diadhairean, cha robh e a’ creidsinn anns na
mìorbhailean, neo ann an teagasg a’ pheacaidh-gine nas motha. 'S seòrsa dhe
deism reusanta a bh' ann a chuid Chrìosdaidheachd, a fhuair e bho Bhernard Lamy
agus Nicolas Malebranche.



https://gd.wikipedia.org/wiki/Helium

Is e eileamaid cheimigeach a tha ann an helium, no hilium le samhla He agus
àireamh atamach 2.

'S e gas uasal a tha ann is cha urrainn do dh'ataman helium iom-obrachadh còmhla
ri ataman eile. Tha dà iosatòpaichean seasmhach aig helium, 3He is 4He. 'S e an
iosatòp as comunta anns a' chruinne-cè a tha ann an 4He.

Fo 2.7 K a theothachd tha helium-4 a' toirt na os-lionn. Tha e a' sruth gun
lùth-suathaidh agus 's urrainn dha a theàrnadh à soithichean. Tha a' theothachd
os-lionn de helium-4 nas àirde na helium-3 air sgàth 's gur e boson a tha ann an
ataman de helium-4. Feumaidh ataman de helium-3 paireachadh air sgàth 's gur e
fermionan a tha annta.

Ann an 1868 lorg dà reul-eòlaiche, Jules Janssen anns a' Fhrainc agus Norman
Lockyer ann an Sàsainn, loidhne ùr anns an speactram na grèine rè dubhraidh na
grèine. Rinn iad a' bheachd-bharail gun tàinig an loidhne à eileamaid ùr. Tha an
t-ainm "helium" a' dol às a' Ghreugach ἥλιος, a tha a' ciallachadh "grian".

Ann an 1895 lorg dà cheimigear Suaineach, Per Teodor Cleve agus Nils Abraham
Langlet, helium fhèin ann an clach-uranium.



https://gd.wikipedia.org/wiki/C%C3%B9

Tha an cù (Laideann: Canis lupus familiaris, Cuimris: ci) na shineach
feòil-itheach anns an òrdugh Carnivora, a tha cumanta mar pheata, beathach seilg
agus beathach obrach. Tha an dlùth-cheangal eadar daoine agus coin air
maireachdainn co-dhiù 17,000 bliadhnaichean; their cuid "an co-cheangail" ris an
dàimh seo. Is fhada bho bha daoine dhen bheachd gur h-ann bho
mhadaidhean-allaidh a thàinig an gnè Canis familiaris. Tha iomadach seòrsa is
briod de choin; faic mar eisimpleir an diofar eadar an Chihuahua beag biodach
agus an Irish Wolfhound, neo eadar na diofar seòrsaichean abhagan agus am
miol-chù. Tha gaoisid dhen a h-uile seòrsa is dath orra eadar dubh is geal,
ruadh, riabhach, liath is donn. Tha coin, mar a tha daoine, nam beathaichean
sòisealta, agus tha sin a' cur an cèill carson a tha iad cho math gu trèanadh,
cho spòrsail, agus carson a tha iad cho comhfhurtail am measg daoine. Tha ceann
math orra, le cuimhne a mhaireas fada, agus comas aca iad a bhith glè
luath-aireach ann an cuid a shuidheachdain; tha sin gam fàgail glè fheumail do
mhac an duine. Ged-tà tha cuid de chultaran, m.e. Islam, a' smaoineachadh gur e
rud salach grànta a tha anns a' chù. Ann an cultaran eile, thèid an ithe.



https://gd.wikipedia.org/wiki/Basgais

'S e Basgais (Basgais: Euskara IPA: [eus̺kaɾa]) cànan nam Basgach a tha a'
fuireach ann an Dùthaich nam Basgach, ceàrnaidh eadar ear-thuath na Spàinne is
iar-dheas na Frainge. Tha i aig 25.7% dhe na Basgaich anns na roinnean-dùthcha
air fad (665,800 a-mach à 2,589,600). Tha 614,000 dhiubh a' fuireach air taobh
na Spàinne de Dhùthaich nam Basgach is càch 51,800 air taobh na Frainge.

Tha dùmhlachd luchd-bruidhinn as àirde ann am Bizkaia, Gipuzkoa, taobh tuath
Nafarroa agus Lapurdi, Nafarroa Ìochdarach agus Zuberoa ann an iar Département
Pyrénées-Atlantiques san Fhraing. Tha na Basgaich fhèin pailt air feadh gach aon
dhe na seachd roinnean, a' gabhail a-steach Araba, ach cha do mhair an cànan
anns a' mhòrchuid de dh'Araba, taobh an iar Bhizkaia is taobh a deas Nafarroa
ged a tha i ag ath-shìoladh ann a-rithist an cois ath-bheòthachadh a' chànain.

Chaidh bun-tomhas cànain air a bheil Batua a chruthachadh leis an Euskaltzaindia
("Acadamaidh na Basgaise") aig deireadh nan 60an. Chaidh a bhrosnachadh anns na
sgoiltean, ann an rianachd is ann am meadhanan na Basgaise an toiseach agus
thathar ga cleachdadh gu mòr an-diugh.

A bharrachd air a' bhun-tomhas, tha sia prìomh dhual-chainntean ann, Bizkaiera,
Gipuzkera, Nafarrera Uachdarach, Nafarrera Ìochdarach is Zuberera. Ged a tha iad
seo air an ainmeachadh a-rèir ainmean nan roinnean, cha cho-ionnan sgìre nan
roinnean is sgìrean nan dual-chainntean.

'S e Euskara ainm oifigeach a' chànain (le grunn ainmean eile sna
dual-chainntean eadar Euskuara, Eüskara, Uskara, Auskera, Üskaa is feadhainn
eile mar sin). Tha dhà no trì teòraigean seasmhach ann an-diugh mu fhreumh an
ainm.

Chaidh grunn bhonn a lorg on 1d is 2na linn AC ann an taobh a tuath na Spàinne
air a bheil an t-ainm barscunes sgrìobhte ann an aibidil Ìbeireach ann an sgìre
faisg air Iruña far an robh na Vascones a' fuireach san linn sin. Tha cuid ag
argamaid gu bheil ceangal eadar am facal barscunes agus Vascones nan Ròmanach.

Tha na Basgaich fhèin a' cur euskaldunak (iolra) orra fhèin, o euskal (tionndadh
ro-leasachail de Euskara) agus dun ("cuideigin aig a bheil rudeigin"); mar sin
"cuideigin aig a' bheil Basgais".

Cuideachd, tha Alfonso Irigoyen ag argamaid gu bheil an t-ainm Euskara a'
tighinn on ghnìomhair àrsaidh enautsi "abair", leis an leasachan -(k)ara "dòigh
gus rudeigin a dhèanamh"; mar sin "an dòigh bruidhinn"). Tha aon rud ann a tha
a' cur taic ris an teòraig seo agus sin leabhar air a bheil Compendio Historial,
air a sgrìobhadh ann an 1571 leis an sgrìobhadair Bhasgach Esteban de Garibay
far a bheil ainm a' chànain a' nochdadh mar enusquera.

'S e basque a bhitear a' cleachdadh san Fhraingis mar is trice ach tha barrachd
ainmean ann san Spàinntis eadar el vasco, la lengua vasca no el euskera. Tha an
dà chuid vasco is basque a' tighinn on ainm-sluaigh Laideann Vascones a tha e
fhèin a' dol air ais dhan fhacal Ghreugais ουασκωνους (ouaskōnous), ainm-sluaigh
a chleachd Strabo.

Tha ainm eile ann sa Spàinnis nach eilear a' cleachdadh gu tric tuilleadh,
Vascuence, on Laideann vasconĭce, ach thog an t-ainm sinn droch bhlas thairis
air na linntean 's cha toigh leis na Basgaich e idir. Tha e a' dol air ais dhan
14mh linn air a' char as lugha ge-tà, le lagh à Huesca ann an 1349 ag ràdh Item
nuyl corridor nonsia usado que faga mercadería ninguna que compre nin venda
entre ningunas personas, faulando en algaravia nin en abraych nin en basquenç:
et qui lo fara pague por coto XXX sol - ag ràdh gu bheilear a' cur càin 30 sol
air bruidhinn na h-Arabais, Eabhra no Vascuence (Basgais) air margaidean ann an
Huesca.

Ged a tha Cànain Ròmanach Innd-eòrpach ceithir timcheall a' chànain, 's e cànan
aonaranach a tha sa Bhasgais. 'S ise tè mu dheireadh de na cànain
ro-Innd-eòrpach anns an Roinn Eòrpa a tha innte. Air sgàth sin, cha gabh
eachdraidh nam faclan sgrùdadh tron dòigh choimeasach ach a-mhàin tro coimeas
nan dual-chainntean.

Chan eil làn fhios mu thùs a' chànain ach gun robh sinnsear dhith an lathair san
Roinn Eòrpa an Iar ro thighinn nan cànan Innd-Eòrpach. Tha sgrìobhainnean
Laideann ann an Aquitania a' nochdadh grunn fhaclan a tha glè fhaisg air na
foirmean a chaidh an ath-chruthachadh airson proto-Bhasgais, mar eisimpleir na
h-ainmean Nescato is Cison (neskato is gizon - "caileag" agus "fireannach" ann
an Basgais an latha an-diugh). 'S e Aquitanais a chanar ris a' chànan seo a
ghnàth agus thathar sa bheachd gun robh i san sgìre ro cheannsachadh Iberia leis
na Ròmanaich.

On nach robh ùidh mhòr aig na Ròmanaich ann an sgìrean beanntach Aquitania 's
iad dèidheil air an talamh rèidh, chaidh aig a' chànan mairsinn beò fhad 's a
bhàsaich na cànain eile mar Ibeiris is Tartesis. Gahbh a' Bhasgais ri iomadh
facal-iasaid tro eadar-mhalairt leis na cànain mun cuairt oirre, a' tòiseachadh
le Laideann, an uairsin Gasconais san ear-thuath, Fraingis, Spàinntis is
an-diugh fiù Beurla.

Tha grunn rudan ann a tha car coltach san Ìbeiris, cànan àrsaidh eile air
leth-eilean Hiospàineach, agus Aquitanais. Ge-tà, chan urrainnear fhathast a
ràdh le cinnt an e ceanglaichean ginteil a bha ann. Chan eilear cinnteach
fhathast dè an teaghlach a bhuineas Ìbeiris fhèin dha.

Chrìon àireamh nan sgìrean far a bheilear a' bruidhinn Basgais thairis air na
linntean agus tha e nas lugha na meud na dùthcha ris an can na Basgaich Euskal
Herria no "Dùthaich na Basgaise". Tha gu h-àraid ainmean-àite a' sealltainn
dhuinn gun robh an roinn far an robhar ga bruidhinn fada na bu mhotha roimhe, gu
h-àraid air taobh an ear nam Beanntan Pirineitheach. Mar eiseimpleir, tha ainm
Gleann Aran, àite ann an Catalunia far a bheilear a' bruidhinn Gasgonais
an-diugh, stèidhichte air facal Basgais haran "gleann".

Bha sgìre a' chànain a' fàs fad greis aig àm an Reconquista nuair a ghairm na
tighearnan crìosdaidh air muinntir taobh tuath na Spàinne - na Basgaich is na
h-Asturaich na raointean a thuineadh a bhuannaich iad o na Muslamaich. Ach ged a
bha an cànan na chainnt làitheil cuid mhòr dhen t-sluaigh, 's e Spàinnis,
Gasgonais, Frangais no Laideann a bhathar a' cleachdadh san rianachd is ann am
foghlam.

Chrìon a' Bhasgais gu grad ann an Araba is Nafarroa sna 1800an. Ge-tà, am cois
èirigh nàiseantachais Bhasgaich is dàn a' chànan an teis meadhan na h-iomairt 's
i na prìomh chomharra nàiseantachd ann an sùilean nan daoine, thill ann cànan am
measg na feadhainn òga ann an sgìrean mar Araba, anns na h-Encartaciones is cuid
de Nafarroa.

'S Laideann, Spàinnis agus an Fhrangais na cànan aig an robh inbhe oifigeach gu
eachdraidheil air feadh Dùthaich nam Basgach. Ge-tà, bha seòrse de dh'inbhe aig
a' Bhasgais ann an cuid de na sgìrean. Mar eisimpleir, bha cairt ionadail ann an
gleann Ojacastro far an robh Basgais ann aig àm ged a tha e san La Rioja
an-diugh a thug cead do na Basgaich an cànan a chleachdadh ann am pròiseasan
laghail san 13mh is 14mh linn.

Tha inbhe co-oifigeach aig a' chànan sa Choimhearsnachd Fhèin-riaghlaidh
Bhasgach agus cuid dhe na sgìrean ann an Nafarroa. Chan eil inbhe oifigeach aig
a' chànan anns an Fhraing fhathast agus chan urrainnear a chleachdadh anns na
cùirtean a bharrachd. Gu h-annasach, tha cead aig Basgaich Spàinnteach an cànan
a chleachdadh sna cùirtean san Fhraing a chionn 's gu bheil e na chànan
oifigeach air taobh eile na crìche.

Sheall an t-Suirbhidh Shòiseo-chànanach 2006 de gach ceàrn dhen dùthaich na
leanas am measg an t-sluaigh os cionn aois 16:

Còmhla, bha 665,800 duine ann aig an robh Basgais ann an 2006 (aois 16 is na bu
sine) a-mach à sluagh iomlan de 2,589,600 (1,850,500 sa Choimhearsnachd
Fhèin-riaghlaidh, 230,200 ann an Iparralde agus 508,900 ann an Nafarroa). Sin
25.7% de labhraichean dà-chànanach, 15.4% de labhraichean fulangach is 58.9% de
dhaoine gun Bhasgais. Sin piseach air àireamhan 1991 o 528,500 (a-mach à sluagh
de 2,371,100 ann an 1991) gu 665,800 (ann an 2006)

Tha sgaradh mòr eadar dual-chainntean an latha an-diugh agus tha e doirbh do
dhaoine aig a bheil diofar dual-chainntean tuigsinn a chèile uaireannan mur eil
Batua aca. Tha sinn gu h-àraid fìor mu dhual-chainnt Zuberoa a tha gu math
eadar-dhealaichte o chàch.



https://gd.wikipedia.org/wiki/%C3%8Cosa_Cr%C3%ACosd

A-rèir na Crìosdaidhean se "Mac Dhè. Slànaighear. Mac an Duine." a tha ann, ach
se figear gu math connspaideach a tha ann, gu h-àraid a-measg nan Iùdhach.

'Se Ìosa an iùdhach bho Nasaret a thòisich an creideamh Crìosdaidh le na thuirt
e is na theagaisg e. Tha e cuideachd air ainmeachadh mar "Ìosa Crìosd" no
dìreach "Crìosd". Tha an t-ainm Ìosa a tighean bhon ainm Eabhra (Hebrew)
"Yeshua" a tha tighean bho "Yehovah-shua" a ciallachadh "Glèidhidh Dia." Tha am
facal Crìosd a tighean 'on facal Greugais "Khristós" (Χριστός) a ciallachadh "an
neach coisrigeach." Tha am facal Eabhra "Moshiach", no Mesiah 'sa Ghàidhlig agus
'sa Bheurla, a ciallachadh an aon rud ris an Greugais Khristós.

'S ann anns an Tiomnadh Nuadh 'sa Bhìoball a lorgas sinn na sgeulachdan mu Ìosa.
Cha do sgrìobh duine mu dheidhinn nuair a bha e beò agus mar sin chan eil sinn
cho eòlach air a bheatha 'sa bhitheadh sinn an dòchas.

Tha am Bìoball ag ràdh gun robh Ìosa beò ann an àm Impireachd an Roimh anns an
dùthaich far a bheil Israel an diugh. Chaidh a' bhreith fhad 's a bha a mhàthair
agus athair a fuireach ann an sabhal seach nach robh rum anns na taighean-òsda.
Tha latha Nollaig againn mar latha-saor airson seo a chuimhneachadh.

Nuair a dh'fhàs Ìosa ainmeil chaidh e gu Ierusalem. An sin thionndaidh na
sagairtean cumhachdach Iùdhach na aghaidh agus chaidh a mharbhadh le na
Ròmanaich air A' Chrois.



https://gd.wikipedia.org/wiki/Seacais

'S e cànan Innd-Eòrpach a tha ann an Seacais. 'S e cànan oifigeil na Seic a th'
ann, ach tha e ga bruidhinn ann an dùthchannan eile air feadh an t-saoghail.

Dh'fhàs an Seacais bho chànan a thoirt na cinnidhean Seicich còmhla, nuair a
thàinig iad don dùthaich anns an chòigeamh agus siathamh Linn, agus tha na ciad
chuimhneachain sgrìobhte againn bhon dàrna linn deug. Is e cànan Innd-Eòrpach,
Slàbhach a tha innte. Tha i nas coltaiche ri an t-Slòbhacais na tha i ri cànanan
eile, agus o chionn ’s gun robh na Seicich agus na Slòbhacaich a' fuireach anns
an aon stàit fad a’ mhòrchuid den fhicheadamh Linn, tha iad a’ tuigsinn a chèile
glè mhath. Tha Seacais an Ear, mar a tha daoine ga bruidhinn anns na crìochan
faisg air an t-Slòbhac cha mhòr nas coltaiche ris an t-Slòbhacais na tha i ri an
t-Seacais oifigeil. ’S e an aon rud a thaobh Seacais san earr-thuath faisg air
crìoch na Pòlainn a tha coltach ris a’ Phòlais.

Is e sin an cànan oifigeil anns an t-Seic. Tha mu dheich muillean duine ga
bruidhinn san t-Seic, agus dà mhuillean eile thall thairis, a’ chuid as motha
san Ostair, oir bha an dùthaich fad trì Linntean na pàirt dhen Ìompaireachd
Ostaireach (no Ostaireach-Ungaireach); san t-Slòbhac, Na Stàitean Aonaichte, A'
Ghearmailt, Astràilia agus Canada. B’ iad sin na dùthchannan dhan robh daoine a’
dol an tòir obrach no a’ teicheadh aig àm an Dàrna Chogaidh agus nuair a bha an
dùthaich fo smachd an Aonadh Sobhiat.

Bha an aibidil Seacais air a dhèanamh le Naoimh Cyril agus Naoimh Methodius, dà
mhiseanaraidh Ghreugach a thàinig don dùthaich anns an naoidheamh linn. Anns an
còigeamh linn deug, thòisich an sagart Jan Hus an stràc gheur ( ´ ) a
chleachdadh agus an háček (no caron, ˇ ) cuideachd. Bhon siathamh linn deug, tha
an cearcall ga chleachdadh cuideachd os cionn u ( ů ). Tha an aibidil an-diugh
a' ruith mar seo: A, B, C, Č, D, Ď, E, F, G, H, CH, I, J, K, L, M, N, Ň, O, P,
Q, R, Ř, S, Š, T, Ť, U, V, W, X, Y, Z, Ž. Am bitheantas, chan eil fuaimneachadh
na litreach ag atharrachadh - tha dìreach aon fhuaimneachadh aig gach litir.

'S iad na connragan Sheacais: b /b/, c /ts/, č /tʃ/, d /d/, ď /ɟ/, f /f/, g /g/,
h /ɦ/, ch /x/, j /j/, k /k/, l /l/, m /m/, n /n/, ň /ɲ/, p /p/, q /kv/, r /r/, ř
/r̝/, s /s/, š /ʃ/, t /t/, ť /c/, v /v/, w /v/, x /ks/, z /z/ agus ž /ʒ/.

Nuair a tha tè de na connragan b, d, g, h, v agus z na litir mu dheireadh dhen
fhacal, tha i ga fuaimneachadh /p/, /t/, /k/, /x/, /f/ agus /s/. Tha e coltach,
mar eisimpleir, ri b ann am bàta agus ann an lùb sa Ghàidhlig.

Chan eil Seacais ag atharrachadh connrag le cur litir eile rithe (mar s + h =
sh) ach leis an háček ( ˇ ), no caron (s + ˇ = š). Is e an aon chonadal a tha
ann ch - ge-tà, tha Seacais ga tuigsinn mar aon litir agus tha e anns an aibidil
eadar h agus i (seachad air eadar cg agus ci).

Chan eil an connrag ř a' nochdadh ann an cànan sam bith eile. Tha i rud beag
coltach ri r mar a tha i a' fuaimneachadh ann an ceart sa Ghàidhlig, ach tha e
gu mòr nas dèine. Seo am fuaim san fhacal řeka (abhainn):

'S iad na fuaimreagan Sheacais: a /a/, e /ɛ/, i /i/ or /ɪ/, o /o/, u /ʊ/ agus y
/i/ or /ɪ/. Nuair a thathar a' fuaimneachadh iad gu fada, cuirear sràc gheur os
an cionn: á, é, í, ó, ú (ů mur e an u a' chiad litir dhen fhacal) agus ý.
Thathar a' fuaimneachadh i agus y an aon dòigh (tha an dòigh ag atharrachadh
a-rèir blais): am bitheantas, sgrìobhar i an dèidh c, č, ď, j, ň, ř, š, ť, ž; y
an dèidh d, h, ch, k, n,r, t; agus sgrìobhar i no y an dèidh b, f, l, m, p, s,
v, z a-rèir tradaisein.



https://gd.wikipedia.org/wiki/Pretoria

'S e prìomh-bhaile riochdail Afraga a Deas a tha ann am Pretoria. Ach tha dà
phrìomh-bhaile eile ann: Cape Town (reachdail) agus Bloemfontein
(breithneachail). Tha Pretoria suidhichte mu 50 cilemeatair san taobh tuath
Johannesburg anns an earra-thuath Afraga a Deas. Tha ruith-bheanntan
Magaliesberg timcheall air a’ bhaile. Tha Pretoria 412km bho Mhaseru (Leasoto),
1,175km bho Windhoek (Namibia) 921km bho Harare (Zimbabwe), 253km bho Ghaborone
(Botsuana), 305km bho Mbabane (Dùthaich nan Suasaidh), agus 444km bho Maputo
(Mòsaimbic). Tha e suidhichte ann an ceann a tuath na dùthcha, aig 1,335m os
cionn ìre na mara.

Chaidh Pretoria a stèidheachadh anns a’ bhliadhna 1855 le Marthinus Pretorius.
Thaghadh esan an t-ainm airson urram a thoirt don athair aige: Andries Pretorius
a bha na ghaisgeach nàiseanta. Bhon 1ad an Cèitean 1860 bha Pretoria na
phrìomh-bhaile Poblachd Afraga a Deas neo (ZAR). Nuair a dh’atharraich Poblachd
Afraga a Deas gu Afraga a Deas ann an 1961, bha Pretoria na phrìomh-bhaile
riochdachail. Bha mì-chliù air a' bhaile mar: “Prìomh-bhaile Apartheid
(sgaradh-cinnidh). Ach dh’atharraich sin aig an àm nuair a bha Nelson Mandela na
chiad cheann-suidhe dhubh. Bha esan a’ fuireach anns na Union Buildings ann am
Pretoria. Tha an riaghaltas Afraga a Deas ag obair an seo. Tha an togalach na
laighe air Meintjies Kop. 'S e an còigeamh baile as motha na dùthcha a tha' ann
Pretoria.

'S e aon de na bailtean as cudthromaiche ri taobh foghlam a tha ann am Pretoria.
Tha mòran oilthighean ann:



https://gd.wikipedia.org/wiki/Dath

'S e lèirsinn nan rudan a tha mu timcheall oirnn leis na sùilean fo bhuaidh an
t-solais a th' ann an ꞌꞌꞌdathꞌꞌꞌ. Bidh na daoine ag aithneachadh nan dathan tro
thrì sgrùdaidhean-sìolachaidh. 'S ann air bith-eòlas a tha lèirsinn nan dathan
crochte. Mar eisimpleir, tha feadhainn ann a chì na dathan ann an dòigh
eadar-dhealaichte bho dhaoine eile, agus cha bhi iadsan a' faicinn diofar no
diofar eadar dearg agus uaine/gorm, tachartas ris an canar dath-dhalladh. Tha
diofar mhòr ann eadar lèirsinn nan dathan agus mìneachadh nan dathan ann am
fiosaigs. Chan fhaod na daoine dealachadh a dhèanamh eadar buidhe aon dathach
(solas le dìreach aon tonn-fhad) agus measgachadh uaine còmhla ri dearg. Air
sgàth am mealladh-radhairc sin, bidh monatairean a' sealltainn an dath buidhe
air sgàileanan le beagan taic bhon mheasgachadh uaine agus dearg, air a bheil an
Siostam RGB. 'S e cromataigeachd a chanar ri saidheans dhathan, a ghabhas
a-steach a h-uile dòigh anns a chì ar sùilean dathan, tùsan nan dathan ann an
caochladh stuth, teòiridh nan dathan ann an ealain agus feartan fiosaigeach nan
dathan ann an speactram dealan-mhagnaitich. Chan ann an dath (air neo tonn-fhad)
ach feartan an t-solais, 's a leithid, mar eisimpleir cùrsa, luaths, dèine,
co-leanailteas agus pòlarachadh. Chan fhaod ar sùilean luaths, co-leanailteas no
pòlarachadh an t-solais fhaicinn, agus feumaidh sinn innealan a chleachdadh air
a shon.



https://gd.wikipedia.org/wiki/Baile_%C3%81tha_Cliath

Is e prìomh-bhaile Poblachd na h-Èireann a tha ann an Baile Átha Cliath (IPA:
bˠalʲə a:ha klʲiəh; Beurla: Dublin, Gaelg Mhannain Divlyn) , agus am baile as
motha 's an tir sin cuideachd. Tha e suidhichte air gach taobh an linn cumhang
de Abhainn na Lifé. Thàinig a h-ainm Beurla bhon ainm Gaeilgeair an seòlaid:
"Dubh Linn". A dh'aointinn an t-ainm b' e na Lochlannaich a stèidhich am baile.
Tha iad comharraichte an ainm sgìre "Baile Lochlainn" dlùth ri taobh tuath na
Life faisg air na ceithir cuairtean, agus an ìomhaigh umha crannghail long-fhada
aig beulaibh prìomh-oifis Comhairle Atha Cliatha air Na Laimrigean Deasa.

An linn nan Normanach shuidhich iomadh choigreach a Sasainn am Baile Atha
Cliath, agus mar a fhuair na Tighearnan Normanaich smachd air Èireann, thànaig
Baile Atha Cliatha a bhi cathair cumhachd nan Sasunnaich an Èireann -
suidheachadh a mhair sìos ri 1921. Rinneadh "callaid" mun chuairt am baile
Shasunnaich ré an 14mh linn, a dhìon na Gall bho na Gaidheal "borb" air an taobh
a muigh. Tro na meadhan aoisean, b' e am Beurla cainnte na Callaid agus a'
Ghàidhlig cainnte den chorr, shuidheachadh a mhair gu ìre mhòr mus Bliadhna a'
Ghoirt Mhòir (1847).



https://gd.wikipedia.org/wiki/An_t-Ath-Leasachadh

B’ e an t-Ath-Leasachadh (Laideann: Reformatio) an t-àm nuair a chaidh beachdan
agus teagasg nan eaglaisean Pròstanach a stèidheachadh agus iad a' briseadh air
falbh bhon an eaglais Chaitligich. Thòisich an gluasad Pròstanach le daoine ag
iarraidh atharraichean fhaicinn anns an Eaglais Chaitligich ann an taobh an Iar
na Roinn Eòrpa. Thòisich an t-Ath-Leasachadh ann an Sagsainn-Anhalt le Màrtainn
Lùtair agus 95 argamaidean a chuir e air adhart ris an eaglais ann an cruth
bileag-iarrtais a chaidh a stopadh air doras Eaglais a' Chaisteil ann am
Wittenberg aig deireadh an Dàmhair sa bhliadhna 1517.

Aig toiseach den 16mh linn bha Ìompaireachd Naomh Ròmanach nan Gearmailteach
briste ann an mòran sgìrean beaga. Bha “Reichfürst” anns gach sgìre, duine
uaisle a bha na uachdaran. Bha an t-Ìompaire Teàrlach V a’ crochadh air a’
chumhachd a bha aca. Ach bha Teàrlach V trang anns an Spàinnt, anns an Olaind
agus anns an Eadailt cuideachd, agus bha cogadh ann an aghaidh nam Frangach agus
nan Tuirceach.

Bha an t-eagal air na daoine àbhaisteach ro na ministearan agus na peanasan aca.
Ach aig an aon àm chaidh a’ mhoraltachd anns an eaglais sìos. M. e. B’ urrainn
do na h-easbaigean an dreuchd aca a cheannachd, neo fhuair iad i tro dhìleab.
Mar sin bha feum aca ri airgead fhaighinn airson an dòigh beatha comhfhurtail a
chumail an àite cuideachadh a thoirt do na daoine bochda. Mar sin bha sunnd aig
na daoine an aghaidh na h-eaglaise.

Bha feum aig a’ Phàpa air airgead fhaighinn cuideachd airson àrd-eaglais na
Ròimhe ùr a thogail. Mar sin dh’fhàs a’ mhalairt le litrichean-loghadh uabhasach
cudthromach: B’ urrainnear litir-loghadh a cheannachd airson mathanas fhaighean
airson nam mearachdan a rinneadh. Bha ministearan a’ siubhal air feadh na
dùthcha gan reic. Dh’fhàs iad ainmeil tron t-sanas: Ma bhios an t-airgead a’
gliogadaich anns a’ bhocsa, bidh an t-anam a’ leum às a’ phurgadair.

B’ e sin an t-àm far an do sgrìobh Màrtainn Lùtair na 95 argamaidean mar
dheasbad diadhaireachd. Seo na bun-bheachdan a bha aige:

Chaidh am foillseachadh tron chlò-bhualadh ùr gu math luath eadar a h-uile
duine. O chionn ’s gun robh na daoine deiseil agus deònach airson
ath-nuadhachadh, chleachd iad na h-argamaidean Lùtair airson an eaglais fhàgail.
Theich mòran mhanachan agus cailleachan dubha às na manachainnean cuideachd. Cha
robh na Reichfürsten deònach airgead a phàigheadh don Phàpa tuilleadh. Mar sin
chaidh iad uile ri chèile airson eaglais nuadh a stèidheachadh ris an cante
Eaglais Phròstanach. Thàinig an t-ainm bhon fhacal Ghearmailteach „Protest“ a
tha a’ ciallachadh casaid, gearan.

Ach bha an t-Ìompaire trang anns a’ chogadh an aghaidh nan Tuirceach. Nuair a
chunnaic e, dè bha a’ tachairt anns a' Ghearmailt, bha e ro fhadalach. Bha
cogadh ann eadar sgìrean Caitligeach agus sgìrean Pròstanach air feadh na
Gearmailt. O chionn ’s gun robh e a’ crochadh na daoine uaisle, thàinig lagh ùr:
„wessen Land, dessen Glaube “. B’ e sin a’ ciallachadh: Nan robh creideamh
Pròstanach aig an duine uaisle, b’ fheudar a h-uile duine anns an sgìre aige a
bhith nan Pròstanaich cuideachd. Ach b’ e sin an t-adhbhar airson „cogadh airson
30 bliadhna“ 100 bliadhna an-dèidh sin.

Gu mì-fhortanach chleachd Thomas Müntzer na beachdan Mhàrtainn Lùtair airson
saorsachd a thoirt do na tuathanaich. Rinn iad ùpraid ann an tòrr àiteachan, gus
an robh an Bauernkrieg ann (cogadh-tuathanaich 1524-25).

Chleachd daoine eile anns an Roinn Eòrpa na beachdan Lùtair airson eaglaisean
ùra a stèidheachadh cuideachd, m.e. Huldrych Zwingli às an Eilbheis (Reformed
Churches) neo Calvin às an Fhraing (Calvinism). Chaidh na Anglican Churches a
stèidheachadh ann an Sasainn. Bha iad gu math làidir ann an Lublin (a'
Phòlainn).

Mu dheireadh thall bha Council of Trent (1546-1563) anns an eaglais Chaitligich,
le atharrachaidhean am broinn na h-eaglaise. Ach bha e ro fhadalach. Bhon uair
sin bha eaglais Chaitligeach agus eaglais Phròstanach ann. B’ e sin an t-àm,
nuair a chaill an eaglais an cumhachd air an luchd-creideamh. Thòisich na
stàitean air an eaglais fhàgail.



https://gd.wikipedia.org/wiki/Am_Muir_Caraibeach

'S e pàirt den Chuan Siar a tha anns a' Mhuir Charaibeach. (Beurla: Caribbean
Sea). Tha an Camas Mheagsago san taobh tuath agus tha Aimearaga a Deas san taobh
a deas. San iar dheas tha Aimearaga Mheadhanach agus Meagsago, san taobh tuath
tha na h-eileanan Greater Antilles agus san taobh an ear tha na Lesser Antilles.
'S e aon de na marannan-sàil as motha air feadh an t-Saoghail, tha an
fharsaingeachd aige cho mòr ri 2,754,000 km² (1,063,000 sqm). Tha an t-àite as
doimhne (7,686 m/25,220 ft), an Cayman Trough, eadar Cùba agus Iaimeuca.

Tha stòras mòr ola anns a' Mhuir Charaibeach, cuirear mu 170 millean tunna
a-mach às a' mhuir gach bliadhna. Tha roinn na turasachd làidir anns an Roinn
Charaibeach cuideachd, m. e.: tha an Caribbean Tourism Organization ag ràdh gu
bheil 12 millean luchd turais a' tadhal air na h-eileanan gach bliadhna agus 8
millean bàta cuairte-mara a' seòladh mun cuairt. Tha roinn iasgaich cudthromach
cuideachd, tarraingear leth-mhillean tunna èisg as a’ mhuir gach bliadhna.



https://gd.wikipedia.org/wiki/Uicipeid%3aTalla_a%27_Bhaile

'S ann aig Talla a' Bhaile far an tèid draghannan teicneòlach, steòrnaidhean, is
eagrachadh a' Wikipedia a dheasbair. Thathar ag iarraidh gun cuir sibh an t-ainm
oirbh is an ceann-latha ris an teachdaireachd agaibh (le bhith a' sgrìobhadh
ceithir tilde ~~~~).

(If this is not the best place for this notice, please copy it to the approprite
gd page where most discussions/debates/announcements are made. Thanks.)--Mais
oui! 12:16, 25 October 2005 (UTC)

Hi. I would like to get my interwiki bot YurikBot marked as a bot in your
language. The bot is already operating in almost 50 languages, and it would
lower the server load and improve the quality of articles if all interwikies are
updated at the same time. You can read more or ask questions here. I always run
the latest version of the Pywikipediabot (i am also one of the developers of
this project). The request for the bot status is here. Please support. Thank
you. --Yurik (en) 23:36, 5 January 2006 (UTC)

I would like a bot flag to run my interwiki-bot TuvicBot (using Pywikipedia).
This bot will run in manually assisted mode, adding and updating
interwiki-links, using the Dutch wiki as a starting point. I'm mostly planning
to solve interwikis that autonomous bot skip because they're ambigious. (And
sorry for not speaking in your language :-() --Tuvic 17:23, 20 July 2006 (UTC)

Published by the Wikimania 2007 Taipei Team, Wikimania 2007 Team Bulletin
provides the latest news of the Team's organizing work to everyone who is
interested in Wikimania; it also gives the Team chances to announce calls for
help/participation, so assistance in human and other resources can be sought in
a wider range. Team Bulletin is published at the official website of Wikimania
2007 and released to the public domain. Issue 1 and Issue 2 has already
published.--218.166.212.246 01:55, 29 October 2006 (UTC)

Is it possible to copy citation templates over frm the English Wikipedia?
MichealT 19:01, 25 March 2007 (UTC)

Hi, this is just a first introduction message to tell you: there is more to
come. I am dealing with the Project Management of the Fundraiser 2007 and
therefore will search for contacts of wikimedians who can help us to do our
tasks on all projects. I am actually also building the structure for the
fundraiser on Meta. We will need people who help to design buttons, translate
texts of buttons, documents, sitenotices etc. Should you feel you want to
co-operate please let me know. You can reach me on my meta user page or by
e-mail at scretella (at) wikimedia (dot) org. If you wish to notify us that you
would like to co-operate on translations, it would be nice if you used e-mail
and copied the e-mail to me and Aphaia (aphaia (at) gmail (dot) com). Thank you
for your attention and I hope to meet you soon! Cheers :-) -- 4 September 2007
Sabine

The Wikimedia Election Committee is accepting candidates for the 2007 Wikimedia
Foundation Board of Trustees election. Please see [1] for more information.

There is still time for a new candidate to be considered for election, and you
may now endorse the candidate of your choice (up to 3 candidates) on the
endorsements page, [2]. Please read the instructions carefully prior to
endorsing. If you can translate the instructions, please do.

If you have any questions, please contact any member of the election committee,
who are listed here [3].

Most other languages have a translation of the week. I don't see one for Gaelic.
May I suggest en:Canadian Gaelic as a suitable first candidate? Nicolas 10:58, 4
January 2008 (UTC)

Candidates may nominate themselves for election between May 8 and May 22, and
the voting will occur between 1 June and 21 June. For more information on the
voting and candidate requirements, see
<http://meta.wikimedia.org/wiki/Board_elections/2008>.

Further information can be found at
<http://meta.wikimedia.org/wiki/Board_elections/2008/en>. Questions may be
directed to the Election Committee at
<http://meta.wikimedia.org/wiki/Talk:Board_elections/2008/en>. If you are
interested in translating official election pages into your own language, please
see <http://meta.wikimedia.org/wiki/Board_elections/2008/Translation>.

Hello, at Meta there are pages created to help new and small Wikipedias: Manual
and Wikipedia and help pages. You are welcome to have a look and comment. Kind
regards--Ziko 22:38, 13 an Lùnastal 2008 (UTC)

A plan is in the works to found a new UK chapter of the Wikimedia Foundation,
and we are currently gathering support from the community. If you are interested
in being part of this new UK chapter as a member, a board member or as someone
with a general interest in the chapter, please head over to m:Wikimedia UK v2.0
and let us know. We also welcome help in making finishing touches to the plans.
An election will be held shortly for the initial board, who will oversee the
process of founding the company and accepting membership applications. They will
then call an AGM to formally elect a new board, which will take the chapter
forward, starting to raise funds and generally supporting the Wikimedia
community in the UK.

hello! I have made commons:Template:User SUL, this template give a link the main
account of the user's SUL. Could someone translate this template? Thank you very
much. Otourly 09:19, 9 an t-Sultain 2008 (UTC)

Salut, je suis un nouvel utilizateur, je n'ai pas encore un bon écossais, mais
dans l'avenir j'aimerais pouvoir travailler avec vous. Je veux savoir, si
certains mots qui n'existent pas en la langue gaelique (comme encyclopédie ou
quelques noms de pays) peuvent être utilissé mots de la langue irlandaise.
--MelParlez 11:43, 19 an Gearran 2009 (UTC)

Hi, I am a new user. Still I do not speak well scottish gaelic, but in the
future I would like to be able to help. I wanted to know if for certain words
that do not exist in Gael (as encyclopedia or some names of countries) the Irish
names can be used. --MelParlez 11:43, 19 an Gearran 2009 (UTC)

Nach bu chòir dhuinn an duilleag seo (agus 1 an t-Og-mhios, 2 an t-Og-mhios
msaa) a ghluasad? Lorg mi:

Mar sin, nach bu chòir dhuinn an GOC a leantainn (leis na litreachaidhean eile
mar redirects), on a tha e coltach gur e an litricheadh as trice cuideachd?
--Duncan 12:59, 14 an t-Òg-mhios 2009 (UTC)

Dèanta. 'S dòcha nach do dhìochuimhnich mi rud sam bith. Chan eil fhios 'am
ciamar a dh'atharrachadh sin an dèidh na h-ainmean-sgrìobhte sna còmhraidhean
seo - ach cha chreid mi gu bheil sin cudromach. --Duncan 17:05, 19 an t-Òg-mhios
2009 (UTC)

Hello! I am a Polish wikipedian and I would like to ask you for writing a new
article about former Polish President who won the Nobel Peace Prize in 1983 –
Lech Wałęsa. I have looked for his article in your Wikipedia but without
success. Polish Wikipedians will be grateful for your help. Thank you so much in
advance! PS article in English you can find here. Best wishes from Poland,
Patrol110 19:58, 25 an t-Sultain 2009 (UTC)

Hi from Basque Wikipedia. I just saw in the language list of Wikipedias in your
Main Page (Wikipedia ann an cànain eile) that Galician language is classified as
"Celtic language" (Cànanan Ceilteach) which is false or a big mistake. The
Galician language isn´t a "Celtic language", the Galician language is a Romance
language and descend from Latin, like Spanish, French, Italian, Catalan,
Portuguese, Asturian, Occitan, Romanian... the Galician language is very similar
to Portuguese language, and 1000 years ago they are the same language: the
Galician-Portuguese language. Examples: She always closes the window before
dining (English) (Illa) claudit semper fenestram antequam cenat (Latin) (Ela)
fecha sempre a janela antes de jantar/cear (Portuguese) (Ela) fecha sempre a
fiestra/xanela antes de cear (Galician) (Ella) siempre cierra la ventana antes
de cenar (Spanish) (Ella) sempre tanca la finestra abans de sopar (Catalan)
(Ela) barra sempre/totjorn la fenèstra abans de sopar (Occitan) Elle ferme
toujours la fenêtre avant de dîner/souper (French) (Lei/Ella) chiude sempre la
finestra prima di cenare (Italian) Ea închide totdeauna fereastra înainte de
cină (Romanian)...

Greetings from the Basque Country to Scotland. Euskalduna 21:46, 25 am Màrtan
2010 (UTC)

The call for applications for Wikimania Scholarships to attend Wikimania 2010 in
Gdansk, Poland (July 9-11) is now open. The Wikimedia Foundation offers
Scholarships to pay for selected individuals' round trip travel, accommodations,
and registration at the conference. To apply, visit the Wikimania 2010
scholarships information page, click the secure link available there, and fill
out the form to apply. For additional information, please visit the Scholarships
information and FAQ pages:

There are a number of images here that have been uploaded from geograph.org.uk.
This is the list. In each case I propose to: upload the image to the Commons if
it is not already there; ensure that all articles here use the Commons version;
tag the image here for deletion. — RHaworth 00:23, 20 an t-Sultain 2010 (UTC)

Hello Wikipedians, I am Dan Rosenthal and I am working for the Wikimedia
Foundation during the 2010 Fundraiser. My job is to be the liaison between your
community and the Foundation. This year's fundraiser is intended to be a
collaborative and global effort; we recognize that banner messages which may
perform well in the United States don't necessarily translate well, or appeal to
international audiences.

I'm contacting you as I am currently looking for translators who are willing to
contribute to this project by helping translate and localize messages into
different languages and suggesting messages that would appeal to your readers on
the Fundraising Meta Page. We've started the setup on meta for both banner
submission, statistical analysis, and grouping volunteers together. Use the talk
pages on meta, talk to your local communities, talk to others, talk to us, and
add your feedback to the proposed messages as well! I look forward to working
with you during this year's fundraiser. If someone could translate this message
I would really appreciate it so that everyone is able to understand our goals
and contribute to this year's campaign. Drosenthal 21:50, 21 dhen Dàmhair 2010
(UTC)

We have almost managed to get the Welsh version of the fundraiser onto the Welsh
Wikipedia, including onto the Wikimedia UK landing pages (for users located in
the UK). We have not translated the appeal letter, or the other editors'
appeals, but we will get the right hand side of the donation landing page in
Welsh and also the central banner, which appears above. This is much more
satisfactory than having these in English. This has been quite a long-drawnout
process, so if someone here wants to venture down this route and would like the
benefit of our experience, then please feel free to contact me via Welsh
Wikipedia. I will say, however, that subscribing to the translators-l list on
meta is highly recommended. Lloffiwr 13:02, 5 dhen Dùbhlachd 2010 (UTC)

Further details and educational materials will be available shortly. The
referendum is scheduled for 12-27 August, 2011, and will be conducted on servers
hosted by a neutral third party. Referendum details, officials, voting
requirements, and supporting materials will be posted at Meta:Image filter
referendum shortly.

Sorry for delivering you a message in English. Please help translate the pages
on the referendum on Meta and join the translators mailing list.

For the coordinating committee, Philippe (WMF) Cbrown1023 Risker Mardetanha
PeterSymonds Robert Harris

Nach ann Wiktionary Gàidhlig agus Gearmailteach ann airson a' chuspair seo? Chan
e liosta de fhaclan co-cheangailte air sgàth fhreumh-fhaclachd no rudeigin mar
sin, dìreach grunn eadar-theangachaidhean. (Cha chreid mi gu bheil iad a h-uile
ceart buileach a bharrachd air sin.) --Thrissel 10:40, 28 dhen t-Sultain 2011
(UTC)

I apologize that you are receiving this message in English. Please help
translate it.

The Wikimedia Foundation is discussing changes to its Terms of Use. The
discussion can be found at Talk:Terms of use. Everyone is invited to join in.
Because the new version of Terms of use is not in final form, we are not able to
present official translations of it. Volunteers are welcome to translate it, as
German volunteers have done at m:Terms of use/de, but we ask that you note at
the top that the translation is unofficial and may become outdated as the
English version is changed. The translation request can be found at
m:Translation requests/WMF/Terms of Use 2 -- Maggie Dennis, Community Liaison
00:48, 27 dhen Dàmhair 2011 (UTC)

I apologize that you are receiving this message in English. Please help
translate it.

The Wikimedia Foundation is seeking Community Fellows and project ideas for the
Community Fellowship Program. A Fellowship is a temporary position at the
Wikimedia Foundation in order to work on a specific project or set of projects.
Submissions for 2012 are encouraged to focus on the theme of improving editor
retention and increasing participation in Wikimedia projects. If interested,
please submit a project idea or apply to be a fellow by January 15, 2012. Please
visit https://meta.wikimedia.org/wiki/Wikimedia_Fellowships for more
information.

--Siko Bouterse, Head of Community Fellowships, Wikimedia Foundation 13:00, 21
dhen Dùbhlachd 2011 (UTC)

The Wikimedia Foundation has brought together a new team of developers who are
dedicated to language support. This team is to support all the languages and
consequently it is not realistic to expect that the team members can provide
proper support for your language. It is for this reason that we are looking for
volunteers who will make up a language support team.

As much of the activity will be concentrated on translatewiki.net, it will be a
plus when team members know how to localise at translatewiki.net. Thanks,
Gmeijssen 07:03, 11 dhen Fhaoilleach 2012 (UTC)

Please help us by providing us with the necessary information and PLEASE do this
by joining the language support team for your language. Thanks, Gmeijssen 07:04,
11 dhen Fhaoilleach 2012 (UTC)

Wikimedia Foundation is getting ready to push out 1.19 to all the WMF-hosted
wikis. As we finish wrapping up our code review, you can test the new version
right now on beta.wmflabs.org. For more information, please read the release
notes or the start of the final announcement.

Report any problems on the labs beta wiki and we'll work to address them before
they software is released to the production wikis.

Note that this cluster does have SUL but it is not integrated with SUL in
production, so you'll need to create another account. You should avoid using the
same password as you use here. — Global message delivery 00:10, 15 dhen
Fhaoilleach 2012 (UTC)

Aig an àm seo, tha Di-luain, Di-màirt ⁊c againn (Di-Ardaoin seach Diar-Daoin nam
measg) mar duilleagan ceart, le Diluain, Dimàirt ⁊c mar tar
ath-threòrachaidhean; chan eil DiLuain, DiMàirt ⁊c ann idir. Mas math m' eòlas,
tha na cruthan leis an tàthan beagan aosda, agus na cruthan le aon litir mhòr a
dh'aon inntinn le GOC. Tha mi a' meòrachadh air Diluain ⁊c a thionndadh dha na
duilleagan cearta, Di-Luain ⁊c dha ath-threòrachaidhean, agus DiLuain ⁊c a
chruthachadh mar ath-threòrachaidhean cuideachd. Ur beachdan? --Thrissel 10:03,
9 dhen Ghearrain 2012 (UTC)

LOL sin mar a thachras air an Uicipeid. Nì mi cinnteach gu bheil
ath-threòrachadh ann ge-tà. Akerbeltz 01:27, 15 dhen Ghearrain 2012 (UTC)

Tha an deasbad a chaidh a chumail air a' chuspair seo air duilleag poileasaidh
an-seo a-nis as dèidh dhuinn aontachadh air poileasaidh. Ma tha beachd sam bith
eile agad, saoil an tog thu an-sin e? Akerbeltz 20:34, 18 dhen Ghearrain 2012
(UTC)

(Apologies if this message isn't in your language.) The Wikimedia Foundation is
planning to upgrade MediaWiki (the software powering this wiki) to its latest
version this month. You can help to test it before it is enabled, to avoid
disruption and breakage. More information is available in the full announcement.
Thank you for your understanding.

Guillaume Paumier, via the Global message delivery system (wrong page? You can
fix it.). 15:01, 12 dhen Ghearrain 2012 (UTC)

Rinn sinn deasbad agus chaidh a ghluasad gu duilleag poileasaidh an-seo / The
debate took place and was moved to a policy page here. Please raise further
issues on the talk page there. Akerbeltz (talk) 14:13, 2 dhen Mhàrt 2012 (UTC)

People's reaction when you speak to them in Kazakh is uniformly welcoming,
people just grow with pride when a foreigner speaks to them in their native
tongue, they really, really make the effort to continue this. It is perhaps
nationalistic, but it is the best form of nationalism. And meantime, among all
the work which is literally piled around my desk, I try to find for an canan
Ghaidhlig. Daibhidh 12:05, 26 dhen Ghearrain 2012 (UTC)

Beachdan o dhaoine sam bith... tha àireamh de dhuilleagan ann a sgrìobh
Innleadair ach feumaidh mi aideachadh nach eil mi tuigsinn cus dhiubh. Tha gu
h-àraidh Cumhachd na Gaoithe toinnte is do-thuigsinneach (dhomhsa). Tha dà
roghainn againn: 1) 'S urrainn dhuinn an sgioblachadh 2) 'S urrainn dhuinn cur
às dhaibh agus ion-phortadh a dhèanamh on duilleag Bheurla a tha fada nas
tarraingiche Fàgaidh mi nòta air an duilleag aig Innleadair ach cha do dheasaich
e dad on Dùbhlachd 2010 agus chan eil fhios a'm a bheil duine sam bith againn a
tha comasach air sgioblachadh a dhèanamh air. Akerbeltz 19:52, 26 dhen Ghearrain
2012 (UTC)

20 in Welsh so far, esperanto, Swedish, Victuallers (talk) 19:42, 1 dhen Mhàrt
2012 (UTC)

Nach eil gin faclairean Gàidhlig~Gàidhlig? Daibhidh (talk) 03:45, 10 dhen Mhàrt
2012 (UTC)

Here is an example for Ailig Salmond: Ailig Salmond Thanks! Breckenheimer (talk)
23:12, 3 dhen Chèitean 2012 (UTC)

(Apologies if this message isn't in your language. Please consider translating
it, as well as the full version of this announcement on Meta)

The Wikimedia Foundation is planning to do limited testing of IPv6 on June 2-3.
If there are not too many problems, we may fully enable IPv6 on World IPv6 day
(June 6), and keep it enabled.

Read the full version of this announcement on how to test the behavior of IPv6
with various tools and how to leave bug reports, and to find a fuller analysis
of the implications of the IPv6 migration.

--Erik Möller, VP of Engineering and Product Development, Wikimedia Foundation
00:58, 2 dhen Ògmhios 2012 (UTC)

Wikimedia Commons is happy to announce that the 2011 Picture of the Year
competition is now open. We are interested in your opinion as to which images
qualify to be the Picture of the Year 2011. Any user registered at Commons or a
Wikimedia wiki SUL-related to Commons with more than 75 edits before 1 April
2012 (UTC) is welcome to vote and, of course everyone is welcome to view!

About 600 of the best of Wikimedia Common's photos, animations, movies and
graphics were chosen –by the international Wikimedia Commons community– out of
12 million files during 2011 and are now called Featured Pictures.

From professional animal and plant shots to breathtaking panoramas and skylines,
restorations of historically relevant images, images portraying the world's best
architecture, maps, emblems, diagrams created with the most modern technology,
and impressive human portraits, Commons Features Pictures of all flavors.

See you on Commons! --Picture of the Year 2011 Committee 18:18, 5 dhen Ògmhios
2012 (UTC)

Ann an Roinn-seòrsa:Litreachas, tha Roinn-seòrsa:Sgrìobhadairean agus
Roinn-seòrsa:Ùghdaran againn - nach bu chòir gun tèid iad a
choimeasgachadh?--Thrissel (talk) 20:05, 7 dhen Ògmhios 2012 (UTC)

(Apologies if this message isn't in your language. Please consider translating
it)

As many of you are aware, the Wikimedia Board of Trustees recently initiated
important changes in the way that money is being distributed within the
Wikimedia movement. As part of this, a new community-led "Funds Dissemination
Committee" (FDC) is currently being set up. Already in 2012-13, its
recommendations will guide the decisions about the distribution of over 10
million US dollars among the Foundation, chapters and other eligible entities.

Now, seven capable, knowledgeable and trustworthy community members are sought
to volunteer on the initial Funds Dissemination Committee. It is expected to
take up its work in September. In addition, a community member is sought to be
the Ombudsperson for the FDC process. If you are interested in joining the
committee, read the call for volunteers. Nominations are planned to close on
August 15.

--Anasuya Sengupta, Director of Global Learning and Grantmaking, Wikimedia
Foundation 20:05, 19 dhen Iuchar 2012 (UTC)

You might also be interested in the idea to create a central Wikipedia Library
where approved editors would have access to all participating resource donors.
Add your feedback to the Community Fellowship proposal. Apologies for the
English message (translate here). Go sign up :) --Ocaasi (talk) 02:14, 16 dhen
Lùnastal 2012 (UTC)

I apologize for addressing you in English. I would be grateful if you could
translate this message into your language.

The Wikimedia Foundation is conducting a request for comment on a proposed
program that could provide legal assistance to users in specific support roles
who are named in a legal complaint as a defendant because of those roles. We
wanted to be sure that your community was aware of this discussion and would
have a chance to participate in that discussion.

If this page is not the best place to publicize this request for comment, please
help spread the word to those who may be interested in participating. (If you'd
like to help translating the "request for comment", program policy or other
pages into your language and don't know how the translation system works, please
come by my user talk page at m:User talk:Mdennis (WMF). I'll be happy to assist
or to connect you with a volunteer who can assist.)

As some of you might already have heard Wikimedia Deutschland is working on a
new Wikimedia project. It is called m:Wikidata. The goal of Wikidata is to
become a central data repository for the Wikipedias, its sister projects and the
world. In the future it will hold data like the number of inhabitants of a
country, the date of birth of a famous person or the length of a river. These
can then be used in all Wikimedia projects and outside of them.

It'd be great if you could join us, test the demo version, provide feedback and
take part in the development of Wikidata. You can find all the relevant
information including an FAQ and sign-up links for our on-wiki newsletter on the
Wikidata page on Meta.

For further discussions please use this talk page (if you are uncomfortable
writing in English you can also write in your native language there) or point me
to the place where your discussion is happening so I can answer there.

I am working as the Wikipedian in Residence at the British Library at the
moment. I was recently visiting the National Library of Scotland, to arrange a
workshop there, and one of the things they were very interested in discussing
was making contact with the Gaelic Wikipedia community. If anyone (particularly
in the Edinburgh area, but anywhere is good!) is interested in talking to them
about possible collaboration, please let me know and I'll put you in touch.
Andrew Gray (talk) 17:21, 18 dhen t-Sultain 2012 (UTC)

The only pre-requisite is for the volunteer to actually live in the country and
to have access to at least one donation method that we offer for that country
(mainly credit/debit card, but also real-time banking like IDEAL, E-wallets,
etc...) so we can do a live test and see if the donation goes through. All
volunteers will be reimbursed of the donations that eventually succeed (and they
will be low amounts, like 1-2 dollars)

(Apologies if this message isn't in your language.) Next week, the Wikimedia
Foundation will transition its main technical operations to a new data center in
Ashburn, Virginia, USA. This is intended to improve the technical performance
and reliability of all Wikimedia sites, including this wiki. There will be some
times when the site will be in read-only mode, and there may be full outages;
the current target windows for the migration are January 22nd, 23rd and 24th,
2013, from 17:00 to 01:00 UTC (see other timezones on timeanddate.com). More
information is available in the full announcement.

If you would like to stay informed of future technical upgrades, consider
becoming a Tech ambassador and joining the ambassadors mailing list. You will be
able to help your fellow Wikimedians have a voice in technical discussions and
be notified of important decisions.

Guillaume Paumier, via the Global message delivery system (wrong page? You can
fix it.). 15:17, 19 dhen Fhaoilleach 2013 (UTC)

Wikimedia Commons celebrates our featured images of 2012 with this contest. Your
votes decide the Picture of the Year, so remember to vote in the first round by
January 30, 2013.

This message was delivered based on m:Distribution list/Global message delivery.
Translation fetched from: commons:Commons:Picture of the
Year/2012/Translations/Village Pump/en -- Rillke (talk) 23:48, 22 dhen
Fhaoilleach 2013 (UTC)

Wikidata has been in development for a few months now. It is now time for the
roll-out of the first part of it on your Wikipedia. Phase 1 is the support for
the management of language links. It is already being used on the Hungarian,
Hebrew, Italian and English Wikipedias. The next step is to enable the extension
on all other Wikipedias. We have currently planned this for March 6.

Editors on en:wp have created a great page with all the necessary information
for editors and there is also an FAQ for this deployment. Please ask questions
you might have on the FAQ’s discussion page.

To stay up-to-date on everything happening around Wikidata please subscribe to
the newsletter that is delivered weekly to subscribed user’s talk pages. You can
see previous editions here.

For Scots Gaelic, MediaWiki will start using the plural rules for software as
they are in the Unicode CLDR. This is different from what MediaWiki used up to
today. These changes will go live on this wiki in a few weeks. Because of the
changes, less than 100 current translations in translatewiki.net should be
updated, and all possible uses of plural you have in Special:AllMessages (from
what I can see there aren't any for the latter). All details are in this thread
on translatewiki.net. Thanks for your help and understanding. Cheers! Siebrand
(talk) 16:47, 26 dhen Ghearrain 2013 (UTC)

Sorry for writing in English. I hope someone can translate this locally. If you
understand German better than English you can have a look at the announcement on
de:Wikipedia:Kurier.

As I annonced 2 weeks ago, Wikidata phase 1 (language links) has been deployed
here today. Language links in the sidebar are coming from Wikidata in addition
to the ones in the wiki text. To edit them, scroll to the bottom of the language
links, and click edit. You no longer need to maintain these links by hand in the
wiki text of the article.

Where can I find more information and ask questions? Editors on en:wp have
created a great page with all the necessary information for editors and there is
also an FAQ for this deployment. It'd be great if you could bring this to this
wiki if that has not already happened. Please ask questions you might have on
the FAQ’s discussion page.

I want to be kept up to date about Wikidata To stay up-to-date on everything
happening around Wikidata please subscribe to the newsletter that is delivered
weekly to subscribed user’s talk pages.

(Please consider translating this message for the benefit of your fellow
Wikimedians)

Greetings. As you might have seen on the Wikimedia tech blog or the tech
ambassadors list, a new functionality called "Lua" is being enabled on all
Wikimedia sites today. Lua is a scripting language that enables you to write
faster and more powerful MediaWiki templates.

If you have questions about how to convert existing templates to Lua (or how to
create new ones), we'll be holding two support sessions on IRC next week: one on
Wednesday (for Oceania, Asia & America) and one on Friday (for Europe, Africa &
America); see m:IRC office hours for the details. If you can't make it, you can
also get help at mw:Talk:Lua scripting.

If you'd like to learn about this kind of events earlier in advance, consider
becoming a Tech ambassador by subscribing to the mailing list. You will also be
able to help your fellow Wikimedians have a voice in technical discussions and
be notified of important decisions.

Guillaume Paumier, via the Global message delivery system. 19:37, 13 dhen Mhàrt
2013 (UTC) (wrong page? You can fix it.)

Sorry for writing in English. I hope someone can translate this. If you
understand German better than English you can have a look at the announcement on
de:Wikipedia:Kurier.

A while ago the first phase of Wikidata was enabled on this Wikipedia. This
means you are getting the language links in each article from Wikidata. It is
soon time to enable the second phase of Wikidata (infoboxes) here. We have
already done this on the [first 11 Wikipedias] (it, he, hu, ru, tr, uk, uz, hr,
bs, sr, sh) and things are looking good. The next step is English Wikipedia.
This is planned for April 8. If everything works out fine we will deploy on all
remaining Wikipedias on April 10. I will update this part of the FAQ if there
are any issues forcing us to change this date. I will also sent another note to
this village pump once the deployment is finished.

What will happen once we have phase 2 enabled here? Once it is enabled in a few
days you will be able to make use of the structured data that is available on
Wikidata in your articles/infoboxes. It includes things like the symbol for a
chemical element, the ISBN for a book or the top level domain of a country.
(None of this will happen automatically. Someone will have to change the article
or infobox template for this to happen!)

We are working on expanding the parser function so you can for example use
{{#property:chief executive officer}} instead of {{#property:p169}}. The
complete plan for this is here.

Where can I find more information and ask questions? We have collected the main
questions in an FAQ for this deployment. Please ask questions you might have on
the FAQ’s discussion page.

I want to be kept up to date about Wikidata To stay up-to-date on everything
happening around Wikidata please subscribe to the newsletter that is delivered
weekly to subscribed user’s talk pages.

I am working to try and get national and regional flags functioning properly on
Gaelic Wikipedia, and have reached the point where I could do with a little
translation help. Would it be better to post the requests here, or on my own
user page Deasbaireachd a' chleachdaiche:Sioraf, or should we create a separate
translation requests page? Sioraf (talk) 03:41, 7 dhen Ghiblean 2013 (UTC)

I'm delighted to be able to tell people about a new Wikipedian in Residence post
at the National Library of Scotland - I've helped work to set this up, and I
think there's a real potential for doing great things with the NLS and its
collections. It's a paid post, full-time for four months, though this may
possibly be negotiable to a longer period at part time - it's worth asking. The
job is paid and formally employed by the Library, based in Edinburgh, funded
jointly by the Library and by Wikimedia UK. this blog post has further details
and a link to the NLS recruitment site.

Please ask me (my enwiki talkpage is the best place) if you've any questions!
Andrew Gray (talk) 22:16, 22 dhen Ghiblean 2013 (UTC)

(Please consider translating this message for the benefit of your fellow
Wikimedians. Please also consider translating the proposal.)

Read this message in English / Lleer esti mensaxe n'asturianu / বাংলায় এই
বার্তাটি পড়ুন / Llegiu aquest missatge en català / Læs denne besked på dansk /
Lies diese Nachricht auf Deutsch / Leś cal mesag' chè in Emiliàn / Leer este
mensaje en español / Lue tämä viesti suomeksi / Lire ce message en français /
Ler esta mensaxe en galego / हिन्दी / Pročitajte ovu poruku na hrvatskom / Baca
pesan ini dalam Bahasa Indonesia / Leggi questo messaggio in italiano / ಈ
ಸಂದೇಶವನ್ನು ಕನ್ನಡದಲ್ಲಿ ಓದಿ / Aqra dan il-messaġġ bil-Malti / norsk (bokmål) /
Lees dit bericht in het Nederlands / Przeczytaj tę wiadomość po polsku / Citiți
acest mesaj în română / Прочитать это сообщение на русском / Farriintaan ku aqri
Af-Soomaali / Pročitaj ovu poruku na srpskom (Прочитај ову поруку на српском) /
อ่านข้อความนี้ในภาษาไทย / Прочитати це повідомлення українською мовою / Đọc
thông báo bằng tiếng Việt / 使用中文阅读本信息。

There is a new request for comment on Meta-Wiki concerning the removal of
administrative rights from long-term inactive Wikimedians. Generally, this
proposal from stewards would apply to wikis without an administrators' review
process.

We are also compiling a list of projects with procedures for removing inactive
administrators on the talk page of the request for comment. Feel free to add
your project(s) to the list if you have a policy on administrator inactivity.

Thanks, Billinghurst (thanks to all the translators!) 04:41, 24 dhen Ghiblean
2013 (UTC)

Sorry for writing in English. I hope someone can translate this. If you
understand German better than English you can have a look at the announcement on
de:Wikipedia:Kurier.

A while ago the first phase of Wikidata was enabled on this Wikipedia. This
means you are getting the language links in each article from Wikidata. We have
now enabled the second phase of Wikidata (infoboxes) here. We have already done
this on the [first 11 Wikipedias] (it, he, hu, ru, tr, uk, uz, hr, bs, sr, sh) a
month ago and two days ago on the English Wikipedia. Today all the remaining
Wikipedias followed.

What does having phase 2 enabled here mean? You are now able to make use of the
structured data that is available on Wikidata in your articles/infoboxes. It
includes things like the symbol for a chemical element, the ISBN for a book or
the top level domain of a country. (None of this will happen automatically.
Someone will have to change the article or infobox template for this to happen!)
The current state is just the beginning though. It will be extended based on
feedback we get from you now.

We are working on expanding the parser function so you can for example use
{{#property:headquarter location}} instead of {{#property:p159}}. The complete
plan for this is here.

Where can I test this? You can test it on test2 if you don't want to do it in an
article here.

Where can I find more information and ask questions? We have collected the main
questions in an FAQ for this deployment. Please ask questions you might have on
the FAQ’s discussion page.

I want to be kept up to date about Wikidata To stay up-to-date on everything
happening around Wikidata please subscribe to the newsletter that is delivered
weekly to subscribed user’s talk pages.

We are excited about taking yet another step towards allowing all Wikipedias
share structured data and collect and curate it together. --Lydia Pintscher
19:07, 24 dhen Ghiblean 2013 (UTC)

Hi, apologies for posting this in English, but I wanted to alert your community
to a discussion on Meta about potential changes to the Wikimedia Trademark
Policy. Please translate this statement if you can. We hope that you will all
participate in the discussion; we also welcome translations of the legal team’s
statement into as many languages as possible and encourage you to voice your
thoughts there. Please see the Trademark practices discussion (on Meta-Wiki) for
more information. Thank you! --Mdennis (WMF) (talk)

The Wikipedia Library gets Wikipedia editors free access to reliable sources
that are behind paywalls. I want to alert you to our latest donation.

My apologies for the incorrect link: You can sign up for Cochrane Collaboration
accounts at the COCHRANE sign-up page. Cheers, Ocaasi 21:38, 16 dhen Ògmhios
2013 (UTC)

Hi, I have translated this English book list, en:Le Monde's 100 Books of the
Century, into a number of languages. Le Monde here is the Paris newspaper.

I am currently compiling a Gaelic list. What should the page be called when it's
ready? Thanks, and have a happy Canada Day! In Canada, where everyone feels a
little bit Scottish, Varlaam (talk) 04:42, 1 dhen Iuchar 2013 (UTC)

Hello, Sorry for English but It's very important for bot operators so I hope
someone translates this. Pywikipedia is migrating to Git so after July 26, SVN
checkouts won't be updated If you're using Pywikipedia you have to switch to
git, otherwise you will use out-dated framework and your bot might not work
properly. There is a manual for doing that and a blog post explaining about this
change in non-technical language. If you have question feel free to ask in
mw:Manual talk:Pywikipediabot/Gerrit, mailing list, or in the IRC channel. Best
Amir (via Global message delivery). 13:14, 23 dhen Iuchar 2013 (UTC)

The Wikimedia Foundation will soon turn on VisualEditor for all users, all the
time on your Wikipedia. Right now your Wikipedia does not have any local
documents on VisualEditor, and we hope that your community can change that. To
find out about how you can help with translations visit the TranslationCentral
for VisualEditor and read the easy instructions on bringing information to your
Wikipedia. The User Guide and the FAQ are very important to have in your
language.

We want to find out as much as we can from you about VisualEditor and how it
helps your Wikipedia, and having local pages is a great way to start. We also
encourage you to leave feedback on Mediawiki where the community can offer
ideas, opinions, and point out bugs that may still exist in the software that
need to be reported to Bugzilla. If you are able to speak for the concerns of
others in English on MediaWiki or locally I encourage you to help your community
to be represented in this process.

If you can help translate the user interface for VisualEditor to your language,
you can help with that as well. Translatewiki has open tasks for translating
VisualEditor. A direct link to translate the user interface is here. You can see
how we are doing with those translations here. You need an account on
Translatewiki to translate. This account is free and easy to create.

If we can help your community in any way with this process, please let me know
and I will do my best to assist your Wikipedia with this |exciting development.
You can contact me on my meta talk page or by email. You can also contact
Patrick Earley for help with translations and documents on Mediawiki. We look
forward to working with you to bring the VisualEditor experience to your
Wikipedia! Keegan (WMF) (talk) 19:01, 30 dhen Iuchar 2013 (UTC)

Greetings. Starting on August 21 (tomorrow), all users with an account will be
using HTTPS to access Wikimedia sites. HTTPS brings better security and improves
your privacy. More information is available at m:HTTPS.

If HTTPS causes problems for you, tell us on bugzilla, on IRC (in the
#wikimedia-operations channel) or on meta. If you can't use the other methods,
you can also send an e-mail to https@wikimedia.org.

Greg Grossmeier (via the Global message delivery system). 19:05, 20 dhen
Lùnastal 2013 (UTC) (wrong page? You can fix it.)

Notifications will inform users about new activity that affects them on this
wiki in a unified way: for example, this new tool will let you know when you
have new talk page messages, edit reverts, mentions or links -- and is designed
to augment (rather than replace) the watchlist. The Wikimedia Foundation's
editor engagement team developed this tool (code-named 'Echo') earlier this
year, to help users contribute more productively to MediaWiki projects.

We're now getting ready to bring Notifications to almost all other Wikimedia
sites, and are aiming for a 22 October deployment, as outlined in this release
plan. It is important that notifications is translated for all of the languages
we serve.

Please let us know if you have any questions, suggestions or comments about this
new tool. For more information, visit this project hub and this help page.
Keegan (WMF) (talk) 18:34, 4 dhen Dàmhair 2013 (UTC)

I apologize for this message being only in English. Please translate it if
needed to help your community.

The Wikimedia Foundation's multimedia team seeks community guidance on a
proposal to support the MP4 video format. This digital video standard is used
widely around the world to record, edit and watch videos on mobile phones,
desktop computers and home video devices. It is also known as H.264/MPEG-4 or
AVC.

You are also welcome to join tomorrow's Office hours chat on IRC, this Thursday,
January 16, at 19:00 UTC, if you would like to discuss this project with our
team and other community members.

We look forward to a constructive discussion with you, so we can make a more
informed decision together on this important topic. Keegan (WMF) (talk) 06:47,
16 dhen Fhaoilleach 2014 (UTC)

The first will be held on Saturday, 15 February at 1700 UTC and the second will
be held on Sunday, 16 February at 00:00 UTC. (See meta for time conversion
links.)

Logs will be posted on meta after each office hour completes. You'll find them,
along with logs for older office hours on the topic, at
Category:VisualEditor_office_hours_logs.

Please see the IRC office hours page on meta for more information on how to join
in.

Hello. A new policy regarding the removal of "advanced rights" (administrator,
bureaucrat, etc) was recently adopted by global community consensus (your
community received a notice about the discussion). According to this policy, the
stewards are reviewing administrators' activity on smaller wikis. To the best of
our knowledge, your wiki does not have a formal process for removing "advanced
rights" from inactive accounts. This means that the stewards will take care of
this according to the new admin activity review here.

However, if you as a community would like to create your own activity review
process superseding the global one, want to make another decision about these
inactive rights holders, or already have a policy that we missed, then please
notify the stewards on Meta-Wiki so that we know not to proceed with the rights
review on your wiki. Thanks, -- Quentinv57 14:13, 22 dhen Ghearrain 2014 (UTC)

The Catalan-speaking world... Want to find out more? From March 16 to April 15
we will organise the Catalan Culture Challenge, a Wikipedia editing contest in
which victory will go to those who start and improve the greatest number of
articles about 50 key figures of Catalan culture. You can take part by creating
or expanding articles on these people in your native language (or any other one
you speak). It would be lovely to have you on board. :-)

There is a current discussion on German Wikipedia on a decision of Asaf Bartov,
Head of WMF Grants and Global South Partnerships, Wikimedia Foundation, who
rejected a request for funding a proposal from wikipedians from eowiki one year
ago with the explanation the existence, cultivation, and growth of the Esperanto
Wikipedia does not advance our educational mission. No one needs free knowledge
in Esperanto. On meta there has also started a discussion about that decision.
--Holder (talk) 09:56, 5 dhen Chèitean 2014 (UTC)

We have listed 20 ESSENTIAL articles which we believe would complement and
enhance the Gàidhlig Wikipedia on a little project or Challange. You can take
part by creating or expanding articles on Welsh places, people and some of the
things which make our hearts beat.

Diolch yn fawr - many thanks! We look forward to seeing you! Llywelyn2000 (talk)
07:18, 24 dhen Chèitean 2014 (UTC)

There's a great chance for you to discuss wiki stuff at Edinburgh on Sunday 8
June, 2014 at 1.00 pm. Take a look at this ad on Meta. If I was only just that
wee bit nearer!!! Have a great time, and teach them a bit of Gàidhlig! -
Llywelyn2000 (talk) 13:39, 29 dhen Chèitean 2014 (UTC)

Hello and sorry for writing in English. Can anyone help me translate a small
article (2 paragraphs) from English to your language and create the article in
your wiki? Please, fell free to answer in my talk page in your wiki anytime.
Thanks! Xaris333 (an deasbaireachd) 23:32, 12 dhen Lùnastal 2014 (UTC)

Greetings! The Individual Engagement Grants program is accepting proposals for
funding new experiments from September 1st to 30th. Your idea could improve
Wikimedia projects with a new tool or gadget, a better process to support
community-building on your wiki, research on an important issue, or something
else we haven't thought of yet. Whether you need $200 or $30,000 USD, Individual
Engagement Grants can cover your own project development time in addition to
hiring others to help you.

Part or all of this message may be in English. Please help translate if
possible.

Wikimedia España invites you to join the Monuments of Spain Challenge. And
what’s that? It’s a contest. You have to edit, translate or expand articles
about the Spanish monuments and you will be granted points. So you’re not just
writing about wonderful buildings: you can get prizes!

The time of the contest will include all October and any information you may
need is right here.

Hello, Dear wikipedians. I invite you to edit and improve this article and to
add information about your and other country.--Kaiyr (an deasbaireachd) 11:40,
31 dhen Dàmhair 2014 (UTC)

Is mise Duitseach. Tha mi duilich ach tha mi as ionnsachadh fhathast. I am
adding some content to the gd.witkionary. seall and I cannot always find the
technical terms. E.g. what do I say for "hyponym" and "hypernym"? Gunmhoine (an
deasbaireachd) 18:05, 20 dhen Dùbhlachd 2014 (UTC)

Chan eil fhios agam. Is dòcha “fo-bhuidhean” agus “os-bhuidhean”? No
“fo-sheòrsa” agus “os-sheòrsa”? --Caoimhin (an deasbaireachd) 19:10, 20 dhen
Dùbhlachd 2014 (UTC)

(Sorry for the English - please translate this message!) MediaWiki message
delivery (an deasbaireachd) 20:01, 4 dhen Mhàrt 2015 (UTC)

Hello, I made a proposal on Meta to change the rules for the steward
confirmations. Currently consensus to remove is required for a steward to lose
his status, however I think it's fairer to the community if every steward needed
the consensus to keep. As this is an issue that affects all WMF wikis, I'm
sending this notification to let people know & be able to participate. Best
regards, --MF-W 16:12, 10 dhen Ghiblean 2015 (UTC)

This is a message from the 2015 Wikimedia Foundation Elections Committee.
Translations are available.

I am pleased to announce that nominations are now being accepted for the 2015
Wikimedia Foundation Elections. This year the Board and the FDC Staff are
looking for a diverse set of candidates from regions and projects that are
traditionally under-represented on the board and in the movement as well as
candidates with experience in technology, product or finance. To this end they
have published letters describing what they think is needed and, recognizing
that those who know the community the best are the community themselves, the
election committee is accepting nominations for community members you think
should run and will reach out to those nominated to provide them with
information about the job and the election process.

Board of Trustees The Board of Trustees is the decision-making body that is
ultimately responsible for the long term sustainability of the Foundation, so we
value wide input into its selection. There are three positions being filled.
More information about this role can be found at the board elections page.

Funds Dissemination Committee (FDC) The Funds Dissemination Committee (FDC)
makes recommendations about how to allocate Wikimedia movement funds to eligible
entities. There are five positions being filled. More information about this
role can be found at the FDC elections page.

Funds Dissemination Committee (FDC) Ombud The FDC Ombud receives complaints and
feedback about the FDC process, investigates complaints at the request of the
Board of Trustees, and summarizes the investigations and feedback for the Board
of Trustees on an annual basis. One position is being filled. More information
about this role can be found at the FDC Ombudsperson elections page.

The candidacy submission phase lasts from 00:00 UTC April 20 to 23:59 UTC May 5
for the Board and from 00:00 UTCApril 20 to 23:59 UTC April 30 for the FDC and
FDC Ombudsperson. This year, we are accepting both self-nominations and
nominations of others. More information on this election and the nomination
process can be found on the 2015 Wikimedia elections page on Meta-Wiki.

On behalf of the Elections Committee, -Gregory Varnum (User:Varnent)
Coordinator, 2015 Wikimedia Foundation Elections Committee

Posted by the MediaWiki message delivery on behalf of the 2015 Wikimedia
Foundation Elections Committee, 05:03, 21 April 2015 (UTC) • Translate • Get
help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Funds
Dissemination Committee (FDC) and FDC Ombudsperson. Questions and discussion
with the candidates for the Funds Dissemination Committee (FDC) and FDC
Ombudsperson will continue during the voting. Nominations for the Board of
Trustees will be accepted until 23:59 UTC May 5.

The Funds Dissemination Committee (FDC) makes recommendations about how to
allocate Wikimedia movement funds to eligible entities. There are five positions
on the committee being filled.

The FDC Ombudsperson receives complaints and feedback about the FDC process,
investigates complaints at the request of the Board of Trustees, and summarizes
the investigations and feedback for the Board of Trustees on an annual basis.
One position is being filled.

The voting phase lasts from 00:00 UTC May 3 to 23:59 UTC May 10. Click here to
vote. Questions and discussion with the candidates will continue during that
time. Click here to ask the FDC candidates a question. Click here to ask the FDC
Ombudsperson candidates a question. More information on the candidates and the
elections can be found on the 2015 FDC election page, the 2015 FDC Ombudsperson
election page, and the 2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 03:45, 4 May 2015 (UTC) • Translate •
Get help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

This is a message from the 2015 Wikimedia Foundation Elections Committee.
Translations are available.

Voting has begun for eligible voters in the 2015 elections for the Wikimedia
Foundation Board of Trustees. Questions and discussion with the candidates for
the Board will continue during the voting.

The Wikimedia Foundation Board of Trustees is the ultimate governing authority
of the Wikimedia Foundation, a 501(c)(3) non-profit organization registered in
the United States. The Wikimedia Foundation manages many diverse projects such
as Wikipedia and Commons.

The voting phase lasts from 00:00 UTC May 17 to 23:59 UTC May 31. Click here to
vote. More information on the candidates and the elections can be found on the
2015 Board election page on Meta-Wiki.

On behalf of the Elections Committee, -Gregory Varnum (User:Varnent) Volunteer
Coordinator, 2015 Wikimedia Foundation Elections Committee

Posted by the MediaWiki message delivery 17:20, 17 May 2015 (UTC) • Translate •
Get help

Hello, Content Translation has now been enabled as an opt-in beta feature on the
Scottish Gaelic Wikipedia. To start translating:

Since, this is the first time we have installed the tool on this Wikipedia,
there are chances that there may be some problems or service disruptions which
we are not yet aware of. We will be monitoring the usage to check for any
failures or issues, but please do let us know on the Content Translation talk
page or through Phabricator if you spot any problems that prevent you from using
the tool. For more information, please read the information available in the
User Guide. You can also view a short screencast on how to use Content
Translation. Our announcement is written only in English, and we would really
appreciate if this message can be translated to reach more users of this
Wikipedia. Thank you.--Runab WMF (an deasbaireachd) 15:45, 9 dhen Ògmhios 2015
(UTC)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by I JethroBT (WMF) through
MediaWiki message delivery. 00:12, 19 dhen Lùnastal 2015 (UTC)

My apologies for posting this message in English. Please help translate it if
you can.

The Wikimedia Foundation would like your feedback about how we can reimagine
Wikimedia Foundation grants, to better support people and ideas in your
Wikimedia project. Ways to participate:

(Opt-out Instructions) This message was sent by Teamplaid:User through MediaWiki
message delivery. 00:46, 19 dhen Lùnastal 2015 (UTC)

Please help translate the statements on Meta Wiki. You can read more on the
Wikimedia blog.

My apologies for posting this message in English. Please help translate it if
you can.

Greetings! The Individual Engagement Grants program is accepting proposals until
September 29th to fund new tools, community-building processes, and other
experimental ideas that enhance the work of Wikimedia volunteers. Whether you
need a small or large amount of funds (up to $30,000 USD), Individual Engagement
Grants can support you and your team’s project development time in addition to
project expenses such as materials, travel, and rental space.

I JethroBT (WMF), Community Resources, Wikimedia Foundation. 20:52, 4 dhen
t-Sultain 2015 (UTC)

(Opt-out Instructions) This message was sent by I JethroBT (WMF) (talk) through
MediaWiki message delivery.

There is still one week left to submit Individual Engagement Grant (IEG)
proposals before the September 29th deadline. If you have ideas for new tools,
community-building processes, and other experimental projects that enhance the
work of Wikimedia volunteers, start your proposal today! Please encourage others
who have great ideas to apply as well. Support is available if you want help
turning your idea into a grant request.

Last month, we asked for community feedback on a proposal to change the
structure of WMF grant programs. Thanks to the 200+ people who participated! A
report on what we learned and changed based on this consultation is now
available.

Come read about the findings and next steps as WMF’s Community Resources team
begins to implement changes based on your feedback. Your questions and comments
are welcome on the outcomes discussion page.

The Community Advocacy team the Wikimedia Foundation has opened a consultation
on the topic of harassment on Meta. The consultation period is intended to run
for one month from today, November 16, and end on December 17. Please share your
thoughts there on harassment-related issues facing our communities and potential
solutions. (Note: this consultation is not intended to evaluate specific cases
of harassment, but rather to discuss the problem of harassment itself.)

This is a message regarding the proposed 2015 Free Bassel banner. Translations
are available.

This is to inform all Wikimedia contributors that a straw poll seeking your
involvement has just been started on Meta-Wiki.

As some of your might be aware, a small group of Wikimedia volunteers have
proposed a banner campaign informing Wikipedia readers about the urgent
situation of our fellow Wikipedian, open source software developer and Creative
Commons activist, Bassel Khartabil. An exemplary banner and an explanatory page
have now been prepared, and translated into about half a dozen languages by
volunteer translators.

We are seeking your involvement to decide if the global Wikimedia community
approves starting a banner campaign asking Wikipedia readers to call on the
Syrian government to release Bassel from prison. We understand that a campaign
like this would be unprecedented in Wikipedia's history, which is why we're
seeking the widest possible consensus among the community.

Given Bassel's urgent situation and the resulting tight schedule, we ask
everyone to get involved with the poll and the discussion to the widest possible
extent, and to promote it among your communities as soon as possible.

(Apologies for writing in English; please kindly translate this message into
your own language.)

Posted by the MediaWiki message delivery 21:47, 25 November 2015 (UTC) •
Translate • Get help

MediaWiki message delivery (an deasbaireachd) 14:38, 1 dhen Dùbhlachd 2015 (UTC)

Patrick Earley (WMF) via MediaWiki message delivery (an deasbaireachd) 01:49, 5
dhen Fhaoilleach 2016 (UTC)

Your input is welcome (and greatly desired) at the Meta discussion, 2016
Strategy/Community consultation.

Apologies for English, where this is posted on a non-English project. We thought
it was more important to get the consultation translated as much as possible,
and good headway has been made there in some languages. There is still much to
do, however! We created m:2016 Strategy/Translations to try to help coordinate
what needs translation and what progress is being made. :)

I hope you'll join us! Maggie Dennis via MediaWiki message delivery (an
deasbaireachd) 19:06, 18 dhen Fhaoilleach 2016 (UTC)

Hi people, the calls for posters, discussions and trainings for Wikimania 2016
are officially opened, you can find all the relevant links on the conference
wiki:

We are looking forward to read your ideas! --Yiyi (an deasbaireachd) 15:26, 29
dhen Ghearran 2016 (UTC)

Greetings! The Individual Engagement Grants (IEG) program is accepting proposals
until April 12th to fund new tools, research, outreach efforts, and other
experiments that enhance the work of Wikimedia volunteers. Whether you need a
small or large amount of funds (up to $30,000 USD), IEGs can support you and
your team’s project development time in addition to project expenses such as
materials, travel, and rental space.

From 6 June to 6 July we are holding a writing challenge about TED speakers.
Everyone can participate by writing about people who have held a TED talk. For
an overview of TED speakers in the in competition see here: User:Jane023/TED
speakers. For an overview of all the TED talks that these people have held, see
here: TED talks. More information about the challenge, the points, the prizes,
and the sign-up is here: TED speakers challenge. Jane023 (an deasbaireachd)
12:36, 9 dhen Ògmhios 2016 (UTC)

Hello, after six weeks of community discussion about Wikipedia to the Moon,
there are now 10 different proposals for content for the mission. Starting
today, you can vote for them on Meta-Wiki, and decide what we will work on: a
Wikipedia canon, different lists, the Moon in 300 languages, an astronomy
editathon, featured articles, articles about technology, endangered things, or
DNA-related topics. You can even vote against community involvement. Voting is
open until 24 June. Sorry that this message is again in English only, but we are
using village pumps to reach as many communities as possible, so that everyone
knows they can vote. Best, Moon team at Wikimedia Deutschland 15:31, 10 dhen
Ògmhios 2016 (UTC)

You may already have heard about Wikipedia to the Moon: A team of scientists
called the “PT Scientists” are going to send a space craft to the moon in 2017
and they want to take Wikipedia along with them. Because Wikipedia is so big, we
cannot send all of it to the moon. That is why the international
Wikipedia-community has voted to send all “Featured Articles and Featured Lists“
from all languages in Wikipedia.

“Featured Articles“ is a category in many language versions of Wikipedia that
collects the very best articles in that language. Your community does not
currently have a „Featured Articles“ category. Ideally, we want to take every
language on Wikipedia to the moon and we also want to take the best articles in
your language. That is why we would like you to tell us what the very best
articles in your language are.

Greetings! The Project Grants program is currently accepting proposals for
funding. There is just over a week left to submit before the October 11
deadline. If you have ideas for software, offline outreach, research, online
community organizing, or other projects that enhance the work of Wikimedia
volunteers, start your proposal today! Please encourage others who have great
ideas to apply as well. Support is available if you want help turning your idea
into a grant request.

Hello! I'm writing from the Wikimedia Foundation to invite you to give your
feedback on a proposed move from CC BY-SA 3.0 to a CC BY-SA 4.0 license across
all Wikimedia projects. The consultation will run from October 5 to November 8,
and we hope to receive a wide range of viewpoints and opinions. Please, if you
are interested, take part in the discussion on Meta-Wiki.

Apologies that this message is only in English. This message can be read and
translated in more languages here. Joe Sutherland (talk) 01:35, 6 dhen Dàmhair
2016 (UTC)

I apologise that this message is in English.
⧼Centralnotice-shared-help-translate⧽

Select strong passwords – eight or more characters long, and containing letters,
numbers, and punctuation. Joe Sutherland (Deasbaireachd) / MediaWiki message
delivery (an deasbaireachd) 00:00, 14 dhen t-Samhain 2016 (UTC)

Please accept my apologies - that first line should read "Help with
translations!". Joe Sutherland (WMF) (talk) / MediaWiki message delivery (an
deasbaireachd) 00:11, 14 dhen t-Samhain 2016 (UTC)

James Forrester (Product Manager, Editing department, Wikimedia Foundation)
--19:32, 14 dhen Dùbhlachd 2016 (UTC)



https://gd.wikipedia.org/wiki/Tripoli

'S e prìomh-bhaile Libia a tha ann an Tripoli (Arabais: طرابلس Ṭarābulus -
cuideachd: طرابلس الغرب Ṭarā-bu-lus al-Gharb, neo Cànan Libianach: Ṭrābləs).
Thàinig am facal Tripoli bhon fhacal Greugach:(Τρίπολη). Tha am baile suidhichte
'san iar-thuath na dùthcha aig oir an fhàsaich aig cladach a’ Mhuir Mheadhanach
agus faisg air crìoch Tuinisia. Anns a’ bhliadhna 2004 bha mu 1.68 millean duine
a’ fuireach anns a’ bhaile fhèin. Tha Tripoli 514km air falbh bho Thunis
(Tuinisia), 1,019km bho Algiers (Aildiria), 2,439km bho Niamey (Nìgeir), 2,318km
bho N'Djamena (An t-Siad), 2,738km bho Khartoum (Sudan) 372km bho Shirte agus
1,740km bho Chairo (An Èipheit). Tha e suidhichte air an àirde an iar-thuath na
dùthcha, aig 10m os cionn ìre na mara.

'S e Tripoli am baile as motha a tha ann an Libia. Cuideachd tha am port-mara as
cudthromaiche aige. Mar sin dheth ‘s e teas meadhan gnìomhachail agus cridhe
malairteach a th’ ann. Chaidh Tripoli a stèidheachadh anns an 7mh linn RC leis
na Phoenicians. Bhon 2na linn RC bha am baile fo smachd nan Ròmanaich. Ach chan
eil mòran ri fhaicinn bho àm seo ach an Arch of Marcus Aurelius, a chaidh a
togail anns an 2na linn.



https://gd.wikipedia.org/wiki/Treas_Poblachd_na_Frainge

B' e ìre phoblachdach ann an eachdraidh na Frainge, a mhair bho na chailleadh an
cogadh an aghaidh na Prùise ann an 1870 gu ruige na thug Hitler ionnsaigh air an
dùthaich 1940, a bh' ann an Treas Poblachd na Frainge (Fraingis: Troisième
République Française). Chuireadh às dhan mhonarcachd air an robh an Dàrna
Impireachd is Paris air a chuairteachadh le feachdan na Gearmailt, nuair a
ghairm Léon Gambetta A' Phoblachd air 4 an t-Sultain 1870, dà latha ann dèidh
dhan rìgh ghèilleadh dhan Cheusar aig Sedan. Thoisich an stàit ùr ann an stàit
gu math cugallach. Bha Riaghaltas ann am Paris fhèin, air an robh An Comann
(Fraingis: La Commune), a ghabhadh ri Sòisealachd agus a sheas an aghaidh
Riaghaltas na Poblachd ann am Versailles. Thugadh ionnsaigh air Paris agus
chaidh na mìltean a mharbhadh. Dh' fhàs an stàit ùr na bu shoirbheachaile an
ceann beagan bliadhnaichean agus fo dhaoine mar Jules Ferry chaidh foghlam
ùrachadh agus an impire leasachadh thall thairis. Thàinig an stàit bheò às A'
Chogadh Mhòr ach dh'fhàs i gu math lag fad na 30an agus le sin cha do sheas An
Fhraing an aghaidh Francisco Franco aig àm Cogadh Sìobhalta na Spàinne. Mu
dheireadh thall, dhìobair Breatainn i agus chaill An Fhraing an cogadh an
aghaidh Hitler: sgar e an dùthaich ann an dà leth, an taobh a tuath fo bhuaidh
na Gearmailt agus an taobh a deas fon deachdaire Philippe Pétain. Chaidh
poblachd ùr a chruthachadh ann an 1945. Mhair an Treas Poblachd 70 bliadhna, an
ìre na b' fhaide a mhiar stàit neo Bun-reachd anns an Fhraing bho àm Ar-a-mach
na Frainge ann an 1789.



https://gd.wikipedia.org/wiki/T%C3%AC

Tha tì neo teatha na deoch bhrodach a gheibhear bho bhith a' tarraing duilleagan
an luis Camellia sinensis fhèin. Tha na duilleagan teatha air an tiormachadh
agus gu tric air an ocsaideachadh ro làimh. Gabhaidh na duilleagan tioram a
tarraing no a masgadh ann an uisge, mar as trice, uisge teth no uisge goileach
a-rèir dè an gnè theatha a th' ann. Faodaidh eadhon uisge fuar no meadh-bhlàth a
chleachdadh ach bheir i ùine gu leòr mus tarraing an teatha.

'S i teatha an deoch as motha a dh' òlar san t-saoghal an dèidh uisge agus 's
iomadh seorsa a tha ann le caochladh bhlas is bholaidh a gheibhear air an lus
Camellia sinensis a-rèir mar a thèid a ghiollachd. Canar tì mar an ceudna ri
deochannan anns nach eil Camellia sinensis ga chleachdadh. Gheibhear tì ùbhlan,
tì mheasan, tì eòrna agus mar sin air aghaidh. Òlar teathannan luibheach aig
nach eil ceangal sam bith ris an luis Camellia sinensis, ach a tha air an
tarraing air lusan àraidh.

'S iad na ceithir seorsaichean de theatha as motha a th' air an òl air feadh an
t-saoghail ach tì dhubh, tì uaine, tì oolong agus tì gheal. Gabhaidh na h-uile
dhiubh a dhèanamh air an aon gnè de phreas, le diofraichean ann an dòighean
giollachd 's àiteachaidh.

Tha am preas seo gach àm uaine. Tha e a' giùlan fras mu mheudachd spiligein
peasrach, bho bheil am preas a' fàs. Is ann air an deisear as fheàrr a chinneas
iad.

Is ainmig a tha am preas seo, a tha cosmhail ri seòrsa ròide, a' cinntinn nas
àirde na dris nan ròs, no mar as motha, sia no seachd troighean air àirde.

Is minig a shuidhichear e na shreathan, mu thuaiream trì no ceithir de
throighean bho chèile. Tha an duilleach as motha mu dhà òirleach air fad, agus a
h-aon air leud; tha iad a' fàs caol nam barr, mar dhuilleach dris nan ròs.

A rèir seann iris-naidheachd Ghàidhlig, b' iad muinntir Shìona leis a bu
mheasail òl na teatha ann an 1894, ach b' iad muinntir Bhreatainn san dara àite
aig an àm sin. Aig toiseach a' bhliadhna 1894, bha cuid de fhir-pàrlamaid
Bhreatainn airson nach biodh de chìs air an tì idir. Aig an àm sin, bha dà cheud
is deich millean punnd (210 000 000) tì air òl am Breatainn gach bliadhna, agus
bha ceithir sgillinnean am punnd de chìs oirre. Chailleadh an Riaghaltas trì
millean gu leth not Sasannach sa bhliadhna nan toireadh a' chìs sin dhith.

Ann an Iapan, tha iad air an trusadh leis an fhaicill as motha, agus cha bheir
iad oirre nan làmhan gun làmhan grinne bhi umpa.

Tha iad a' meas gur ann a tha an dath uaine aig an t-seòrsa Tì seo ag èirigh
bhon àm sam buainear an duilleach, cosmhail ri meas an-abaich, a tha mar as
trice uaine agus geur sa bhlas.

Anns an t-seann aimsir ann an Sìona, chaidh na taighean-caoineachaidh a thogail
air chosgais na rìoghachd, agus dh'fhaodadh gach neach, aig nach robh cothrom
air a dhèanamh aig a thaigh fhèin, a chuid Tì a thoirt do aon de na
taighean-caoineachaidh, agus a tiormachadh ann; 's nuair a bha i gu tioram, làn
uidheamaichte, bha iad an sin gan cur ann an cisteachan lìnigte le luaidhe
thana, agus gan cur air falbh don Roinn-Eòrpa.

'S ann anns a' bhliadhna 1610 a thàinig a' chiad Tì don Roinn-Eòrpa, agus 's iad
na Duitsich a thug ann i. Anns a’ bhliadhna 1666 chosg aon phunnd dhi ann an
Lunnainn trì puinnd Shasannach, agus mhair i aig an luach sin gu 1707.



https://gd.wikipedia.org/wiki/Si%C3%B9car

’S e siùcar an t-ainm coitcheann a th’ air stuth milis a gheibhear à cuilc an
t-siùcair, no às a’ bhiatas shiùcarach. Faodar bathar a chruthachadh às a’
bhiatas shiùcarach agus à lusan eile, anns a bheil sucros na phrìomh
thàth-chuid. Anns an aon teaghlach ri sucros, gheibhear glùcos, fructos (siùcar
à measan) is siorap arbhair a tha air an cleachdadh le gnìomhachasan a’ bhìdh.
Thathar a’ tarraing nan stuthan siùcarach sin à caochladh seòrsa lusan, mar as
trice ann an cruth sioraip.

’S ann ann an eileanan àird a deas a’ Chuain Sèimh a tha tùs-àite cuilc an
t-siùcair. Bho an sin, sgaoil an lus tro Àisia na h-àird an ear-dheas gus an do
ràinig e na h-Innseachan. Mu 2000 RC, thòisich cultar an t-siùcair anns na
h-Innseachan ann an àird an ear-thuath a’ mhòr-roinn, far an robhar a’ dèanamh
siùcair às a’ chuilc. Dh’fhoghlaim muinntir nan Innseachan mar a dhèanadh iad
gràinneachan tioram à sùgh an t-siùcair mu thimcheall na bliadhna 350 no ri linn
Ìompaireachd Gupta.

Bho na h-Innseachan, shiubhail cuilc an t-siùcair agus an siùcar fhèin tro
Phersia, agus chun na h-Èiphite far an robh na h-Arabaich ga ghnàthachadh.
Ràinig e Sìona mun àm sin cuideachd ach mun do ràinig e Sìona, bha na Sìonaich
a’ cleachdadh siùcar na dhrùis mhilis (siorap) oir, a rèir choltais, bha e na b’
fhasa a ghiùlan anns a’ chruth sin. B’ iad manaich Bhudhach a thug leotha
innleachdan ùra an siùcar a chur na ghràinneachan criostail.

Mu thimcheall 1390, dh’inntrigeadh dòigh fàisgidh na b’ fheàrr a thug comas
dhaibh dà uimhir a bharrachd de shùgh fhaighinn às a’ chuilc. Rè nan linntean a
lean sin, stèidhicheadh planntachasan siùcair ann an àird a deas na h-Eòrpa, ann
an Ameireaga a Deas, anns an Roinn Charaibeach (Innseachan na h-Àird an Iar)
agus iomadh àite eile. Bha an bàrr gu mòr an sàs gnothach tràilleachd thar a'
Chuain Shiar, oir a bha feum mòr air obair aig tuathanachas siùcair agus bha
bàsmhorachd nan tràillean glè àrd; mar sin b' fheudar an ath-sholar. 'S e
Triangular Trade ann an ainm rian malairt tràillean às an Afraga, siùcar às an
Roinn Charaibeach agus ruma is saoithreachadh às an Roinn-Eòrpa is Sasainn
Nuadh.

Dh'adhbharaich droch-ghrèidheadh nan tràillean Rèabhlaid na Haiti agus aramachan
eile nan tràillean.

Mhair duilgheadas gu leòr mu chumhaichean obrach. Tha film ann, The Price of
Sugar, mu dheidhinn dubh-shaothrachaidh obraichean na Haiti anns a' Phoblachd
Dhoiminiceach.

Mun 17mh linn, bha malairt an t-siùcair a’ sìor fhàs mòr, agus bhathar a’
cleachdadh innealan ùra airson a dhèanamh. B’ iad an Fhraing ri linn Napoleon
Bonaparte agus a’ Ghearmailt gu sònraichte a thug leasachadh mòr air dèanamh
agus giollachd an t-siùcair.



https://gd.wikipedia.org/wiki/Nobhail

Chan eil mòran sean nobhailean air fhàgail, ach tha fear no dha againne bhon
Romanaich, m.e. An Satyricon le Petronius (60 AC) agus An Asal Or le Apuleius
(an 2na linn).

Tha am facal 'ùr-sgeul' cuideachd air a chleachdadh airson 'nobhail'. Is e Dùn
Aluinn le Iain MacCormaig a' chiad nobhail a chaidh fhoillseachadh ann an
Gàidhlig na h-Alba. Thàinig e a-mach ann an 1912. Beagan às dèidh sin, ann an
1913, thàinig An t-Ogha Mòr a-mach le Aonghas MacDhonnchaidh. Tha an nobhaileag
no novella air a bhith fada nas cumanta sa Ghàidhlig m.e. An t-Aonaran le Iain
Mac a' Ghobhainn agus Gun d'thug i speis do'n Armunn le Iain MacCormaig san 20mh
linn.

San 21mh linn, tha grunn nobhailean air nochdadh mar phàirt de dh'iomairt gus
rosg do dh'inbhich a chur ann an clò, mar eisimpleir tro Ùr-Sgeul. Tha Màiri
Anna NicDhòmhnaill, Iain F. MacLeòid, Màrtainn Mac an t-Saoir, Norma NicLeòid,
Catrìona Lexy Chaimbeul, Tormod Caimbeul, Tormod MacGill-Eain agus Aonghas
Pàdraig Caimbeul air nobhailean a sgrìobhadh, eadar 2003-2009.



https://gd.wikipedia.org/wiki/Martin_Luther

B' e manach agus ollamh Gearmailteach a bha ann am Màrtainn Lùtair (10 an
t-Samhain 1483 - 18 an Gearran 1546). Bha na beachdan ùra aige a' tòiseachadh an
Ath-Leasachaidh.

Rugadh Màrtainn Lùtair (Martin Luther 'sa Bheurla) 10 an t-Samhain 1483 ann an
Eisleben ann an Sagsainn-Anhalt. Chaidh a thogail ann am Mansfeld, far an do
dh’fhàs athair Mhàrtainn rud beag beairteach le bhith ag obair mar thuathanach
agus mèinnear. Mar sin b’ urrainn do Mhàrtainn a dhol dhan oilthigh, far an do
dh’ionnsaich e Laideann, gràmair, ùr-labhairt, ealain-reusanachaidh, beus-eòlas
agus ceòl. O chionn’ s gum bu mhiann le athair Mhàrtainn gum biodh Màrtainn na
fear-lagha, chaidh Màrtainn do Oilthigh Erfurt. Ach aon latha, nuair a bha
Màrtainn a’ tilleadh do dh’Erfurt, thàinig stoirm le tàirneanach agus dealanach
uabhasach. Bha eagal a bheatha air, agus thuirt e: "Naomh Anna, cuidich mi, ma
leigeas tu mi a bhith beò, bidh mi nam mhanach". Mar sin chaidh e an-aghaidh
toil athair do mhanach. Ann an 1507 fhuair e òrdachadh sagartachd. An uair sin
chaidh e gu Wittenberg airson rannsachadh diadhaireachd, far an do dh’ionnsaich
e Greugais agus Eabhra. Ann an 19 an Dàmhair 1512 cheumnaich e le PhD. An dèidh
sin thòisich e air a theagasg mar ollamh mu "Lectura in Biblia" ann an Oilthigh
Wittenberg.

Bha Màrtainn Lùtair a’ teagasg mun Bhìobaill, ach airson bhliadhnachan bha
smaoin trom aige: ciamar a gheibh mi Dia iochdmhòr? Aon oidhche, (chan eil an
luchd-rannsachaidh cinnteach: eadar 1511-13 neo 1515-18) nuair a bha e a’
meòmhrachadh air rann Rom.1.17, thàinig an fhreagairt tro rann Hab. 2.4. : Is e
gibht iochdmhor a tha anns a’ cheartas Dhè. Tha na daoine ga fhaighinn tron
chreideamh a-mhàin. Chan urrainnear seo a chuir an gnìomh tron obair neo cliù
fhèin! A-nis bha beachdan Mhàrtainn Lùtair gu tùr an-aghaidh malairt le
litrichean-loghaidh, a rinn an eaglais Chaitligeach.

Mar sin sgrìobh e 95 argamaid a chuir e gu àrd easbaig Mhainz agus gu sagartan
eile airson deasbad diadhaireachd a thòiseachadh. Canar gun do chuir e iad ri
doras Eaglais a' Chaisteil ann am Wittenberg anns an 31. den Dàmhair 1517
cuideachd. Cha robh Lùtair a’ gearan mu na dòighean aithreachais ceàrr a-mhàin,
dh’iarr e ath-leasachadh am broinn na h-eaglaise cuideachd. Gu nàdarra cha do
dh’aontaich an Eaglais Caitligeach ris na h-argamaidean. Mar sin bha tòrr
cùisean-lagha ann, m.e.: Èigheachd Worms (Gearmailtis:Reichstag zu Worms), far
an tuirt Màrtainn Lùtair: Tha am bìoball os cionn riaghailtean na h-eaglaise. An
dèidh sin chuir am Pàpa Màrtainn fon choill ann an 1521. Chaidh casg a chuir air
na pìosan a sgrìobh Lùtair.

Fhuair Lùtair cuideachadh bho Frederick III à Sagsainn-Anhalt, a chuir air
falach e mar „Junker Jörg“ air a’ Wartburg ann an Thüringen. An seo
dh’eadar-theangaich e am Bìoball tùsail bhon Ghreugais agus Eabhra gu
Gearmailtis ann an 11 seachdainean a-mhàin. Ach rinn e sin ann an cànan làitheil
nan daoine. B’ e sin am Bìoball ris an canar Lutherbibel (Bìoball Lùtair)
an-diugh. Leis an inneal clò-bhualadh ùr chaidh am bìoball fhoillseachadh air
feadh na Gearmailt gu math luath. Thòisich na daoine an cànan às a' Bhìoball a
chleachdach. B’ e sin an t-àm far deach an Àrd-Ghearmailtis oifigeil a
chruthaich.

Aig an aon àm bha Melanchthon, deagh charaid aig Mhàrtainn, a’ sgaoileadh nam
beachdan ùra. O chionn 's gun robh na daoine deiseil agus deònach airson
ath-nuachaidh, chleachd iad na argamaidean Lùtair airson na h-eaglaise fhàgail.
Theich mòran manachan agus cailleachan dhubha às na manachainnean cuideachd.
Chaidh iad uile ri chèile airson eaglais nuadh a’ stèidheachadh ris an cainte
Eaglais Pròstanach (bho Protestare: casaid, gearan).

Ach bha trioblaidean mòra ann am Wittenberg mu na dòighean ceart anns an eaglais
ùir agus mar sin chaidh Màrtainn air ais. Dh’atharraich esan an t-aifreann a
rèir a’ Bhìoball. Gus 1545 chuir e òraidean seachad ann am Wittenberg agus ghabh
e a bheachdan airson chuspairean diofraichte. Ach anns an fharsaingeachd cha do
chuir esan an t-Ath-Leasachadh air adhart.

Bha Màrtainn an aghaidh an t-seasganachd cuideachd. Ann an 1525 phòs e Katharina
von Bora, cailleach dhubh, a theich às a’ mhanach. Bha sianar cloinne aca.
Chaochail e air turas ann an Eisleben ann an 1546, ach chaidh a thìodhlacadh ann
an Eaglais a' Chaisteil Wittenberg.



https://gd.wikipedia.org/wiki/LCDT

'S e geàrr-ainm a th' ann an LCDT a tha a' toirt iomradh air na faclan Leasbach,
Co-ghnèitheach, Dà-ghnèitheach agus Tar-ghnèitheach.

Mar a trice bidh daoine a' cur am facal co-sheòrsach ri fir aig a bheil miann
air luchd na gnè ceudna. Ach tha co-sheòrsach a' toirt iomradh air a'
choimhearsnachd LCDT air fad. 'S mar sin tha co-sheòrsach nas coltaiche ri Gay
anns a' Bheurla a bhios a' toirt a-steach leasbaich, dà-ghnèithich agus
tar-ghnèithich.

Tha am facal Leasbach a' toirt iomradh air boireannaich co-sheòrsach neo
boireannaich aig a bheil miann air boireannaich eile. Tha leasbach a'
ciallachadh Lesbian anns a' Bheurla.

Tha am facal Co-ghnèitheach a' toirt iomradh air fir co-sheòrsach neo fir aig a
bheil miann air fir eile. Anns a' Bheurla bhiodh co-ghnèitheach a' ciallachadh a
homosexual/gay man.

Tha am facal Dà-ghnèitheach a' toirt iomradh air cuideigin aig a bheil miann air
boireannaich agus fir. Dh'fhaodadh miann nas làidire a bhith aca ri aon taobh
neo ris an taobh eile ach feumaidh miann a bhith aca ris an dithis. Tha
Dà-ghnèitheach a' ciallachadh Bisexual anns a' Bheurla.

Tha am facal Tar-ghnèitheach a' toirt iomradh air cuideigin a tha air an gnè aca
atharrachadh. Mar eisimpleir cuideigin a bha boireann nuair a rugadh iad ach a
tha a-nis fireann. Tha Tar-ghnèitheach a' ciallachadh Transgender anns a'
Bheurla.



https://gd.wikipedia.org/wiki/Innleadair

Is e a tha ann an Innleadair neach proifeiseanta a tha ri Innleadaireachd. Is
ann an innleadaireachd a tha an gnìomh agus am proifeisean a bhitheas ri
dealbhadh de uidheam, acfhuinn neo obraichean, stèidhichte air prionnsabalan
saidheans, agus ro-dhearbhta le rìomhaireachd. Air barrachd dealbhadh bithidh
innleadairean ag obair mar manaidsearan air pròiseactan innlichidh, neo a ruithe
pròiseasan innlichidh

Anns an Èirinn, mar a tha air feadh Eòrpa ach am Breatuinn a-mhàin, is e
stoidhle dìonta a tha ann an innealtoir. Chanar "Innealtoir Proifeasanta" ris a
tha air cosnadh ceum oilthigh ann an sgoil-innleadaireachd. Nuair a bhitheas an
t-innleadair òg air a bhith ri innleadaireachd aig inbhe freagarrach airson trì
bliadhna, faodaidh esan a chuir a fhèin air adhart airson lèirmheas agus, ma
bhios an lèirmheas fàbharach, thèid a chlàradh mar Innealtoir Chairte.

Anns an Rìoghachd Aonaichte, chan eil "innealtoir" neo "innleadair" na stoidhle
dìonta idir. Faodaidh do neach sam bith a chumail a mach gur e innleadair a tha
ann, ged 's a tha "Innleadair Chairte" na stoidhle dìonta riutha a tha air dol
fo lèirmheas agus air clàradh le Comhairle Innleadaireachd na Rìoghachd
Aonaichte. Anns an t-samhradh de 2007 ghluais Riaghaltas na Sasainn nas dlùth ri
suidheachadh na h-Èireann, nuair a thòisich iad a chuir an stoidhle "innleadair
proifeiseanta" air innleadairean le ceum an innleadaireachd.



https://gd.wikipedia.org/wiki/Gual

Is e gual mèinnear cruaidh dubh air a chleachdadh mar chonnadh. Tha gualan pàirt
mhòr dhe, ach bithidh tearr, ola agus fiu 's aillnean haidhdreo-ghualachd
glaiste ann.

Lorgar gual an breithean fo bharr na talmhainn. Ann an Alba (agus gu dearbh anns
a' choir de Breatainn), is glè bheag de na breathan-ghuail a tha nas motha na
900mm 'san tiughad

Tha iomadh seòrsa gual sònraichte le ainm fa leth, mar eisimpleir, anthracite,
gual còcaidh, gual-stoithe 7c. Tha na ainmean seo stèidhichte gu ìre mhòr air na
gnìomhan a bha gach seòrsa gual bu fhreagarrach ris, ach tha na feartan de gach
gual a' crochadh air a choimheasg cheimidh.

Is ann an anthracite gual cruaidh a tha mu 95% gualachd, 2-3% haidhdreo-ghualan
agus mu 2% uisge. Losgaidh e gu theth le làs ìosail agus as aonais smùid. An
lùib na feartan seo b'e anthracite connadh a' roghainn leis a' Chabhlach
Rìoghail re an 19mh agus tràth 'san 20mh Linn (mus tàinig ola a bhi na chonnadh
àbhaisteach do goillearan luinge). Bha pailteas de anthracite ann an
ceann-a-deas a' Chuimrigh agus aobharaiche am fèille air an son buaidh mhòr don
eaconamaidh Cuimreach re an 19mh Linn.

Is ann an gual-còcaidh gual meadhanach làidir le mu 35% de haidhdro-ghualachd na
broinne. Dèanar còc as le cuir urchair dheth a-steach air amhainn sònraichte far
an tèid a teasachadh as aonais adhair. An lùib an teas, leaghaidh na tearran
anns a' bhroinne, thèid iad a sileadh as agus tharrainnear iad dheth bho bun na
h-amhainne. Fuasglaidh na haidhdro-ghualanachd as aotrom nan àile neo gas agus
tarrainear iadsan dheth a bhith losgta mar truaill neo a bhi cleachdta nan
connaidh. Is e còc an stugh a tha air fhàgail as dèidh seo, aotrom le bàrr
fhosgailte cha mhòr nach e gualan a-mhàin a tha ann. Losgaidh e gun smùid idir,
le làs ìosail agus cleachdar e an furnaisean-iarrainn: an dà chuid
furnaisean-ioslachaidh agus furnaisean-ath-leaghaidh.

B' e gual-stoithe na h-ainm air caochladh gualaibh, sònraichte leis an fhèille a
lorg iad sios ri na 1960an (agus eadhon na 1970an)le rathaidean-iarainn agus
muilnean a bha na ruith air cumhachd-stoithe, togta anns na goillearan de na
h-innlean aca fhèin. Bha an cumhachd seo a' crochadh air a' choisir-dhubh, na
daoine a bheathaich teintean nan goillear le sliosaidean.

Bha eòlas air gual ann an Roinn Eòrpa cho tràth ris an 14mh Linn, ach cha deach
a cleachdadh an còcaireachd neo teasachadh taighean mun do dh'fhàs simileirean
chumanta. Tha, an co-mheas leis a' smùid a dh'èireas bho fiodh neo mòine agus e
na losgadh, smùid ghuail gu math searbh air na sùilean agus tha fàileadh làidir
leis.

Is dòcha gun do thòisich meinneireachd gual ann an Alba rè an 17mh Linn. Gun
teagamh chaidh a' chiad leasachadh mòr air raon gual an Lodainn tràth anns an
18mh cheud. Is coltach gun chuireadh teicneòlais mèinnearachd bho Northumbria an
gnìomh aig an àm. Gun teagamh lean a' chiad rathad nan gad samhail cho-aimsireil
de rathadan nan gad ri bruathaich an Tyne.



https://gd.wikipedia.org/wiki/Geoimeatras

Tha geoimeatras (no cè-mheas, no tlachd-tomhais) a’ dèiligeadh ri feartan agus
dàimhean phuingean, loidhnichean, chumaidhean, chruthan, uachdaran, agus an
samhlachas aca ann an spàs ioma-sheallach. B’ e tè den dà roinn àrsaidh
matamataig (b’ e àireamhachd an tè eile) ach an-diugh tha na bun-bheachdan
geoimeatrach air an leudachadh gu mòr agus e a’ dèanamh feum de shiùil calcalais
agus ailseabra easchruthach. Chan eil e furasta a-nis an ceangail aithneachadh
eadar cuid de na roinnean geoimeatrais nodha agus an geoimeatras clasaigeach.

Bha geoimeatras clasaigeach air a cheangal ri aon sheòl-tomhais (loidhne), ri dà
sheòl-tomhais (raon), agus ri trì siùil-thomhais (mar a tha an saoghal mun
cuairt), ach an-diugh tha matamataichean a’ dèanamh feum de gheoimeatrasan
ioma-sheallach. Tha spàs ioma-sheallach feumail cuideachd ann an eòlas-nàdair
airson bun-bheachdan casta a chur an cèill. Mar eisimpleir, ’s e tìm a tha an
ceathramh seòl-tomhais anns an teòiridh sònraichte dàimhealachd Einstein, agus
tha feum air deich agus air aon-deug siùil-thomhais ann an teòiridh shreangan
agus ann an m-theòiridh fa leth.

B’ e Eoclaid matamataiche Grèigeach a rugadh mu thuaiream 325 RC agus a chaidh
bàs mu thuaiream 265 RC. Chuir e am follais còig posdalaidean air a tha
geoimeatras chlasaigich stèidhichte:

Uaireannan tha a’ chòigeamh posdalaid seo ainmichte a’ phosdalaid cho-shìnte.
Ann am briathran eile tha i ag ràdh nam biodh loidhne ann agus puing P air leth,
cha bhiodh ach aon loidhne ann tro P a tha co-shìnte. Agus ’s e seo a tha a’
dèanamh dealachaidh eadar geoimeatras Eoclaideach agus geoimeatras
neo-Eoclaideach, oir tha geoimeatrasean anns nach eil seo fìor. Chan eil
loidhnichean co-shìnte idir ann an geoimeatras eileapsach (m.e.
cruinneadaireachd), agus tha uimhir gun crìoch de loidhnichean co-shìnte ann an
geoimeatras hipearbolach.

’S e geoimeatras ailseabrach sgrùdadh geoimeatrach nam fuincseanan ailseabrach
no sgrùdadh geoimeatrais tro ailseabra. Tha e a’ gabhail a-steach geoimeatras
anailiseach (no geoimeatras cho-chomharran) anns a bheil co-aontaran a
chleachdadh airson tuairisgeul a thoirt air cumaidhean agus cruthan agus an cois
seo fiosrachadh àireamhach a thoirt bhuapa. Faodaidh seo a bhith na bheactar no
chumadh no chruth.

’S e geoimeatras diofarachaidh sgrùdadh lùban agus uachdaran ann an spàs, nan
samhlachasan ioma-sheallach aca, agus nan cruth-atharrachaidhean aca.

’S e toipeòlas sgrùdadh nam feartan geoimeatrach agus nan dàimhean spàsail nach
eilear a’ drùdhadh fo atharrachadh rèidh riochd no meud crutha. Mar eisimpleir,
ged nach eil cearcall agus ceàrnag an aon chumadh, tha am feart aig an dà dhiubh
gu bheil iad a’ roinn an raoin anns an dà phàirt: an raon a-staigh agus an raon
a-muigh. Agus tha seo a’ chuis nam fàsadh a’ cheàrnag no nan atharraicheadh i gu
bhith na cearcall. ’S ann anns an seagh seo a tha ceàrnag agus cearcall
hoimèamorphach (tha co-ionnanachd toipeòlasach aca).



https://gd.wikipedia.org/wiki/Darmstadt

‘S e baile mòr faisg air Frankfurt agus Mainz ann an ceann a deas na Gearmailte
a th’ ann an Darmstadt. Tha e suidhichte aig 144m os cionn ìre na mara, anns an
stàit Hessen. Tha am baile 181km air falbh bho Nürnberg, 200km bho Dhüsseldorf,
309km bho Leipzig agus 443km bho Bherlin. Tha 149,743 duine a' fuireach ann. Tha
Darmstadt uabhasach ainmeil airson Saidheans.

Chaidh Darmstadt a chlàradh airson a' chiad turais anns an 11mh Linn mar
Darumstadt. Thathar dhen bheachd gur ann à Dar Mund (Rubha Bogach) ann an seann
Ghearmailtis a tha an t-ainm. Ann an 1330 thug an t-Ìmpire Ludwig à Bayern, a
bha os cionn Ìmpireachd Naomh na Ròimhe, còirichean dhan bhaile, a bhuineadh
dhan teaghlach uasal Katzenelnbogen. Thogadh caisteal aig an àm sin cuideachd.
Chaochail an t-Iarla Katzenelnbogen gun chlann ann an 1479 agus chaidh a chuid
oighreachdan ann an Darmstadt a thoirt gu Hessen. B' e prìomh-bhaile na stàite
Dhiùcachd Hesse a bh' ann bho 1567 gu ruige 1806 agus an uair sin Àrd-Dhiùcachd
Hesse bho 1806 gu ruige 1918. Dh' fhàs Darmstadt gu math luath fad an 19mh Linn
air sàilleabh gu robh taighean-gnìomhachais a thogail agus bha còrr is 100,000
duine a' fuireach ann aig deireadh na linne. Chaidh an t-oilthigh teicnigeach TU
Darmstadt a stèidheachadh ann an 1877. A bharrachd air saidheans agus malairt
bha ealain cuideachd làidir ron a' Chiad Chogaidh agus bha am baile ainmeil air
feadh na Gearmailt mar teis-mheadhan Jugendstil, a bha coltach ri Art Nouveau a
bha againn ann an Alba. Thoisich a' chiad dùnadh bùthan nan Iùdhach anns a'
Ghearmailt ann an Darmstadt ann an 1933, ri linn Adolf Hitler. Chaidh na 3,000
Iùdhaich a bha a' fuireach anns a' bhaile a thoirt gu campaichean na mairbh ann
an 1942 agus chaidh ias uile a mharbhadh anns an Uile-losgadh. Bhuineadh Wilhelm
Leuschner agus Theodor Haubach do Dharmstadt: Shabaid iad an aghaidh nan Nàsach,
a chuir iad gu bàs ro dheireadh an Darna Chogaidh. Thoisich an RAF Darmstadt a
bhomadh ann an 1942 agus, mu dheireadh thall air 11 an t-Sultain 1944, chaidh a'
chiad bhomadaireachd Firestorm a dhèanamh an seo: chaochail mu 75% nan daoine a
bha anns a' bhaile an oidhche ud sin.

Ann an 1912 leasaich an ceimeagair Anton Köllisch an droga MDMA, neo ecstasy,
nuair a bha e ag obair airson na companaidh Merck.

Tha an Comann airson Rannsachadh nan Aidheon Trom ann an Darmstadt. Chaidh
iomadach eileamaid cheimigeach ga lorg an-sin, mar eisimpleir hassium agus
darmstadtium.



https://gd.wikipedia.org/wiki/An_t-Impireachd_Bheasantian

'S e An t-Impireachd Bheasantian (ainm Greugach: Βασιλεία τῶν Ρωμαίων - Basileia
tōn Romaiōn), gu tric dìreach Beasantian no 'sa Bheurla "Byzantium", an t-ainm a
tha againn mar is àbhaist (bhon an 19mh linn) air Impireachd Earrach an Ròimh
anns an t-Aois Mheadhanach. Tha an Impireachd sònraichte agus air leth bho
Impireachd an Ròimh (ann an taobh a Siar na Roinn Eòrpa) oir bha e air a
shocrachadh air Constantinople agus 's e Greugais, seach sean Laideann, an cànan
a bha na h-uaislean, an riaghaltas agus a mhòr-chuid den t-sluagh a cleachdadh.
Ged a tha an Impireachd seo leantainneach, a-rèir riaghaltas agus stèidheachadh
co-dhiù, ri Impireachd an Ròimh ann an taobh siar a Roinn Eòrpa bi daoine a
dèanamh eadar-dhealachadh eadarra mar is tric oir gu bheil iad atharraichte ann
an iomadh dhoimh a-rèir aois, cànan agus dualchas. Chaidh ainmeachadh mar
"Impireachd nan Greugaich" airson a chuid mhòr de bheatha anns an Roinn Eòrpa
mar is coireach ri cho cumhachdach 'sa bha an t-sluagh agus dualchas Greugach
ann.

Chan eil co-aonta ann mu cuin a thòisich an aois Bheasantian. Bi feadhainn ga
cheangail ri riaghail an t-Impire Diocletian (284-305), a chruthaich iomadach
atharrachan anns an riaghaltas agus 'sann mar seo a chaidh Impireachd an Ròimh a
ghearradh ann an dà leth; pars Orientis (an leth Earrach) agus pars Occidentis
(an leth Siarach). Tha feadhainn den bheachd gur e Constantine I a chiad Impire
Beasantian. Bi feadhainn a cuir toiseach an Impireachd sònraichte ann an
riaghail Theodosius I (379-395) agus le buaidh Chrìosdaidheachd tarsainn air an
Creideamh Romanach, air a neo a leantainn a bhàs ann an 395 leis an dealachadh
den Impireachd. Tha buidhean eile ann a bhios ga cheangail ri 476 oir gur ann
'sam bliadhn' ud a leig an Impire mu dheireadh san Iar, Romulus Augustus, às a
dhreuchd agus mar sin a fàgail an cumhachd ìmpireil le Impire an Ear a-mhàin.
Tha aon beachd eile ann gur e ath-chruthachadh an Impireachd ann an aois
Heraclius (mu 620) nuair a fhuair Greugais inbhe mar cànan oifigeil agus a chuid
mhòr chogadh agus strì ris an robh an Impireachd ceangailte a gabhail àite 'san
Ear. Gun diofar de am beachd a ghabhas neach, chaidh an atharrachadh air adhart
beag air bheag agus an 330, nuair a stèidhich Constantine prìomh-bhaile ùr
airson an impireachd na ainm fhèin - Constantinople, bha cumhachd an cànan agus
cultar Greugach a sgaoileadh (Hellenization 'sa Bheurla) mu tha.



https://gd.wikipedia.org/wiki/An_t-Eilean_Sgitheanach

Tha an t-Eilean Sgitheanach (far-ainm: Eilean a' Cheò) na laighe an iar air
tir-mòr siorrachdan Inbhir Nis agus Rois agus dealaichte bhuapa le caolas
cumhang ris an canar An Linne Shlèiteach.

’S e seo an t-eilean as motha air taobh siar na h-Albann, ach a-mhàin Leòdhas
agus na Hearadh ann an Innse Gall. Canar cuideachd “Eilean a' Cheò” mar far-ainm
air. Chan eil an t-Eilean Sgitheanach idir ’na phàirt de “Innse Gall”, oir chan
eil an t-ainm sin a’ toirt a-steach ach na h-eileanan a-muigh.

’S e eilean mòr a th' ann - 1,656.25 cilemeatair ceàrnach. Ann an 2011 bha
10,008 duine a' fuireach anns an eilean agus mar sin dh'fhàs àireamh muinntir an
eilein bho 9,232 duine anns a' bhliadhna 2001.

Tha an t-Eilean a tuath air a' cheum latitude 57, agus tha an 6mh ceum longitude
a' ruith ach beag tro a mheadhan; nì a tha a' leigeil ris dhuinn gu bheil àird
a' mheadhan latha 24 mionaidean an dèidh meadhan-latha Ghreenwich. Tha e mu 50
mìle a dh' fhaid, ach chan eil bad dheth nas fhaide na ceithir mìle bhon mhuir.
Tha e aig a leathad 24 mìle de thalamh tioram a leud.

Ann an cumadh, tha an t-Eilean Sgitheanach mar ghiomach mòr le a spògan gobhlach
sìnte mach tro chuan na Maoile. Is e an gnè creige a tha fon uachdair a dh' fhàg
an cumadh sin air. Tha cruth an eilein le a lochan eangach mara, agus a chlàr,
le a bheanntan 's a dhromannan nam fianais gus an latha an-diugh air tachartasan
linntean milleanan bliadhna air ais.

Bha an t-Eilean ceangailte ri tìr-mòr nuair a bha àrd-thìr Chailleann ag èirigh
bho dhoimhne chuain gu bhith na h-aonaichean àrda. 'S iad beanntan a' Chuilthinn
Dhuibh na tha air fhàgail dhuinn de na chruaidhich anns na glomhasan mòra a bh'
ann roimhe. 'S iad beanntan a' Chuilthinn Dheirg na tha air fhàgail den taomadh
creig leaghte mar ghranaid. Bha an taomadh sin cho cumhachdach gun do thog e
Blàbheinn às a bun.

Bha sgaoiltichean eile ann de chreig leaghte mar làbha ris an canar "Basalt".
Tha dà thrian a tuath den eilean còmhdaichte le 'basalt'. 'S e sin as adhbhar gu
bheil grunnd an eilein cho torach oir leigidh i an t-uisge troimhpe agus brisidh
i na mìn-thalamh a tha fìor mhath airson feurach is talamh-àitich.

Tha leac an eilein anabarrach measgaichte leis mar a chaidh na dithean creige a
b' aosta a bha nam bonn den eilean is an leac aoil a bhristeadh, 's a shadadh 's
a lùbadh is fhilleadh. Chì sin gu h-àraidh ann an cuid de Sgìrean an t-Sratha is
Shlèite.

Tha beanntan an eilein cho tric còmhdaichte le smùidrich mhìn uisge, is gur dara
h-ainm dha Eilean a' Cheò.

Tha an aimsir tlàth ach tais, is a' ghaoth rudeigin làidir, gu h-àraidh ann an
Tròndairnis agus Bhatairnis. Chan eil na h-àitean sin cho fasgach ris a' chuid
mhòr den eilean, agus tha na croitean an sin ri aghaidh na mara agus rudeigin
àrd agus lom.

Tha Sgìre Shlèite agus gu h-àraidh sìos an Àird, nas tiorma na an còrr dhen
eilean, oir tha beanntan a' Chuilthinn a' toirt mòran den uisge às a' ghaoith
san dol seachad dhi. An dèidh sin, tha suas ri 60 òirleach a' tuiteam san àite
as tiorma den eilean.

'S e Port Rìgh am prìomh-bhaile, agus is e cuideachd am baile as motha a th’
anns an eilean. Tha cala Phort Rìgh, leis na taighean daithte timcheall air, gu
math tric ri fhaicinn air cairtean-puist. Tha cuid aig ràdh gun deach am baile
ainmeachadh an dèidh do Rìgh Seumas V tadhal sa bhliadhna 1540. Ach tha cuid
eile ag ràdh nach e Port Rìgh ach Port Ruighe an t-ainm a bh’ ann bho thùs.

Canar gun tàinig an t-ainm bhon Ghàidhlig (“eilean sgiathach”), neo bhon fhacal
sean Lochlannais: Skuyö, a tha a’ ciallachadh: “Eilean fo sgothan”. Ach tha Arne
Kruse a’ cur ’nar cuimhne gu bheil Sketis Nesos sa Laideinn bho Ptolemy san 2mh
Linn, fada ro linn nan Lochlannach, agus gu bheil Sci agus Sceth san
t-Seann-Ghàidhlig. Tha e ag ràdh gur ann às a sin a thàinig an t-ainm
Seann-Lochlannais, Skíð; gu bheil an dà chuid Seann-Lochlannais agus
Seann-Ghàidhlig a’ ciallachadh “sgoilte” agus gur dòcha gun tàinig sin bho na
lochan fada mara a tha a’ sgoilteadh an eilein air an taobh siar.

Bho shean, chanadh na bàird An Clàr Sgìth ris an eilean, agus gus an latha
an-diugh canar An Cuan Sgìth ris a' mhuir eadar e agus an t-Eilean Fada. Tha am
facal Sgith a' ciallachadh 'geàrrte' no 'sgiathach' no 'eangach'. Aon sùil air
a' mhapa agus chì sinn cho freagarrach agus a tha an t-ainm. Mar a thuirt a'
bhana-bhàrd, Màiri nan Òran:

Bha an t-eilean an sealbh nan Lochlannach eadar an 9mh linn agus an 12mh linn
AC.

Tha àiteachas (gu seachd àraid croitearachd), obair-ealain, gnìomhachas
uisge-beatha agus an ròinn turasachd glè chudromach a thaobh bith-beò muinntir
an eilein.

Tha taigh-staile mòr Talasgair ann. Cuideachd tha Mac-na-Mara, Tè bheag nan
Eilean agus Poit Dhubh, uisge-beatha pòsta, air an reic ann an Eilean Iarmain
ann an Slèite.

Tha taigh-tasgaidh mu dhualchas nan eilean agus croitearachd ann an ceann a
tuath an eilein, aig Cille Mhoire.

Tha beathaichean fiadhaich, m. e. an iolaire-bhuidhe, an iolaire-mhara agus a'
bhiast-dhubh fhathast bitheanta is rim faicinn anns an Eilean Sgitheanach.

Tha a' cholaiste Gàidhlig Sabhal Mòr Ostaig suidhichte ann an Slèite, ann an
ceann a deas an eilein.

Tha Drochaid an Eilein aʼ ceangal an eilein ri tìr mòr na Breatainne". Chaidh an
drochaid seo a thogail anns aʼ bhliadhna 1995 eadar Caol Loch Aillse agus Caol
Acain. Ach bha muinntir an eilein a' gearan mun phrìs (£7.50) a b' fheudar
dhaibh a pàigheadh. Mar sin dheth cheannaich Riaghaltas na h-Alba an drochaid
ann an 2004. An dràsta cleachdar an drochaid saor 's asgaidh.

Tha bàtaichean aiseig a' ruith eadar Armadail agus Mallaig, as t-samhradh
cuideachd eadar Caol Acain agus Gleann Eilge. Tha bàtaichean eile a' dol eadar
Ùige agus An Tairbeart/na Hearadh, agus eadar Ùige agus Loch nam Madadh/Uibhist
a Tuath.

Tha duilleag Siubhal gu Sabhal Mòr Ostaig ann a bheireas ceanglaichean a tha
feumail airson siubhal dhan Eilean Sgitheanach.



https://gd.wikipedia.org/wiki/Otto_von_Bismarck

B’ e neach poileataics Gearmailteach a bha ann an Otto Eduard Leopold von
Bismarck-Schönhausen anns an 19mh linn. Tha e iomraiteach ann an Aonachadh na
Gearmailt (Gearmailtis: Deutsche Reichsgründung). Is e sin gum b' esan a dh'
innlich cruthachadh Stàit na Gearmailt mar a tha i an-diugh. Nuair a chaidh
ìmpireachd na Gearmailt a stèidheachadh, b' esan a' chiad seansalair.

Rugadh Otto von Bismarck-Schönhausen san 1 an Giblean 1815 ann an Schönhausen,
faisg air Stendal, ann an Sagsainn-Anhalt; chaidh àrach ann am Pommern anns A’
Phrùis. Thug e a-mach ceum ann an eòlas-lagha ann am Berlin. An toiseach, bha e
ag obair san Àiteachas air an tuathanas aige ann an Schönhausen, ach chaidh e an
sàs ann an saoghal nam poileataics ann an 1848. B' e prìomh-mhinistear na
Prùisia a bh' ann bho 1862 gu 1890. Chaidh aig Bismarck air na stàitean beaga
neo-eisimeilean ann an taobh tuath na Gearmailt a chur ri chèile, a' cruthachadh
Co-chaidreamh Gearmailt a Tuath (Gearmailtis: Norddeutscher Bund) agus a' Phruis
mar an stàit a bu chudthromaiche.

Rinn e cumhnantan os ìseal leis na stàitean beaga ann an taobh a deas na
Gearmailt cuideachd. Bhuannaich a' Phruis ann an Cogadh na Frainge' s na Pruis
(1870 –1871), agus bhris iad cumhachd na Frainge anns an Roinn Eòrpa. An dèidh
sin, dh'aonaich Co-chaidreamh Gearmailt a Tuath agus stàitean beaga eile ri
chèile gus Impireachd na Gearmailt (1871-1918) (sa Bheurla: German Empire, `sa
Ghearmailtis: Deutsches Kaiserreich) a stèidheachadh leis a' Phruis mar phrìomh
stàit. Bha Uilleam I na ceusair agus bha Bismarck na chiad seansalair (1871 -
1890).

Am broinn Àrd-Rioghachd na Gearmailt chuir e pòsadh catharra, àrachas-slàinte,
àrachas-tubaist agus àrachas-peinnsean air bhonn. A thaobh poileasaidhean cèin,
chùm e na stàitean Eòrpach ann an deagh chothrom poileataigeach Ann an 1847 phòs
e Johanna von Puttkamer agus bha dithis mhac aca, Herbert agus Uilleam.

Eadar 1862 agus 1888 bha Bismarck ag obair còmhla ri Uilleam I. Ach, ann an
1888, thàinig an Ceusair Uilleam II gu cumhachd, fear a bha 40 bliadhna na b'
òige na Bismarck. Mar bu dual dha, bha beachdan ùra agus dòighean eile aig
Uilleam II. Mar sin dheth, chaill Bismarck an dreuchd aige ann an 1890, o
chionn’s gun do dh’iarr e air an ìmpire, Uilleam II, na dleastanasan
poileataigeach aige a choileanadh na aonar.

Chaochail Bismarck 30 an t-Iuchar 1898 ann an Friedrichsruh faisg air Hamburg.
Chaidh adhlachadh ann an-sin cuideachd.



https://gd.wikipedia.org/wiki/Mil

Tha mil 'na lionn mhilis is bhìtheanach air churthachadh le seilleanan agus le
frìdean eile bhon sile nam blàthan.

'S mil nas mìlse na siùcar agus tha buaidhean dreachmhora stuth-duileolach air
fuine aig mil. Tha blas sònraichte aig mil gun treòraich roinn nan daoine a
bhith nas fheàrr air mil thar siùcar agus milsichean eile.

Cha mhill mil lionnach. Do bhrìgh a co-chruinneachadh an t-siùcair, marbhaidh i
bitheagan le lobhadh-lionna-fala. Cha dh'fhàs beoghail innte beirm nàdarra air
sgèith do bhrìgh tha ro-ìseal an stuth na taiseachd. Caochailidh à 14% ri 18% an
stuth na taiseachd mil nàdarra, amh. Cho fada ri mairidh an stuth na taiseachd
fodha 18%, cha shìolaich ann am mil gu bhith fàs-bheairt sam bith ri meudan
cudthromach.

Socraichidh na buinn am blàith na meala an rannsachadh nam poileanan agus nam
pòran ann am mil amh (eòlas-meala). Do bhrìgh giùlainidh seilleanan dealanachd
shocrach, agus is urrainn dhaibh bloighean eile tarraing, 's urrainn do na
dòighean ceudna an eòlais-meala air chleachdadh a bhith ann an rannsachaidhean
tìreile raon nam bloighean gath-bheòthalach, duslach, no truailleadh nam
bloighean.

Tha poileanachadh buaidh shònraichte nam seilleanan a' cruinneachadh sile a
dhèanamh mil, gur brìgheil ris na lusan bòrcadh.



https://gd.wikipedia.org/wiki/Medell%C3%ADn

Medellín (Spàinntis: IPA:[með'eˈʝin] neo [með'eˈʎin]), gu h-oifigeil Municipio
de Medellín (Spàinntis) neo Baile Medellín. 'S e an dàrna baile as motha ann an
Coloimbia a th' ann. Tha e suidhichte ann an Antioquia anns A' Ghleann Aburrá,
fear dhe na gleanntan as fhaide air thuath na h-Andes ann an Aimearaga a Deas,
414km air falbh bho Bhogotá. Tha sluagh dhe 2.4 muillean aige. 'S e an dàrna
tuineachadh as motha ann an Coloimbia a rèir an t-sluaigh a th' ann, le a
barrachd air 3.2 millean duine, san àite 95 eadar na bailtean as motha na
cruinne, ma thoirear a-staigh an sgìre mu a thimcheall, Ceàrn Cathaireil a'
Mhedellín (Area Metropolitana de Medellín).

Chaidh Medellín a stèidheachadh ann an 1616 leis an Spàinnteach Francisco
Herrera Y Campuzano mar El Poblado de San Lorenzo (Tuinneachadh Naoimh Lawrence)
anns an sgìre ris an canar El Poblado gus an-diugh. Ann an 1675 stèidhich A'
Bhanrìgh Companach Mariana na h-Ostaire am Villa de Nuestra Señora de la
Candelaria ("Baile Naoimh Mhàiri à Chandelaria").

Ann an 1826 chaidh am baile ainmeachadh mar phrìomh-bhaile na Roinne Antioquia
le ùghdarrasan co-àiteachail na Spàinne. Ann an 1803 chaidh an Oilthigh
Antioquia a stèidheachdh agus 's e aon dhe na h-oilthighean as buaidheach ann an
Coloimbia a th' ann. An dèidh do Choloimbia an neo-eisimeileachd bhon Spàinnt a
bhuanachadh, bha Medellín na phrìomh-bhaile na Stàit Feadaral Antioquia gus
1888, le èigheachd Bun-Reachd na Coloimbia ann an 1886. 'S e làrach malairteach
fiùghantach bh' ann am Medellìn rè na 19mh linne, tro as-mhalairt an òir aig an
toiseach, agus an uair sin tro chinneasachadh agus as-mhalairt a' chofaidh. An
dèidh Cogadh na Mìle Làithean (1899 — 1902), 's e Medellín a' chiad bhaile ann
an Coloimbia a ghabh pàirt anns an Tionndadh Gnìomhachais le stèidheachadh
companaidhean a' chlòtha, agus pròiseactan còmhdhail mar an trèana, a mhisnich
as-mhalairt, agus stèidheachadh iomadh oithighean agus sgoiltean dreuchdail, is
iad a chruthaich Clas Buirdeasach Beag.

Anns a' ceathramh mu dheireadh na 20mh linne, bha prìomh àros Pablo Escobar
maslach ann am Medellín, ceannard buidheann mhòr eucoirich, a bha an seachdamh
duine a bu bheairte san t-saoghal tro mhalairt dhrogaichean, a-rèir aithisg bho
Iris Forbes ann an 1989. 'S e "Cairteil a' Mhedellín" an t-ainm a chuir na
meadhannan anns na Stàitean Aonaichte oirre, a chionn 's gun do stèidhich esan
agus a chuid chompanaich an gnothach ann am Medellín. Stiùireadh Escobar cogadh
ceannaircich an aghaidh Riaghaltais Choloimbia rè na 80an agus na 90an, ann an
cuid gus nach fheuch na h-ùgharrasan ri a thoirt air falbh gu na Stàitean
Aonaichte e. Chaidh e a mharbhadh le feachdan Phoilis Choloimbia 2 an Dùbhlachd,
1993.

Fhuair am baile a chuid fhiùghantais gnìomhachasail air ais aig toiseach na 21mh
linne, le togail siostaim treànaichean ris an canar Metro de Medellín, agus le
polasaidhean leasachaidh na bu shaoire, adhartasan anns an tèarainnteachd agus
anns an fhoghlam, agus tro bhrosnachadh a' bhaile aig ìre eadar-nàiseanta mar
cheann-uidhe turasachd.

Bheir Ceàrn Cathaireil a' Mhedellín gu buil 67% an Làn Thoradh Dùthchail aig
Antioquia agus 11% eaconomaidh Choloimbia. 'S e roinn chudromach a th' ann am
Medellín a thaobh oilthighean, sgoiltean treànaidh, malairte, gnìomhachais,
saidheans, seirbheisean na slàinte, àiteachas-flùraichean, fèisean,
taighean-seinnse agus clubaichean.

Fhuair am baile an t-ainm aige bhon a' bhaile Medellín, faisg air Badajoz ann an
Extremadura anns An Spàinnt. Chaidh am Medellín Spàinnteach a stèidheachadh ann
an 75 RO le Quintus Caecilius Metellus Pius.. 'S ann an Roinn Badajoz a bha cuid
dhe na Ceannsaichean, neo Conquistadores ann an Spàinntis, Gaspar de Rodas,
prìomh Riaghladair na h-Antioquia, nam measg.

Dh'iarr An t-Iarla Pedro Portocarrero y Luna, Cathraiche Comhairle Innseachan an
Iar (Consejo de Indias), do Chrùn na Spàinne gun cuireadh ainm a' bhaile aige
fhèin, Medellín ann an Extremadura, air a' bhaile ùr ann an Aimearaga. Chaidh an
t-iarrtas aige a ghabhail ris 22mh an t-Samhain, 1674, nuair a ghlaodh An
Tàinistear Mariana na h-Ostaire gur e Villa de Nuestra Señora de Medellín an
t-ainm a bha air a' bhaile. Rinn An Riaghladair, Miguel Aguinaga y Mendiogoitia,
an èigheachd oifigeil 2 an t-Samhainn, 1675. Bhuilich Mariana gearradha-arm air
a' bhaile 24mh An t-Iùchar 1676.

Seallaidh an fhianais-àrsaidheachd, a fhuaireadh le sealgairean agus
luchd-cruinneachaidh, gun robh daoine a' fuireach anns A'Ghleann Aburrá o chionn
10,500 bliadhna. Lorg Ceannsaichean Spàinnteach a' ghlinne iomadh bhuidhne, mar
na tuatha Aburrá, Yamesí, Pequé, Ebejico, Norisco, agus Maní is iad air a bhith
nan tàmh anns a' ghlinne bho mu dheidhinn a' chòigeamh linne. Thug na h-Aburrá
an t-ainm orra air a' ghleann. 'S e tuathanaich a bh' annta is chinneadh iad
cruithneachd Innseanach, pònair agus cotan, dh'fhigheadh agus mhaiseachadh iad
clò, reiceadh iad salann, agus b' e òr-cheàrdaichean a bh' annta. Chaill iad an
cuid fearrainn fo Riaghailt nan Spànnteach, agus bha iad fo smachd siostam
riaghaltais fhiùdalaich. Chaidh iomadh dhuibh a thoirt dha na mèinnean. Chaidh
iad uile a mhilleadh anns a' ghleann sin co-dhiù, le tinneasan às an Roinn
Eòrpa, a bharrachd air an obair chruaidh agus an droch làimhseachaidh a fhuair
iad. Tha daoine le buntaineas do thuatha a' Ghlinne Aburrá ann fhathast is iad
a' fuireach ann an sgìrean eile ann an Stàit na h-Antioquia, mar eisimpleir ann
an Urabá agus anns an sgìre ann an àirde a deas agus iar.

Anns an Lùnasdal 1541, bha Marsgall Jorge Robledo anns an àite ris an canar
Heliconia an latha an-diugh agus chunnaic e rud fad às is esan a' creidsinn e
gur e gleann a bh' ann. Chuir e Jerónimo Luis Tejelo am fearrann a rannsachadh,
agus ràinig Tejelo an fhaiche far a bheil Medellín an latha an-diugh tron
oidhche 23 an Lùnasadal. Thug na Spàinntich Gleann Naoimh Bartholome air, ach
chaidh sin atharrachadh ann an ùine ghearr gu Aburrá, an t-ainm tùsail aige, a
tha a' ciallachadh "Dealbhadairean," air sgàth gu rinneadh na Tùsanaich dealbhan
air a' chlò. Cha robh an gleann cho tarraingeach dha na ceannsaichean aig an àm
sin, leis cho gann 's a bha e a thaobh bheairteis agus leis cho nàimhdeil a bha
daoine an àite.

Ann an 1574 dh'iarr Gaspar de Rodas bho Chabildo de Antioquia (Comhairle na
h-Antioquia), ceithear mìle ceàrnagach de fhearrann fhaighinn airson treudan
agus tuathanas a stèidheachadh anns a' ghleann. Thug a' Chomhairle trì mìle
ceàrnagach dhe fhearrann dhasan.

Thàinig An Reachdadair Co-Àiteachail Francisco de Herrera y Campuzano le 80
Tùsanaich Aimearaganach ann an 1616, ga ainmeachadh "Poblado de San Lorenzo,"
far a bheil "Ceàrnag El Poblado" an latha an-diugh. Ann an 1646 dh'òrdaich lagha
co-àiteachail gun sgarradh na Tùsanaich Aimearaganach bho na mestizos agus na
mulattos, is le sin thòisich riaghladh co-àiteachail air baile ùr a thogail ann
an Aná, far a bheil A' Cheàrnag Bherrio an latha an-diugh, agus far an deach
eaglais Nuestra Señora de la Candelaria de Aná ("Naomh Màiri à Candelaria ann an
Aná") a thogail. Trì bliadhna an dèidh sin, thòisich na Spàinntich Iglesia La
Candelaria de Medellín (Eaglais Chandelaria ann am Medellìn) a thogail, a chaidh
a thogail a-rithist aig deireadh na 18mh linne.

Thòisich an sluagh air fàs lìonmhor an dèidh 1574, agus bha Gaspar de Rodas na
thàmh anns a' ghleann. A-rèir cunntasan na h-Eaglaise San Lorenzo, bha sia
pòsaidhean ann eadar 1646 agus 1650, agus 41 eadar 1671 agus 1675. Bha mèinnean
òir air an leasachadh ann an iar-thuath Antioquia, agus bha feum orra air biadh
fhaighinn bhon dùthaich ri a thaobh. 'S e àite gu math roi-innleachdail eadar
mèinnean òir agus a' chiad phrìomh-bhaile roinneil, Santa Fe de Antioquia a
bh'ann an Gleann Aburrá.

Thòisich a' phrìomh-bhaile roinneil, Santa Fe, a chuid shuimealachd a chall agus
dh'fhàs e bochd mean air mhean, leis gun tigeadh daoine cudromach a' mhalairte
chun a' ghlinne Aburrá, far an do thòisich teaghlaichean beairt fearainn a
cheannachd. Ann an ùine ghoirid, dh'iarr a' chiad chuid dhe tìrichean gun
cruthachadh comhairle anns a' ghleann, agus le sin fhuair iad riaghaltas fa-leth
bho Shanta Fe. Rinn an riaghaltas ann an Santa Fe sabaid an aghaidh sin, ach 22
An t-Samhainn 1674 chuir Mariana na h-Ostaire a h-ainm dhan reachd a chruthaich
a' Chomhairle. Chaidh an reachd rìoghail a ghairm 2 An t-Samhain 1675 leis an
Riaghladair Miguel de Aguinaga. Fhuair am baile ùr an t-ainm Villa de Nuestra
Señora de la Candelaria.

'S e gnothaichean tiughadh gu math sìmplidh a bh' anns na prìomh thoglaichean.
Cha robh ach dà ùrlair fiu's aig taighean na daoine as cudromaiche, agus cha
robh an eaglais agus Talla a' Bhaile cho drùidhteach. Cha robh an eaglais air a
leasachadh ach anns an 18mh linn. Cha robh ach ùrlar air Talla a' Bhaile, a bha
stèidhichte ri taobh an iar na ceàrnaig. Bha mullach tiughadh air gu ruige 1742,
nuair a chuireadh sglèitean air. Ann an 1682, thòisich luchd-malairte agus
còigrich Iglesia de la Veracruz (Eaglais na Croise Fìor) a thogail, coisrigte
mar eaglais le Easbaig na Popayán ann an 1712.

Thug prìomh chùnntas-sluaigh na linntean co-àiteachail àite ann an 1675: bha
3,000 duine agus 280 teaghlach ann. Cha do rinn iad cùnntas-sluaigh eile gus an
do dh'òrdaich "El Visitador Colonial" (An Reachdadair Co-Àiteachail) Juan
Antonio Mon y Velarde e uaireigin eadar 1786 agus 1787: bha 14,507 duine agus
241 teaghlach ann. Ann an 1808, dà bhliadhna mus do bhuannaich Coloimbia a cuid
neo-eisimeileachd, bha 15,347 duine agus 360 teaghlach ann.

Chaidh Colaiste Rìoghail nan Franciscanach a stèidheachadh 180 ann am Plaza
Central (Cèarnag Bherrío an latha an-diugh) agus bha roinnean Gràmair,
Feallsanachd agus Diadhachd aige. Ann an ùine ghearr, chaidh an Colaiste a
ghluasad gu togalach ùr anns a' Cheàrnag Bheag San Ignacio. Ann an 1821 fhuair e
an t-ainm ùr Colaiste na h-Antioquia, agus mu dheireadh thall Oilthigh Antioquia
ann an 1901. Bha a' chiad sgoil trèanaidh dreuchdail, a' chiad stèisean radio
cultarail ann an Aimearaga-Laideannach, agus a' chiad gharradh luibheachaig an
oilthigh. Tha e clùiteach an-diugh airson leasachaidhean anns an leigheasachd,
ath-chur buill-bodhaig nam measg.

Dh'fhàs am baile uabhasach cudromach aig ìre nàiseanta rè na 19mh linn a chionn
's gun dèanadh òr agus coifidh, a bharrachd air gun do thogadh an rathad iarainn
roinneil (Ferrocarril de Antioquia), air a rachadh à cleachdadh a-nis.

Dh'àrdaich sluagh a' Mhedellín sia turas anns a' chiad leth na 20mh linn, bho
sluagh de 59,815 ann an 1905 gu 358,189 ann an 1951. Chuir Cogadh na Mìle
Làithean (1899-1902) stad air leasachadh gnìomhachasail a' bhaile, ged nach tug
an cogadh sìobhalta buaidh gu dìreach air an roinn. Rinn Ceann-suidhe Rafael
Reyes ath-chruthachaidhean an dèidh a' chogaidh, agus lean leasachadh
gnìomhachasail a' bhaile le stèidheachadh Comann Luchd-Malairte ann am Medellín.
Chruthaich a' bhuidheann sin pròiseact còmhdhail roinneil a cheangail Medellín
do roinnean eile ann an Coloimbia agus thall thairis.

A dh'aindeoin gu robh gnìomhachas an òir uabhasach cudromach aig toiseach
toiseachaidh leasachaidh Medellín, 's e cofaidh a thug fàs air a' bhaile anns an
20mh linn. Dh'fhàs am malairt gu ìre eadar-nàiseanta leis gum fàsadh cofaidh a'
phrìomh stuth as-mhalairt na dùthcha. A bharrachd air sin, chruthaich fiùghantas
gnìomhachasail malairteach a' Mhedellín clas dhe luchd-malairte agus
luchd-dèanadaise is stèidhich iad prìomh ghnìomhachasan aig ìre nàiseanta ann an
Coloimbia. Rè na 1930an, leasachadh gnìomhachas a' chlòtha le teaghlaichean a
rinn am fortain ann am mèinnean an òir aig àm a' cho-àiteachais. Chaidh
gnothaichean na Glainne, na Dighe, agus a' Bhìdhe a stèidheachadh rè nan 1930an,
agus chuidich sin Medellín an roinn gnìomhachasail a dhèanamh an tè a bu
chudromaiche ann an Coloimbia. Tha feadhainn dhe na companaidhean sin a' dol
fhathast, seadh le an ainmean tùsail aca, seadh le ainmean ùra.

'S e tè dhe na companaidhean fighe as cudromaiche ann an Coloimbia a th' ann
Coltejer. Chaidh a stèidheachadh ann am Medellín le Alejandro Echavarría 22 An
Dàmhair 1907.

Bheireadh nochdadh a' ghuail ann an Amagá, a tha suidhichte corra mhìle mu dheas
a' Ghlinne Aburrá, agus togail ionadan dealain-uisge cumhachd dha na
gnìomhachasan ùra, agus air sgàth sin chaidh iomadh chompanaidhean beaga a
chruthachadh. Chuir Rathad Iarainn na h-Antioquia (ga thogail ann an 1875)
cruinn-eòlas fhir dhe na sgìrean as beanntaiche ann an Aimearaga a Deas fo
smachd, gu h-àraidh an Tunail La Quiebra, a chruthaich ceangail eadar
teis-meadhan a' ghnìomhachais agus an Abhainn Mhagdalena, an abhainn mhòr as
so-sheòlta ann an Coloimbia. Thog Medellín a' chiad phort-adhair aige ann an
1932, am Port-adhair Enrique Olaya Herrera.

Sheall sgrùdadh a rinn Charles H. Savage mu dheidhinn a' chinneasachaidh
gnìomhachasail ann an Antioquia eadar 1960 agus 1972 dìreach cho cudromach a
dh'fhàs na gnìomhachasan ann am Medellín airson Coloimbia agus Aimearaga a Deas.
Rinn esan sgrùdadh air buil na atharraidhean sòisealta a dh'adhbharaich an
teis-eòlas ùr. Chùm Savage sùil mionaideach air trì taighean-gnìomhachais ann an
Antioquia: dà thaigh-crèadhadaireachd ann an Santuario agus La Blanca, a
bharrachd air taigh-gnìomhachas a' chlòtha ann amn Medellín. Cha robh Savage
uasal a-mhàin à toradh gnìomhachasail na taighean-gnìomhachasan ann an
Antioquia, ach cuideachd às an dàimh eadar luchd-obrach agus fasdaidhearan, agus
dh'ainmich e an èifeachdas ghnìomhachasail sin "Cultar na h-obrach". Chaidh na
toraidhean aige a chur sa chlò leis a' cho-làimhaiche aige George F. Lombardi
fon ainm Sons of the Machine. Chaochail Savage ann an 1973.

Tha an Oilthigh Antioquia, an Oilthigh Nàiseanta Colombia leis an earrann aige
ann am Medellín, agus Universidad Pontificia Bolivariana (an Oilthigh Pàpanach
Bolivarianach) air a bhith aig cridhe foghlam acadaimigeach a' bhaile aig ìre
eachdraidheil agus iad a' treànadh clas inntleachdail a' cheàrna, aig ìre
nàiseanta agus eadar-nàseanta.

'S e eileamaid shòisealta chudromach a bh' ann an Ealain agus Litreachas ann am
Medellín. Ghabh am baile pàirt ann an atharrachaidhean litreachais bho
Romannsaidheachd gu Ealainn Nòdha Ùr agus bhuidhnean litreachas na linne ùir rè
a' chiad leth dhen 20mh linn. Rinn an t-ùghdar Tomás Carrasquilla (1858 - 1940)
mion-sgrùdadh air sluagh na h-Antioquia a bha aige fhèin, is chuir esan an cèill
gu h-amaiseach am beatha làitheil agus na cleachdaidhean aca. Bha an t-ùghdar
agus feallsanachd Fernando González à Envigado (ann an ceàrn cathaireil a'
Mhedellín), an dealbhadair na dealbhan-èibhinn Ricardo Rendón agus am bàrd León
de Greiff a-measg luchd-stèidhichidh na Panidas, buidheann litreachais à
Medellín. Bha bàird agus ùghdairean cudromach eile ann, mar Phorfirio Barba
Jacob agus Efe Gómez. 'S e Eladio Vélez agus Pedro Nel Gómez na dealbhadairean a
bu chlùitiche. Bha an ceòladair Carlos Vieco Ortiz uabhasach ainmeil. Bha na
prìomh-oifisean aig companaidhean ciùil mar Sonolux, Ondina agus Silver ann am
Medellín.

Bha na clubaichean ann am Medellín, iomadh dhuibh le freumhan aig deireadh na
19mh linn mar an Club Union (stèidhichte ann an 1894) agus an Club Campestre
(stèidhichte ann an 1924), aig cridhe buidhnean inntleachdail agus
gnìomhachasail. Chaidh an Circo España (Siorcas na Spàinne) a chruthachadh ann
an 1909 agus an Taigh -cluiche Bolívar, ann an 1919. Chaidh an Taigh-cluiche
Junín àlainn a sgrios airson an Tùr Coltejer a thogail. Chaidh Cine Colombia, a'
chiad chompanaidh sgaoilidh fhilmichean na dùthcha, a stèidheachadh ann am
Medellín ann an 1927.

Rè na 1950an dhealbhachadh luchd-gnìomhachas, luchd-malairt agus an Riaghaltas
Ionadail Am "Plan Mòr Medellín" (PMM) (Plan Pìdhleat), plana airson leasachadh
a' bhaile air feadh a' Ghlinne Aburrá agus mu dheireadh thall chruthachadh sin
a' chiad cheàrn cathaireil ann an Coloimbia. 'S e Paul Wiener agus José Luis
Sert na ailtirean a bha os cionn a' phròiseact. Bha cladhachadh na h-Aibhne
Mhedellín, stiùireachadh tuineachaidhean ùra air buthaich a' ghlinne,
cruthachadh làraich gnìomhachasail ann an sgìre Guayabal, dealbhachadh
cathaireil airson is gum biodh am baile ann an co-fhuaimneachd leis an abhainn,
togail Pàirc Ball-Coise ùr, agus stèidheachadh làraich riaghal anns an La
Alpujarra a-measg nam pròiseactan a bu chudromaiche anns a' PhMM.

Thòisich àm ùr dhe cugallachd phoiliteagach airson Choloimbia an dèidh mort
tagraiche a' chinn-shuidheis Jorge Eliecer Gaitán ann an ùpraid air a bheil Am
Bogotazo, a thachair ann am Bogotá ann an 1949. Sgaoil an t-ainneart
poiliteagach air feadh sgìrean dùthchail na tìre, agus bu chòir dha iomadh
thuathanaich a theiche chun nam bailtean-mòra. Dh'èireadh sluagh Mhedellín gu
luath rè nam bliadhnachan a thigeadh. Dh'fhàsadh bruthaich a' ghlinne loma-làn
slumaichean. Bha 358,189 luchd-àiteachaidh anns a' bhaile ann an 1951, ach 22
bliadhna an dèidh sin, ann an 1973, bha an sluagh air a dhol suas trì tursan gu
1,071,252.

Thug an sluagh buaidh mhòr air a' PhMM. Dh'fhàs crìochan a' bhaile gu ruige
àiteachan nach robh am broinn a' PhMM, is le sin thàinig Medellín dìreach ri
taobh bailtean eile anns a' ghleann Aburrá, mar Envigado, Bello agus Itagüí; 'S
e teaghlaichean bochda a bh'ann na in-imrich ùra a fhuair Medellín, is iad gun
creideis gus taighean a cheannaich, agus air sgàth sin chaidh iomadh sgìrean a
thogail taobh a-muigh a' PhMM; Chaidh sgrios a chur air tòrr sheann thoglaichean
ann am meadhan a' bhaile airson tùraichean àrda, oifisean agus rathadan mòra a
thogail. Chaidh sgrios a chur air An Taigh-Cluiche Junín, a bha cho àlainn ri
taobh Santa Elena, dìreach gus an Tùr Coltejer a thogail. Solaraich an
inimricheas mhòr gu Medellín luchd-obrach gu leòr airson leudachadh
taighean-gnìomhachasan a' chlòtha, is iad a bhith ga ùrachadh aig an àm sin, ach
chruthaich e trioblaidean ùra airson a' bhaile cuideachd: cion-cosnaidh na
b'àirde, seirbheisean air dhìth dha na sgìrean bochda, ainneart cathaireil tro
iomadh dhuibh, agus collapse an t-siostaim chòmhdhail. Abair àite foirfe airson
am mafia a rinn droch chrom air a' bhaile fad na deicheadan a leanadh a
chintinn, agus bu chòir dhan PhMM a dh'fheitheamh airson amannan nas fheàrr.

Nochd ginealach ùr dhe ùghdairean agus luchd-ealainn, le nòs na b'ùire, ann am
Medellín anns na 1950an. Chàineadh iomadh ùghdair an cultar ionadail agus
nàiseanta. Chuir Manuel Mejía Vallejo nòs aithriseach ùr air bhonn gun a chuid
fhreumhan ionadail fhàgail. 'S e cuideachd linn an Nadaismo a bh'ann, buidheann
litreachasis a chaidh a chur suas le Gonzalo Arango agus iomadh eile. Bha an
Nadaismo ana-chèireachail gu fosgailte, is e a' càineadh bun-nòsan traidiseanta
a' chomainn-shòisealta, agus bhathar a' beachdachadh gu robh e nihilist aig ìre
feallsanachail. Bha an dealbhadair Debora Arango an sàs ann an saoghal sòisealta
agus poiliteagach na dùthcha leis a cuid obrach. 'S e dealbhadair ainmeil eile a
thug cliù dha Medellín tro mheadhan an ealainn a bh'ann Fernando Botero, a
fhuair brosnachadh airson a chuid obrach ann am beatha làitheil agus dràma a'
bhaile. Thug esan a' mhòr-chuid dhen obair a rinn e do Thaigh-Tasgaidh na
h-Antioquia mar thabhartas, agus chuir am baile taingeil an t-ainm aige fhèin
dhan Cheàrnag Bhotero. Rè na 1970an thogadh am fear-ealainn Rodrigo Arenas
Betancur na deilbheadhean chàrn-cuimhne aige ann am Medellín ach cuideachd fad
iomadh sgìrean eile air feadh Choloimbia. 'S e ùmhlachd dhan chultar Paisa a tha
an obair ainmeil aige, La Raza (A' Chinneadh), stèidhichte anns an làrach
riaghlach La Alpujarra.

Thoir iomadh ionadan cultarail beò dhan bhaile, mar an Taigh-Chluiche Pablo
Tobón Uribe (1967), Taigh-Tasgaidh an Ealainn Nòis Ùir (1978), agus An
Taigh-Tasgaidh Cathaireil (1987). Fhuair An Taigh-Tasgaidh Traidiseanta na
h-Antioquia an darna fhosgladh oifigeil aige le mòran dhen chuid obrach a rinn
Fernando Botero ann an 2000. Tha oilthighean ùra air a fhosgladh anns a' bhaile
cuideachd: Oilthigh Medellín (1950) agus Oilthigh Eafit (1960).

Thoisich Diadhaireachd an t-saoraidh an seo ann an 1968, air sàilleabh gum
cumadh co-labhairt na h-eaglaise an siud ann an co-theacsa ùr is bochdainn is
ainneart a' sìor fhàs.

'S e an suidheachadh gur e am baile as cudromaiche taobh ghnìomhachais ann an
Coloimbia a th'ann Medellín an rud a bu mhotha a chuidich am baile staing na
1980an agus na 1990an a cheannsachadh. Tha am baile uabhasach moiteil às am
Metro de Medellín, seirbheis còmhdhail cathaireil mòr, agus 's ean aon rud bhon
a' Phlan Mòr Medellín na 1950an air a nochdadh gus an latha an-diugh a th'ann.
Chaidh togail Ceàrnag a' Mhedellín, ionad eadar-nàiseanta airson
cruinneachaidhean agus taisbanaidhean, a dhealbhadh gus eaconomaidh
eadar-nàiseanta na Coloimbia a shealltainn dhan shaoghal. 'S e baile ùr-nòsach
le sluagh dhe trì muillean daoine a th'ann Medellín an-diugh.

Lughdaich an ainneart a bh'ann fad iomadh bhliadhna cnapan-stàrraidh sòisealta
is iad ag adhbharachadh mòran dhragh shòisealta. Cheangail am Metro am baile-mòr
ri chèile, bho sgìrean bochda gu sgìrean beairt, agus thathar a' dealbhachadh
siostam ùr dhe bhusaichean poblach, air a bheil am "Metroplus." Tha àiteachan
ann am Medellín an-diugh airson ealainn, bàrdachd, dràma, a bharrachd air togail
leabharlainn poblach, stèidheachadh eco-pàircean ùra, leis na daoine an sàs ann
an leasachadh a' bhaile.

Tha farrsaingeachd dhe 382 km² (237 mìle cheàrnagach) aig Medellín. Tha 16
comunas (sgìrean), 5 corregimientos (bailtean beaga), agus 271 barrios (sgìrean
cathaireil) ann. Tha Ceàrn Cathaireil a' Mhedellín am broinn a' Ghlinne Aburrá
gu lèir, aig 1,500 meatair (mu 4921 troighean) os cionn ìre na mara, leis an
Abhainn Mhedellín (ris an canar Porce cuideachd), ga sruthadh mu thuath. Tha na
bailtean Bello, Copacabana, Girardota agus Barbosa mu thuath a' ghlinne. Tha
Itagüí, Envigado, Sabaneta, La Estrella agus Caldas mu dheas a' ghlinne.

Chan eil an a' ghnàth-shìde ann am Medellín cho teth ma iomadh bhaile eile gan
stèidheachadh aig an aon domhan-leud dlùth air meadhan-chearcall na cruinne o
chionns gu bheil e suidhichte aig 1,500 m os cionn ìre na mara. Leis gu bheil e
suidhichte cho àrd os cionn na mara agus air sgàth gu bheil làrach sònraichte
aige am broinn na h-Andes, tha an aimsir ann am Medellín nas coltaiche ri
gnàth-shìde fo-throipigeach fliuch na gnàth-shìde troipigeach. Tha teodhachd
bhliadhnail thar cheann aige mu 22 °C (72 °F), agus leis gu bheil e faisg air a'
mheadhan-chearcall, tha an teodhachd gu math seasmhach fad am bliadhna, le
mion-atharrachaidhean na teodhachd. Tha an teodhachd a' dol bho 15 °C (52 °F) gu
30 °C (86 °F). 'S e 'La Ciudad de la Eterna Primavera' neo 'Baile an Fhoghar
Bith-bhuan' am far-ainm aig Medellín o chionns gu bheil gnàth-shìde chàillear
fhogharmhor aige, ach leis gu bheil am baile suidhichte ann an gleann tha mòran
sgìrean shuas air an leathad, tha ann teodhachd beagan nas fhuaire anns na
beanntan mu thimcheall.

'S e baile fo shiostam deamocratach poblachdach fon Bhun-Reachd Coloimbia bho
1991 a th'ann Medellín, leis an righaltas aige air a sgapadh. Compartichidh
Pròbhaist a' Mhedellín agus An Comhairle riaghladh a' bhaile, is iad air a
thaghadh tro bhòtadh poblach.

Tha iomadh roinnean oifigeil (secretarías) ann, roinnean airson luaineachd
shòisealta, cultar cathaireil, leasachadh sòisealta, foghlam, sgrùdadh agus
amchd, riaghaltas, goireasan, obraichean poblach, seirbheisean riaghlaich,
àrainneachd, mnathan, còmhdhail, roinn coitcheann, agus roinn prìobhaideach nam
measg. A bharrachd aie sin tha iomadh roinn neo-eisimeileach ann: am Port-Adhair
Olaya Herrera, an Leabharlann Phoblach (Biblioteca Pública Piloto), Colaiste na
h-Antioquia (Colegio Mayor), Companaidh Leasachaidh Chathaireil (EDU),
Companaidh na Seirbheisean Phoblach (EEPPM), agus Institiùid Spòrs agus
Cur-seachadan (INDER), Companaidhean Choitcheann a' Mhedellín (EEVVM),
Stèiseanan a' Bhus Mhedellín, an t-Ospadal Coitcheann Medellín, "Metrosalud"
(airson slàinte), Institiùid Chathaireil an Teic-Eòlais (ITM), Metro de
Medellín, Metroparques (os cionn na pàircean) agus Metroseguridad (airson
tèarainteachd).

Tha am Poiliteags agus an Lagh gu math buillsgeanach ann an Coloimbia; tha sin
a' ciallachadh gum bithear ag aontachadh agus a' gabhail ris a' chuid as motha
dhe na laghan ann am Bogotá, a' phrìomh-bhaile. A dh'aindeoin sin, mar
bhaile-mòr, nì Medellín a dhìcheall taobh riaghlach a' cheàrna. Tha Riaghaltas
a' Bhaile ga sgarradh eadar earrann an riaghaltais fhèin agus an earrann
reachdail. Thathar a' tagh Pròbhaist a' Bhaile (El Alcalde) gu poblach airson
ceann-aimsir dhe ceithear bliadhna (dìreach mar Cheann-Suidhe na dùthcha agus
Riaghladair gach uile Ceàrna ann an Coloimbia).

'Se am baile a b' ainneartaiche san t-saoghal a bh'ann Medellín o shean. Fhuair
e an t-ainm uabhasach sin mar thoradh a' chogaidh cathaireil a rinn na drug
cartels aig deireadh na 1980an. Mar dhachaigh A' Chairteil Mhedellín, le
Uachdaran na Drogaichean Pablo Escobar os a chionn, bha am baile na
h-ìobairteach an uabhais a dh' adhbharaich an cogadh eadar a' bhuidheann sin
agus a cuid nàmhaidean. Ach thoisich ìre na h-eucorach a dhol sìos an dèidh
bhàis Escobar. Bha ìre na h-eucorach fhathast gu math àrd rè na 1990an, ged a
rachdadh e sìos beag air bheag an coimeas ris na bliadhnachan a bu mhiosa. Anns
An Dàmhair 2002 dh'òrdaich Álvaro Uribe Vélez, ceann-suidhe na Coloimbia, gun
tugadh an t-airm gu buil “Operación Orión”, is iad ag amas air mailisidhean
chathaireil na FARC agus na AUC a leigeil ma sgaoil. Eadar 2003 agus 2006 chaidh
di-fheachdachadh na mailisidhean chathaireil na AUC a bh'ann fhathast a thoirt
gu buil, agus leig a bharrachd air 3,000 fir fo armaibh an cuid armachd dheth.
Tha ìre na h-eucorach ann am Medellín air a lughdachadh gu brìgheil. Tha ìre na
h-eucorach ann am Medellín gu math àbhaisteach do bhaile-mòr ann an
Aimearaga-Laideannach gus an latha an-diugh.

'S e stàilinn, a' chlò, aodach, biadh agus deoch, àiteachas (bho na sgìrean
dùthchasail), seirbheisean poblach, stuthan ceimeagach and pharmaceuticals,
refined ola, agus dìthean a tha aig cridhe an eaconomaidh.

Tha e uabhasach soilleir gu bheil am baile ga leasachadh ann an dòigh làidir, gu
h-àraidh leis cho pailt a tha na tùran àrda ùra a thathar a' togail. Aig an ìre
seo tha Medellín a' deànamh nas fheàrr na gach uile baile-mòr eile na dùthcha
Bogotá, prìomh-bhaile na nàisein agus cridhe an eaconomaidh, nam measg, taobh
togail agus dealbhachadh tùran àrda ùra. Anns an t-Sultainn 2008, bhathar a'
togail 127 tùran àrda ann am Medellín, 25 gam àideachadh, agus 17 gam moladh.

Tha a bharrchd air 30 oilthighean ann am Medellín is iad a' sgaoileadh an
fhoghlaim air feadh na h-Antioquia, an "Eje Cafetero" (sgìre a' Chofaidh) agus
Costa na Cairib. 'S e Oilthigh na h-Antioquia, an t-Oilthigh Nàiseanta Coloimbia
agus an Colaiste Jaime Isaza Cadavid (poblach), agus an t-Oilthigh EAFIT,
Oilthigh Medellín, An t-Oilthigh Pàpanach Bolivarianach, an t-Oilthigh San
Buenaventura, Sgoil Inneallaidearachd na h-Antioquia, Oilthigh Santo Tomas, SENA
(Seibheis Nàiseanta Ionnsachaidh) agus CES am feadhainn as cudromaiche. A
bharrachd air sin, tha ionadan teic-eòlais curomaich ann, mar ITM (Institiùd
Nàiseanta an Teic-Eòlais).

Rè an deichead mu dheireadh, tha Riaghaltas a' bhaile air foghlam poblach,
togail sgoiltean is leabharlainn anns na sgìrean bochda a bhrosnachadh. Tha
seann traidisean dhe sgoiltean agus colaistean prìobhaideach anns a' bhaile,
iomadh dhuibh gan ruith leis an Eaglais Caitligeach, buidhnean prìobhaideach,
agus feadhainn bho thall thairis. Tha na sgoiltean Columbus, Theodoro Hertzl,
San Ignacio de Loyola, Cumbres, Colombo Britanico, El Corazonista, Marymount,
Montessori, na àrd-sgoiltean Los Pinares, Los Alcázares, San José De La Salle,
Jorge Robledo, a sgoil Teicnigeach Salesianach Pedro Justo Berrío, An Oilthigh
Pàpanach Bolivarianach, agus mòran eile nam measg.

Thoir iomadh non-governmental organizations agus buidhnean oifigeil taic do
development airson chloinne agus òganaich bho na sgìrean bochda. Tha Baile Don
Bosco a' toirt cùram gu clannn na sràide. An dèidh sìtheachadh a' bhaile thàinig
buidhnean dha na sgìrean a bu bhochda is iad ag obair còmhla ris na daoine òga a
bha an sàs ann an ainneart cathaireil, gus na cothroman aca a leasachadh. Bha
pàirt cudromach cuideachd aig na oilthighean ann am Medellín, poblach agus
prìobhaideach, còmhla ri buidhnean nàiseanta agus eadar-nàiseanta.

Tha am Port-Adhair Eadar-nàiseanta José María Córdova (MDE) ann an Rionegro,
baile eile an àirde an ear Medellín, taobh a-muigh a' ghlinne Aburrá. Tha e a'
frithealadh cinn-uidhe nàiseanta agus edar-nàiseanta, agus 's urrainn dha ri
itealain mòra a dhèiligeadh is plèanaichean a dhol sìos tron oidhche. Bith
tursan-adhair eadar-nàiseanta ann gach latha gu agus bho Miami, Eabhraig Nuadh,
Baile Meagsago, Caracas, Quito, Baile Panama, Porlamar, Aruba agus iomadh
bailtean cudromach eile. Chan eil am Port-Adhair Olaya Herrera (EOH) a'
frithealadh ach tursan-adhair roinneil, triallaiche agus plèanaichean beaga,
anns a' chummantas.

Thoir siostam còmhdhail poblach a' bhaile a-staigh busaichean diesel,
tacsaidhean, agus treànaichean cathaireil ris an canar Metro de Medellín.
Ceangailidh am Metro Medellín fhèin gu Itagüí, Envigado agus Bello. Thèid
loighne A bho Itagüí gu Niquía, agus loighne B bho San Antonio gu San Javier. A
bharrachd air sin, frithealaidh Loighne K agus Loighne J, an air chàball, air a
bheil am Metrocable, gu ruige sgìre cruaidh taobh chruinne-eòlais agus an
eaconomaidh. Toisichidh loighne K aig stèisean metro Acevedo aig loighne Metro
A, suas air a' bheinn, gu ruige Santo Domingo Savio. Toisichidh loighne J aig
stèisean metro San Javier aig loighne Metro B, suas air a' bheinn gu ruige La
Aurora. Tha planaichean ann airson loighne ùr a' Mhetrocable (Loighne S) a
thoisicheas an an 2009, agus ceangailidh sin Santo Domingo Savio gu El Tambo ann
am Pàirc Arví faisg air Guarne. 'S e Medellín an aon bhaile an am Coloimbian far
a bheil siostam chòmhdhail na leithid.

Ann an 2006 thoisich an obair air a' Mhetroplus, seirbheis bhus le rathad aige
fhèin, dìreach mar an TransMilenio ann am Bogotá. Le sin, bidh an seirbheis nas
luaithe dhe busaichean na ruith dha na stèiseanan metro. Fosglaidh am Metroplus
ann an 2009, is e a' fritheadh mhòr-chuid a' bhaile. 'S e an Troncal Medellín a'
chiad phàirt dha, bho Oilthigh Medellín ann an àide an iar gu ruige Aranjuez, mu
iar-thuath a' bhaile. Lughdaidhidh am Metroplus an droch thrafaig agus pollution
anns a' bhaile, oir thèid mòran seann bhusaichean a chur às, is na busaichean
ùra a' cleachdadh gas mar chonnadh.

Fuirichidh 58% sluagh a' Cheàrna Antioquia anns a' Ghleann Aburrá, le 67% sluagh
a' Ghlinne Aburrá a' fuireach ann am Medellín fhèin. Taobh sluagh a' bhaile
Mhedellín, rugadh 61.3% anns a' bhaile, 38% ann an àiteachan eile ann an
Coloimbia agus 0,3% thall thairis.

A-rèir Roinn Nàiseanta Riaghlach na Staitistearachd, bha sluagh dhe 2,223,078
daoine aig Medellín ann an 2005, is le sin bha e an dàrna bhaile a bu mhotha ann
an Coloimbia. The metropolitan area of Medellín in 2005 included 3,312,165
inhabitants. Bha 5820 daoine airson gach ciolomeatair ceàrnagach anns a' bhaile.
Bha 130,031 daoine nan tàmh ann am bailtean beaga co-cheangailte ris a'
bhaile-mòr; 'Se fireannaich a bh'ann 46.7% agus boireannaich a bh'ann 53.3% an
t-sluaigh. Tha ìre neo-litireachd dhe 9.8% anns na daoine nas aosda na 5
bliadhna a dh'aois. Tha cumhachd dealain aig 98.8% na taighean ann am Medellín,
fìor uisge aig 97.3%, agus tha fòn aig an taigh aig 91% dhuibh.

A-rèir a' chunntais-sluaigh DANE 2005, chaidh 33,307 breithean, a chlàradh anns
a' bhliadhna sin ann am Medellín, beagan nas lugha na ann an 2004 (33,615).
Chaidh 10,828 bàsan a chlàradh ann an 2005, agus 11,512 ann an 2004.

Fhuair Medellín iomadh in-imrich às An Spàinn rè na 17mh agus 18mh linntean, a
bharrachd air beagan inimreachais gun taghadh à Àfraga an Iar. Chaochail a'
mhòr-chuid nan Tùsanach fo bhuaidh tinneasan às an Roinn Eòrpa, agus
dh'eadar-phòs iomadh nam feadhainn a mhaireadh beò leis na prìomh In-Imrich
Spàinnteach, fireannaich anns a' chumanntas; thoisich inimreachas nam
boireannach Spàinnteach air dheireadh. Thigeadh in-imrich à Lebanon, à Iòrdan,
às a' Ghearmailt, agus à Portagail rè an 19mh linne. 'S e Paisas air a bheil
iomadh dhaoine à Medellín, le freumhan Spàinnteach anns a' chumanntas, gam
measgachadh le fuil Àfraganach agus Tùsanach. Tha coimhearsnachd bheag
Afro-Coloimbianach and Zambo-Coloimbianach ann (daoine le freumhan Tùsanach agus
Àfraganach).

Tha Ceàrn an Chocó dìreach air àird an iar na h-Antioquia, tìr-àraich iomadh
in-imrich Afro-Coloimbianach and Zambo-Coloimbianach a Mhedellín agus an sgìre
aige. Tha inimreachas às a' Chòsta Chairib Cholombianach air a bhith fa-leth
cudromach, gu h-àraidh na daoine òga a thig gus ionnsachadh aig na h-oilthigh
ann am Medellín agus fuirichidh iad is iad ag obair anns a' bhaile. 'S ann an
Ecuador a thig a' mhòrchuid dhe na in-imrich bho thall thairis is iad an sàs ann
am malairt neo-fhoirmeil.

'S e Antioqueños (Antioquianaich) an t-ainm gu tric a tha air daoine a'
Mhedellín bho ainm an stàite, an aghaigh Medellinenses (Medellinianaich) bho
ainm a' bhaile. 'S e Paisas, an t-ainm eile a th'orra, is cuid ag ràdh gu bheil
freumh an ainm a' tighinn bho na daoine a dh'fhàsadh cofaidh, mar am facal
Spànnteach paisano (fear mo dhùthcha). 'S e fear dhe na còig cultar roinneil ann
an Coloimbia a th'ann an Cultar Paisas. Tha an Cultar Paisa ga sgaoileadh air
feadh na roinnean Caldas, Risaralda, Quindío a bharrachd air corra bhaile ann an
Valle del Cauca agus Tolima.

Ged e an cultar Paisa aig a bheil làmh an iuchair ann am Medellí­n ( "A'
Phrìomh-Bhaile Paisa"), tha am baile a' fàs nas cosmopolitan, agus a-nis thathar
a' tabhann ceòl ceàrnan eile bho ceàrnan eile ann an Coloimbia am mar am
(Vallenato agus Chocó), le iomadh bhiadhlann Sìneach, Cùbanch, agus
Argantaineach nam measg.

Tha tùs Spàinnteach aig a' chultar Paisa, agus tha traidiseanan Caitligeach,
gnìomhachasail, dìorrsach, agus hospitable aige. Thathar ag ràdh gum bruidhinn
na Paisas gu ciùin luath, le gàire, agus gu bheil iad dèidheil air an
tairbheadaireachd, air an rodeo, air a' ceòl, air a' bhàrdachd, air a'
bhall-coise, agus na ho-ro-gheallaidhean. Tha iad uabhasach moiteil às a' bhaile
aca. 'S e "rumba" ris an canar beatha na clubaichean, na taighean-sheine, na
ceàrnagan agus na sràidean gach deireadh sheachdain.

Thathar a’ cumail am iomadach seòrsa dhe fhèis ann an Medellí­n. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.

'S e La Feria de las Flores ( Fèis na Dìthein) an fhèis as cudromaiche ann an
Antioquia. Gheibh e àite ann am Medellí­n aig toiseach an Lùnasdail agus tha e
air a bhith a' cumail gach bliadhna bho 1957. Tha taisbeanaidhean dhe
chàraichean seann fhasanta, silleteros (daoine a' toirt dìthein), agus eich ann
mar phàirt na fèise.

A-measg na fèisean eile tha fèis [1] Eadar-nàiseanta na Bàrdachd (An t-Iuchar)
(a fhuair an Right Livelihood Award ) ann an 2006, Taisbeanadh a' Mhiotais agus
an Fhionnsgeul (An Dùbhlachd) agus ColombiaModa (tachartas gnìomhachas an
Fhasain).

'S e na sgiobaidhean ball-coise Atlético Nacional, Envigado F.C. agus Deportivo
Independiente Medellín a th'ann na clubaichean spòrsail as ainmeile ann am
Medellín. Cluichidh iad uile aig a' Phàirc Atanasio Girardot. A bharrachd air
sin, tha Medellín clùiteach airson an dà sgioba snàimh ainmeil aige, na
Calamares Pilsen agus na Huracanes. Rugadh Santiago Botero Echeverry, am fear a
bhuannich lap an Tour de France trì tursan, anns a' bhaile. 'S e cuideachd
Medellí­n an t-àite far an do rugadh an cluicheadair goilf proifeiseanta Camilo
Villegas, a tha an sàs ann an Turas PGA.

Aithnichte mar "prìomh-bhaile gnìomhachasail ann an Coloimbia", tha Medellín
cuideachd fo na h-ainmean Ciudad de la Eterna Primavera (Baile an fhoghair
bith-bhuan), Capital de la Montaña (Prìomh-bhaile nam Beann), Ciudad de las
Flores (Baile na Dìthein), "Capital de las Orquí­deas" (Baile nan Orchid), La
Bella Villa (Am Baile Boidheach), Tacita de Plata (Cupan Beag an Airgid), and
Medallo (bhon ainm Medellìn fhèin).



https://gd.wikipedia.org/wiki/Malabhaidh

'S e dùthaich ann an Afraga a tha ann am Malabhaidh,, Malawi neo Malaiwi
(Beurla: Malawi, IPA: |[malaβi]); ainm oifigeil: Poblachd Mhalabhaidh. B' e
Nyasaland an seann ainm a bha oirre. Chan eilear cinnteach cò às a thàinig ainm
na dùthcha. Tha aon mìneachadh ag ràdh gu bheil e a’ ciallachadh: "deàrrsadh na
grèine ag èirigh thairis air an loch". 'S e seo a’ sealltainn ann am bratach na
dùthcha cuideachd.

Tha crìochan aice san iar-thuath le Saimbia, sa tuath le Mòsaimbic agus san
earra-dheas le Tansainìa. 'S e Lilongwe prìomh-bhaile na dùthcha, ach 's e
Blantyre am baile as motha a th' ann.

B’ e David Livingstone a’ chiad duine Eòrpach a ràinig air Malabhaidh anns a’
bhliadhna 1859. An uair sin b' iad na h-Albannaich a thòisich air eaglaisean
agus miseanan a thogail, gu h-àraidh timcheall air Loch Mhalawi.

Tha an gleann Great Rift Valley a’ ruith bho thuath gu deas. Anns a' ghleann seo
tha Loch Mhalawi (ainm eile: Lake Nyasa).’S e an treasamh loch as motha ann an
Afraga agus an deicheamh loch as motha air an t-saoghail. An–diugh tha e dìonta
mar Làrach Dhualchas na Cruinne leis an UNESCO.



https://gd.wikipedia.org/wiki/Madrid

'S e prìomh-bhaile na Spàinn a tha ann am Madrid (IPA: maˈðɾɪ(ð)). Canar
Madrileños ri muinntir a' bhaile. Tha an rìgh spainnteach a' fuireach an seo
cuideachd. Tha am baile suidhichte ann am meadhan na Spàinn air bruach Abhainn
Manzanares. 'S e am baile as motha den dùthaich agus an ceithreamh baile as
motha den Aonadh Eòrpach. Tha am baile cliùiteach airson na taighean-tasgaidh,
m.e.: Taigh-tasgaidh "Prado", Taigh-tasgaidh "Thyssen-Bornemisza" ann an
Villahermosa Palace agus "Museo Nacional Centro de Arte Reina Sofía" le dealbhan
anns an nos ùr. Tha Madrid aon-roinneil.

Tha iadhtag ann, a bhuineas do Mhadrid, ann an ceann a tuath na roinne a-muigh
Segovia. 'S e Dehesa de la Cepeda an t-ainm a tha air. Tha e na aite fa leth air
sàilleabh gu bheil sliabh ann eadar an iadhtag sin agus an còrr dhen roinn. A
rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann am Madrid. Cha tuit ach 421mm de dh'uisge air
a' bhaile fad na bliadhna - 752mm nas lugha na Steòrnabhagh (1173mm) - leis gur
e àite àrd, tioram a th' annː



https://gd.wikipedia.org/wiki/Hionduthachd

‘S e fear dhe na creideamhan as aosda san t-saoghail a th’ann an Hionduthachd,
neo sanātanadharma (Sanscrit: सनातनधर्म). Tha an t-ainm a’ ciallachadh Lagh
Bith-bhuan. Chithear freumhan na Hionduthachd anns an t-saoidheachd Indus
(Sindhu), agus nochd cultair na h-Innseachan mu thrì mìle bhliadhna ro Chrìosd.
Le faisg air billean dhe creidmhich, ‘s e an treas creideamh as motha na
cruinne, an dèidh na Crìosdaidheachd agus an Islam.

Dh’ fhàs an Hionduthachd bho shiostam chreideimh is beul-aithris uabhasach sean.
Chan e idir creideamh a th'ann an coimeas leis na creideamhan a tha againne anns
an An Roinn-Eòrpa agus An Ear Mheadhanach oir cha eil fiosaichean neo sgriobtar
aonaichte aca. Mar a thuirt Alain Danielou “Chan e creideamh dìorrasach a th’ann
an Hionduthachd. Chan e fiù’s creideamh ann an dòigh Iùdhach-crìosdail a th’ann.
A dh’aindeoin sin, thathar a’ creidsinn ann an cumhachd na Veda, seòrsa dhe
ionnsachadh a thug Brahma dha na daoine.



https://gd.wikipedia.org/wiki/Gn%C3%A0th-sh%C3%ACde

'S e figearan (mar as àbhaist, cuibheasachd air neo seachranachd) na h-aimisire
san àile fad 30 bliadhna a th' ann an gnàth-shìde. Bithear a' meudachadh
phàtarain fiaraidh ann an ìre teodhachd, taisead, bruthadh na h-àile, Gaoth,
agus sileadh, agus bithear a' cunntadh nam bloigheagan san àile agus rudan
caochlaidheach eile na sìde ann an sgìre air choireigin fad ùine caran fada. 'S
ann gu math eadar-dhealaichte 's a tha gnàth-shìde bhon aimsir, leis nach eil an
aimsir a' toirt thugainn ach iomradh air an t-suidheachadh fad ùine gu math
goirid. 'S e siostam gnàth-shìdeach na sgìre a chruthaicheas a' ghnàth-shìde,
air a stèidheachadh air na còig eileamaidean a leanas: an àile, an
haidro-chruinne, a' chridheo-chruinne, a' chlach-chruinne agus a' bith-chruinne.

Bheir domhan-leud, cruth na tìre agus àirde buaidh mhòr air gnàth-shìde sgìre, a
bharrachd air lochan, marannan agus an cuid sruthan. Bidh gnàthan-shìde air an
seòrsachadh a rèir nam figearan cuibheasach agus nan raointean àbhaisteach a th'
aca, mar as àbhaist teodhachd agus sileadh. 'S e an siostam Köppen, air a
dhealbhadh le Wladimir Köppen, am bithear a' cleachdadh mar as trice. Tha
siostam eile ann - an siostam Thornthwaite - a tha air a bhith ga chleachdadh
bho 1948 a-mach, a bheir a-steach dèabh thar-analachadh, còmhla ri fiosrachadh
mu theodhachd/sileadh agus thathar ga chleachdadh ann an rannsachadh mu
bhith-iomadachd agus a' bhuaidh a bheir atharraidhean na Gnàth-shìde oirre. 'S
ann air freumhan nan tomadan adhair - a chruthaicheas gnàth-shìde na sgìre - a
tha na siostaman Bergeron agus Spacial Synoptic stèidhichte.

'S e rannsachadh mu ghnàth-shìde àrsaidh a th' ann am paleo-eòlas-ghnàth-shìde.
Bidh luchd-rannsachaidh a' cruthachadh mhodailean stèidhichte air caochladairean
progsaidh mar fhianais neo-bhitheach mar ghrùidean air an lorg anns na h-ìrean
lacustain agus bun-deighe, agus fianais bhitheach mar fhàinneachan chraobhan
agus corail, air sàilleabh nach eil figearan ann mu na làithean ron 19mh Linn.
'S e modailean matamataigeach nan gnàthan-shìde a dh'fhalbh, a th' ann a-nis air
neo a tha ri teachd a th' ann modailean gnàthan-shìdeil. Faodaidh atharrachadh
na gnàth-shìde a thachairt fad ùine fhada no ghoirid air sgàth caochladh factar:
's e atharrachadh gu math ùr a th' ann blàthachadh na cruinne.



https://gd.wikipedia.org/wiki/George_Washington

Bha George Washington air leth cudthromach ann an tràth-eachdraidh nan Stàitean
Aonaichte. Bha e na cheannard cudthromach os cionn feachdan Aimeireaganach ann
an Cogadh nan Seachd Bliadhna (1754-1763) an aghaidh nam feachdan Frangach ann
an Ameireagaigh.

Aig àm an Ar-a-mach Ameireaganach‎ (1775-1783), bha George Washington na
Sheanailear os cionn nam feachdan Ameireaganach an aghaidh nam feachdan
Breatannach.

Rugadh George Washington air 22 an Gearran, 1732 air fearainn a theaghlaich ann
an Westmoreland County, Virginia. Ann an 1748, bha e mar-thà na fhear-thomhais
talmhainn agus ann an 1749 fhuair e dreuchd mar fhear-thomhais talmhainn ann an
sgìre a bh’ air ùr-chruthachadh, Culpeper County. Bha e mar dhleastanas dhà
cuideachd a bhith a’ stiùireadh trèanadh a’ mhailisidh ionadail.

Ann an 1753, thòisich an Fhraing air sreath de dhùin a thogail sa sgìre Ohio a
bha na laighe mun iar, air taobh thall nam Beanntan Appalaiseanach. B’ e an rùn
aca an ceangal eadar Louisiana ’s Canada a dhaingneachadh. Ach bha tagraidhean
aig na tìrean-imrich Breatannaich, Virginia agus Pennsylvania, air na dearbh
sgìrean. Chaidh George Washington a chur a dh’ionnsaigh nam Frangach ann an
sgìre Ohio airson faicinn dè cho làidir sa bha iad, agus gus iarraidh orra an
sgìre-sa fhàgail cuideachd. Dhiùlt na Frangaich sin a dhèanamh agus an ath
bhliadhna, chaidh Washington a chur air ais dhan sgìre Ohio ach an turas seo os
cionn Reiseamaid Virginia a bh’ air ùr-chruthachadh airson ruaig a chuir air na
Frangaich. Bhuannaich e ann an còmhraig ri buidhinn bheag de 30 Frangaich air 28
an Chèitean, 1754. An uair sin, thog iad dùn car lag ris an tuirt iad Fort
Necessity. An ceann greis, chaidh an cuairteachadh le feachd Fhrangach ’s b’
fheudar do Washington gèilleadh dhaibh. Leig na Frangaich mu sgaoil e, ach an
ath bhliadhna bha Washington air ais le feachd a bha fo stiùir a’ Sheanaileir
Edward Braddock. Thachair iad ri na Frangaich aig blàr Monongahela; chaidh na
Frangaich a ruagadh ach chaidh Braddock fhèin a mharbhadh. A dh’aindeoin sin
ge-tà, fhuair Washington deagh chliù; chaidh dà each a mharbhadh fodha ’s chaidh
ceithir peilearan tron chòta aige.

As t-fhoghar, chaidh Washington a shuidheachadh os cionn feachdan Virginia air
fad, agus bha e a-nis mar dhleastanas dhà còrr is 300 mìltean (480 km) de
chrìochan a dhìon. Mhair e san dreuchd seo gu 1758. Bu mhiann leis a bhith na
oifigear san arm Bhreatannach, ach cha robh na Breatannaich a’ cur mòran suim
anns na h-Ameireaganaich agus dhiùlt iad oifigeach a dhèanamh dheth; dh’fhàg e a
dhreuchd, thill e dhan tuathanas aige fhèin agus chaidh e an sàs ann am
poileataigs.

Le bhith a’ pòsadh banntrach bheairteach, dh’fhàs oighreachd Washington gu mòr.
Fhuair e an treas chuid de na 73km2 a bha ann an sealbh Martha Custis, agus bha
e a’ coimhead às dèidh an cuid fearainn às leth clann a mhnà. A bharrachd air a
sin, bhiodh e a’ ceannach tuilleadh fearainn dha fhèin agus choisinn e fearann a
bharrachd ann an West Virginia air sgàth a sheirbhis sa chogadh. Bha spèis mhòr
aig muinntir Virginia dhà agus bha e na dhuine-uasal beairteach. Chaidh a
thaghadh airson Pàrlamaid Virginia ann an 1758.

Bha Washington gu mòr an sàs san iomairt an aghaidh na Breatainne. Mar
eiseimpleir, ann an 1769 mhol e do Phàrlamaid Virginia casg-malairt a chur air
dòigh an aghaidh na Breatainne gus an rachadh cur às dha na Laghan Townsend. San
Iuchair, 1774, bha e na chathraiche dhen choinneamh a mhol gum bu chòir
Continental Congress (neo Coinneamh nan Tìrean-Imrich) a chruthachadh. Chaidh
Washington a thaghadh mar bhall de Chiad Choinneamh nan Tìrean-Imrich (First
Continental Congress).

Nuair a thòisich sabaid eadar feachdan Massachusetts agus an fheadhainn
Bhreatannaich sa Ghiblean 1775, nochd Washington aig Dàrna Coinneamh nan
Tìrean-Imrich (Second Continental Congress) sgeadaichte ann an deise cogaidh ag
innse gu robh e deiseil airson cogadh. Gu dearbh, b’ esan am fear-Ameireaganach
a b’ ainmeile a bha eòlach anns na dòighean cogaidh. Chruthaich an Coinneamh an
t-Arm Tirmòrach (Continental Army), a chuir cruinn-còmhla san aon arm feachdan
nan 13 tìrean-imrich a bha an uairsin a’ strì an aghaidh na Breatainne. Agus
chaidh Washington a thaghadh mar Sheanalair os cionn an airm. Chaidh e a Bhoston
far an do ghabh e smachd os cionn nam feachdan Ameireaganach a bha a’
cuartachadh nam Breatannach a bha glaicte am broinn a’ bhaile sin. Mhair an
suidheachadh seo gus a’ Mhàirt, 1776 nuair a dh’fhàg na Breatannaich Boston.
A-nise ghluais Washington arm a dh’ionnsaigh a’ bhaile New York. Bha na
Tìrean-Imrich uile-gu-lèir, cha mhòr, a-nise fo smachd nan reubaltach agus san
Iuchair, thaisbean iad gu robh iad a-nis neo-eismeileach on Bhreatainn.

Ach thill na Breatannaich san Lùnastal, 1776 a Long Island far an robh
Washington agus arm. Thòisich an uairsin sreath de bhatailean sgriosail agus
chaidh ruaig a chuir air Washington agus na h-Ameireaganaich gu dubh. B’ fheudar
do Washington Long Island, agus an uairsin New York fhèin agus an uairsin New
Jersey fhàgail an sreath a chèile. De na 20,000 saighdear a bh’ aig Washington
an Lùnastal cha robh air fhàgail dha ach mu 3,000 nuair a ràinig e taobh
sàbhailt na h-aibhne Delaware ann am Pennsylvania an t-seachdain ron Nollaig,
1776. Rud a bu mhiosa na sin, bhiodh a’ chuid a bu mhotha de na saighdearan
seachad leis an arm aig deireadh na bliadhna. Bha a h-uile coltas ann gu robh an
ar-a-mach seachad.

Ach a dh’aindeoin cho dona sa bha cùisean, chunnaic Washington cothrom nuair a
bha cha mhòr a h-uile duine eile a’ dol dhachaigh. Air taobh thall na h-aibhne
ann an New Jersey, bha feachd de Hesianaich ann a bha a’ gabhail fasgadh ann am
baile Trenton. Oidhche ron Nollaig, 1776, oidhche a bha stoirmeil reòite,
chruinnich Washington na corra feachdan a bh’ air fhàgail aige, agus a’
cleachdadh bhàtaichean a bha e air tional chaidh e thar na h-aibhne agus ann an
glasadh madainn na Nollaig, thug na h-Ameireaganaich ionnsaigh air na Hesianaich
a bha fhathast cadalach agus fo bhuaidh na dibhe. Chuir na h-Ameireaganaich air
na Hesianaich gu dubh. Chaidh 21 Hesianaich am marbhadh ’s chaidh 90 an leòn ’s
chaidh 900 an glacadh mar phrìosanaich. Cha do dh’fhulang na h-Ameireaganaich
ach 4 a chaidh an leòn.

Air sgàth sin, chur na Breatanaich romhainn, an ath-bhliadhna, ann an 1778,
Philadelphia fhàgail ’s tilleadh a New York ’s dh’fheuch Washington ionnsaigh a
thoirt dhaibh air an t-slighe. B’e seo Blàr Monmouth Courthouse, aonan den dà
chath am blàr fosgailte nach do chaill Washington. B’e seo am batail mu
dheireadh ann an ceann a tuath nan Stàitean Aontaichte. Lean an cogadh air sa
cheann a deas gun an do chaill na Breatanaich gu dubh aig Yorktown ann an
Virginia san t-Sultain ann an 1781 agus ’s e Washington a a ghabh geilleadh nam
Breatanach.

Mar sin agus a sheirbhis dhan dùthaich aige seachad, thill e dhan bheatha
phrìobheadeach aige mar thuathanach. Ach cha robh na duilgheadasan buileach
seachad anns na Stàitean Aonaichte. Bho 1777, bha na Stàitean Aonaichte air an
riaghladh leis a’ Chòmhdhail fo bhun-reachd ris an canar Articles of
Confederation. Bha laigseachan gu leòr ann aig àm a’ chogaidh ach leis an
neo-eismeileachd air a buanachadh, thàinig na laigseachan gu mòr am follais. Mar
eiseimpleir, cha robh còir aig a’ Chòmhdhail cìsean a thogail ’s b’ fheudar dhi
airgead iarraidh air na stàitean, agus mar bu thrice, dhiùlt na stàitean sin a
dhèanamh. Ach a dh’aindeoin nan duilgheadasan cha robh aontachadh ann am measg
nan stàitean air cò am fuasgladh a b’ fheàrr. Ann an 1787, chaidh co-labhairt a
ghairm a chruinnich ann am Philadelphia agus iarradh air Washington bhith na
fhear-cathrach aig a’ cho-labhairt. Fo a stiùir, chaidh bun-reachd a sgrìobhadh
agus ’s ann a-rèir a' bhun-reachd-sa a tha na Stàitean Aonaichte air a bhith gan
riaghladh gus an latha an-diugh.

Chaidh Washington a thaghadh na chiad cheann-suidhe nan Stàitean Aonaichte fon
bhun-reachd ùr. Rinn e seirbhis dhà thuras mar cheann-suidhe fad ochd bliadhna
gu lèir. Is Washington an aon cheann-suidhe a chaidh a thaghadh gun duine eile a
bhith a’ ruith na aghaidh. A bharrachd air a sin, thòisich Washington cleachdadh
cuthdromach a tha a-nis stèidhte ann an lagh. Dhiùlt e seasamh an treas turas gu
bhith na cheann-suidhe. ’S e Franklin D. Roosevelt, a chaidh a thaghadh ceithir
tursan mar cheann-suidhe, an aon cheann-suidhe nach do lean an cleachdadh seo.

Fo a stiùir mar cheann-suidhe ann an 1794, cho-rèitich na Stàitean Aontaichte
agus a’ Bhreatainn Cunnradh Jay, cunnradh cuthdromach a sheachnaich cogadh eile
eadar an dà dhùthaich agus thòisich àm sìthe agus malairt eadarra a mhair còrr
is deich bliadhna.

Ann an 1794, chaidh Washington a-mach os cionn an airm as ùr ann am Pennsylvania
airson aimhreit a chuir sìos. B’ e seo Ar-a-mach an Uisge-beatha (Whiskey
Rebellion). Bha daoine a rinn uisge-beatha a’ gearain mu chìsean ùra an
Riaghltais Fheadarail air uisge-beatha. B’ e seo fear den dà thuras a bha
ceann-suidhe os cionn feachdan armaichte ann an eachdraidh nan Stàitean
Aonaichte. (B’ e Seumas Madison am fear eile aig àm a’ chogaidh 1812 nuair a
theich esan ’s na feachdan aige ro fheachdan Breatanach nuair a thog iad creach
air a’ phrìomh bhaile Washington, D.C.

Fad ’s a bha e na cheann-suidhe, thàinig trì stàitean ùra a-steach do na
Stàitean Aonaichte agus b’ iad Vermont, 4 an Cèitean 1791, Kentucky, 1 an
t-Òg-mhìos 1792, agus Tennessee, 1 an t-Òg-mhìos 1796.

Dh’fhàg Washington a dhreuch mar cheann-suidhe air 4 am Màrt 1797. Thill e d’ a
fhearran ann an Mount Vernon ach cha d’ fhuair e a’ bheatha phrìobhaideach a bha
e ag iarraidh oir chaidh a ainmeachadh mar Seanalair Lieutanant (ìre as àirde
san arm aig an àm sin) airson rabhadh a thoirt do na Frangaich a bha a’
moidheach cogadh aig an àm.



https://gd.wikipedia.org/wiki/Esperanto

'S e Esperanto an cànan fuadain as ainmeile agus as soirbheachaile de na h-uile
a chaidh an cruthachadh (Volapük, Ido, Interlingua, ⁊c.) air son conaltradh
eadar na pobaill den talamh a dhèanamh nas fhasa.

Chuireadh air bog e leis an Dr. Ludwick Lazurus Zamenhof , lighiche Pòlainneach,
ann an 1887, agus an diugh cha mhòr nach eil dùthaich sam bith air an talamh far
nach eil luchd-labhairt Esperanto. Sa mhòr-chuid de na tìrean chan eil na
h-Esperantaich pailt, ach tha Esperanto làidir ann am Braisil agus àireamh ait'
eile. Is ann air faclan cumanta cànanan na h-Eòrpa (gu h-àraidh nan cànan
Laideannach) a tha faclair Esperanto stèidhichte, ach tha Esperanto fada nas
fhasa a dh'ionnsachadh na teanga sam bi eile, a chionn ‘s nach eil gnìomhairean
neo-riaghailteach, mura-bhith no gnàthasan-cainnt mì-sheaghach innte. Thèid aig
duine tùrail sam bith Esperanto a thogail ann an deicheamh den ùine a tha e ag
iarraidh airson, can, Fraingis no Gearmailtis a dh'ionnsachadh.

Tha a’ chànan seo saidhbhir ann an litreachas eadar-theangaichte agus tùsail.
Gheibhear eadar-theangaidhean Esperanto de dh'iomadach leabhar cudthromach: am
Bìoball, an Coràn, am Bhagavad Gita, obraichean Shakespeare, Goethe, Dante,
Cervantes, ⁊c. Tha eadar-theangaidhean de litreachas Esperanto ann an cànanan
eile - mar eisimpleir an duan fada La infana raso (An Cinneadh Leanabail) leis
a' bhàrd Esperantach Albannach Uilleam Auld (1924-2006), a chaidh fhoillseachadh
anns a' Ghàidhlig, còmhla ri àireamh eadar-theangaidhean eile, air
duilleagan-lìn an Association of Esperantophone Writers (Esperantlingva verkista
asocio)[1]. Thatar a' measadh La infana raso mar sàr-obair an litreachais ann an
Esperanto, agus air bhunait na h-oibre seo, chuireadh ainm Auld air adhart mar
tagraiche air son Duais Nobel ann an Litreachais ann an 1998.



https://gd.wikipedia.org/wiki/Eithne

Canar Enya rithe mar is trice sa Bheurla. Rugadh i 17mh dhen Chèitean 1961 ann
an Gaoth Dobhair 's thugadh Eithne Ní Bhraonáin oirre (Enya Brennan sa Bheurla
mar is trice), 's e 'n aon-neach-ciùil reic as fheàrr Èireann a th' innte. Ri
còmhlan-ciùil, 's e trì daoine a th' ann Eithne gu fìor: nì 's gnìomhaichidh
Eithne fhèin an ceòl; Nicky Ó Riain, a cruthaichidh na clàran-ciùil; agus Roma
Bean uí Riain, a sgrìobhaidh na liricean, gu tric ann an iomadach cànanan. 'S e
dlùthachadh fogharach a th' ann Enya air mar a tha Eithne fuaimnichte 'na
Gaeilge dhùchasach.

Bha Eithne air bhreith sa' Ghaoth Dobhair, an t-siorrachd Dùn nan Gall, Èirinn
an 1961 aig teaghlach ceòlmhor. Bha a sean-pàrantan ann am còmhlan-ciùil a
shiubhail agus chluich o cheann gu ceann Èireann, bha a h-athair 'na
cheann-feadhna a' chòmhlain-chiùil Sliabh Fothaidh mus fosgladh taigh-seinnse,
agus chluich a màthair ann am còmhlan-ciùil dannsa agus theagaisg ceòl nas
fhadalaiche aig an sgoil ioma-chuimseach Ghaoith Dobhair. Tha ceithir bràithrean
is ceithir peathraichean aig Eithne, chruthaich iomadaidh dhiubh an
còmhlan-ciùil An Clann As Dobhair 'san 1968 (dh'ath-ainmich iad an còmhlan-ciùil
Clannad 'san deichead 1970).

'San 1980, dh'aonaich Eithne Clannad, le a piuthar Máire, agus a bràithrean Pól,
agus Ciarán agus a h-uncailean leth-aona Noel agus Padraig Ó Dubhagáin. Chluich
Eithne an bòrd-iuchrach agus dh'ullaich seinn cùl-taic air am clàran-ciùil Cran
Ull (1980) agus Fuaim (1982). 'San 1982 (gu dlùth mus dh'fhàs Clannad
iomraiteach air "Theme From Harry's Game"), dh'fhàg an riochdaire 'gus grèidhear
Nicky Ó Riain Clannad agus dh'aonaich Eithne e a thòiseachadh a dreuchd fhèin.

Tha mòran nan òran Eithne air sheinn gu h-iomlan sa' Ghaeilge no Laideann, le
eile 'cumail fhathast-ainmichte measgte leis a' Bheurla no Beurla leatha fhèin.
Tha Roma Ryan liricean air sgrìobhadh sa' Chuimris, Gaeilge, Laideann,
Spàinntis, agus eadhon cànanan cruthaichte le J. R. R. Tolkien.

Tha Eithne òrain air ghnìomhachadh co-cheangailte ris An Tighearna nam Fàinnean
le J. R. R. Tolkien, gabhail a-staigh "Lothlórien" na bliadhna 1991 agus "May It
Be" ("Guma bhios") 2001, (air sheinn sa' Bheurla 'gus Quenya) agus "Aníron"
('san Sindarin)—na dà òrain dheireannach a' nochdadh air a on the soundtrack of
film "An Tighearna nam Fàinnean: An Comann na Fàinne" le Peadar Jackson. Bha
"Guma bhios" ainmichte air Duais a' Mhùir-ollamh ris an Òran as Fheàrr aig na
Deasan-ghnàth 2002, ach cha do bhuannaich e.

'S e mì-thuigsinn chumanta a chlàraich Eithne 'n t-òran "Adiemus". 'Se ceàrr,
seach b'e clàraichte le còmhlan-ciùil an t-ainme cheudna. 'S e 'n t-òran seo
roinnte gu tric tro h-obrachan-lìn pàirteachadh nam còmhlahaidhean leis an fhios
mearachdach seo. Gu coltach, tha clàran-ciùil le Loreena McKennitt, Sissel
Kyrkjebø, Máire Ní Bhraonáin (a piuthar) air chur fèineachd le mearachd air
bhith ri clàran-ciùil Eithne (gu h-àraidh na clàran-ciùil a chlàraich Sissel
dham cheòl Eithneil dhan Titanic).



https://gd.wikipedia.org/wiki/Duais_Nobel_ann_an_Leigheas

'S e Duais Nobel ann an Leigheas an Duais as cudromaiche san t-saoghail airson
rannsachadh fìor-mhath anns an leigheas no anns a' bheò-eòlas (Suainis:
Nobelpriset i fysiologi eller medicin). 'S e aon de na còig duaisean a chuir
Alfred Nobel air bhonn anns an tiomnadh aige ann am 1895 (Ceimigeachd, Leigheas,
Litreachas, Fiosaigs agus Sìth).

Bidh an Karolinska Institute anns an t-Suain a' dèanamh an taghaidh agus bidh
iad a' toirt an duais do na luchd-rannsachaidh gach bliadhna. Bheirear seachad e
air 10 an Dùbhlachd mar cuimhneachan bliadhnail air bàs Nobel. Bha naoi
bliadhnaichean ann nuair nach deach an Duais a thoirt seachad (1915–1918, 1921,
1925, 1940–1942).

Gheibhear gach buannaiche bonn-cuimhne, dioplòma, agus suim airigd a
dh'atharraich thar nam bliadhnaichean. 'S e Emil Adolf von Behring às a'
Ghearmailt a' chiad duine a fhuair a' chiad Duais ann an 1901.

Nuair a bhuannaich Gerhard Domagk (1939), às a' Ghearmailt, cha do leag an
Riaghaltas Gearmailteach leis an duais a ghabhail. Fhuair e an dèidh greis am
bonn-cuimhne agus dioplòma ach cha d'fhuair e an t-airgead.

Tha dà bhoireannach deug air an duais a bhuannachadh: Gerty Cori (1947), Rosalyn
Yalow (1977), Barbara McClintock (1983), Rita Levi-Montalcini (1986), Gertrude
B. Elion (1988), Christiane Nüsslein-Volhard (1995), Linda B. Buck (2004),
Françoise Barré-Sinoussi (2008), Elizabeth H. Blackburn (2009), Carol W. Greider
(2009), May-Britt Moser (2014) agus Tu Youyou.



https://gd.wikipedia.org/wiki/Draoidh

'S e sagart, breitheamh, bàrd agus lighiche a bh' ann an draoidh anns an t-seann
shòisealtas Cheilteach mus ràinig an creideamh Crìosdail. Tha fiosrachadh air
fhàgail bho na sgrìobadairean Ròmanach is Greugach man deidhinn. Bha buaidh mhòr
aca anns na treubhan, is dhèanadh iad deas-gnàthan is ìobairtean do na diathan a
bh' aca le beòthaichean no fiù 's daoine. Gu tric chleachdadh iad uil-ìoc agus
lusan eile gus leigheasan a dhèanamh mar a sgrìobh Plineas Mòr. Bha iad a'
creidsinn ann an ath-fheòl-ghabhail is ann an nàdar anns an fhairseanachd. Chan
eil bàrrachd fiosrachaidh man deidhinn bhon 2mh Linn seach 's gun robh na
Ròmanaich gan sgainnireadh an toiseach, is na Crìstein às dèidh sin, mar na
nathraichean a chuir Naomh Pàdraig air falbh bho Èirinn anns an fhaoinsgeul, 's
a bha gan riochdachadh.

San là an-diugh, agus bho ath-bheòthachadh a' chultair Cheiltich anns an 19mh
Linn, tha daoine a' creidsinn is a' gnàthachadh a-rithist a' chreideimh
dhraoidheil, creideamh ris an can sinn an Draoidheachd Ùr.



https://gd.wikipedia.org/wiki/Donostia

‘S e baile mòr agus port ann an ceann a tuath na Spàinne a th’ ann Donostia
(Basgais) neo San Sebastián (Spàinntis). Tha an t-ainm a’ ciallachadh Naomh
Sebastian ann an dà chànain leis gur e Naomh a’ bhaile a th’ann an Naomh
Sebastian agus oir bha taigh cràbhach ann dhàsan o shin. Chaidh am baile a
stèidheachadh ann an 1180 leis an Rìgh Sancho Sèolta. Tha Donostia suidhichte
aig 33m os cionn ìre na mara, ri taobh a' bhàigh La Concha, aig inbhir na
h-aibhne Urumea. Tha Donostia 356km air falbh bho Mhadrid, prìomh-bhaile na
Spàinne, agus 76km bho Ghasteiz, prìomh-bhaile Dùthaich nam Basgach. Tha 185,506
daoine a’ fuireach ann am Bilbao, an treas baile as motha ann an Dùthaich nam
Basgach agus an 34mh baile as motha na Spàinne. A bharrachd air sin, 's e
prìomh-bhaile na Roinne Gipuzkoa a th' ann cuideachd.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann an Donostia. Tuitidh 1507mm de dh'uisge air
a' bhaile fad na bliadhna - 334mm nas motha na Steòrnabhagh (1173mm) - leis gur
e àite caran fliuch a th' ann, fiù's an taca ri Albaː



https://gd.wikipedia.org/wiki/Clach

Ann an eòlas-talmhainn canar clach ri gràinnean mèinnireach a tha ceangailte rin
chèile gu nàdurra ann an staid chruaidh. Tha rùsg na talmhainn air a dhèanamh à
cloich.

'S e petrology an rannsachadh saidheansail air na clachan, tha e na phàirt
riatanach de eòlas-talmhainn.

Ann an Linn na Cloiche (eadar 2.6 millean is 7 mìle bliadhna RC) thòisicheadh
clachan a chleachdadh mar innealan. Lorgadh an fheadhainn a bu shine anns an
roinn far a bheil an Aetiòp an-diugh, tha iad eadar 2 is 3 millean bliadhna a
dh'aois.

Anns na seann làithean chaidh togalaichean a thogail le clachan a-mhàin,
an-diugh chithear clachan gu math tric am broinn an taighe mar làr, mar staidhir
no anns a' chidsin, no taobh a-muigh air na rathaidean. Thèid an cleachdadh
airson clach-chuimhneachain no mar bun-stuth ann an ealain cuideachd.

Ann an eachdraidh bha mèinnearachd nan clachan cudromach airson adhartas a
thoirt do na daoine. Bho Linn an Iarainn a-mach bhathar a' feuchainn meatailt
fhaighinn às na clachan. An toiseach chaidh teine a chleachdadh, ach dh'fhàs sin
gu gnìomhachas cudromach. Chithear mar eisimpleir tobhtaichean de mhèinnearachd
iarainn ann an Ratharsair, a chuir ri eaconomaidh an eilein aig deireadh an 19mh
linn. Lorgar daoimeanan, gual is mòran rudan eile anns na clachan
eadar-dhealaichte air feadh an t-saoghail a dh'fhiach airson mhèinnearachd.

Air a' Ghàidhealtachd chaidh clachan a chleachdadh airson taighean no
feansaichean a thogail gu h-àraid anns na h-àitichean far an robh fiodh gann.
Chithear cuideachd mòran chlachan Chruithneach a bhios a' toirt iomradh mu
eachdraidh nan tuineachaidhean. Tha Clach a' Charraidh ann an Seannduaig na
deagh eisimpleir de chloich Chruithnich Clas II.



https://gd.wikipedia.org/wiki/Caora

'S e creutair ceithir-chasach a tha anns a' chaora (Ovis aries). Tha casan
crodhanach air caoraich, mar a tha air crodh, fèidh, goibhrean agus muic.

Eadar dròbhan nan tuathanaich mòra, treudan nan club stoc aig na bailtean
croitearachd agus na treudan beaga aig croitearan fa-leth, tha iad cumanta air
feadh Alba.

Tha daoine air a bhith ri àrach chaorach bho linn a' Bhìobaill. Cumar iad airson
caochladh adhbharan: airson clòimh, airson feòil agus (uaireannan) airson
bainne. Chanar "cìobaire" ri fear no tè a bhios a' coimhead às dèidh chaorach
air ceann a chosnaidh.

Tha iomadh briod chaorach ann. San latha an diugh is iad "Caoraich
Dubh-cheannach" agus "Caoraich Mhaola" as cumanta air Gàidhealtachd na h-Alba.
Tha na dubh-cheannaich nas righinn na na Caoraich Mhaola, agus fanaidh iad beò
air monaidhean Alba fad a' gheamhraidh, air an fheurach a-mhàin bidh cuid ag
ràdh (ged a chanadh feadhainn eile gur h-e dearg amaideas a tha seo). Tha na
caoraich mhaola nas motha agus nas truime, agus gheibh iad prìsean as fheàrr aig
fèilltean-reic nan uan a tha gan cumail gach foghar, ach feumaidh iad biathadh
geamhraidh; mar sin tha iad nas daora a ruith. Ach tha iad fhathast fìor
thapaidh.

'S iad caoraich mhaola a tha rim faicinn san dealbh air an duilleig seo. 'S iad
seo "Na Caoraich Mhòra" bhon tàinig an abairt "Bliadhna nan Caora Mhòr", agus a
dh'adhbharaich (ann am pàirt) fuadach nan Gàidheal.



https://gd.wikipedia.org/wiki/Arm_na_Breatainne

Chaidh an t-Arm Bhreatannach a stèidheachadh le aonachadh Rìoghachdan Alba agus
Shasainn airson an Rìoghachd Aonaichte a chruthachadh ann an 1707. Ghabh an
t-arm ùr Breatannach a-steach seann rèiseamaidean bho Alba agus Sasainn agus bha
e fo riaghailt an War Office ann an Lunnainn. Bho 1963 ‘s e Ministreachd an Dìon
a tha air a bhith a' riaghladh na feachdan Breatannach.

Tha 112,100 neach saighdear san arm mar saighdear làn-thìde, nam measg 3,600
Gurkha, agus tha cuideachd mu 34,000 saighdear pàirt-ùine anns an Territorial
Army. Mar sin tha mu 146,000 saighdear anns an arm air fad. Tha an t-arm
Bhreatannach ri lorg ann an iomadach ceàrnaidh den t-saoghal agus e gu tric a'
cur saighdearan a-mach fo bhratach nan Dùthchannan Aonaichte. An dràsta, tha an
t-arm ag obair ann an Cosobho, Cìopras, a' Ghearmailt, Afganastan agus iomadh
àite eile.

An coimeas ris a' Chabhlach Rìoghail, na Royal Marines agus Feachd an Àir, chan
eil am facal “Rìoghail” ri fhaicinn ann an tiotal an Airm. Tha seo seach gu
bheil an t-Arm, gu h-eachdraidheil, fo smachd na Pàrlamaid an àite a'
mhonarcachd. Chaidh an suidheachadh seo a dhearbhadh tron Bill of Rights 1689 a
thuirt gum feumadh a' Phàrlamaid Arm proifeiseanta a chumail fiù 's aig amannan
sìtheil.



https://gd.wikipedia.org/wiki/Albert_Einstein

'S e neach nàdar-fheallsanachd agus saidheans a bh'ann an Albert Einstein (Ulm,
14 am Màrt, 1879 - Princeton, 18 an Giblean 1955). Tha mòran den beachd gur e an
duine is ealanta a bh' anns an 20mh linn agus ann an 1921 bhuannaich e an Duais
Nobel ann am Fiosaigs.

Tha Einstein gu math ainmeil airson na beachdan aige mu solas, stuth, tarraing
na talmhainn, fànas agus tìde a chuidich luchd-saidheans na rudan seo a thuigse
na b' fheàrr. 'Se an teòirig na dàimheachd sònraichte agus an teòirig na
dàimheachd coitcheann a tha aca air na beachdan seo.

Bha Einstein air a bhreith ann an Ulm, Rìoghachd Württemberg 'sa Ghearmailt. 'S
e Iùdhaich a bh' anns an teaghlach aige ach cha robh iad a cumail ris gu làidir
agus chaidh Albert gu sgoil Caitligeach. Chan è oileanach uabhasach math a bh'
ann agus bha gu leòr den bheachd gun robh e neo-thoinisgeil. Aon latha chaidh
combaiste iùil-tharraingeach a thoirt dha agus fhuair e ùidh mòr ann an
feuchainn ri tuigse ciamar a bhiathadh cumhachd do-fhaicsinneach a toirt air an
dealg gluasad agus mar sin thoisich e ag ionnsachadh matamataigs agus saidheans.

Nuair a dh'fhàs e nas aosda chaidh e don sgoil anns an Eilbheis. An dèidh dha
ceumnachadh fhuair e obair ann an oifis. Fhad 's a bha e ag obair an sin sgrìobh
e na pàipearan is cudthromaiche aige a dhèanadh ainmeil mar neach-saidheans mòr.
Fhuair e dotaireachd ann an 1905.

Ron toiseach a' Chiad Cogadh t-Saoghal ghluais e air ais dhan Ghearmailt agus
fhuair e obair mar ceannard sgoil. Dh'fhuirich e ann am Berlin gun tàinig na
Nàsaich gu cumhachd anns an riaghaltas nàiseanta. Bha na Nàsaich a' dèanamh
casaid air Einstein agus ag ràdh gun robh e a feuchainn ri 'Jewish Physics' a
dhèanamh agus bha luchd-saidheans Gearmailteach a' feuchainn ri na beachdan aige
a bhreugnachadh. Ghluais e gu na Stàitean Aonaichte.

Troimh an Dàra Cogadh t-Saoghal 'se Einstein aon de na daoine a bha comhairliche
gum bu choir do na Stàitean Aonaichte boma atamach a dhèanamh mus b' urrainn do
na Gearmailtich. Anns a' bhliadhna 1952 dh'fhaighnich pàrlamaid Israel dha a
bhith na cheann-suidhe ach dhiùlt e.



https://gd.wikipedia.org/wiki/Wolfgang_Amadeus_Mozart

Bha Wolfgang Amadeus Mozart (27 am Faoilleach 1756 – 5 an Dùbhlachd 1791) ’na
chumadair-ciùil sa linn chlasaigeach, às an Ostair. Sgrìobh e barrachd air 600
pìosan obrach agus tha fèill mhòr air an obair aige fhathast. Bha e pòsta agus
mhair dithis mhac dha beò. Chaochail e nuair a bha e 35 bliadhna a dh'aois agus
tha miotas air a bhàs an-diugh. Tha an ceòl aig Mozart gu math ainmeil agus
buadhmhor.

Rugadh Mozart ann an Getreidegasse 9, Salzburg, san Ostair a rèir ainm na
dùthcha sa là an-diugh. B' e Leopold agus Anna Maria Perti Mozart a phàrantan.
Bha piuthar na bu shinne aige, Maria Anna (1751-1829), Nannerl a far-ainm.
Bhaisteadh Mozart ann an Cathair-eaglais an Naoimh Rupert an là as dèidh a
bhreith. B’ e Johannes Chrysostomus Wolfgangus Theophilus Mozart an t-ainm slàn
a bh' air.

Bha athair à Augsburg. B' e Kappellmeister (maighstir-ciùil) ann an
orcastra-cùirt a bh' ann airson Àrd-easbaig Salzburg. B' e cumadair-ciùil agus
tidsear a bh' annsan cuideachd.



https://gd.wikipedia.org/wiki/WikiLeaks

'S e WikiLeaks buidheann mheadhanan neo-phrothaid eadar-nàiseanta a bhitheas a'
clò-bhualadh sgrìobhainnean a thig bho thùsannan neo-ainmeach is bho shnighean,
agus a bhitheadh air mhodh eile dìomhair no air an cron-sgrùdadh.

Ged a chaidh Wikileaks a stèidheachadh, a-rèir na buidhne fhèin, le
luchd-dèanadais chòireachean-dhaonna Sìneach, 's e an Astràiliach Julian Assange
am fear-labhairt agus an riochdaire as ainmeile.

Fhuair Wikileaks ainm is cliù eadar-nàiseanta as dèidh dhith clo-bhualadh (28
Samhainn 2010)  mòran contraltraidh dìomhair Ameireaganach bho thosgaireachdean
air feadh an t-saoghail. Am measg eile, dh' fhoillsich seo gun robh an
riaghaltas Breatannach a' strì airson fuasglaidh Al Megrahi, am Bomair
Logarbaidh, ged a bha iad a' dubh-chàineadh an riaghaltais Albannaich aig an àm
airson an fhuasglaidh iochdmhoir.

Cuideachd, dh' fhoillsich Wikileaks liosta de làraich a bha cudromach do
thèarainteachd Ameireaganach, a' gabhail a-steach companaidh Albannach a
bhitheas a' dèanamh co-phàirtean do longan-fo-mhuir niùclasach Ameireaganach.



https://gd.wikipedia.org/wiki/Toledo

’S e baile meadhanach faisg air Ciudad Real ann an cridhe na Spàinne a th’ ann
an Toledo (IPA: toˈleðo). Tha e suidhichte aig 515m os cionn ìre na mara, 71km
air falbh bho Mhadrid, prìomh-bhaile na Spàinne, agus 550km bho Bharcelona. Tha
83,226 duine a’ fuireach ann an Toledo. A bharrachd air sin, ‘s e prìomh-bhaile
na Roinne Toledo a th’ann cuideachd.

B' e Livius a sgrìobh ainm a' bhaile airson a' chiad turais mar Toletum.
Bheiereadh sin Toletum → Tollitum, → Tollitu → Tollito, → Tolleto → Tolledo →
Toledo. Tha e coltach gur ann à Tholitus (Gàidhlig: cuach-mhullach) ann an
Laideann, Chaidh sin arabachadh gu طليطلة (Tulaytulah) agus iùdhachadh gu טולדות
(Toldoth).

Chaidh am baile a stèidheachadh o chionn linntean leis na Ceiltich. B' e an
Ròmanach Marcus Fulvius Nobilior chuir ruaig air na Ceiltich ann an 193 ro Ìosa
Crìosd. Thug na h-Arabaich seilbh air Toledo ann an 711 agus b' e àite far an
robh Crìosdaidhean, Iùdhaich agus Muslamaich nan tàmh ann an sìth ri chèile fad
linntean. Dh' aimeachadh Toldeo prìomh-bhaile na Spàinne an dèidh gun do
chuireadh ruaig air na h-Arabaich san 11mh Linn rud an tug sin piseach air
eaconomaidh a' bhaile. Chaill e an inbhe seo ann an 1561, nuair a ghluaiseadh am
prìomh-bhaile gu Madrid. Mar a b’àbhaist san Spàinn, chuireadh ainm a’ bhaile
air an roinn nuair a chaidh a stèidheachadh ann an 1833. Thuit am baile dha na
reubaltaich Faisisteach beagan an dèidh an ar-a-maich an aghaidh an Riaghaltais
aig toiseach toisichidh Cogadh Sìobhalta na Spàinne ann an 1936. A dh'aindeoin
seo, dh'fheuch an Riaghaltas ris a' bhaile fhaighinn air ais. Cuairtich an Arm
an Caisteal ann am meadhan a' bhaile agus bha batal mòr fuilteach ann eadar 21
an t-Iuchar agus 26 an t-Sultain 1936. Chaill còrr is 100 duine am beatha san
chòmhstri agus bhrosnaich na thachair na Reublataich.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Toledo. Cha tuit ach 342mm de dh'uisge air
a' bhaile fad na bliadhna - 831mm nas lugha na Steòrnabhagh(1173) - leis gur e
àite uabhasach tioram a th' ann.



https://gd.wikipedia.org/wiki/Telurium

'S e eileamaid cheimigeach a tha ann an telurium le samhla Te agus àireamh
atamach 52.

'S e meataloighd a tha ann, le feartan ceimigeach coltach ri na de selenium agus
sulfar. Tha an cor ogsaidicheadh IV as cumanta. Tha an cruth criostalach
telurium airgeadach agus brisg.

Tha 8 iosatòpaichean nàdarra de thelurium agus tha 128Te (leth-bheatha 2.2 ×
1024 bliadhna) is 130Te (leth-bheatha 7.9 × 1020 bliadhna) as cumanta. Tha na 6
iosatòpaichean nàdarra eile seasmhach.

Ann an 1782 lorg Franz-Joseph Müller von Reichenstein telurium ann am mèinnear
còmhla ri òr. Smaoinicheadh gur e antamonaidh a bha ann am mèinnear, ach
dhearbhaich Müller gur e stuth ùr a bha ann. Ann an 1798 dh'ainmhich Martin
Heinrich Klaproth an stuth ùr telurium air an Laideann tellus, no "Talamh".

Cleachdar telurium ann am meatailteachd. Tha e nas fhasa aloidhean de copar no
stàilinn is telurium a chumadh na aloidhean gun telurium. Cleachdar cadmium
teluraid cuideachd ann am panailean-grèine.

Tha telurium puinnseanach. Tha an corp ag atharrachadh telurium ann an Te(CH3)2.
'S e an co-thàthadh seo as adhbhar do "anail thelurium", far a bheil fàileadh
creamha air an anail.



https://gd.wikipedia.org/wiki/St%C3%A0itean_Aonaichte

'S e dùthaich ann an Aimearaga a Tuath a tha anns na Stàitean Aonaichte neo ainm
oifigeil: na Stàitean Aonaichte Aimeireaga (SAA) (Beurla: "United States of
America" no USA). Tha ì na Poblachd cùmhnantach. Tha crìochan aice sa tuath le
Canada agus sa deas le Meagsago. Tha 48 de na stàitean suidhichte eadar an Cuan
Siar agus an Cuan Sèimh. Tha Alasca ann an iar-thuath na dùthcha le Canada san
àirde an ear agus leis an Ruis san àirde an iar dhith. Tha Hawaii suidhichte
anns a’ Chuan Shèimh.

Chaidh na Stàitean a stèidheachadh an ceathramh latha dhen t-Iuchar, 1776, nuair
a thòisich ar-a-mach anns a' chiad 13 tìreanan imrich aig Breatainn ann an
Ameireaga an aghaidh Rìoghachd Bhreatainn Mòr. B' e an "Ar-a-mach Ameireaganach"
an t-ainm air an strì seo agus sheas ì seachd bliadhna gu Còrdadh Pharas ann an
1783 nuair a dh'aithnich Breatainn Mòr gun robh na Stàitean Aonaichte
neo-eisimeileach. Ann an 1787, shoidhnig riochdairean às a h-uile tìrean
bun-reachd ùr. Tha e na bun-reachd nan Stàitean fhathast san latha an diugh. Bha
cogadh eile le Breatann ann an 1812.

Bhon àm ud tha an dùthaich a' fàs agus sgaoileadh tarsainn air Ameireaga a Tuath
gu ìre far a bheil ì a-nis cho mòr is nach eil ach dà dhùthaich anns an
t-saoghal nas motha: an Ruis agus Canada.

Nuair a thàinig daoine geala siar, do fearann na gnàth-mhuinntir Aimeireagach,
bha cogaidhean leotha ann an 18 is 19 linn, mar eisimpleir Cogadh Nimíipuu.
Dh'èignich an ùghdarras na gnàth-mhuinntire do tèarmannan tùsanach às dèidh seo.
Thairis air ùine, fhuair a' ghnàth-mhuinntir coirean a-rithist: saoranachd ann
an 1924, flaitheas ann an 1934, agus saorsainnean chatharra gu lèir ann an 1968.

Bha an dùthaich gu mòr an sàs gnothach Tràilleachd thar a' Chuain Shiar eadar an
16mh Linn agus an 19mh Linn, gus an do rinn Abraham Lincoln Emancipation
Proclamation am measg a' Chogaidh Chathara Ameireaganaich. Chaidh na daoine
dubha a' bhòt agus na saorsainnean chatharra eile a cheadachadh ann an 1870 gu
oifigeil, ach cha cho-èignicheadh gus an Iomairt Shaorsainn Chatharra anns na
1950an. Bha leas-breith ann an taigheadas, foghlam, agus obair.

Ann an 1920, fhuair na boireannaich a' bhòt, às dèidh iomairt Silent Sentinels.
Thog boireannaich fianais a-muigh an taigh cinn-shuidhe (Beurla: White House)
corr math 's aon is leth-bhliadhna. Chuir an ùghdarras mòran dhuibh ann an
làimh, agus ghiùlain iad droch-ghrèidheadh ann am prìosan, mar eisimpleir
biadhadh ri èignicheadh.

Bha nan Stàitean an sàs a' Chogaidh Mhòir agus an Dàrna Chogaidh, airson na
Caidreachais an dà àm. Às dèidh an Dàrna Chogaidh, bha iad cudromach anns an
stèidheachadh nan Dùthchannan Aonaichte. Aig an aon àm, bha iad an sàs a'
Chogaidh Fhuair an aghaidh na h-Aonachd Sobhiatach, anns an Cogadh Bhiet-Nam gu
sònraichte. Bha proxy wars eile ann an Aimeireaga a Deas is dùthchannan eile.

Tha dà phàrtaidh phoileataigeach a-nis, am Pàrtaidh Deamocratach is am Pàrtaidh
Poblachdach. Bha Franklin D. Roosevelt, John F. Kennedy, agus Barack Obama nan
cinn-shuidhe as ainmeil nan Deamocratach, agus bha Abraham Lincoln, Dwight D.
Eisenhower, agus Ronald Reagan nan cinn-shuidhe as ainmeil nam Poblachdach. Bha
taghadh ceann-suidhe nan Stàitean Aonaichte ann air 4mh an t-Sultain 2016, a
chaidh a bhuannachadh le Donald Trump, dhan Pàrtaidh Poblachdach.

Tha roinnean agus territories eile aig na Stàitean Aonaichte cuideachd, gu
h-àraidh anns a’ Chuan Shèimh agus anns a' Chairibìan, m.e.:



https://gd.wikipedia.org/wiki/Sneachd

Is e cruth uisge reòite a tha ann an sneachd. Bithidh sneachd uaireannan a'
frasadh bho na neòil nuair a bhitheas an teothachd beagan fo ìre reòthaidh. Is
meanbh eagar de sneachd criostalan sgapta, ioma fillte, mar as tric an patran
croise neo rionnaig. Chanar “bleideagan-sneachda” ri na criostalan seo. Tha
bleideagan-sneachda, eu-coltach ri clachan-meallain, aotrom an coimeas leis an
trast-thomhais agus tuitidh iad gu malla chun talmhainn. Is àbhaist do
theothachd an àille a bhi nas ìsle aig àirdean as motha agus airson an adhbhar
seo, bithidh sneachd uaireannan a' tuiteam gu talamh tro adhair a tha os cionn
ìre reòthaidh. Anns an suidheachadh seo faodaidh don sneachd a ruigsinn na
talmhainn aig inbhe eadar reòthadh agus leaghadh. Chanar flin ris a'
mheasgachadh de sneachd agus uisge a tha ann a seo.

Chan àbhaist don teothachd an Alba a' fuireach fo ìre reòthaidh airson ùine
mhòr, ach air na beanntan nas arda, agus airson an adhbhar sin chan àbhaist do
sneachd a' laighe fad iomadh seachdain, mar a bhitheas e an Lochlann agus 'sna
beanntan Ailpeach. Airson a h-aon adhbhar, chan àbhaist do dhomhainneachd
sneachda an Alba a' ruigsinn an domhainneachd de 2 neo 3 meatairean a tha
cumanta an gleannaibh Nirribhidh.

A dh'aindeoin sin, ré geamhraidh cruaidh, faodaidh do roinnean na h-Alba fhulang
sneachd troma a ruigeas domhainneachd mi àbhaisteach, mar a thachair an
Siorramachd Pheairt an Dùbhlachd 2010, far an robh domhainneachd de 750mm air an
ruigsinn ann am pàirtean na sgìre.



https://gd.wikipedia.org/wiki/Seillean

Tha an seillean na mheanbh-fhrìde sgiathach aig am bheil dlùth-cheangail ri
connspeachan agus seanganan. Tha mu 20 000 seòrsaichean foillsichte de
sheilleanan air feadh an t-saoghail ann an 9 teaghlaichean aithnichte. Gheibhear
air feadh na cruinne iad, ach a-mhàin Antarctica.

Tha 18 diofar sheòrsaichean de sheillean ri lorg ann an Alba. Tha iad uile ag
ithe poilean agus neactar bho fhlùraichean. Tha iad cudthromach gus bàrr agus
flùraichean fhiadhaich a phoileanadh. Ann am Breatainn ge-tà, tha àireamh nan
seilleanan a' sìor lùghdachadh ri linn 's gum bheil pàircean feòir, boglaichean
agus callaidean a' fàs tearc. Chan urrainn don t-seillean thighinn beò gun
fhlùraichean.

'S e an seillean mòr buidhe a th' anns a' chunnart as motha san àm seo. B'
àbhaist gun robh iad rim faotainn air feadh Bhreatainn gu lèir ach a-nis chan
fhaighear lorg orra ach ann an Alba - anns na h-Eileanan Siar, Sealltainn,
Arcaibh agus cladach an iar-thuath. Gheibhear an fheadhainn a tha a' mairsinn
beò air croitean agus tèarmainn nàdair. 'S e an rud as motha a nì feum dhan
t-seillean mhòr bhuidhe gum bheil blàthan pailt eadar a' Chèitean agus an
t-Sultain gu h-àraidh an t-seamrag dhearg fiatghal agus an cnapan dubh.
Gheibhear na flùraichean seo air croitean air machair am bitheantas, mar
eisimpleir, air machair Uibhist.

Tha ban-rìgh anns gach sgeap, a' riaghladh agus a' cumail òrduigh am measg nan
seilleanan. Cha leum sgeap mur falbh i air an ceann, agus ma gheibh i bàs
fàsaidh na seilleanan mall nan obair, agus thèid iad mu dheireadh gu neoini.

Tha trì seòrsa sheilleanan a' gabhail còmhnaidh anns gach sgeap; 's iad sin na
seilleanan òga; na seilleanan dìomhain, agus a' bhan-rìgh.

Rè an t-samhraidh tha na seilleanan òga ro-ghnìomhach, a dhèanamh suas chìrean
agus gan lìonadh le mil; ach tha na seilleanan dìomhain a' fantainn an còmhnaidh
san sgeap, agus ag òl na meala a tha a' chuid eile a' tional. Obraichidh an
seillean gu dìcheallach air feadh an t-samhraidh chum gum bi pailteas aige air
feadh a' gheamhraidh.

Aig deireadh an t-samhraidh, nuair a tha a' chìr-mheala làn, agus an obair
thairis, tha na seilleanan dìomhain air an tilgeadh a-mach le càch bhon sgeap,
agus air am marbhadh, no air am fàgail gu bàsachadh le fuachd agus le gort.

Anns an earrach, tha a' bhan-rìgh a' tighinn a-mach bho chadal a' gheamhraidh an
dèidh dhith bhith ri cuplachadh rè an t-samhraidh. Ithidh i poilean, agus
neactar bho fhlùraichean mar blàth an t-seilich, bròg na cuthaige agus an
fheanntag bhàn. An uairsin, leumaidh an sgeap gu lèir le a' bhan-rìgh air an
ceann a' siubhal gu ruige ionad dorch tioram. Ma dh'fhaoidte gun gabh iad sealbh
air seann toll radain. Tha caochladh ann an àireamh nan seilleanan a tha an
còmhnaidh anns an nead, no sgeap; ach 's dualtach dha bhith a' fàs gus am bi
còrr is ceud seilleanan-obrach ann ro thoiseach an t-samhraidh. Togaidh iad
ban-rìgh ùr agus seilleanan fireann mus fàg iad an nead airson cuplachadh. Thig
bàs air an t-seann bhan-rìgh as t-fhoghar agus air na seilleanan eile uile mar
an ceudna ri linn an t-sìde fhuar. Grodaidh an seann nead an uairsin.

Tha an seillean a' faotainn molaidh mòr bhon bhàrd, Donnchadh Bàn Mac an
t-Saoir, a rinn òran don t-samhradh.



https://gd.wikipedia.org/wiki/Sankt_Peterburg

‘S e baile mòr air an àirde an iar-thuath na Ruise a th’ ann an Санкт-Петербург
neo Sankt-Peterburg (IPA: sankt pʲɪtʲɪr’burk, Beurla: Saint Petersburg, Gaeilge:
Cathair Pheadair, Fionnais: Pietari). Chaidh am baile a stèidheachadh ann an
1703 leis an Rìgh Peadar Mòr mar phrìomh-bhaile ùr airson an dùthaich a
leasachadh is leis gu robh e na b' fhaisge air an Roinn Eòrpa na Mosgo. Tha e
suidhichte ri taobh na h-Aibhne Neva, anns an roinn (Ruiseis: Okrug) Iar-Thuath
na Ruise, 633km air falbh bho Mhoscobha (prìomh-bhaile na dùthcha) agus 18km bho
Kronshtadt agus Am Muir Baltach (Camas Shuòmaidh) air an taobh thall a’ bhàigh
Nevskaya Guba. Tha 4,661,219 duine a’ fuireach anns a’ bhaile, an darna baile as
motha na dùthcha.

Bha ainm a' bhaile gu math connspaideach fad an 20mh linn. Thug Peadar Mòr ainm
le coltas Gearmailteach air a' bhaile ùr aige is e ag iarraidh prìomh-bhaile na
b' Eòrpaiche agus na b' adhartaiche. Ach b' fheudar dhan Tsar an t-ainm
atharrachadh gu Petrograd aig àm a' chiad cogaidh ann an 1914. Chaidh an t-ainm
air atharrachadh a-rithist gu Leningrad mar chuimhne air Lenin nuair a bha na
Comannaich os cionn riaghaltas na dùthcha ann an 1924. Chaidh an t-ainm tùsail a
thoirt air ais ann an 1991 nuair a bhrist an t-Aonadh Sobhiat a-mach a chèile.



https://gd.wikipedia.org/wiki/R%C3%A8abhlaid_Ghl%C3%B2rmhor

Air an 10mh latha dhen Ògmhios 1688, rugadh leanabh mic do Rìgh Seumas VII Alba
is II Shasainn is an darna bean aige, Mary of Modena a bha na Caitligeach.

Chuir seo uabhas air pròstanaich an dà rìoghachd (Alba is Sasainn), aig an robh
làmh-an-uachdair a-nis san dà dhuthaich, oir bha e ri aithneachadh gun togadh an
Rìgh is a bhean an leanabh, oighre dlìgheach crùn Alba is crùn Shasainn, sa
chreideamh caitligeach. Ged a bha Seumas air iompachadh dhan chreideamh
chaitligeach mu 1676, gu ruige 1688 's e nighean Sheumais bu shine bhon a' chiad
pòsadh aige, Màiri, a chaidh a thogail na Pròstanach, a bha na h-oighre
dlìgheach.

Chuir còmhlan de mhòr-uaislean Shasainn romhpa gun tugadh iad fiathachadh dhan
phròstanach uasal Duitseach Uilleam, Prionnsa Orainns is Nassau, a bha pòsd' ri
Màiri, e thighinn le chuid armachd a Shasainn gus an rìoghachd a ghabhail a-nall
bho Rìgh Seumas. Air 5mh Samhain 1688, sin na rinn e.

Nuair a ràinig e, dh'fhalbh a chuid a bu mhotha dhe na h-oifigich bho arm
Sheumais, agus liostaig iad an arm Uilleim. Chaill Seumas a mhisneachd agus
thèich e a dh'Èirinn.

Air 4mh Giblean 1689, cho-dhùin Co-chruinneachadh Dhùn Èideann gun gabhadh iad
ri Uilleam is a bhean mar Uilleam II is Màiri II Alba. Bhiodh iad nan
co-mhonarc, mar a bha an Sasainn.

Chaidh an "t-ar-a-mach glòrmhoir" èigheachd air a' chàs seo, a chionn bu ghann a
bha dortadh-fala ann, co-dhiù an Sasainn. Ach cha b' ann mar siud a dh'èirich do
Alba no Èirinn idir idir.



https://gd.wikipedia.org/wiki/Opra

Tha Opra seòrsa ealaine air dhèanamh às gnìomh cluicheachd na h-àrd-urlair air
chur ri ceòl.

Tha 'n dràma air nochdadh 'cleachdadh na dùilean coltach chluich, mar sealladh,
culaidhean choimheach, agus cleasaidheachd. Ge tà, tha na faclan an t-opra, no
an leabhran, air sheinn an àite air bhruidhinn. Tha na seinneadairean
co-cheumaichte le ceòlchruinne rangachadh às ceòlchruinne beag nan ealaidh ri
foileann-ciùil iomlan.

Tha Opra air thighinn às mòran sheòrsachan an ealaine. Co-dhiù na faclan no an
ceòl àrd tha 'n cuspair chonnsachaidh air bhith o chionn an linn 17mh agus nas
tràithe sa' chor nan uile obrach ghuthach. Tha na ealdhainean lèirsinneach, mar
dealbhadh le peant, an gnìomh a chruthachadh an sealladh air an t-àrd-ùrlar, a
tha beachdaichte cuid chudthromach an ghnìomh. Fa dheòidh, tha dannsadh cuid
tric an gnìomh an opra, gu h-àraidh 'san Fhraing.

Tha seinneadairean agus na dleasnasan a cluichidh iad air sheòrsachadh a-rèir
ris an raon am guthan. Atharraichidh an seòrsachaidhean sheinneadair àraidh gu
trom thairis a bheatha/beatha, gu h-ainneamh ruigheachd ìre a' ghutha gus an
treas deichead, agus air uairibh cha gus an meadhan-aois. Tha fir-seinn air
sheòrsachadh ri fear-seinn prò, fear-seinn prò trom, fear-seinn trom, fear-seinn
cruaidh agus fear-seinn cruaidh is àrd. Tha mnathan-seinn air sheòrsachadh ri
bean-seinn dubhair, bean-seinn leth-àrd agus bean-seinn àirde. Tha
fo-seòrsachaidhean aig gach nan seòrsachadh seo, mar bean-seinn àirde liriceach,
bean-seinn àirde luais, bean-seinn guanaig, bean-seinn àirde sàthadh, 'gus
bean-seinn àirde cumhachdach, a tha comannaichte leis a' ghuth sheinneadair le
na dleasnasan nas iomchaidhe dhan soindath is càileachd a' ghutha agus a
sheòrsa, no inneach. Tha 'n co-rian Gearmailteach den Fach co-rian cunbhalach gu
h-àraidh nan seòrsachadh.

Tha co-chòrdalachd de dà seòrsa na seinne aig opra dualchasach: aithris, an
còmhradh agus na h-earrain seòladh a' ghnìomhaidh air sheinn ann an dòigh
neo-cheòlach a bheil comharradh an t-opra, agus fonn, fad a fuirichidh 'n
gluasad an ghnìomhaidh gu tric, leis a' cheòl a' fàs nas binne sa comharradh
agus tha 'n seinneadair a' toirt iomradh air aon cuspair no drùidhleig air.
Earrain ghoiride no leth-cheòlach a' tachairt sa' mheadhan de mar a th' air
mhodh eile aithris air thoirt iomradh air cuideachd ri arioso; 'san linn 19mh
nas fhadalaiche, sgrios iomadh cumadairean-ciùil a-mach mòran den sònrachadh
eadar aithris is fonn, sgrìobhadh opra 'bheil air nochdadh gu beagnaich ann an
dòigh shiùbhlach feadh gach àite. Tha h-uile seòrsa na seinne 'san opra
co-cheumnaichte ri innealan-ciùil, ged gus an linn 18mh nas fhadalaiche ann am
bitheantas, agus leantail ri gu nas fadalaiche eadhon ann an roinn nan roinn,
bha aithris co-cheumnaichte leis an roinn leanailteach (cruitchorda 'gus
beus-fhidheall no torm-fheadhan) 'mhàin. Fad an t-ùine nuair chleachd
cumadairean-ciùil gu tric eadar dòighean na t-aithris co-cheumnachadh 'san opra
ceudna, bha 'n àbhaist na leantaileach a-mhàin air thoirt iomradh air ri aithris
"secco" (searg), fad bha fonn co-cheumaichte leis an fhoireann-ciùil air thoirt
iomradh ri "accompagnato" no "stromentato."

Cleachdaidh roinn nam gnè an t-opra còmhradh cuideachdaichte no
neo-cuideachaichte leis an fhoireann-ciùil an àite dhen aithris. Tha 'n còmhradh
den t-seòrsa cuideachd an comharradh riatanach fhaoncleas, 'na chiall na linn
19mh. Dh'fhàs faoin-chleas den t-seòrs' ann am cuid às an dòigh a bheil a'
nochdadh 'san linn 16mh air thòiseachadh de sgrìobhadh ceòl-teagmhaiseach ri
cleasan an t-àrd-ùrlair, an dàrna cuid na cleasan a' maireann a-cheana no
socraichte 'cheana. Bidh 's dòcha 'n t-eisimpleir as aidichte den t-seòrsa dhan
roinn leughadairean as motha 'n ceòl dhan Aisling Oidhche Leth an t-Samhraidh le
Mendelssohn; tha 'n obrach seo ach beag gu cinnteach gnìomhaichte as trice an
t-seòrsa ann am brìgh air leth bho a cleas co-cheumnachadh, agus th'
ath-sgrìobhte air bhith air ach beag uile cothlamadh a' chiùil-caidreimh
cruth-inntinneach, cho math ris a' chòmhlan-ciùil na ceòlcuirme. Tha 'n
lag-ceòlainn a' toirt iomladh air an ghnìomhadh a' chleasa san fhaoin-chleas na
linn 19mh a' maireann an-diugh 'san dualchas sa' cheòl fhilmean, agus is urrainn
do filmean mhothachaidh coimeasgachadh ceòl cudthromach a bhith meòmhraichte na
h-oighrean dìreach nam faoin-chleas. 'S mathaid 's urrainn do ceòl den t-seòrsa
bhith eadhon, ann am ciall, meòmhraichte eadar na h-oighrean is na coimhlichean
nam mòr opra.

Tha 'n facal opera 'ciallachadh gu soirbh "obrachan" 'san Laideann, an iolra de
opus, comhairleachadh a bheil e 'cur còmhla na h-ealainean is seinn co-cheòlach,
briathrachas, agus dannsa ann an sealladh gnìomhaichte. Tha 'n obrach nas muiche
'bhith meòmhraichte opra 'nar ciall an fhacail air chleachdadh 'n-dràsda 'cur là
air mu 1597. 'S i Dafne, (a-nis caillte) sgrìobhte le Jacopo Peri fon
brosnachadh gu mòr bhuidheann daonnairean litearra às an Fhlorence a chruinnich
ris a' "Chamerata". Gu cuthdromach, bha Dafne oidhirp a dhùsgadh na dualchasach
Chluichean Grèigeach, cuid an dùsgaidh nas leathainne an t-àrsaidh comharradh na
Linn an Ath-bheòthachadh. Sa' chor seo, dh'fhairich daoine a' Chamerata
cinnteach gun robh na cuidean "co-cheòl" nam Grèigeach chluich air sheinn gu
h-àrsaideach, agus eadhon math dh'fhaodte an sgrìobhadh iomlan nan uile riochd;
bha opra mar sin air thuigsinn ri dòigh de "dùsgadh" an suidheachdadh seo. Tha
obrach nas fhadalaiche le Peri, Euridice, a' cur là air 1600, an ciad cheòl opra
air mhaireann beò dhan àm seo.



https://gd.wikipedia.org/wiki/Mohammed

Muhammad (Arabais: محمد‎ muḥammad); rugadh mu 570, bhàsaich air 8 an t-Ògmhios
632). ’S e Muhammad (ainm slàn: Muhammad ibn Abdullah (a’ ciallachadh "Muhammad
mac Abdullah")), an neach a stèidhich an creideamh Ioslam - an dara creideamh as
motha anns an t-saoghal às dèidh Crìosdaidheachd. Tha sluagh Ioslam, na
Moslamaich, a’ creideamh gur e am Fàidh mu dheireadh a bh' ann am Muhammad agus
gur e an leabhar, an Churàn, facal Dhè a chaidh innis do Mhuhammad tron Aingeal
Gabrial.

Rugadh Muhammad timcheall air a’ bhliadhna 570 AC gu treubh Arabach den ainm
Quraysh ann an taobh a deas sgìre Hijaz. ’S e teaghlach uasal a bh' annta agus
mu chòig ginealach ro Muhammad fhuair iad smachd air baile Mhecca agus, fon
shinn-seanair aige, chaidh an àite a stèidheachadh mar aon de na prìomh
bhailtean airson malairt anns an Ear-Mheadhan le càirdeas ri Impireachd an Roimh
còrdaidhean le na dùthchannan eile mun cuairt – Impireachd Phearsia agus na
Rìoghachdan ann an Yemen agus an Itiop. Agus ’s ann mar seo a chaidh an
coimhearsnachd ris am buineadh Muhammad, le marsantachd fìor aig a chridhe, a
chuir air dòigh.

Ged a rugadh e ann an 570 AC cha do ghabh e dreuchd mar fhàidh gu 610 nuair a
bha e mu 40 bliadhna a dh’aois. Anns na bliadhnachan ron a sin cha robh beatha
annasach aige idir. Bhàsaich athair mus deach a bhreith agus bhàsaich a mhàthair
nuair a 's e pàistean a bh' ann fhathast. Mar sin chuir e seachad a òigridh a’
fuireach le bràthair-athar, duine den ainm Abu Talib. Nuair a ràinig e 25 fhuair
e obair a’ coimhead an dèidh carabhan le banntrach beartach agus an dèidh greis
phòs iad.

Anns na bliadhnachan a lean se Gabriel a bhiodh a toirt na ràdhan a
chruthaicheadh an Quran agus an creideamh Muslamach do Mhuhammad. Ach, aig an
àm, bha seo a cuir dragh mòr air agus airson greis bha eagal air gun ro e air a
chiall a chall agus gun ro diabhail a choireigin ga phianadh. Ach, mu dheireadh,
ghabh e ris an dreuchd. Chuir e seachad an ath deich, còig deug bliadhna a
fuireach ann am Mecca a toirt seachad ràdhan ùr agus a teagaisg na bha a
creideamh.

An toiseach cha robh duine a’ leantainn Muhammad ach a theaghlach fhèin agus fad
timcheall air trì bliadhna cha robh ann ach rud prìobhaideach, pearsanta. Ach an
dèidh greis chaidh cantainn ris a chreideamh a sgaoileadh a-measg an t-sluaigh
mhòir. Cha robh seo a’ cuir dragh air na pàganaich ann am Mecca an toiseach
(agus 's iad a mhòrchuid anns am baile fhathast) agus iad ag ràdh nach robh
adhbhar sam bith ann nach fhaodadh duine creideamh a thaghadh dha fhèin mar a
thogradh e. Ged a chaidh a chàineadh rud beag cha robh cus trioblaid aig
Muhammad gus an do thòisich e a magadh nan diathan pàganach a bhuineadh ris a’
choimhearsnachd fhèin. Bhris an càirdeas sìos a bh' ann eadar na diofar
threubhan agus theich buidhean de na Muslamaich gus an Itiop ach dh’fhuirich
Muhammad fhèin ann am Mecca agus e sàbhailte air cùlaibh cumhachd bràthair athar
– Abu Talib. Ach chaochail Abu Talib agus bha aig Muhammad coimhead airson taic
an àiteigin eile. Chuir e greis seachad a’ siubhail bho àite gu àite a’ sireadh
taice bho dhiofar threubhan ach cha deach leis gus an do choinnich e ri buidhean
bho bhaile Medina. Chuir e cuireadh thuca suidhe leis. Dh’fhoillsich e a
chreideamh aige agus ghabh iad ris – bha seann choimhearsnachd Iùdhach
stèidhichte ann am Medina agus mar sin, ged is e pàganaich a bh' annta, bha na
Arabaich a bhuineadh ris an àite nas eòlaiche, agus mar sin nas fosgailte, do
ràdhan aon-diathach den t-seòrsa a bha Muhammad a’ teagaisg. Dh’iarr iad air a
thighinn dhachaidh còmhla riutha agus iad ag ràdh:

Agus an dèidh dhaibh cùmhnant a dhèanamh dh’òrdaich Muhammad air an
luchd-leantainn aige gluasad bho Mecca gu Medina. ‘S e an “Hijra” an t-ainm a
th' aig na Muslamaich air a’ chuairt seo agus tha an mìosachan Muslamaich a’
tòiseachadh bho bhliadhna an Hijra – 622 AC.



https://gd.wikipedia.org/wiki/Luanda

'S e Luanda (seann ainm: Loanda) na phrìomh-bhaile Angòla. 'S e Luanda am baile
as motha cuideachd a tha ann an Angòla. Anns a’ bhliadhna 2005 bha 2.776.125
duine a’ fuireach anns a’ bhaile fhèin. Tha e suidhiche air a’ Chuan Siar agus
mar sin dheth tha am port-mara as motha den dùthaich an seo. 'S e seo an
Co-chomharran aige: 8°50'18" Deas agus 13°14'4" Ear. Tha Luanda 751km air falbh
bho Khinshasa (Poblachd Dheamocrach na Congo), 1,791km bho Lusaka (Saimbia),
agus 1,581km bho Windhoek (Namibia). Tha e suidhichte air an àirde an iar-thuath
na dùthcha, aig 6m os cionn ìre na mara.

Chaidh am baile mar São Paulo de Loanda a stèidheachadh anns a’ bhliadhna 1575
leis an rannsachair Paulo Dias de Novais às a' Phortagail. Chaidh an dùn
Fortaleza São Pedro da Barra a thogail ann an 1618 agus bho 1627 b’e teas
meadhan poileataigeach Angòla a bha ann an Luanda. Aig àm neo-eisimeileachd anns
a' bhliadhna 1975 bha am baile gu math beartach le mòran togalaichean
nuadh-aimsireil.



https://gd.wikipedia.org/wiki/Loidhne

Tha dol againn air mìneachadh a dhèanamh air loidhne mar lùb dhìreach
neo-chrìochnach gun leud sam bith anns a bhios àireamh neo-chrìochnach de
phuingean. Ann am matamataig, thathar a' beachdachadh air loidhne mar gum b' e
cuis shònraichte de ghnè nan lùb a bhiodh innte, agus 's i eicrioch radius na
caime aice.

Anns a' gheoimeatras Eoclaideach, 's e astar as giorra eadar dà phuing a th' ann
an loidhne dhìrich, agus chan ann ach an aon loidhne dhìreach a thèid tro dà
phuing. Air plàna, faodaidh dà loidhne bhith co-shìnte, 's e sin ri ràdh nach
tig iad còmhla a-chaoidh no, mur eil, thèid an trasnadh aig aon phuing a-mhàin.
Bidh an treas cuis ann ann an spàs le còrr is dà sheòl-tomhais. San
t-suidheachadh seo, faodaidh dà loidhne bhith air fiaradh. Cha tig iad còmhla
a-chaoidh ach chan eil iad co-shìnte chionns gu bheil cùrsaichean
eadar-dhealaichte aca. Cha laigh dà loidhne air fiaradh air an aon phlàna.

Ma tha trì, no còrr is trì, puingean nan laighe air an aon loidhne, canar
co-loidhneach riutha.

Nar cainnt chumanta, canaidh sinn gu bheil loidhne dìreach nuair a tha sinn a'
ciallachadh gu bheil i ingearach - 's e sin ri ràdh gu bheil an loidhne a' dol
suas is sìos ceart-cheàrnach ri loidhne chòmhnard. Ann an suidheachadh eile,
faodaidh sinn ràdh gu bheil i dìreach nuair a tha e nar rùn nach eil i lùbte.
Togar a' bhrìgh cheart às an t-suidheachadh. Ann am matamataig, ge tà, tha e
cudromach a bhith pongail agus brìgh fhaclan a chuingealachadh chionns nach
togte gu tric a' bhrìgh cheart à teacsaichean geàrr cuimir matamataigeach. Ri
linn seo, ann am matamataig:

Far a bheil am facal loidhne air a cleachdadh gun buadhair sam bith aice, 's e
loidhne dhìreach a th' ann .

Ann an ailseabra, thèid loidhne dhìreach a sònrachadh le co-aontaran loidhneach,
no fuincseanan loidhneach. Air plàna dà-sheallach tha an co-aontar samhlachail
den riochd:

'S e caisead (no claonadh) na loidhne a th' ann an m, crasg na h-axis y a th'
ann an c, agus caochladair neo-eisimeileach an fhuincsein a th' ann an x. Ma tha
an caisead dearbh, thèid an loidhne suas bho chlì gu deas. Ma tha e àicheil,
thèid an loidhne sìos.

Ma tha dà loidhne co-shìnte, tha an aon chaisead aca. Ma tha dà loidhne
ceart-cheàrnach, 's e -1 a th' ann an toradh nan caisead aca. Ma tha caisead na
loidhne co-ionnan ri neoni, y = c {\displaystyle y=c\,} , agus 's e loidhne
chòmhnard a th' innte. 'S e cunbhal a th' ann an c. Ma tha co-aontar na loidhne:
x = c {\displaystyle x=c\,} , tha an loidhne ingearach (ceart-cheàrnach ris an
axis-x). 'S e eicrioch a th' ann an caisead na loidhne ingearaich.

'S e cuid a' chaiseid air plàna z-x a th' ann an a, cuid a' chaiseid air plàna
z-y a th' ann an b, agus crasg na h-axis z a th' ann an c. Tha co-aontar den
riochd seo feumail far a bheil z na fuincsean an dà chaochladair neo-eisimeilich
x agus y. Uaireannan, 's ann nas feumaile a tha riochd paraimeatrach a'
cho-aontar, agus a' cho-chothromachd a leanas bhon riochd seo. Mas e a th' ann
an t am paraimeatair neo-eisimeileach, tha co-chomharran na loidhne rim faotainn
bho:

'S e tùs-luachan nan caochladairean fa leth a th' anns an x0, y0 agus z0. 'S e
sin ri ràdh na luachan x, y agus z nuair a tha t co-ionnan ri neoni. 'S e
codaichean a' chaiseid an cois nan axes x, y agus z a th' anns na
co-èifeachdaich a, b agus c.

Tha am bheactar ( a b c ) {\displaystyle {\begin{pmatrix}a\\b\\c\end{pmatrix}}}
co-shìnte ris an loidhne.



https://gd.wikipedia.org/wiki/Inneal-sm%C3%B9ide

Tha inneal-smùide 'na inneal a tha 'ga obrachadh air an lùths a tha ann an
smùid.

Tha an dealbh air an taobh dheis a' riochdachadh an cruth de inneal stotha a
h-ùraich Tomas Newcomen (1663-1715) mun bhliadhna 1706. Is inneal-steidhichte a
tha ann, sònraichte ri taosgadh uisge a-mach às mèin. B’ e Inneal Newcomein a’
chiad inneal-stoith uidheamaichte le steallair a dh’obraich ann an siorcair; a’
chiad inneal-stoith dealbhaichte ri tiomanadh bheirt (taosgaire) agus a'chiad
gnè inneal-stoith a rinn dleasdanas malairteachd.

Tha eagar an t-innil soilleir anns an dealbh. Chaidh togail air innealan mar seo
ri taobh sloc an taosgaidh – toll inghar, mu deidhinn 2m anns an leud, a rachadh
sìos do trannsa b’ ìsle na mèine. Bhiodh Taosgaire-Sàthaidh suidhichte ann an
slugan aig bun an t-sluic, le a shlat-thiomain na shìneadh suas, a mach a beul
an t-sluic, far an rachadh a h-altachadh, le slabhraidh, ri ceann a-muigh na
Sail Mhòr.

Is e luamhan a tha anns an shail mhòr a pein, le lùdag aig a leth-phuing a tha
stèidhichte air sorch calma ( mar is tric togta a-steach ri balla taigh an
inneil), Tha ceann na Sail Mhòr os cionn Slat an Taosgaire agus a ceann eile os
cionn làr an Steallair. Tha Slat an Steallair ceangailte ri ceann a-stigh na
Sail Mhòr, mar a tha Slat an Taosgaire ris a’ cheann a-muigh.. Mar sin, nuair a
thuiteas Slat an Taosgaire bithidh an steallair ag èirigh agus nuair a bhitheas
an steallair a’ dol sìos bithidh Slat an Taosgaire ag èirigh.

A chuir an inneal a’ ruith, fosglaidh Coc an Stoith, agus Coc an Dòirteil (D).
Srùitheadh stoth às a’ ghoileir a-steach ris an t-siorcair agus bhruitheadh an
stoth an adhair a mach as an t-siorcair. Nuair a nochdadh stoth aig sput an
dòirteil, dhùineadh an da choc agus fosglaidh Coc an Uisge (U), a’ stealladh
uisge fuar, mar ceò, a-steach ris an siorcair.

Nuair a thigeadh an steallair ri ceann iochdar a shiubhail, duineadh U, agus
fosgaileadh Coc an Stoithe a-rithis. Sruitheadh Stoth don an t-siorcair, a’
briseadh am falamhantas agus a’ leigeil steallair an-innil a dh’eirigh a-rithis.
Nuair a bhiodh an t-inneal a’ dol, cha fosgaileadh coc an doirteil airson gach
strac, ach bho àm gu àm fhosgaileadh e a leigeil às an t-uisge dluithte a bhiodh
na cruinneachadh aig bun an t-siorcair. Aig toiseach an 18mh linn cha robh an
teicneòlas ann a dheanamh siorcair eagnaidh, mar sin bhiodh an steallair
uidheamichte le clàr leathair air an taobh uachdarachd agus gleidheadh an seul
eadar siorcair agus steallair le uisge air mun an leathair, chumadh uisge ri
seul an steallaire tro coc S.

Chuireadh a' chiad Inneal Newcomein an gniomh mu deidhinn 1712, rè an seachad
bliadhna as deidh sin, mun do thuraich Seumas Bhatt (1736-1819) inneal-stoith
uidheamaichte le dluthadair fa-leth, thogadh cheudan dhaibh. Mhair tè neo dha
dhan 20mh linn.



https://gd.wikipedia.org/wiki/Honor%C3%A9_de_Balzac

B’ e ùghdar Frangach a bh’ ann an Honoré de Balzac. Rugadh e fon ainm Honoré
Balzac, ann an Tours air an 20mh latha dhen Chèitean 1799 (1er prairial an VII)
agus chaochail e ann am Paris air an 18mh latha dhen Lùnastal 1850. ‘S e
sgrùdair na litreachas is ealain, sgrìobhadair dràma is abaltanan, neach aithris
agus clò-bhualadair a bh’ ann cuideachd. Leig e leas sàr obair romansach na an
fheadhainn na bu treasa a bh’ ann a-riamh ann an litreachas na Frainge, le 91
nobhailean agus sgeulachdan a nochd eadar 1829 agus 1852 na measg.

'S e ùghdar dìcheallach a bh’ ann, agus dh’fhàs a chuid droch shlàinte na bu
laige is na bu laige gus a bhàsaich e gu math òg (aig dìreach 51 bliadhna a
dh’aois), fo bhuaidh na fiachan a fhuair e air sàilleabh a chuid droch
airgid-tasgaidh, is b’ fheudar dha creideasaichean aige a theiche. Dh’fhalaich e
fo ainmean breugach ann an sreath de àiteachan-còmhnaidh. Fhuair Balzac iomadach
sùgradh le boireannaich mus do phòs e a’ Bhan-Iarla Hanska, ann an 1850, an
dèidh seachd bliadhna deug de suirghe.

'S e fear dhen eòlaichean na b’ fhèarr na nobhailean Frangach, dhen a h-uile
sèorsa, a bh’ ann Honoré de Balzac: nobhailean eachdraidheil/poiliteageach mar
Les Chouans, nobhailean feallsanachail mar Le Chef-d'œuvre inconnu, nobhailean
na gaotharlanachd mar La Peau de chagrin, agus nobhailean bàrdail mar Le Lys
dans la vallée. Ach 's e a chuid nobhailean an fhìorachais agus an
eòlais-inntinn, mar Le Père Goriot agus Eugénie Grandet, a bha na b’ ainmeile
agus na bu chudromaiche dhàsan. Thathar ag ràdh, gu neo-cheartach, gur e ùghdar
an fhìorachais a-mhàin a bh’ ann, air an sàilleabh. Air an làimhe eile, tha na
sgrùdaidhean as ùire air Balzac a’ sealltainn dìreach cho làidir 's a bha e
taobh romannsaidheachd agus bàrdachd, gu seachd àraidh ann an Lys dans la
vallée, a bharrachd air dùsgadh-inntinn na gaotharlanachd, neo fiù’s fàidheanta,
a bha cho làidir ann an iomadach nobhail agus sgeulachdan a sgrìobh e. Mar a
thuirt Jacques Martineau, “cha deach sin à sealladh gu tur anns an Comédie
humaine bho La Peau de chagrin agus La Messe de l'athée gu ruige Louis Lambert”.

Chruinnich Balzac a chuid obrach ann an sreath uabhasach mòr ris an canadh La
Comédie humaine (An Comadaidh Daonna), ainm a thug e bho La Divina Comedia (An
Comadaidh Naomh) le Dante Alighieri. Chuir e roimhe mion-sgrùdadh a dheànamh air
gach clas sòisealta agus na daoine a bha nam broinn. Bha e airson “strì a
dheànamh an aghaidh suidheachadh a’ cho-chomainn” mar a sgrìobh e ann an Ro-ràdh
na Comédie humaine.

Thug e buaidh làidir air ùghdaran eile mar Gustave Flaubert, is chaidh an
nobhail aige L'Éducation sentimentale air a bhrosnachadh gu dìreach bho Lys dans
la vallée, Madame Bovary, agus La Femme de trente ans. Thug sreath romansach na
Comédie humaine agus na caractaran nas chudromaiche aice, a nochdas a-rithist
siud 's an seo, buaidh mhòr cuideachd air tòrr ùghdair na linne sin agus an ath
linn, gu seachd àraidh Émile Zola, anns an sreath Rougon-Macquart, agus mu
dheireadh thall, Marcel Proust. Mar a sgrìobh Georges Cattaui: “Le sin, 's e na
daoine ainmeil e le beò-ghlacaidhean aig Balzac a chì sinn a-rithist anns na
caractaran mòra dìoghrasach aig Proust.”

Bidh a chuid obrach a’ nochdadh daonnan siud 's an seo anns a’ chlò, fiù's na
rinn e nuair a bha e fhathast òg. 'S e tobar gun chrìoch airson filmichean a
dheànamh a th’ anns na nobhailean aige, bho La Marâtre, a nochd ann an 1906.
Thathar a’ deànamh filmichean leis na leabhraichean aig Balzac gus an latha
an-diugh, agus tha mu cheud filmichean agus tele-filmichean dhaibh air an
nochdadh air feadh na cruinne.



https://gd.wikipedia.org/wiki/George_W._Bush

Chaidh George W. Bush (rugadh 6 an t-Iuchar, 1946) a' thaghadh mar ceann-suidhe
nan Stàitean Aonaichte ann an 2000 agus bhuannaich e an dara thaghadh aige ann
an 2004. 'S e Poblachdach a th' ann am Bush agus mus robh e na ceann-suidhe 's e
Riaghladair Texas a bh' ann. S' ann bho Midland ann an Texas a bhuineas e agus
tha tuathanas aige ann an Crawford faisg air Waco. 'S e ceann-suidhe a bh' ann
an athair, George H. W. Bush, cuideachd a sheas eadar 1988 agus 1992.

Tha George Bush pòsta ri Laura agus tha dà nighean aca a tha nan caignich; Jenna
agus Barbara. Chaidh a' bhreith ann an Connecticut agus a dh'fhoghlam mar
oileanach aig Oilthigh Yale, oilthigh ainmeil aig a tha deagh-chliù. Gidheadh,
cha do ghabh e deagh-chomharran.

'S e pìleat a bh' ann aig àm Chogadh Bhiet-Nam ach cha do ghabh è pàirt ann. Ann
an 1972, chuir feachd an adhair à rèim Bush oir nach do dh'fhreasgair e
deuchainn riantanach.

Anns an taghadh airson ceann-suidhe na Stàitean Aonaichte an 2000 bha torr
trioblaid aca ann am Florida le no bhòtaichean agus cha robh moran cinnteach co
a bha air buannachadh agus cha deach aonadh a ruighean air co a bh' ann airson
coir is mìos agus feum aig an Àrd Chùirt sùil a thoirt air cùisean agus taghadh
co a bha air buannachadh. Thagh iad stad a chuir air na conntaidhean agus na
ath-chunntaidhean agus dh'fhoillsich iad gur è Bush a bha air buaidh fhaighinn
agus a bhiodh na Cheann-suidhe. Chaidh pìos mhòr den sluagh ann an Ameireaga an
aghaidh an seo agus bha torr feargach mu dheidhinn.

Sheas Bush a-rithist anns an taghadh airson ceann-suidhe ann an 2004, le John
Kerry an seanaiche bho Massachusetts a seasamh na aghaidh airson am Pàrtaidh
Democratach agus bhuannaich è airson an dara àm .

An dèidh na ionnsaighean sgeimhleadh a thachair air an 11 den t-Sultain, ris an
canar 9/11, dh'òrdaich Bush ionnsaigh air Afghanistan agus ann an 2003 Ìrac.
Chaidh gach dùthaich a chuir fo cheannsail agus greum fhaighinn air prìomhaire
na h-Iorac, Saddam Hussein agus e a-nis air dheuchainn aig cùirt airson
droch-gnìomhan aige nuair a bha è an cùmhachd. Tha taghaidhean saor aca ann an
Ìrac a-nis airson a chiad turas ach tha torr bhlàr is trioblaid a dol fhathast
agus feagal ann gum toisich cogadh agus aramach san dùthaich.

Bha a' chuid mhòr den t-saoghal an aghaidh an cogadh ann an Iorac agus iad a
smaoineachadh gur è mearachd a bh' annta gus gun robh e cearr agus fiù olc a
dhol a steach don dùthaich mar a chaidh. Tha feadhainn eile, gu h-àraidh luchd
leanmhainn Bush, a smaoineachadh gu bheil na cogaidhean an Afghanistan agus
Ìrac, mar pàirt den "War on Terrorism" a dh'fhoillsich Bush an dèidh 9/11,
eiseal airson na Stàitean Aonaichte, agus an t-saoghal gu mòr, a chumail saor
agus sàbhailte. 'S e aon de na rudan a tha Bush agus Aimeireaga a feuchainn ri
dhèanamh le na cogaidhean deamocrasaidh a leasachadh anns na sgìrean, gu
h-àraidh an Ear Mheadhanach.



https://gd.wikipedia.org/wiki/Europe

Is mòr-thìr an Roinn-Eòrpa, aon de na seachd tìrean mòra, agus e na pàirt Siar
de Euràisia. Tha i air a dealachadh bho Àisia le crìoch thradiseanta a tha air a
cumadh leis na Beanntan Uralach 'san Ruis, am Bosphorus 'san Tuirc agus bho
Afraga leis a' Mhuir Meadhanach. Tha an an Cuan Siar air taobh an Iar na
Roinn-Eòrpa. Tha mu leth-cheud dhùthaich 'san Roinn-Eòrpa.

Anns an Eòlas-sgeulachd na Greug, bha Europa 'na ban-phrionnsa Fhèniseach a bha
air a goid air falbh le Zeus, agus e ann an dreach tarbh, 's gun tug e do
dh'eilean Chrèat i, far an do rug i Minos.

Chan eil stàitean na Roinn-Eòrpa ceangailte ri chèile le cruinn-eòlas a-mhàin:
dh'fhàs iad gu bhith ceangailte ann eachdraidh cuideachd, a bharrachd air
ceanglaichean eile tha ann, m.e.: cultar, gniomhachas, poileataigs, lagha.

Is e seo liosta nan stàitean agus dùthchannan na Roinn-Eòrpa a chleachdar aig na
Dùthchannan Aonaichte. Ach tha liostaichean eile ann. Mar sin s' urrainn do na
stàitean neo na h-àireamhan a bhith eadar-dhealaichte.



https://gd.wikipedia.org/wiki/Anatole_France

B' e Anatole France, an t-ainm-pinn aig François-Anatole Thibault, sgrìobhadair
às an Fhraing. Bhuannaich e an Duais Nobel ann an 1921.

Rugadh e an 16mh latha dhen Ghiblean 1844 ann am Paras fhèin. ‘S e leabhraiche a
bh’ ann athair, is le sin chuireadh e seachad a bheatha a-measg leabhraichean.
'S e Librairie de France (Gàidhlig: Bùth-leabhraichean na Frainge) an t-ainm a
bha air a’ bhùth sin is chleachd Jacques Anatole François e airson ainm-pinn.
Fhuair e a chuid fhoghlaim aig an àrd-sgoil caitligeach Collège Stanislaus is
nuair a dh’ fhàg e an sgoil bha e an sàs ag obair ri taobh athar anns a’ bhùth
aca. Fhuair e dreuchd mar leabharlannaiche aig Seanadh na Frainge ann an 1876.
Chaidh aige ri ballrachd Académie française (Gàidhlig: Acadamaidh na Frainge)
fhaighinn ann an 1896, nuair a chaochail Ferdinand de Lesseps.

Thug Anatole France taic làidir do dh’ Émile Zola anns a’ chùis Dreyfus, is
chuir e fiù’s ainm gu athchuinge, a dh’iarr air na h-ùghdarrasan sgrùdadh air a’
chùis sin a dhèanamh is gun toireadh bonn na Legión d'Honor air ais do Zola,
dìreach an latha an dèidh a dh’ fhoillsich Zola an t-airtgil J'accuse...! ann am
pàipear-naidheachd. A bharrachd air sin bha e an sàs ann an stèidheachadh
bhuidhne airson Còirichean Daonna. Dhèanadh iomairtean ann an dà chuid airson
sgaradh na h-eaglaise bhon stàit agus airson aonaidhean-ciùide a chur air dòigh.

Bha e aig obair airson L'Humanité, pàipear-naidheachd an làimhe-chlì agus rinn e
iomairt an aghaidh Còrdaidh Versailles ann an 1919, nuair a sgrìobh e artaigil
leis an tiotal An aghaidh na Sìthe gun Cheartas, a dh’fhoillsich L’Humanité air
an 22mh latha dhen Iuchar sa bhliadhna sin. Sheas e aig na taghaidhean ann an
1914 airson Earran Frangach Eadar-nàiseanta na Luchd-Obrach (SFIO), seann ainm
Pàrtaidh Sòisealach na Frainge, is bha dlùth air a’ Phàrtaidh Comannach na
Frainge, ach rinn e dubh chàineadh orra mu dheireadh thall.

Dh’fhàs Anatole France a bhith uabhasach ainmeil an an 1888 nuair a
dh’fhoillsich Le crime de Sylvestre Bonnard, seòrsa dhe sgrùdadh air an 19mh
linn. Mholadh an leabhar air sàilleabh a chuid rosg eireachdail is fiù’s
bhuannaich e duais Acadamaidh na Frainge.

Bhuannaich e an Duais Nobel ann an Litreachas ann an 1921 airson a bhith ag
aideachadh a chuid euchdan spaideil ann an litreachas, is iad làn nòs allail,
tlusalachd gu math domhainn, ceadachas agus fìor nàdar Frangach"

Chuireadh an t-ainm aige gu asteroide (11166 Anatolefrance) a lorg Eric Walter
Elst 27mh an Gearran 1998.



https://gd.wikipedia.org/wiki/Almaty

‘S e am baile as motha ann an Casachstan a tha ann an Almaty. (cànan kazakh:
Алматы). Eadar 1921 agus 1991 bha e na phrìomh-bhaile aig àm Kazakh Soviet
Socialist Republic agus an uair sin ann am Poblachd Kazakhstan (1991 gu 1998).
Eadhon ged an do ghluais an cùmhachd poileataigeach gu Astana ann an 1998, ‘s e
Almaty cridhe malairteach na dùthcha fhathast. Gus na 1980 bha gu bhith 50% de
mhuinntir a’ bhaile nan Ruiseach. Ach dh’fhàg iad aig àm neo-eisimeileachd
Chasachstain.

Tha Almaty na laighe anns an earra-dheas na Casachstain, faisg air crìochan
Cirgiostàn agus 300 cilemeatair bhon chrìochan Sìneach. Tha am baile suidhichte
aig cois na ruith bheanntan Tian Shan – Transili-Alatau. Tha an t-ainm Almaty a’
ciallachadh: "beairteach le ubhlan".

Anns na sgìrean timcheall air Almaty tha ubhlan riasgail (Malus sieversii) a’
fàs. Tha luchd rannsachadh ag smaoineachadh gur e sin an t-ubhal as sine air
feadh an t-Saoghail agus gu bheil na h-ubhlan anns an latha an-diugh a’ buntainn
don àite sin. Thàinig an t-ainm bho Alma-Ata, ainm a bha na Ruiseach a’
cleachdadh airson Almaty: "алма" (ubhal) agus "ата" (seanair), ach canar gun do
rinn iad mearachd leis an eadar-theangachadh.



https://gd.wikipedia.org/wiki/Alberto_Lleras_Camargo

B’ e fear-aithris agus neach-poileataigs à Coloimbia a bh’ ann an Alberto Lleras
Camargo (Bogotá, 3 an t-Iuchar 1906 – ibidem, 4 am Faoilleach 1990). Bha e na
cheann-suidhe na dùthcha dà thuras ann am meadhan na 20mh Linn. Phòs e aig
Bertha Puga Martínez às An t-Sile ann an 1931 agus rug i ceathrar duine-cloinne
dha. B’ e boireannach uabhasach cumhachdail a bh’ innte, o chionns gu robh a
h-athair na dheachdaire thall san dùthaich aige. Bha Lleras Camargo anns na
oghaichean le Carlos Lleras Restrepo, a bha na cheann-suidhe cuideachd, eadar
1966 agus 1970.

‘S e ball a’ Phàrtaidh Libearalaich Choloimbia a th’ ann an Lleras Camargo agus
bha e an lùib poileataigs aig àrd ìre fad a bheatha. Thoisich e mar
bhall-pàrlamaid ann an 1931 agus an ceann seachd bliadhna stèidhich e
pàipear-naidheachd air an robh El Liberal, air sàilleabh gu robh e an lùib
gluasad poileataigeach air an robh Revolución en Marcha (Gàidhlig: Ar-a-mach air
an t-Slighe) agus e gu math dlùth air Alfonso López Pumarejo. B' e prìomh-amas
a' phàipeir Pumarejo a thaghadh. Bha e na cheann-suidhe dà thuras, bho 1945 gu
ruige 1946 (gu h-eadar-amail) nuair a leig López Pumarejo a dhreuchd agus an
uair sin bho 1958 gu ruige 1962. Thug e piseach air an eaconomaidh agus
dh'aontaich e an dùthaich - agus an dà phàrtaigh - an dèidh bliadhnaichean na
deachdaireachd. Bhris e dàimhean dioplòmasach ri Cuba.



https://gd.wikipedia.org/wiki/Adhar

'S e na chithear os cionn na talmhainn ma choimheadamaid suas a th' ann an adhar
no athar nuair a bhios sinn a-muigh air tìr neo muir. 'S e Druim an t-saoghail a
chanar ris an àite dhen adhar a tha dìreach os cionn neach, neo am
fìor-mhullach/an inbhe as àirde, soirbheachaidh neo sonais. 'S e nadir a chanar
ris an aon àite ach fon neach. Ann an Reul-eòlas, thathar dhen bheachd gur e an
aon rud a th' ann an t-adhar agus a h-uile cruinne anns na speuran: 's e
bun-bheachd a th' ann agus a' Ghrian, na Reul, na planaidean agus a' Ghealach an
lùib. Roinnear ann an sgìrean air a bheil reul-bhad. Ann an sìde-eòlas agus
gnàth-shìde, chan eil an t-adhar a' ciallachadh ach an roinn làn ghas nas
dùmhaile ann an àile phlanaid.

'S ann à rèididheachd sgaoilteach, air neo eadar-obair solas na grèine leis an
àile a thig dath an adhair. Ma bhios an aimsir na turadh, 's e dath liath a
chithear san iarmailt, mar as àbhaist, ach nochdaidh speactram dhathan, bho
orainds agus dearg aig glasadh an latha agus beul na h-oidhche. 'S ann gorm gu
math dorcha 's a tha e fad na h-oidhche. Chithear a' Ghrian tron latha, mur eil
sgòthan ann. Chithear a' Ghealach tron oidhche (agus tron latha cuideachd, gu
ìre), na rionnagan agus, bhon àm gu àm, corra planaid san adhar. Eadar na
tachartasan a chithear an adhar tha na sgòthan, am Bogha-frois, agus dol
sìos/suas na grèine. Chithear dealanach nuair a bhios gailleannan ann.



https://gd.wikipedia.org/wiki/Uppsala

'S e baile mòr an am meadhan na Suaine a th' ann an Uppsala (IPA: /ˈɵpːˈsɑːla/,
Fraingis: Upsal). The suidhichte ri taobh na h-aibhne Fyrisån, aig dìreach 10m
os cionn ìre na mara, anns an roinn Uppland, 403km air falbh bho Ghöteborg,
513km bho Helsingborg, 546km bho Mhalmö, 696km bho bhoden agus 61km bho
Stockholm, prìomh-bhaile na dùthcha. Chaidh am baile a stèidheachadh anns an
13mh Linn agus chaidh Oilthigh a chur air bhog an seo ann an 1477. Tha 140,454
duine a' fuireach anns a' bhaile, an 4mh baile as motha na dùthcha.

Tha e coltach gur ann à dà fhacal ann an Seann-Lochlannais: up (suas/àrd) agus
salla (talla) a tha an t-ainm. Bheireadh sin An Talla Àrd dhuinn sa Ghàidhlig
air neo Uphall sa Bheurla Ghallda an latha an-diugh. 'S e co-dhàimh leis A'
Bheurla Ghallda up a th' ann an upp agus leis a' Ghàidhlig talla a th' ann an
salla. B' e Östra Aros (Àros an Ear) a chanadh ris roimhe.

Chaidh Oilthigh Saidheansail an Àiteachais a stèidheachadh ann an 1977 le campas
ann an Uppsala fhèin, Alnarp, Skara agus Umeå. Thogadh Dag Hammarskjöld,
Riochdaire dioplòmasach agus ceannard nan Dùthchannan Aonaichte bho 1953 gu
ruige 1961, ann an caisteal faisg air Uppsala.



https://gd.wikipedia.org/wiki/Thomas_Mann

B’ e sgrìobhadair Gearmailteach a bha ann an Thomas Mann (Ainm-breith: Paul
Thomas Mann).

Rugadh e air an 6mh latha den Ògmhios 1871 ann an Lübeck anns a' Ghearmailt.
Thòisich e air sgrìobhadh nuair a bha e fhathast anns an sgoil.

Anns a chuid obair, choimhead Thomas Mann gu math mionaideach air
dòighean-beatha nan Gearmailteach. Uaireannan bha e a' tarraing e air na
beachdan aig Goethe, Nietzsche agus Schopenhauer agus cleachd e dealbhan às a’
Bhìoball cuideachd.

Sgrìobh e an leabhar Buddenbrocks nuair a bha e 22 bhliadhna a dh'aois. Chaidh
an leabhar fhoillseachadh ann an 1901. Fhuair e an Duais Nobel ann an Litreachas
anns a' bhliadhna 1929 airson an leabhair seo.

Ann an 1905 phòs e Katia Pringsheim agus bha sianar chloinne aca. Tha triùir
dhiubh nan sgrìobhadairean fhèin. (Klaus Mann, Erika Mann agus Golo Mann).
Dh'fhàg iad a' Ghearmailt ron Dàrna Cogadh agus dh'imrich iad chun nan Stàitean
Aonaichte. Chaidh e air ais don Eilbheis ann an 1952. Chaochail e air an 12mh
latha den Lùnastal ann an Zürich.

Sgrìobh e mòran leabhraichean agus nobhailean agus seo cuid den fheadhainn às
cudromaiche:



https://gd.wikipedia.org/wiki/Soillseachadh

B’ e An Soillseachadh (Fraingis: Les Lumières; Gearmailtis: Aufklärung; Beurla:
Enlightenment; Eadailtis: Illuminismo) gluasad feallsanachail, poiliteagach agus
sòisealta a thòisich anns An Fhraing, Alba A’ Ghearmailt agus Sasainn is a
sgaoil às an sin gu ruige na Roinn Eòrpa air fad agus na Stàitean Aonaichte anns
an 18mh Linn, neo Linn an t-Solais mar a chanadh e. Chan atharrachadh làmhachas
làidir ann an siostam poiliteagach na Roinne Eòrpa fad na linne sin idir, gu
seachd àraidh anns An Fhraing. A dh’aindeoin sin, dh’adhbharaich an dà chuid fàs
an eaconomaidh is an t-sluaigh agus smuaintean an t-Soillseachaidh sreath dhe
tachartasan a thug làmh an uachdair dha na bùirdeasaich, gu sònraichte Ar-a-mach
na Frainge agus an Tionndadh-gnìomhachais. Tha an t-ainm Soillseachadh, ann an
cànan air choireigin, a’ sealltainn gu robhar airson reusanachd an àite
baoth-chreideamhan agus aineolas a brosnachadh. Thathar dhen bheachd gun do
mhair an gluasad sin fad an 18mh, ged an robh gluasadan inntleachdail ann eile
cuideachd aig an aon àm. Chuir Cogaidhean na Frainge crìoch air an
t-Soillseachadh gu grad.



https://gd.wikipedia.org/wiki/Sappho

Bha Sappho (Attach Grèigis: Σαπφώ, Aeolach Grèigis: Ψάπφω, Sapphô) 'na bàrd
Seann Ghrèigeach, às a' bhaile mòr den Eressos air an t-eilean na Lesbos, a bha
'na mheadhan-dualchais 'san linn 7mh BC. Bha i air bhreith àmeigin eadar 630 BC
is 612 BC. Tha e air chreidsinn gun robh i beag is dorcha.

Bha Sappho, nighean Scamander agus Cleïs, pòsda (tha cluich-àbhachd Attic ag
ràdh ri ceannaiche beairteach, ach tha sin teagmhach) agus bha nighean aice,
cuideachd ainmichte Cleïs. Dh'fhàs i glè lùthmhor fad a beatha air a
bàrdachd—cho mòran ri a thog an baile mòr den Syracuse ìomhaigh a chur onoir
oirre nuair thadhail i. Bha a teaghlach ealamh gu sluagh-iùlach, a rinn Sappho a
shiubhal mòran. Bha i comharraichte fad a beatha cho a' bhan-mhaighstir-sgoile
sheòrsa sgoil-chrìochnachaidh Grèigeach do caileagan. As dualtaiche, bha a
h-oileanaich 'na cùisean a bàrdachd.

Bha i 'na bàrd-ealaidhe a leasaich a rannachd àraidh, àitheanta mar sapphach
rannachd, agus bha i urramach air stiùireadh gluasad ealanta air falbh às a'
chlasaigeach cuspairean nan dia, dham chuspairean nam faireachdainn pearsanta
daonna. Thug geur-dhàn iomradh oirre 'san Anthologia Palatina, air chur às leth
ri Plato, cho an "deicheamh Cheòlradh".

Sgrìobh Sappho gu h-àraidh dàna-ghaoil, aiste a tha mìreannan a' maireann, ach
aon dàn iomlan, Fragment 1, "Laoidh do Aphrodite". Given her reputation in the
saoghal sean, seach tha mìreannan a-mhàin a h-obrach a' maireann, chaill an
saoghal ionmhas luachmhor 'na h-obrach.

Roinn a dàna-ghaoil air sheòladh ri mnathan. Tha 'n facal leasbach fhèin
bunaichte às an ainm an eilein den Lesbos às a thàinig i. ('S e an bun a th'
innte a co-fhacal nas neònaiche sapphach, bunaichte às a h-ainm.)

Seach an cuspair co-sheòrsach—agus seach an feòlmhorachd soilleir aice—bha a
h-obrach coirichte leis a' Chrìostail eaglais, mar a tha 'n prìomh-adhbhar, gu
teagmhach, nach eil a' chuid as motha dhi air mhaireann, seach cothlamadh de
dèanamh dearmad air cha dèanamh amhlaidhean, agus ga milleadh gu beòthail.

Fhad 's ar tràth tha 'n cuspair seo àitheanta gu math, anns na seann linntean
'gus Na Linntean Meadhanach, bha i nas iomraitiche air (a-rèir ri fionnsgeul) ga
tilgeadh fhèin de creag seach gaol neo-dhìolta air seòladair ainmichte Phaon.
Tha 'n sgeul seo a' cur làithean air Ovid agus Lucian 'san An Seann Ròimh agus
chan eil còmhdach Crìosdail gu cinnteach. Chan eil ionnrain chòmhragaile
timcheall ìomhaighean cudthromach ann an eachdraidh neo-àbhaisteach. (Tha
ionnran àraidh gun robh cèile air smaoineachadh dhi ainmichte Cercglas den
Andros, facal air am fhacal "Bod, às a' Bhaile nam Fear"). Cho fada ri tha
eachdraidh fo chùram, thàinig Sappho às teaghlach uasal, bha triùir bràthair
aice, phòs i 's thug i breith ri co-dhiù aon nighean, bha fuathaichte dhan
Syracuse air adhbharan poileataigeach, thill sa' bhliadhna 581 BC, agus mharbh
aig aois shean.

Sgrìobh an gliocair Maximus às an Tyrus (dara leth na dara linn. AD), gun robh
Sappho "beag agus dubh" agus gun robh a càirdeis do a ban-càirdean coimeas dham
chàirdeis sin Shocrates:

Sgrìobh Aelianus Claudius ann Eachdraidh Rèitichte (Ποικίλη ιστορία) a
dh'ainmich Plato Sappho glic.

Chliùthaich am bàrd grèigeach Odysseas Elytis (linn 20mh AD às Lesbos) i ann an
a Mhikra Epsilon: .. chan eil neach dhen t-seòrsa, eadar mothachail agus
curanta, air nochdadh le beatha. Rìbhinn bheag chiar, a dhearbh a bhith urrach
gu comhad le ceannsachadh ròs, ciallachadh tonn no beul-binn, agus ràdh 'tha
gaol 'am dhut', a lìonadh 'n cruinne le mothachadh.

Sgrìobh Horace 'na Ealaidhean a bheil na eadhlaidhean Shappho còir air
cliùthachadh naomh.

Sgrìobh Teàrlach Baudelaire mu Sappho 'na leabhar na bàrdachd Na Blàthan an
t-Uilc (Les Fleurs du Mal).

Rinn Ùisdean Laing eadar-theangachaidhean sgoinneil de cheithir dàin le Sappho
(Fiabhras-gaoil na Ban-fhighich Òig; Maighdean gun Iarraidh; Maighdean air a
Trèigsinn; agus Ar Màthair, an Oidhche ; . Seo a' chiad dhiubh :

(Às Gu Tìr Mo Luaidh le Ùisdean Laing, air a chur a-mach le Pàipear-Naidheachd
Steòrnabhaigh, 1964.)



https://gd.wikipedia.org/wiki/Saighdear

‘S e fear neo tè a tha an sàs anns na feachdan armachd neo buidheann eile dhen
sheòrsa th' ann saighdear. Tha feadhainn ann a thaghas an dreuchd sin gu
saor-thoileach ach tha feadhainn eile a tha nan saighdearan o chionn 's gur e
dleastanas nasgach anns an dùthaich aca. Thoir ùghdarrasan na stàite trèanadh
agus acfhainn dhuibh airson na dùthcha a dhìon. Sgaraidh na feachdan armachd ann
an caochladh bhuidhne, neo rèisimeidean, mar eisimpleir saighdear-coise,
saighdear-mara, saighdear-tochlaidh neo saighdear-eachdraidh, etc).

‘S ann às an t-seann fhacal Ghàidhlig saiget (saighead) a thàinig am facal
saighdear.‘S ann às an fhacal Laideann solidus (tuarasdal) a tha am facal airson
saighdear anns a’ mhòr-chuid dhe na cànanan anns an Roinn Eòrpa: Soldato
(Eadailtis agus Esperanto), Soldat (Catalanais, Danmhairgis, Frangais,
Gearmailtis, Nirribhis agus Suainis), Soldado (Portagailis agus Spàinntis).

Chan e làmh-chòmhraig a th' ann gach saighdear co-dhiù. Ged a gheibh a h-uile
saighdear trèanadh bunaiteach fo armaibh, tha feadhainn ann a nì dreuchdan agus
seirbheisean eile am broinn an Airm a bharrachd air a bhith dìreach a’ sabaid,
mar eisimpleir gnothaichean clèireachail, solarachd, innleadaireachd, sgrùdadh
neo trèanadh.



https://gd.wikipedia.org/wiki/Punnd_Sasannach

Bho thùs, ann an linn nan Sagsonaich (A thug ainm do Ear-Dheas na Breatuinn),
cha b' ann an punnd Shasannach ach cumhachd cheannaich Punnd Troigh de miotail
airgead. Gu ìre mhòr, chleachd dùthaich Tuatha na h-Eòrpa airgiod mar
meadhan-mhalairt agus tìrean deasach na h-Eòrpa òr. Ann an Sasunn agus Alba, bha
an 1/240mh phairt den phunnd aithnichte a bhi na chuideam-pheighinn, agus b' e
sin an cuideam airgid a bha anns a' pheighinn Sasunnach roimhe linn nan
Tormodaich. As deidh 1066, mean air mhean mheasgaich rìghrean na Sasuinn
bun-mheatailtean le airgiod nam buinn agus chaidh luach an "airgid" seo sìos.
Chaidh rìghrean na h-Albainn torr nas fhada na rìghrean na Sasuinn air taobh
milleadh an cuid airgid, agus aig am Achd an Aonaidh de 1707 cha robh luach a'
Phunnd Albannaich ach 1/12 mh de Punnd Shasannach. As deidh 1707 chleachd an da
dhùthaich am Punnd Shasannach, a dh'aindeoin sin bha cuid Albannach a' measadh 1
s. 8 d. Shasunnach ( 1 Sgillinn agus 8 peighinn) a bhi na "punnd Albannach"
iomadh bliadhna as deidh sin. Is e sin a bha Raibeart Burns a' ciallachadh nuair
a sgrìobh e an sreath "Twa pund Scots twas a' her riches" anns a' bhàrdachd Tam
o' Shanter.

Ged a dh'fhalbh am punnd Albannach os cionn 300 bliadhna, bha feum aig na
Gaidheal a dh'aithneach an difir eadar am Punnd Sasannach agus am Punnt
Éireannach sìos ri 2002, nuair a chuir Èireann a punnd seachad, a ghabhail pàirt
an ruith-airgid ùr na h-Eòrpa: An Euro.

Nuair a chaidh Breatainn 'o cleachdadh ruith-airgid stèidhichte air bonnaibh oir
aig toiseach a' chogadh mhòr, chuireadh muilnean de notaichean banca luach 1
punnd a mach an àite an oir a bha air cumail mar caile nàiseanta. Ré ùine,
chaidh cleachdadh air an ainm Nota an aite punnd.

Tha cuid an dòchas gun tèid Alba a-steach ri roinn an Euro ré na beagan
bliadhnaichean a tha romhainn.



https://gd.wikipedia.org/wiki/Mallorca

Is e Mallorca an t-eilean as motha de na h-Eileanan Balèarach (Beurla: Majorca).
Thàinig ainm an eilein bhon fhacal Laideann: insula maior. Tha e a' ciallachadh
"eilean mòr" ann an Catalanais. Tha Mallorca suidhichte mu 170 cileamatair bho
chladach na Spàinne anns a' Mhuir Mheadhanaich air meud de 3640 cilemeatair
ceàrnagach, eadar 39°15′40″ is 39°57′40″ tuath agus 2°19′38″ is 3°28′42″ an ear.

Tha dà ruith-bheanntan ann: Serres de Llevant anns an àird an ear agus Serra de
Tramuntana san àird an iar-thuath. Tha na beanntan as àirde den eilean ann an
Serra de Tramuntana, tha deich dhiubh nas àirde na 1,000 meatair.

Anns a' bhliadhna 2007 bha 813,729 de shluagh ann, agus bha 383,107 dhiubh a'
fuireach ann am Palma, prìomh-bhaile an eilein. 'S iad na bailtean as motha:

Tha roinn na turasachd gu math làidir anns an eilean. Ann an 2007 thàinig 9,91
millean neach turais a Mhallorca , bha 35.8 % (3.548 millean) dhiubh às a'
Ghearmailt, 23.2 % (2.3 millean) às An Rìoghachd Aonaichte agus 21.6 % (2.14
millean) às an Spàinn. Tha port-adhair eadar-nàiseanta ann leis an ainm Son Sant
Joan.



https://gd.wikipedia.org/wiki/Kinshasa

'S e prìomh-bhaile Poblachd Dheamocrach na Congo a tha ann an Kinshasa (seann
àinm Léopoldville). Anns a’ bhliadhna 2004 bha barrachd na 7 millean duine a’
fuireach anns a’ bhaile fhèin agus mar sin dheth 's e am baile as motha den
dùthaich cuideachd. Tha e suidhichte taobh a deas air bruach an Abhainn Congo,
mu choinneamh Brazzaville, prìomh-bhaile Poblachd na Congo a tha suidichte air
taobh tuath na h-aibhne. Tha Kinshasa 1,558km air falbh bho Bhujumbura
(Burundi), 1,978km bho Khampala (Uganda), 8km bho Brazzaville (A' Chongo),
1,033km bho Bangui (Poblachd Meadhan Afraga), 2,078km bho Dhiuba (Sudan-a-Deas),
1,879km bho Lusaka (Saimbia), 2,268km bho Dhodoma (Tansainìa) agus 751km bho
Luanda (Angola). Tha e suidhichte air àirde an iar na dùthcha, aig 212m os cionn
ìre na mara.

Chaidh am baile a stèideachadh mar àite–malairt le Henry Morton Stanley anns a’
bhliadhna 1881. Chuireadh Léopoldville mar ainm air a’ bhaile airson urram a
thoirt air an rìgh Léopold II às a' Bheilg. 'S e an treasamh baile as motha ann
an Afraga, an dèidh Lagos agus Cairo. Agus 's e cuideachd an dàrna baile as
motha air an t-saoghal (an dèidh Paris fhèin) far a bhios Fraingis ga bruidhinn.
'S e teas meadhan oideachail a tha ann an Kinshasa. Tha ceithir oilthighean ann:



https://gd.wikipedia.org/wiki/Karl_Marx

B' e feallsanaiche poileataigeach às a' Ghearmailt a bha ann an Karl Heinrich
Marx (Trier, 5 an Cèitean, 1818 – Lunnainn, 14 am Màrt 1883). Bhitheadh e a
sgrìobhadh mu airgeid agus cumhachd. Cuide ri Friedrich Engels, stèidhich e an
fheallsanachd phoilitigeach ris an canar Co-mhaoineas anns an duilleachan no
pamflaid "am Manifesto Commanach" a thàinig a-mach ann an 1848. An dèidh seo 's
e 'Marxachas' a dh'èighear air na smuaintean aige.

Bha e na oileanach sna oilthighean ann am Bonn agus Berlin. Dh'imrich e do
Pharas ann an 1843, far an do choinnich e Engels, agus Lunnainn ann an 1849. Tha
mòran den bheachd gur e an leabhar is cudromaiche aige Das Kapital a sgrìobh e
tarsainn air trì deichead agus far an do bhris e sìos, bheachdaich e agus gu ìre
dh'ainmich e an seòrsa eaconamas ris an canar Kapitalismus (Gàidhlig: calpachas)
san latha an diugh. Bha e a' dol an aghaidh bheachdan eaconamas libearalaich
agus lean mòran deasbaid eadar an fheadhainn a tha ag aontachadh leis agus an
fheadhainn nach eil.

Dh'ùghdar e gu leòr leabhraichean eile mu iomadach cuspair cuideachd. Ged a
chaidh a bhreith anns a' Ghearmailt bha aige ri gluasad dhachaigh glè thric oir
nach bu chaomh le toir dhaoine na beachdan aige agus mu dheireadh rinn e a
dhachaigh ann an Lunnainn agus dh'fhuirich e an sin gus an do bhàsaich e ann an
1883. Thug na sgrìobh agus na rinn e buaidh mhòr air Fidel Castro.



https://gd.wikipedia.org/wiki/Iapan

'S e dùthaich eileanach a th' anns an Iapan (Iapanais: 日本 Nihon no Nippon, 日本国
Nihon-koku no Nippon-koku gu h-oifigeil; uaireannan an t-Seapan sa Ghàidhlig)
suidhichte far oirthir Àisia an Ear. Tha na prìomh eileanan - Hokkaidō, Honshū,
Shikoku, Kyūshū agus Okinawa - am measg tuilleadh air 6,800 eileanan eile, ach
tha 97% de fharsaingeachd na talmhainn gu lèir gan cumail dhaibh fhèin. Tha a'
chuid as motha dhiubh beanntach, agus mòran dhiubh bholcànach; m.e, 's e
beinn-theine a th' anns a' mhullach as àirde, Beinn Fuji. Tha an Iapan an ear
air Sìona, Coirea 's an Ruis anns a' Chuan Sèimh, a' sìneadh bho Muir Okhotsk
san taobh a tuath gu Am Muir Sìneach an Ear san taobh a deas. A thaobh
àireamh-shluaigh, 's i an deicheamh dhùthaich as motha anns a' chruinne, le mu
128 millean daoine. 'S e Sgìre Mhòr Tokyo an sgìre àrd-bhailteach as motha air
an t-saoghail le tuilleadh air 30 millean luchd-còmhnaidh ann, agus tha seo a'
gabhail a-steach prìomh-bhaile Thokyo agus cuid de na sgìrean mun chuairt air.

Bhon a tha an Iapan fada gu leòr bho thìr-mòr Àisia, gun a bhith ro fhada air
falbh, fhuair i buannachdan às cultar an tìr-mòr, ach cha deach amaladh ann am
buaireasan a' mhòr-thìr cho tric rè nan linntean. Bha e an comas dhith buaidhean
chultarach à tìrean cèin a dhèanamh freagarrach dhan chultar aice fhèin 's an
uairsin gan aonadh ri a leasachaidh. Gheibhear eisimpleirean dhen seo a thaobh
biadh na dùthcha, leithid Tempura, le buinteanas ris a' Phortagail. A thaobh
litreachais, chaidh an làmh-sgrìobhaidh Iapanach, Kana, a chruthachadh às na
litrichean iol-fhillte Sìonach. A thaobh chreideimh, 's ann a bha Buddhachd air
atharrachadh nuair a chaidh a thoirt a-steach san t-siathamh linn. Cha do sgaoil
e measg an t-sluaigh gus an do nochd Hōnen agus Shinran, an fheadhainn a
stèidhich an dream Jōdo 's an dream Jōdo Shin.

Eu-coltach ri mòran dùthchannan eile, thathas ag ràdh gur e dùthaich gu ìre mhòr
aon-ghnèitheach a th' san Iapan. Leis a' sin, thathar a' cumail a-mach nach eil
mòran caochladh ann an cultar na dùthcha bho sgìre gu sgìre. Chan e a-mhàin gur
e àireamh mhòr de dhaoine, a' fuireach gu dlùth air farsaingeachd bheag de
thalamh is adhbhar dha sin, ach gu robh an sluagh riamh beò fad linntean fo
riaghladh meadhanaichte, a bhiodh a' stiùireadh a h-uile roinn de bheatha an
t-sluaigh gu mionaideach mìn.

A dh'aindeoin sin, cha ghabh fhàgail air nach e cultar mòr saoibhir a th' ann an
cultar na h-Iapain. Tha e ioma-fhillteach, air a dhèanamh air sean is ùr, le
deagh mheasgachadh de nithean cèin is dùthchasach an cois. 'S e coimeasgachadh
eileamaidean Iapanach agus Siarach a th' anns na trì rudan riatanach - biadh,
aodach agus fasgadh. Tha na h-Iapanaich a' cleachdadh deas-ghnàthan à Buddhachd
's Shintō còmhla, agus tha tuilleadh air dàrna leth na h-Iapanais air a dhèanamh
à faclan freumhaich Sìonach. Thathar am beachd gur e an ùidh a th' aig an sluagh
Iapanach ann an cultaran eile agus an seòl a bh' aca rè nan eachdraidh
eileamaidean cultarach cèin a thoirt a-steach, gun an cùl a chur air
cleachdaidhean is traidiseanan dùthchasach as adhbhar don ghnè ioma-fhillteach
seo.

Tha an àireamh-shluaigh aig mu 127,700,000 daoine, agus tha mu 98.2% a'
bruidhinn Iapanais mar chainnt mhàthaireil. Tha an còrr a' buntainn do dh'iomadh
dhùthaich, an cuid as motha do Choirèa (700,000) agus do Shìona (350,000).
Gheibhear cuideachd sluaghan à Bhiet-Nam, à Braisil , na Stàitean Aonaichte
(85,000), an Roinn-Eòrpa (45,000) agus am mion-shluagh dùthchasail a bhuineas do
Hokkaidō, agus Honshū a Tuath, na h-Ainu (mu 30,000).

Tha mu 70% dhen t-sluaigh a' fuireach anns a' cheàrn eadar Tōkyo agus
Kitakyūshū, ann an eilean Honshū. 'S e A' Bheilg agus Na Tìrean Ìsle far a
gheibhear an dlùths àireamh-shluaigh as àirde gu lèir, ach 's e an Iapan far am
faighear an dlùths as àirde a-rèir farsaingeachd talmhainn air an gabh
còmhnaidh.



https://gd.wikipedia.org/wiki/Faighean

Tha 'n faighean (cuideachd "duille", "geobag" no "truiteach" ) 'na fheadan a'
leantainn às a' mhachlag dhan taobh a-mach a' chuirp 'san t-sineach
bhoireannach, no dhan raon caolanach, fualach agus dham ghineadan 'san eòin
bhoireannaich agus roinn snàigeanan bhoireannaich. Tha faighean aig biastagan
agus creutairean eile gun chnàimh-droma, agus tha 'n faighean a' chuid
togalach-uidhe an fheadain nan uighean.

Air na h-adhbharan na bothaige, 's urrainn do faighean co-chur sam bith a bhith
a bheil a' riarachadh ri faighean, mar an faighean a' chuisle. Tha eisimpleir
eile 'n faighean snàthainneanach mun fèithean-lùthaidh.

Tha 'n faighean 'na fhearan lùbach lùthmhor mu 100 mm fada 'gus 25 mm sa'
chroislin a bheil a' ceangal a' phit a-muigh dham mhuineal na machlaig a-staigh.
Ma tha a bhean a' seasamh dìreach, tomhaidh na pìoba an fhaighein ri rathad
suas-far cùl, cruthachadh ceàrn beagan nas motha na 90 puingean leis a'
mhachlag. Tha 'n beul an fhaighein aig an crìoch chùl na pite, air chùl an beul
an fhualaire. Tha 'n ròmag thairis an fhaighean. Tha 'n leth a-staigh an
fhaighein bàn-dhearg mar is trice, mar na sgannan ronnach 'san leth a-staigh nan
sineach.



https://gd.wikipedia.org/wiki/Ealain_nan_Ceilteach_P%C3%A0ganach

Tha ìomhaighean bheathaichean sònraichte rim faicinn anns na làmh-sgrìobhainnean
Ceilteach-Eileanach de na 7mh agus 8mh linntean. An toiseach ann an Leabhar
Darú, thàinig eileamaidean còmhla bho thrì tùsan: ealain nan Ceilteach pàganach,
ealain nan Lochlannach/Gearmailteach, agus ealain bho sgìre na Mara Meadhanach:
Byzantium nan Greugach agus an Ròimh. Ann an Leabhar Cheanannais agus ann an
Soisgeulan Lindisfarne chaidh an cothlamadh a leasachadh gu iomlanachd.

Thàinig na Ceiltich bho mheadhan agus bho thaobh an ear na Roinn Eòrpa, agus
ghiùlain iad comharraidhean bhon àirde an ear a dh'ionnsaigh na h-àirde an iar.
Dh'èirich cultar nan Ceilteach ri taobh cultar nan Illyrian. Bha an dà chultar
ceangailte aig àm Hallstatt a thaobh dòighean cleachdadh iarainn agus umha.
Nochd sìobhaltas Ceilteach La Tène mun chòigeamh linn R.C. bho fhreumhan cultar
Hallstatt.

Sgaoil sìobhaltas La Tène bho sgìre bhreith stoidhle ealaine La Tène. Bha
treubhan Ceilteach pàganach ag imrich air feadh na Roinn Eòrpa iomadh uair fad
nan linn R.C.

A bharrachd air siubhal air talamh ann an carbadan agus air eich, bhiodh na
Ceiltich phàganach a' siubhal air sàl agus uisge. Bha an fheadhainn a bha air
iomall a' chuain agus an fheadhainn a bha a' fuireach air bruthaich nan
aibhnichean math air eathraichean a thogail. Shiubhail iad air na h-aibhnichean
mòra anns an Roinn Eòrpa agus cuideachd air a' mhuir. Fada ro linn na
Crìosdaidheachd, bha na Ceiltich a' malairt ri daoine ann an sgìre na Mara
Meadhanach, ris na Greugaich agus ris na Etruscanaich. Gu h-àraidh, bha iad a'
malairt ri baile Massalia, air Inbhear na Rhône, tìreachas Greugach a chaidh a
stèidheachadh mu 600 R.C. le Phocaeans bho Anatolia, rud a cheangail Massalia ri
sgìre mhalairt gu math farsaing.

Mar thoradh air malairt, nochd cumaidhean agus ìomhaighean ann an ealain nan
Ceilteach a thàinig bho àiteachan fad air falbh, mar Inbhear na Danube, na
Monaidhean Charpathia, Thrace air a' Cheann-tìre Balkan, Anatolia, Beanntan
Cabhcas, Àirdean Meadhanach na Ruis, agus Steipichean Meadhan na h-Àisia. Ghabh
na Ceiltich ri ìomhaighean agus ornaidean a bha cumanta am measg nan slògh
coigreach agus chleachd iad iad anns an dòigh aca fhèin.

Cho tràth ri linn chultar Hallstatt, bha iomadh ìomhaigh eòin agus beathaich ann
an ealain nan Ceilteach. Cha b' e comharradh coimheach a bha sin idir: bha eòin
agus beathaichean cudthromach ann an creideamh nan Ceilteach pàganach.

Chaidh ceanglaichean cultarach agus poileataigeach a stèidheachadh eadar na
h-Eileanan Breatannach agus an Roinn Eòrpa aig an àm a bha na Ròmanaich ann an
Sasainn. B' ann an sin a nochd an creideamh Crìosdaidh airson a' chiad uair. Ach
cha tug na Ròmanaich buaidh mhòr air cultar na h-Èireann neo na h-Alba.

Chì sinn tè de na h-eisimpleirean as fheàrr de La Tène Eileanach anns a'
chlogaid umha airson capaill a chaidh a lorg ann an Torrs, Siorrachd Cille
Chuithbeirt, Alba. Tha ceann eòin air ceann-deiridh an dàrna adhairc.



https://gd.wikipedia.org/wiki/Cumhachd

Is e a tha ann an Cumhachd ach sruth neirt air an libhrigeadh neo air an
cleachdadh. Tomhaisear cumhachd leis a' mheud neirt libhrigte, no cleachdar ré
aonad tìm.

Anns an t-Siostam Eadar-nàiseanta nan Aonadan is e an Joule a tha aonad an neirt
agus is e an diog a tha na h-aonad tím.

Mar sin is urrainnear tomhais sruth neirt le Joulean gach diog ( J/d ), ach tha
aonad cumhachd ainmichte an Watt (as deidh Seumas Watt). 1 Watt = 1 joule /
diog.

Aithnichear gnèithean cumhachd gu ìre mhòr a rèir an seòrsa uidheam neo an
caille neirt a tha gan libhrigeadh. Mar sin, aithnichear gun tig cumhachd-uisge
(mar is tric an cruth dhealain, nuair a chanar dealain-uisge ris), bho bheairt
tiomnaichte le sruth uisge.

Anns a h-aon dòigh, is e gnìomh muilnean gaoithe a chruthaich cumhachd bho neart
na gaoithe. Mar is tric chanar Cumhachd na Gaoithe ri dealain cruthaichte anns
an dòigh seo.

Bha cumhachd-stoithe, air an libhrigeadh le innealan-stoithe, riatanach ri car
a' mhuiltean a' gnìomhachais a' stèidheachadh eaconomaidh giollacais na h-Eòrpa
ré an 19mh linn.



https://gd.wikipedia.org/wiki/Banjul

'S e prìomh-bhaile na Gaimbia a tha ann am Banjul. Tha e suidhichte air Eilean
St Mary, far a bheil an Abhainn Ghaimbia a' sruthadh don Chuan Siar. Tha am
baile ceangailte ris an tìr 'sa tuath le bàtaichean aiseig agus 'sa deas le
drochaid. Tha Banjul 167km air falbh bho Dhakar (Seanagal), 208km bho Bhissau
(Gini-Bissau), 522km bho Nouakchott (Moratainia agus 538km bho Conakry (Gini).
'S e seo an co-chomharran aige: 13° 28' Tuath agus 16° 36' Iar. Tha e suidhichte
air an àirde an iar na dùthcha, aig 5m os cionn ìre na mara.

Anns a’ bhliadhna 2003 bha dìreach 34,828 duine a' fuireach anns a’ bhaile
fhèin, ach bha 523,589 duine a’ fuireach anns an fharsaingeachd gu lèir. Chaidh
Banjul a stèidheachadh leis na Breatannaich anns a’ bhliadhna 1816 mar
àite-malairt. Aig an àm sin b' e Bathurst an t-ainm a bha air airson urram a
thoirt do Henry Bathurst, 3mh Iarla Bhathurst. Tha port-adhair eadar-nàiseanta
aige: Banjul International Airport. Tha Banjul suidhichte aig an Trans-West
African Coastal Highway, mar sin dheth tha e ceangailte ri Dakar agus Bissau.



https://gd.wikipedia.org/wiki/Aristoteles

'S e Aristoteles (Greugais: Ἀριστοτέλης, Aristotelēs, Beurla: Aristotle; beò 384
RC, Stagira, Masadoinia, A' Ghrèig – 7 am Màrt 322 RC, Chalicis, Euboea, a'
Ghrèig), còmhla ri Platon, aon de na feallsanaichean as cudthromaiche ann an
dòighean smaoineachadh Siarach. Tha e coltach gun do sgrìobh e mu 150
leabhraichean mu feallsanach ged a tha tòrr dhiu air an call.

'S e dotair do Rìgh Amyntas de Maseadonia a bh' ann an athair Arasdotal. Bho
aois ochd deug gu trichead 'sa seachd dh'fhuirich è an Àithne mar oileanach fon
fheallsanaiche ainmeil Plato.

Tha air a ràdh gur e na trì feallsanaiche is mòr a bh' anns a' Ghrèig anns na
sean aoisean Arasdotal, Plato agus Socrates. 'S e maighstear Plato a bh' ann an
Socrates agus 's e maighstear Arasdotal a bh' ann am Plato. 'S e na trì
feallsanaiche seo a chuir feallsanachd a' Ghrèig air dòigh is gur e an toiseach
dhan an oileanachd ris an canar Feallsanaiche Siarach 'san latha an diugh.
Theagaisg Arasdotal Alasdair Uaibhreach ( Alexander the Great ) a cheannsaich an
Ear Mheadhanach gu lèir.

Bha a chuid mhòr de smuaintean Phlato mu fhios bho na ciad-fàthan an còmhnaidh
mì-chinnteach agus nach b' urrainn do dhuine sam bith fios fìrinneach fhaighean
ach bho thionndadh air falbh bho'n neach a thionndas air falbh bhon t-saoghal.

Bha diofar bheachdan aig Arasdotal. Bha esan a' smaoineachadh gu robh fios bho
na ciad-fàthan nas cudthromaiche. 'S e na beachdan seo a chaidh an cleachdadh an
dèidh linntean anns an dòigh smuaintean ris an canar an Scientific Method 'sa
Bheurla. 'S e a chuid mhòr de th' againn a thuirt Arasdotal 'san latha an diugh
nòtaichean a dh'fhàg è bho toirt òraid. 'S e feadhainn de na sgrìobhaidhean as
ainmeile aige a tha againn fhathast Physics,Metaphysics.(Nicomachean) Ethics,
Politics,De Anima agus Poetics.

Chan eil mòran fios againn mu eachdraidh obair Arasdotal bho'n àm a bhàsaich è
chun a Chiad Linn RC. Tha seann-sgeul ag ràdh gun deach na leabhraichean agus
sgrìobhaidhean aig Aireasdotal fhàgail dha Theophrastus. 'S e Theophrastus am
maighsear a lean Arasdotal agus dh'fhalaich e na sgrìobh e airson dèanamh
cinnteach nach dèidheadh an goid na an sgrios. Cha deach an lorg chun a'
bhliadhna 70 RC.



https://gd.wikipedia.org/wiki/Adam_Smith

B' e feallsanach Albannach a bh' ann an Adam Smith, (neo Àdhamh Mac a'
Ghobhainn, 1723 - 17 an t-Iuchar 1790).

Bha esan h-Ollamh de Feallsanachd Moralta aig Oilthigh Ghlaschu bho 1752 gu
1763. Bha ùidh mòr aige ann an nàdar an duine - carson a bhitheadh daoine a'
faireachdainn gu bheil feadhainn de rudan dona, no olc, agus feadhainn eile
math. Bha e a' smaointinn gun robh co-thruas gu math cudthromach ann an lagh nam
beus. Sgrìobh e leabhar don ainm 'The Theory of Moral Sentiments' a chaidh air
foillseachadh ann an 1759.

Bu choir dhuinn aithneachadh co-dhiù gu robh 'An Inquiry into the Nature and
Causes of the Wealth of Nations' no dìreach 'Wealth of Nations' steidhichte air
ceist moralta. Anns an leabhar chuir esan an ceist, 'Dé is urrainn do dhuine a
dhèanamh a tha as fheàrr airson an dùthaich aige?' Thàinig e dhan cho-dhùnadh:
Nan dèanadh a h-uile duine an rud a b' fheàrr dhaibh fhèin gun dèanadh an
dùthaich nas fheàrr. 'S e seo an modh smaoineachaidh ris an canar Libearalach.

Bha ceangail eadar Smith agus feallsanaiche Albannach ainmeil eile mar David
Hume.



https://gd.wikipedia.org/wiki/Worms

‘S e baile meadhanach air an àirde an iar na Gearmailte a th’ ann am Worms (IPA:
'vɔɐ̯ms, Laideann: Vormitia, Eabhra: Vermayza/ורמיזא). 'S ann on t-seann
Cheiltis Borbetomagus a tha a' ciallachadh Baile nam Boglach anns a' Ghàidhlig.
Chaidh am baile a chlàradh airson a’ chiad turas ann an 14 RC. Tha e suidhichte
aig 92m os cionn ìre na mara, ri taobh na h-aibhne Rhein eadar Ludwigshaven agus
Mainz, anns an stàit Rheinland-Pfalz. Tha am baile 476km air falbh bho Bherlin,
58km bho Frankfurt, 113km bho Stuttgart agus 34km bho Heidelberg. Tha 85,829
dhaoine a' fuireach anns a’ bhaile.

Chaidh Worms, neo Borbetomagus aig an àm, a stèidheachadh leis an sann Cheiltich
ro àm nan Ròmanach. Ghabh Nero Claudius Drusus thairis am baile ann an 14 RC
agus thog e daingneach an seo, air an robh Augusta Vangionum. Dh’ fhàs baile
Ròmanach mu thimcheall a’ Ghearasdain le ceàrnagan, teampullan is a h-uile càil.
Bha obair-crèadha ann air an taobh dheas a’ bhaile is thathar air amphorae
chrainn-ola às An Spàinn a lorg cuideachd. Bho 411 gu 413 bha Gunther, Rìgh nam
Burgundiōnes (Greugais: Βούργουνδοι), na iompaire brèige ann am Borbetomagus. ‘S
e prìomh-bhaile nam Burgundiōnes mus do chuir na Hun (a bha nan Gaolaich air
airgead dhan sheanailear Ròmanach Flavius Aetius) ruaig orra ann an 437. Chuir
sin stad air creachan nam Burgundiōnes. Chaidh an t-seann sgeulachd
Nibelungenlied a stèidheachadh air na tachartasan sin.

‘S e easbaigeachd Chaitligeach a bh’ann Worms bho 614 anns a’ char as lugha, 's
dòcha bho 346. Bha am baile gu math cudromach do dh’ Iompaireachd nam Frangach,
is thog Tearlach Mòr (Gearmailtis: Karl der Grosse) ionaid riaghlaidh an seo, is
na h-easbaigean an urra ris a’ bhaile a chumail, Easbaig Burchard nam measg.

Dh’ fhàs Worms a bhith uabhasach beairteach aig deireadh na meadhan-aoisean.
Fhuair am baile tòrr chòirichean sònraichte bho Heinrich IV ann an 1074, is ann
uair sin chaidh e a ghairm na Bhaile neo-eisimeileach na h-ìompaireachd
(Gearmailtis: Reichsstadt), dìreach fo riaghladh an iompaire fhèin is ghabh
caochladh rud cudromach àite anns a’ bhaile air sgàth sin. Chaidh ainmean a chur
gu Aonadh Worms ann an 1122; Bha pàrlamaid na h-ìompaireachd (Gearmailtis:
Reichstag) an seo ann an 1495, a rinn a dhìcheall airson an iompaireachd a dh’
ath-leasachadh. A bharrachd air sin, bha pàrlamaid eile ga chumail ann an 1521
ann an Worms, a chuir air bhog Èigheachd Worms, a cho-dhùin gur e eucoireach a
bh’ann Màrtainn Lutair leis gun do dhiùlt e na creideamhan aige a leigeil dheth.
Chaidh a’ chiad dreach a' Thiomnaidh Ùir anns a’ bheurla a chur sa chlò le
William Tyndale ann an Worms ann an 1526, air a eadar-theangachadh dìreach bhon
Ghreugais, an àite a bhith air a stèidheachadh air an Vulgata ann an Laideann.

Ann an 1689, ri linn Cogadh na Naoi Bhliadhna, rinn feachdan Rìgh Louis XIV na
Frainge droch mhilleadh air iomadh bhaile anns an sgìre seo, gu h-àraidh
Heidelberg, Mannheim, Oppenheim, Speyer, Worms agus Bingen am Rhein, ged nach
robh na Frangach ann ach fad corra sheachdain. Chaidh ainmean a chur gu Còrdadh
Worms ann an 1743, a cuir stad air an Dàrna Cogadh Shilesia eadar A’ Phrùis agus
An Ostair. Bha na saighdear Frangach air ais ann an 1792 ri linn Ar-a-mach na
Frainge. Chaidh easbaigeachd Worms a chur às ann an 1801 is am baile am broinn
Iompaireachd na Frainge. Thug Còrdadh Vienna am baile do Hessen ann an 1815.

An dèidh iomairtean na h-Ardennes, chaidh na Caidreabhaich air adhart airson
ionnsaigh mòra a thoirt air an Rhein, cridhe na Reich. ‘S e àite dìona làidir
ann an ceann a deas sgìre na Rhein a bh’ann Worms is shabaid na Gearmailtich gu
cruaidh an aghaidh nan Caidreabhach. Le sin, thug an RAF dà ionnsaigh doirbh mòr
air Worms le bomaichean làidir tro mhìosan mu dheireadh a’ chogaidh, air an 21
an Gearran agus 18 am Màrt 1945.

An dèidh a’ chogaidh sheall sgrùdadh gun do deach 39% dhen bhaile a mhilleadh.
Bha na h-ionnsaighean sin ag amas air an stèisean mòr ann an cridhe a’ bhaile
agus ionaid ceimigeach ann an ceann a deas a mhilleadh. Gu mì-fhortanach, chaidh
tòrr sgìre am broinn Worms a mhilleadh. Bha 334 plèanaichean cogaidh an sàs anns
na h-ionnsaighean is thuit 1,100 tonna dhe bomaichean os cionn Worms taobh
a-staigh corra mhionaid, agus loisg na bomaichean cathair-eaglais a’ bhaile. Cha
do deach na Aimearaganaich a-steach gu Worms mus robh drochaid Remagen nan
làmhan. Chaidh 239 a mharbhadh anns na h-ionnsaighean is chaill 35,000 (60% bho
58,000) an dachaighean. Chaidh 6,490 toglaichean a mhilleadh uile gu lèir. Bha
am baile air a thogail a-rithist an dèidh a’ chogaidh, ann an nòs ùr. Tha Worms
air a bhith am broinn Rheinland-Pfalz bho uair sin, ged an do chaill e an sgìre,
air an taobh thall na h-aibhne, gu Hessen.

'S e àite pròiseil sònraichte dha na h-Iùdhaich fad na meadhan-aoisean a bh’ann
Vermayza neo Vermaysa (ורמיזא neo ורמישא). Ràinig na ciad Iùdhaich aig deireadh
an 10mh Linn is chaidh a’ chiad Shìonagoga a thogail ann an 1034. Gu
dòrainneach, chaidh mu 800 Iùdhaich a mharbhadh ann am Pogrom an seo ann an 1096
is ‘s e muinntir an àite fhèin agus saighdearan cogaidh-croise a bha bu
choireach. Thathar a’ creidsinn gur e am fear as sine san Roinn Eòrpa a th’ann
Cladh Iùdhach Worms, a tha air a bhith ann bhon 11mh Linn. Chaidh Sìonagoga
Rashi a thogail ann an 1175 is e am fear as sine anns A’ Ghearmailt. Bha e air a
mhilleadh is air a shalachadh ri linn Kristallnacht ach chaidh e a thogail
a-rithist an dèidh a’ chogaidh. Tha Shlomo Yitzhaki “Rashi”, Elazar Rokeach agus
Yair Bacharach air a bhith a-measg ollamhan iùdhach ainmeil a’ bhaile.
Dhearbhaich Rabbi Gershom Ben Judah (Rabbeinu Gershom) gu robh ioma-phòsadh
toirmisgte airson a’ chiad turas a-riamh, aig co-chruinneachadh nan Rabbi ann an
Worms aig toiseach an 11mh Linn.

Fad na linntean, bha sgìre nan Iùdhach aig cridhe am beatha gu ruige
Kristallnacht ann an 1938, nuair dhèanadh sgrios is milleadh air an sgìre gu
lèir. Chan eil ach Iùdhach neo dhà a’ fuireach ann an Worms an latha an-diugh
agus chan eil coimhearsnachd Iùdhach ann idir. A dh’aindeoin sin, tha tòrr
togalach na sgìre ann an deagh stàit a-nis, an dèidh na h-obrach a bh’ann fad na
70an is na 80an, is e Taigh tasgaidh fosgailte a th’ann an sgìre co-dhiù.

Bheireadh ionnsaigh le boma-teine air an Sìonagoga ann an 2010. Loisgeadh ochd
ceàrnagan an togalaich, is chaidh boma pheatrail a thilgeil tron uinneag. Cha do
deach duine sam bith a leòin. Fhuair an ionnsaigh dubh-chàineadh bho Kurt Beck,
Prìomhaire Rheinland-Pfalz is gheall esan gun chuireadh na daoine a bha bu
choireach an greim is esan ag ràdh, "Cha chuir sinn suas idir le ionnsaighean
mar sin air Sìonagoga".



https://gd.wikipedia.org/wiki/Wildernis

‘S e baile beag dùthchasail air iomall George, ann an ceann a deas Afraga a Deas
a th’ ann am Wildernis. Tha e suidhichte ri taobh na mara, ann am meadhan na
roinne Rubha an Iar (Afrikaans: Wes-Kaap, isiXhosa: iNtshona Koloni), anns an
sgìre Eden, eadar Sedgefield agus Thembalethu. Tha e 1,013km air falbh bho
Johannesburg, 445km bho iKapa, 638km bho Bhloemfontein agus 1,068km bho
Phretoria, prìomh-bhaile na dùthcha. Tha 6,164 duine a’ fuireach anns a’ bhaile
agus 's e Afrikaans a th’ann a’ chiad chànain aig a’ mhòr-chuid dhe na daoine
ann am Wildernis. Chaidh am baile seo a stèidheachadh ann an 1877 le tuathanach
le freumhan ann an Sasainn air an robh George Bennet. Chaochail Balthazar
Johannes Vorster, seann phrìomhair, an seo ann an 1983 agus P. W. Botha, seann
cheann-suidhe na dùthcha ri linn Apartheid, an seo ann an 2006. Tha am baile seo
ainmeil airson a chuid deagh thràighean is a phàirc nàdarra, agus le sin tha e
cliùiteach taobh thurasachd. A bharrachd air sin, cha mhi an teodhachd nas ìsle
na 10° neo nas àirde na 22° feadh na bliadhna.



https://gd.wikipedia.org/wiki/Voltaire

B’ e François Marie Arouet (IPA fʁɑ̃swa maʁi aʁuˈwe), neo Voltaire (IPA
volˈtɛʁ), an t-ainm-brèige a chleachd e mar bu tric, ùghdar agus feallsanach a
thug buaidh mhòr air an 18mh linn, gu seachd àraidh air cuimhne coitcheann nam
Frangach. Rugadh e air an 21mh latha dhen t-Samhain 1694 ann am Paris, am baile
far an do chaochail e air an 30mh latha dhen Chèitean 1788. 'S e a’ chiad
cheannard na luchd-innteachail is e an sàs ag obair airson na Fìrinn, a’
Cheartais agus Saorsa na Smuain. Fhuair e an t-ainm pinn sin bho na litrichean
AROUET L(e) J(eune), anagram an ainm aige, air an sgrìobhadh ann an Laideann,
AROVETLI.

Mar Shamhla An t-Soillseachaidh agus ceannard nam Feallsanach (Fraingis: Le
Parti Philosophique), tha an t-ainm aige fhathast gu math ceangailte ris an strì
ann an dà chuid an aghaidh na Gràinealachd (Fraingis: l’infâme), an t-ainm a
thug e do dh’eudmhorachd chràbhach, agus airson adhartas agus ceadachas. ‘S e
deist a bh' ann ged-tà, is e dhen bheachd gur e monarcachd chuimseach
libearalach, air an soillearachadh leis na “feallsanaich”, an siostam na b’
fheàrr co-dhiù. Bha e dlùth air na uachdaran soillearaichte na Roinn Eòrpa aig
àm an t-Soillseachaidh is ghabhadh e bràth mar bu tric air a chuid suaicheantais
gus ìobairtich a dhìon bho an neo-cheadachas chràbhach agus an
neo-riaghailteachas, mar eisimpleir na cùisean Calas, Sirven, Chevalier de La
Barre agus Comte Lally, Dh’Fhàs e na bu chliùitiche air an sàilleabh.

Ged an do sgrìobh e iomadach rud, cha leughar an-diugh ach a chuid fheallsanachd
ann an rosg: mar eisimpleir sgeulachdan agus nobhailean (‘s e Candide an leabhar
as ainmeile aige), Lettres philosophiques, Dictionnaire philosophique agus na
litrichean a sgrìobh e. Thathar a’ leigeil seachad a’ mhòr-chuid dhen dràma, dàn
mòr agus na leabhraichean eachdraidheil a fhuair deagh chliù fad na 18mh linne.
Tha e cliùiteach fhathast gus an latha an-diugh air sgàth an nòs sgrìobhaidh
dreachmhor pongail ìoronasach cruaidh a bh’ aige.

Bha Voltaire còmhla ri daoine mòra fad a bheatha is e cho dèidheil air na
rìghrean, gun a bhith a chuid dhìmeas taobh na daoine cumanta fhalach, ach chuir
an Riaghaltas dragh airsan cuideachd: chaidh e a thoirt dhan Bhastille is b’
fheudar dha a dhol na fhògarrach gu Sasainn agus Paris fhàgail. Ann an 1749, an
dèidh bàis Émilie du Châtelet, an leannan aige fad 15 bliadhna dhe càirdeas gu
math stoirmeil, dh’ fhalbh e dhan Phrùis. Cha b’ urrainn dha pàirt cudromach
fhaighinn ri taobh h Friedrich II na Prùise ann am Berlin, agus an ceann trì
bliadhna chaidh e a-mach leis an rìgh agus dh’ fhàg e Berlin ann am 1753. An
ceann greiseig chaidh e gu Délices anns an Eilbheis, faisg air Geneva, mus do
cheannaich e oighreachd ann am Ferney-Voltaire dìreach air na crìochan eadar An
Fhraing agus Geneva, fada às na daoine chumhachdach, ann an 1759. Dh’fhàs an
oighreachd aige na bu luachmhoire agus bha Ferney àite ainmeil airson chultair
anns an Roinn Eòrpa air fad. Cha do thill e gu Paris gu ruige gu 1778, is fhuair
e urram le daoine a bhith a' seasamh agus a' bualadh bhasan an uair sin.
Chaochail e an siud nuair a bha e 83 bliadhna a dh’ aois.

Dìreach mar ghuth na "deagh amannan ann am làithean an iarainn sin" (Fraingis:
«bon temps (de) ce siècle de fer!») anns an leabhar Le Mondain, bha Voltaire cho
dèidheil air saimheachas agus air aoibhneas a’ bhìdh agus a’ chòmhraidh, agus
bha e dhen bheachd gu robh iad, còmhla ris an dràma, na cleachdaidhean na b’
ionnsaichte anns a’ cho-chomann. Chuireadh e uallach air a chuid chomhfhurtachd
shaoghalta oir gur e barantas a chuid shaorsa is neo-eisimeileachd a bh' ann.
Dh’fhàs e a cho beartach tro sheilbhean baralach gum b’ urrainn dha caisteal a
cheannach ann am Ferney ann an 1759, le companaich foghlaimte inntinneach a’
cèilidh air. A dh’aindeoin sin, bha e daonnan aimhreiteach agus gu math
fiadhaich leis a chuid nàmhaidean, mar Jean-Jacques Rousseau.

Aig àm Ar-a-mach na Frainge bhite dhen bheachd gur e roi-ruithear a bh’ ann an
Voltaire agus an nàmhaid aige Jean-Jacques Rousseau, is chaidh an dust aige a
thoirt dhan Panthéon ann an 1791, an darna fear an dèidh Honoré Gabriel Riqueti
de Mirabeau. Ghlèidheadh an dìleab a leig Voltaire glè chudromach ri linne III
Poblachd na Frainge is bho 1870 rachadh an t-ainm aige a chur gu rathad agus
ceàrnaig ann am Paris (is beag air bheag gu cidhean, sràidean, sgoiltean,
stèiseanan trèana fo thalamh is a h-uile càil). Anns an 19mh Linn bha na sgrìobh
is na smaoinich e aig cnag na cùise anns an strì eadar an fheadhainn a bha an
aghaidh agus an fheadhainn a bha airson sgoiltean neo-chràbhach na Stàite, mòran
na b’ fhaide na smaoinich na daoine aig àm an t-Soillearachaidh.

Bhuineadh na Arouet do Saint-Loup, baile beag ann an ceann an tuath na sgìre
Poitou, is iad nan cairtearan an siud fad an 15mh Linn agus an 16mh Linn. ‘S e
eisimpleir dhe dol suas nam bùirdeasach anns an 17mh Linn a bh' ann na Arouet.
Chaidh a’ chiad Arouet gu Paris ann an 1625, is dh’fhosgail e bùth shìoda. Phòs
e nighean cheannaiche-aodaich is dh’fhàs e a bhith cho beartach gum faodadh e
dreuchd mar nòtair aig Taigh na Cùirte ann an Châtelet a cheannachd do a mhac,
athair Voltaire, ann an 1675. Le sin, b’ urrainn dha a bhith na uasail laghail
(Fraingis: noblesse de robe), neo tighearna a cheannaich an tiotal aige. Bha
athair Voltaire uabhasach dìorrasach seòlta: dh’ fhàs e càirdeil le daoine
cudromach, thug e piseach air beairteas an teaghlaich, phòs e nighean clèireach
cùirte, reic e an dreuchd aige ann an 1696 is fhuair e dreuchd mar chomhairliche
an rìgh. Dh’eug màthair Voltaire nuair a bha esan dìreach seachd bliadhna a
dh’aois. Bha a bhràthair mòr, Armand Arouet (1685 – 1745), fear-lagha anns a’
chòmhdhail, Caitligeach cruaidh agus janseneach làidir, seana-ghille agus
shealbhaich Voltaire a chuid oighreachdan. Bha piuthar aige cuideachd, Marie
Arouet (a chaochail air an 15mh latha dhen Dhàmhair 1726), bean Pierre François
Mignot, sgrìobhaiche oifigeil. ‘S e ise an aon Arouet a chòrdadh le Voltaire.
Bha ceathrar chloinne aice, sagart agus sgrìobhadair nam measg. Thuirt Voltaire:
“Tha dithis cràichte agam, fear ann an rosg agus fear eile ann am bàrdachd”.

Bha athair Voltaire ag iarraidh deagh fhoghlaim inntleachdail a thoirt dha a
mhac, a bha cho tapaidh nuair a bha e fhathast na leanabh. Nuair a bha e 10
bliadhna a dh’aois chaidh e gu sgoil An Comainn Iosaid lycée Louis-le-Grand, an
sgoil na bu spaideile agus na bu dhaoire ann am Paris. Dh’ionnsachadh na
sagartan Laideann, Greugais agus òr-chainnt. A bharrachd air sin bha iad ag
iarraidh ceannardan na dùthcha a chruthachadh is shealladh iad cleachdaidhean na
daoine mòra dha na sgoilearan aca. Le sin, bha deasbadan, argamaidean laghail,
farpaisean bhàrdachd, agus drama uabhasach cudromach aig an sgoil. ‘S e sàr
sgoilear a bh’ ann Arouet òg agus dh’fhàs e a bhith gu math cliùiteach airson a
chuid bhàrdachd. Dh’ionnsaich e ciamar a chòrdadh ris na daoine mòra is ciamar a
bhruidhinn riutha mar cho-inbheach co-dhiù. Dh’fhàs e gu math càirdeil ri daoine
cudromach is rachadh aige ris a' chàirdeas sin a chleachdadh fad a bheatha, gu
seachd àraidh na bràithrean D’Argenson, nam ministearan fo Louis XV agus Louis
François Armand de Vignerot du Plessis, Iarla Richelieu.



https://gd.wikipedia.org/wiki/Somhairle_MacGill-Eain

'S e prìomh bhàrd Gàidhlig an fhicheadamh linn a bh' ann an Somhairle
MacGill-Eain (26 an Dàmhair 1911, Òsgaig - 24 an t-Samhain 1996, Inbhir Nis).
Dh' atharraich e saoghal bàrdachd na Gàidhlig gu tur nuair a dh'fhoillsich e
Dàin do Eimhir ann an 1943. Tha an sreath bàrdachd seo a' suathadh air gaol,
briseadh-cridhe, An Cuilthionn, Cogadh Sìobhalta na Spàinne, Ùisdean
MacDhiarmaid, co-mhaoineas is nàiseantachas, uaireannan anns an aon dàn.

Rugadh Somhairle MacGill-Eain ann an 26 an Dàmhair 1911 ann an Òsgaig, baile
beag ann an Eilean Ratharsair. Fhuair e foghlam òige an toiseach ann an
Ratharsair fhèin agus an uair sin anns an àrd-sgoil ann am Port Rìgh.

Bha an Eaglais Shaor-Chlèireach làidir ann an Ratharsair nuair a bha
MacGill-Eain òg. 'S e cuspair dha-rìribh inntinneach a th' ann cuideachd dè a'
bhuaidh a bha aig an eaglais air a shealladh air an t-saoghal agus air beatha.
Tha facail agus ìomhaighean a bhuineas do chreideamh a' nochdadh tric na obair
agus chithear e gan cleachdadh gus teachdaireachd làidir a thoirt mu ar
coinneamh. Mar eisimpleir, anns a' bhàrdachd "Calbharaigh" is ann air bochdainn
a' bhaile mhòir a tha e a' bualadh. Ann an "Ùrnaigh" tha e ga rùsgadh fhèin agus
ag ràdh gur e "cridhe sgàinte" a tha aige-san.

Dh'fhàs e an-àird le beartas de bheul-aithris ga chuairteachadh agus còmhla ri
sin bha e geur-mhothachail air eachdraidh riaslach a dhaoine tro na linntean.
Ghabh bràthair a sheanar pàirt anns an strì ainmeil a ghabh àite ann am Bràighe
an Eilean Sgitheanaich ann an 1882. Bha cuimhne nan tachartasan sin fhathast beò
air beul an t-sluaigh an uair a bha Somhairle òg agus tha a h-uile coltas gun do
rinn iad làrach dhomhain ann.

Chaidh e dhan Oilthigh Dhùn Éideann ann an 1929. Bha an t-Ollamh Herbert
Grierson ga theagaisg, is bha ùidh aig MacGill-Eain ann am bàrdachd John Donne
is na bàird "metaphysical" eile. Fhad 's a bha e anns an oilthigh choinnich e ri
feadhainn dhan tug e àite mòr a thaobh litreachais. Nam measg sin bha Seumas
Caird agus Seòras Elder Davie agus bha càirdeas dlùth eadar an triùir aca. An
uair a bha e na oileanach gus dreuchd na teagasg a thoirt a-mach choinnich e ri
Ùisdean MacDhiarmaid. Bha tarraing mhòr eadar an dithis agus lean sin gus an do
bhàsaich MacDhiarmaid ann an 1978. Tha gu leòr den bheachd gun do ràinig
Somhairle MacGill-Eain inbhe a cheart cho urramach mar bhàrd ri MacDhiarmaid
agus ri Edwin Muir.

Thòisich Somhairle a' teagaisg anns an àrd-sgoil ann am Port Rìgh ann an 1934
agus ghluais e do Thobar Mhoire ann an 1938. Tha e fhèin a' dèanamh aithnichte
gun robh buaidh mhòr aig àilleachd, trioblaidean agus eachdraidh Mhuile air. Is
ann dhan àm sin a bhuineas a' bhàrdachd dhrùidhteach "Ban-Ghàidheal".

Ann an 1939 chaidh e a Dhùn Éideann. Choinnich e an sin a-rithist ri Raibeart
Garioch air an robh e eòlach mar bhàrd bho bha iad san oilthigh. Nochd leabhran
de bhàrdachd an dithis, Seventeen Songs for Sixpence, ann an 1940.

As t-fhoghar a' bhliadhna sin chaidh a thogail dhan arm agus chaidh e a
thrèanadh ann an Sasainn. Deireadh 1941 chaidh a chur dhan Èiphit. Shruth
bàrdachd gu math làidir bho na chunnaic agus na dh'fhairich e ann an sin, mar
"Glac a' Bhàis", "Latha Foghair", "Gluaisibh gu Deas"; "Curaidhean"; "Alasdair
MacLeòid"; "Dol an Iar".

Bha e air a dhroch leòn aig Blàr El Alamein deireadh 1942 agus thug e gu foghar
1943 a' falbh ospadail. Anns an t-Samhain 1943, nochd Dàin do Eimhir agus Dàin
Eile ann an clò. B' e sin a' chiad chruinneachadh dhan bhàrdachd aige fhèin na
h-aonar. An uair a bha e deiseil san arm thill e gu teagaisg ann an Dùn Éideann.
Phòs e Renee Chamshron ann an 1946. Tha an toileachas agus an fhois-inntinn a
thug seo dha a' tighinn am bàrr ann an "Solais" agus "Nighean is Seann Òrain".
Bha iad a' fuireach ann an Dùn Èideann gu 1956.

As an sin chaidh e gu bhith na mhaighstir-sgoile anns a' Phloc agus sin far an
robh e gus an do leig e dheth a dhreuchd ann an 1972. Bhon àm sin bha e na
sgrìobhaiche aig Oilthigh Dhùn Éideann agus aig Sabhal Mòr Ostaig. Bha e a'
fuireach anns A' Bhràighe, faisg air Port Rìgh. Bhàsaich e 24 an t-Samhain 1996
agus dh'fhàg e dìleab luachmhor às a dhèidh aig saoghal na Gàidhlig agus aig
saoghal litreachais.

Ann an 1940, dh'fhoillsich MacGill-Eain is Raibeart Garioch leabhran de
bhàrdachd ri chèile, Seventeen Songs for Sixpence.

Anns an t-Samhain 1943, nochd Dàin do Eimhir agus Dàin Eile ann an clò. B' e sin
a' chiad chruinneachadh dhan bhàrdachd aige fhèin na h-aonar. Tha mòran dhan
bhàrdachd seo a' goil le gaol agus fèin-sgrùdadh, is Cogadh Sìobhalta na
Spàinne. Bha dealbhan ann le William Crosbie.

Ann an 1954, nochd “Hallaig”, dàn Gàidhlig le MacGill-Eain, ann an clò anns an
iris Ghàidhlig Gairm (Àireamh 8, An Samhradh, 1954). 'S e baile fuadaichte ann
an Ratharsair a th'

Ann an 1977 nochd a' bhàrdachd aige fon thiotal Reothairt is Conntraigh agus ann
an 1989 chaidh cruinneachadh tapaidh den obair aige fhoillseachadh, O Choille gu
Bearradh. Tha an crui

Ann an "Gaoir na h-Eòrpa" tha raon eile a bha ga ghluasad gu mòr a' tighinn gu
uachdar - 's e sin an strì a bha a' dol air adhart anns an Spàinn timcheall air
1936-37. Tha e aithnichte gur ann gu poileataics na làimhe clì a bha e air
aomadh. Bho phìosan mar "Gealach Ùr" tha e ri fhaicinn gun robh
co-fhaireachdainn aige dhan fheallsanachd aig Marx, ach gheibhear blas na
nàiseantachd air an obair aige cuideachd.



https://gd.wikipedia.org/wiki/Sileadh

Ann an sìde-eòlas agus ann an gnàth-shìde, 's e a h-uile sèorsa uisge a thuiteas
bhon àile agus a ruigeas an talamh a th' ann an sileadh (Gàidhlig Mhanainn:
Frassaghey, Gaeilge: báisteach). Bheir sin a-steach uisge fhèin, ceòban,
sneachd, flin, clachan-meallain, ach cha toir sin a-steach bhiorga, ceò air neo
driùchd, a tha nas coltaiche ri co-dhlùthachadh na sileadh fhèin. Canar
uisge-adhair ris na tuiteas de shilidh air an aon àite.

Tha sileadh na phàirt gu math cudromach a' cearcaill uisge, leis gun toir e bùrn
ùr dhan talamh, a bhrosnaicheas am beatha sa phlanaid againn, an dà chuid do dh'
ainmhidhean agus do lusan, a dh' fheumas an t-uisge airson a thighinn beò. 'S
ann anns na sgòthan a thoisicheas an sileadh, is tuitidh an t-uisge ann am
boinnealaich nuair a bhios na sgòthan loma-làn, is bheir cumhachd iom-thàirnge
gu tìr iad. 'S urrainnear sgòthan a chruthachadh gus an sileadh a thoirt dhan
talamh ma sgaoilear stuth ceimigeach san adhar (mar airgead-niotrait) a-measg
nan sgòthan. Bheir sin piseach air na boinnealaich agus bidh sileadh an lùib an
ceann greiseig, ged nach eil an sileadh seo fhathast cho math 's a ghabhas.



https://gd.wikipedia.org/wiki/Sgoil_Gh%C3%A0idhlig_Ghlaschu

'S e sgoil ann an Glaschu a tha ann an Sgoil Ghàidhlig Ghlaschu, far a bheil am
foghlam ga lìbhrigeadh tro mheadhan na Gàidhlig.

Chaidh a' chiad sgoil fhosgladh ann an 1999 mar "Bun-sgoil Ghàidhlig Ghlaschu".
Ach cha robh an togalach mòr gu leòr mar sin dh'fhosgail sgoil ùr, Sgoil
Ghàidhlig Ghlaschu san Lùnastal 2006. 'S e sin an aon sgoil Ghàidhlig ann an
Alba, far a bheil Sgoil Àraich, Bun-sgoil agus Àrd-sgoil anns an aon togalach.

Thèid na cùrsaichean den Churraicealam Albannach a theagaisg tron Ghàidhlig
a-mhàin. An luib an modh teagaisg seo, thig fèin-dhearbadh air Gaidheal òga
Ghlaschu. Chaidh cùrsaichean mar ceimigeachd, teicneòlas is matamataig a
leasachadh aig ìre Àrd-sgoil. Tha clasaichean coimpiutaireachd is dràma ann
cuideachd. Is a' Ghàidhlig chànan làitheil air fad na sgoile.

Anns na bliadhnaichean sa chaidh tha àireamh nan sgoilearan ann am foghlam tro
mheadhan na Gàidhlig ann an Glaschu a’ sìor fhàs. Anns a’ bhliadhna
acadaimigeach 2007 gu 2008, dh’èirich àireamh nan sgoilearan 11% an aghaidh
àrdachadh de 4% gu nàiseanta. Bho 2008 gu 2009 bha mu 400 sgoilear gu lèir ann.
Ann an 2009/2010 tha mu 13% de sgoilearan bun-sgoile agus 25% de sgoilearan
àrd-sgoile ann am foghlam tro mheadhan na Gàidhlig na h-Alba air fad ann an
Glaschu.

Air barrachd, tha prògraman cultarach don chloinn, m.e.: òrain is dannsa
tradaiseanta no pìobaireachd. Bithear a’ toirt misneachd dhaibh pàirt a gabhail
ann an co-fharpaisean is taisbeanaidhean, ann am Mòdan is Fèisean ionadail. Le
sin thathar an dòchas gum bi iad a’ toirt Gàidhlig a-mach às an sgoil dhan
choimhearsnachd.



https://gd.wikipedia.org/wiki/Raibeart_Burns

Is e Raibeart Burns (Allmhaigh, 25 am Faoilleach 1759 - Dùn Phrìs, 21 an
t-Iuchar 1796), no Rabbie Burns anns a' Bheurla Ghallda, bàrd Albannach
anabarrach mòr-chòrdte, agus bàrd nàiseanta na h-Alba. Sgrìobh Burns a' chuid as
motha de'n bhàrdachd aige ann am Beurla Gallda. Rugadh e ann an Allmhaigh, ann
an Siorrachd Àir. Bha e na mhac coiteir, agus aon de seachdnar cloinne. Thogadh
Burns ann am bochdainn agus fhuair e a theachd-an-tìr mar treabhaiche, obair gu
math cruaidh a chur ris a' bhàs tràth aige (le tinneas-cridhe loidhnicheadh) ann
an 1796.

Am measg na bàrdachd agus nan òran as ainmeile aige, gheibhear òrain gaoil
(Green Grow the Rashes O' , Ye Banks and Braes), dàin aithriseach (Tam
O'Shanter, a sgrìobh e ann an Dùn Sgoir), òrain nàiseantach (Brosnachadh Bhruis
(Scots Wha Hae)), òrain sòisealach (A Man's a Man for A That), dàin a bheir
iomradh air a bheatha air an dùthaich (To a Mouse), agus òran eadar-nàiseanta na
bliadhna ùire, An Tìm a bh' ann o chian (Auld Lang Syne). Air sgàth na bàrdachd
sòisealaich aige, tha e na ghaisgeach do mhòran dhaoine air feadh an t-saoghail.
Bha Burns gu math deidheil air cuideachd nam boireannach agus bha iomadh
companach as pòsadh agus leanabh dìolain aige. An diugh, bithidh Albannaich a'
moladh a chuimhne gach Faoilteach 25mh aig suipearan Burns. Tha ìomhaighean air
togail an urram dha air feadh an t-saoghail (mar eisimpleir, ann an San
Francisco, New York, agus Vancouver). Sheinneadh an t-òran A Man's a Man aig
fuasgladh na Pàrlamaid Albannach ann an 1999.

Sgrìobh Burns an dàn ainmeil The Deil's awa' wi' the Exciseman (Gàidhlig: Tha an
diabhal air falbh leis a' ghàidsear) an Inbhir Anainn ann an 1792, nuair a bha
esan fhèin na ghàidsear.



https://gd.wikipedia.org/wiki/Rabat

'S e Rabat prìomh-bhaile Mharoco (Arabais: الرباط, - ar-Rabāṭ, neo ar-Ribāṭ).
Anns a’ bhliadhna 2007 bha mu 1.7 millean duine a’ fuireach ann. Tha am baile
suidhichte air a' Chuan Siar aig inbhir Abhainn Bou Regreg. Tha Rabat 1,570km
air falbh bho Thunis (Tuinisia), 946km bho Algiers (Aildiria), 1,857km bho
Tripoli (Libia), 995km bho El Aaiún (Sathara an Iar), agus 776km bho Mhadrid (An
Spàinn). Tha e suidhichte air an àirde an iar-thuath na dùthcha, aig 24m os
cionn ìre na mara.

'S e Rabat an dàrna baile as cudthromaiche den dùthaich às dèidh Casablanca.
Chaidh am baile a stèidheachadh mar thuineachadh anns an 3mh linn RC. B’e
Chellah an t-ainm a bha air aig an àm. Anns a' bhliadhna 40 AD bha am baile fo
smachd nan Ròmanach, an uair sin (250 AD) fo smachd nam Berber.

Chaidh ainm a’ bhaile atharrachadh gu Ribatu l-Fath (a’ ciallachadh:
"daingneachd a' bhuaidh-làraich,"). Thàinig an t-ainm Rabat bhon ainm sin.
Chaidh Tùr Hassan, neo Tour Hassan (Arabais: صومعة حسان) a thogail anns a’
bhliadhna 1195. Mhiannaich an Sultan Yacoub al-Mansour am minaret agus am mosg
as motha air feadh an t-Saoghail a thogail. Ach chuir bàs an t-Sultan stad air
an obair.



https://gd.wikipedia.org/wiki/Nicolaus_Copernicus

B’ e Nicolaus Copernicus (Gearmailtis: Nikolaus Korpernikus, Pòlais Mikołaj
Kopernik) a’ chiad reul-eòlaiche anns an Roinn Eòrpa a sgrìobh teòiric phuncail
mu An Crios-grèine. Dh’fhoillsich e an leabhar: De revolutionibus orbium
coelestium (A thaobh Cuairtean nan Cruinne Speurach). Canar gun do thòisich
reul-eòlas ann an nòs ùr air sgàth an leabhair sin.

Rugadh Nicolaus Copernicus air 19mh Gearran, 1473 ann an Toruń, Rìoghachd na
Pòlainn (1385 - 1569) anns an t-seann dùthaich, A’ Phruis. Eadar 1491 is 1494
bha e a' dol gu Oilthigh Jagiellonian ann an Kraków. An uair sin chaidh e don
Eadailt. An toiseach bha e ann an Oilthigh Bhologna, far an do dh’ionnsaich e
lagh agus reul-eòlas. An dèidh sin, chaidh e gu Oilthigh Phadua ann am Padova,
far an do dh’ ionnsaich e a bhith na dhotair. Chuir e an cuid as motha den
bheatha aige seachad ann an Frombork/Ermland ri taobh a' Mhuir Baltach. Bha e ag
obair mar fhear-lagha, dotair, luchd-obrach clèireil, riaghladair,
neach-chomhairle agus neach-rèite.

Anns an 16mh linn bha am mòr-shluagh agus an Eaglais Caitligeach den bheachd gun
robh an Saoghal ann am meadhan fànais (Siostam cruinn-meadhanach). Ach bho àm gu
àm nochdadh beachdan eile: Is dòcha gur e A' Ghrian a th' aig cridhe fànais
(siostam grian-mheadhanach). Mar sin dheth, cha robh na beachd-smaointean aig
Copernicus cho ùr sin. Bha reuladairean a’ sgrìobhadh mu dheidhinn bho chionn
linntean:

Chuala Copernicus mun t-siostam Greugach nuair a bha e anns an Eadailt. Rinn e
rannsachadh airson faighinn a-mach mu ghluasad nam planaidean. Mar sin dheth, b’
e Copernicus a' chiad reul-eòlaiche aig an robh siostam matamataigeach gu math
mionaideach mu heliocentrism. Thuirt esan gu bheil a’ ghrian anns an aon àite
agus gu bheil an Saoghal agus na planaidean eile a’ cuartachadh na grèine. Rinn
Kepler obair a bharrachd air an t-siostaim sin. Ach b' e Galileo Galilei am fear
a chaidh le teòiric Chopernicus an aghaidh na h-Eaglaise Caitligich (1610 -
1633).

Ann an 1510 sgrìobh Copernicus leabhar beag Commentariolus (Litte Commentary),
anns an do thug e seachad na beachdan ùra aige. Thòisich e air sùil gheur a
chumail air gluasad nam planaidean airson a dhèanamh cinnteach gun robh an
teoiric aige ceart. Bha e ag obair gu math cruaidh fad bliadhnaichean agus
chruinnich e na smaointean aige ri chèile ann an leabhar De revolutionibus
orbium coelestium (A thaobh Cuairtean nan Cruinne Speurach). Ach bha Copernicus
ro dhiùid an leabhar aige fhoillseachadh. Ann an 1539 thachair e ri Georg
Joachim Rheticus, (sgoilear Mhelanchthon agus ollamh matamataig à Wittenberg).
Chunnaic Rheticus dè cho math 's a bha an leabhar agus thug sin misneachd do
Chopernicus. Mu dheireadh thall, dh'aontaich Copernicus an leabhar a
chlò-bhualadh. Bha e deiseil dìreach mus do chaochail e air 24mh Cèitean, 1543
ann an Frombork.



https://gd.wikipedia.org/wiki/Lugo

'S e baile mòr air an àirde an iar-thuath na Spàinne a th’ ann Lugo. ‘S ann às
an Laideann Lucus Augusti a th' ann an t-ainm, is bha am baile a stèidheachadh
mu 25 Ro Chrìosd. 'S docha gun do stèidhich na Ròmanaich an t-ainm aca air an
t-seann ainm Lugh, Dia Ceilteach. Tha Lugo suidhichte ann an Roinn Lugo, shuas
air còmhnard àrd, aig 370m os cionn ìre na mara, ri taobh na h-aibhne Miño. Tha
Lugo 492km air falbh bho Mhadrid, prìomh-bhaile na Spàinne, agus 81km bho
Santiago de Compostela, prìomh-bhaile na Gàilise. Tha 97,635 daoine a’ fuireach
ann an Lugo, an 4mh baile as motha anns a' Ghàilis agus an 66mh baile na
Spàinne. A bharrachd air sin, ‘s e prìomh-bhaile na Roinne Lugo a th' ann Lugo
cuideachd.

Tha e coltach gur ann à Lucus Augusti ann an Laideann a tha an t-ainm - tha
lucas a' ciallachadh coille naomh. A dh'aindeoin sin, tha cuid ag ràdh gur ann à
ainm an Dheth Ceilteach Lugh a tha e.

Chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936.



https://gd.wikipedia.org/wiki/Jena

‘S e baile mòr air an àirde an ear-dheas na Gearmailte a th’ ann an Jena
(IPA:ˈjeːna). Tha e suidhichte aig 155m os cionn ìre na mara ri taobh na
h-aibhne Saale, anns an stàit Thüringen, 216km air falbh bho Bherlin agus 151km
bho Dresden. ‘S e Kreisfreie Stadt neo baile neo-eisimeileachd a th’ ann agus
tha mu 25,000 oileanaich aig an oilthigh. Tha 104,449 duine a' fuireach anns a’
bhaile.

Chaidh Jena a chlàradh airson a’ chiad turas ann an sgrìobhainn bho 1182. Anns
an 11mh Linn bha am baile fo na h-Uachdarain à Lobdeburg ach, anns an ath linn,
dh’ fhàs e a bhith na bhaile neo-eisimeileach le margaidh, laghan agus
britheamhan aige fhèin. Chaidh an eaconomaidh ionad a stèidheachadh air fìon.
Ràinig na manaich Dominicanach ann an 1286 is na Cistercianaich ann an 1301.

Chuir na h-uachdarain à Meißen am baile fo smachd dhaibh ann an 1331. Bha Jena
leis na Wettin, sealbhadairean na Meißen, bho 1423 is fiù ’s chum iad e an dèidh
sgaradh na h-oighreachdan aca ann an 1485.

Ràinig an Ath-leasachadh gu Jena ann an 1523. Thug muinntir a’ bhaile
ionnsaighean air taighean-cràbhaidh nan Dominicanach is nan Carmeliteach fad na
bliadhnaichean a lean sin. Stèidhich an Rìgh Jan Freidrich à Sagsainn Oilthigh
Jena (Oilthigh Jena Friedrich Schiller mar an canar e an-diugh) ann an 1558.

‘S e prìomh-bhaile na Diùcachd Saxe-Jena fad ùine ghoirid a bh’ann Jena, dìreach
bho 1670 gu 1690. Ghabh Sagsainn-Eisenach thairis Jena ann an 1692 ach chaidh e
a chur ri Diùcachd Saxe-Weimar ann an 1741 far an robh e ruige 1918.

Dh’fhàs an t-oilthigh a bhith am fear na bu mhotha is na bu chliùitiche anns a’
Ghearmailt air fad aig deireadh an 18mh Linn is le sin bha Jena uabhasach làidir
taobh Feallsanachd aislingeach (le ollamhan mar Johann Gottlieb Fichte, Georg
Wilhelm Friedrich Hegel, Friedrich Schiller agus Friedrich Wilhelm Joseph
Schelling) agus romansaidheachd tràth (le bàird mar Novalis, na bràithrean
Schlegel agus Ludwig Tieck). Choinnich Goethe agus Schiller aig an an oilthigh
ann an 1743 agus bha deagh chàirdeas maireannach aca.

Chuir Napoléon ruaig air Arm na Pruise an seo air an 18mh An Dàmhair 1806, aig
Cath Jena-Auerstedt. Shabaid muinntir a’ bhaile an aghaidh nam Frangach, gu
h-àraidh na h-oileanaich, is mòran dhaibh a’ sabaid anns na feachd saor Lützow
(Gearmailtis: Lützowsches Freikorps) ann a 1813. An ceann dà bhliadhna chaidh am
buidheann càirdeil Urburschenschaft a stèidheachadh anns a’ bhaile. Chaochail an
sgrìobhadair Rudolf Christoph Eucken ann an Jena ann an 1908.

B’ urrainn do Jena a bhith ga leasachadh fhèin aig toiseach an 19mh Linn taobh
innealtachd pongalachd, glainne agus fradharceolas air sàilleabh gu robh
rathad-iarainn ann, Saalbahn (rathad-iarainn an Salle) a’ dol ri taobh na
h-aibhne Salle bho Halle (Saale)/Leipzig gu Nürnberg. Chaidh companaidhean
ainmeil air an stèidheachadh ann an Jena aig an àm, mar eisimpleir Carl Zeiss AG
agus Schott AG.

Aig deireadh an Dàrna Cogaidh ann an 1945, thug na h-Aimearaganaich is na
Sasannaich ionnsaighean le bomaichean troma air Jena.Chaidh 153 a mharbhadh is
bha mòr-chuid sheann mheadhan a’ bhaile air a mhilleadh. Dhèanadh obair càraidh
airsan an dèidh a’ chogaidh.

Tha Jena air a bhith na phàirt Thüringen bho stèidheachadh na stàite sin ann an
1920,is chaidh e a thoirt a-steach dhan DDR ann an 1949 is am broinn na sgìre
Gera bho 1952. ‘S e pàirt na Stàite Shaoir Thüringen agus Poblachd Fheadarail na
Gearmailte a th’ ann Jena bho 1990.



https://gd.wikipedia.org/wiki/Hobbit

Tha Hàbadan (no Hobbit(ean)) 'nan sìol às an domhan Mheadhan-thalmhainn
cruthaichte le J. R. R. Tolkien. Nochdaidh Meadhan-thalmhainn a' chiad 'san
leabhar The Hobbit. Cluichidh iad cuideachd prìomh-dhreuchd 'san Tighearna nam
Fàinnean.

Tha eadar dà ri ceithir troighean a dh'àirde anns na Hàbadan, an àirde chumanta
'bhith 3 troighean 's leth, le cluasan socach beagan agus casan mòra molach le
buinn leathrachaile, do bhrìgh le cha cur brògan mu am casan. Tha iad an dèidh
air beatha sìtheil, gun deuchainn le tuathanachas, ithe, 'gus àm le càirdean.
Maireann rudeigin nas fhaide na daoine daonna, 's thèid do Hàbadan suas do 130
bliadhna air uairibh mhaireann (le 100 bliadhna cumanta). Tha 'n aois ri
"thighinn gu inbhe" do Hàbad òg 33, an àite 21 bliadhna ri daoine daonna. Mar
sin bhiodh Hàbad le 50 bliadhna aois meadhan-aosda 'mhàin. 'S toil le Hàbadan ag
òl leann aig taighean-leanna, cha eu-coltach na muinntir na dùthcha na Sasainn,
a bha 'n dùsgadh-inntinn Tholkien. 'S urrainn dhuinn ain cuideachd fhaicinn 'san
ainm a roghnaich Tolkien dham chuid a' Mheadhain-thalmhainn far a dh'fhuirich na
Hàbadan: tha "An t-Sìorrachd" coltach gu soilleir dhan ainmean nan sìorrachdan
Sasainn (e.g., Lancashire, Shropshire).

Tha Hàbadan càirdeach ri Daoine gu follaiseach, agus tha iad comharraichte ri
meanglan an t-sìol sin. Tha am bun eagarra neo-aithnichte, ach leis an Treas
Linn mhoch bha iad a' fuireach 'san Srathan an Anduin 'san Rhobhainion.

Tha Hàbadan cuideachd air chantainn ri Luchd-leth ('san Sindarin, perian aonar
agus periannath iomarra) seach an àirde bheag. Ge-tà, tha 'n facal beagan
cronail ri Hàbadan, seach dhaibh fhèin chan eil iad 'leth' de rud sam bith, agus
cha chleachd iad an facal a thoirt iomradh orra fhèin gu dearbh. Tha 'n bunachas
Tholkien air 'Hàbad' ùidheil cuideachd: cruthaichte gu soilleir gun ro-bhath,
bhiodh nàdarra dha ga cheangal dhan ro-leasachan na Gearmailtise hob ciallachadh
beag (e.g. hobgoblin (bòcan)). Ge-tà, tha 'n ro-leasachan seo a' cur là air an
13mh Linn "a-mhàin", ro-fhadalach leis na h-inbhean Tholkien, 's mar sin rinn e
bunachas eile, às an Sean-Bheurla hol-bytla, "còmhnaiche-tuill". Nuair nas
fhadalaiche thòisich e ag obrachadh air na cuideachdan nam cànanan nas fhaide,
bha Hàbad a bhith bunaichte às an Rohirris (gu fìor Sean-Bheurla - a bheil
Rohirris co-shìnte ri 'san domhan Tholkien) Holbytlan (toglaichean-tuill). 'San
Westron àrsaideach, bha 'n t-ainm Kuduk (Hàbad), bunaichte às an Rohirris
àrsaideach kûd-dûkan (còmhnaiche-tuill).

A-rèir ri Tolkien, bha am facal hàbad an ciad bunabhas de An Hàbad a chruthaich
e. Ri neach-teagaisg de oilthigh, mar a chaidh an sgeul, b' e 'san obair de
cheartachadh aithisgean nuair thòisich e sgrìobadh air mìr phàipeir, "Ann an
toll 'san talamh dh'fhuirich ann Hàbad", agus chinn an lìonmhorachd nan sgeulan
às sin. 'S e math a thoirt fa-near, ge-tà, gun robh an smuain nan creutair beag
fuireach ann an tuill dèanta eòlach air Tolkien le aon a oileanaich ann an sgeul
a sgrìobh e.

Ged anns An Hàbad 's e toirt iomradh air Gandalf a "bha 'n urra ri mòran
òganaich 's chaileagan ciùine 'dol de 'steach dham Ghorm ri deuchainnean saobha"
chan eil ban-hàbadan air nochdadh anns na sgeulan Tholkien dèanamh sin; ge-tà
th'ann ban-Hàbadan 'na obrachan, mar an Lobelia Sackville-Baggins chumhachdach.

Gu h-eachdraidheil, tha na Hàbadan àitheanta ri 'san Ghleann na h-Anduin air
bhunachadh, eadar Mirkwood agus na Beinntean a' Cheò. A-rèir ris An Tighearna
nam Fàinnean, tha iad na tuairisgeulan na sinnsireachd air chall timcheall mar a
tha iad co-cheangailte ris a' chòrr a' chinne-daonna. Aig an uair seo, bh'ann
trì cinne-Hàbad, le nàdaran eugsmhaile. Bha na Harfùtaich as cumanta agus ach
beag ceudna dhan Hàbadan mar bha iad air thoirt dealbh air anns An Tighearna nam
Fàinnean. Bha dàimh air uisge, bàtaichean is snàmh aig na Stùraich; bha na
Fallohidich 'nan daoine dàna. (Bh' eadar nan dòighean seo nas ainnimhe ann an
làithnean nas fhadalaiche.) Fad suidhichte 'san Ghleann na h-aibhne na h-Anduin
dh'fhuirich na Hàbadan dlùth ris na dh'Éothéod, na sinnsearan nan Rohirrim, agus
stiùir sin ri beagan cur fios gu eatorra. Cho buil tha mòran nam facal sean agus
ainmean 'san "Hàbadais" 'nan sruth-fhclan nam facal 'san Rohirric, cho mòran ri
a b' urrainn do cuideigin eadhon gun teagasg cànanach an caraid thuigsinn
(sgrìobhadh Merridh nas fhadalaiche leabhar iomlan coisrigte dham chàirdeas,
Ainmean Seana nan Ainmean-Àite 'san Sìorrachd).

Àmeigin dlùth dhan tòiseachadh na Treas Linn, ghabh iad orra fhèin, air
adhbharan neo-aithnichte, ach 's dòcha gabhail a-staigh an cumhachd Mhordor, an
obair dhain de dol thairis nam Beinntean a' Cheò. Ge-tà, dh'fhuirich roinn nan
Stùraich an dèidh, 'gus 's e na luchd seo a thigeadh Gollum mòran bliadhnachan
nas fhadalaiche. Ghabh na Hàbadan slighean eugsamhaile 'nan turas dhan Iar, ach
re ùine thàinig iad ri tìr eadar an Abhainn Bharanduin (a dh'ath-ainmich iad
Branndaidh-fìon) agus na Cnocan na h-Aimsire. An-siud bhunaich iad mòran
tuineachaidhean, agus thòisich eadar na cinnean-Hàbad fhàs doilleir.

Mun cuairt an bliadhna 1600 na Treas Linn, shocraich dithis bràthair
Fhallohideach, a-rithist air adhbharan neo-aithnichte, a dhol thairis na
h-Aibhne Bharanduin agus àitich air an taobh eile. Lean meudan mòra nan Hàbad
iad, agus a' chuid as motha an talamh sean air dhìobradh. Mhair Bridh agus
beagan bailean cuairteachadh 'mhàin gus an deireadh na Treas Linn. Tha 'n tìr
nuadh a bhunaich iad air a' bruach na h-Iar na h-Aibhne Bharanduin air chantainn
ris an t-Sìorrachd.

Faodainn dealbh-dùthcha na t-Sìorrachd agus na tìrean aig an Eriador air
lorgadh.

Gu h-àrsaideach, thug na Hàbadan na t-Sìorrachd facal air strìochdadh ainmeach
dhan Rìghean deireannach na h-Arnor, an dìth 'g aideachadh an tighearnas, a'
greasad am gillean-gnothaich, agus a chumail na drochaidean 's na rathaidean ann
an leasachad 'mhàin. Fad an sabaid deireannach an aghaidh Angmar aig a' Bhlàr na
Fornost, thagair na Hàbadan a chuir iad buidheann de saigheadairean a
chuideachadh ach chan eil seo clàraichte àite sam bith eile. An dèidh dham bhlàr
an rìoghachd na h-Arnor millte, agus 'san neo-làthaireachd an rìgh thagh na
Hàbadan Morair na t-Sìorrachd bho am measg am ceann-cinnidh fhèin.



https://gd.wikipedia.org/wiki/Hendrik_de_Fromantiou

B' e Hendrik de Fromantiou (Maastricht, mu 1633 – Berlin, 28 an t-Ògmhios 1693)
peantair ainmeil às Na Tìrean Ìsle. Rugadh e anns Na Tìrean Ìsle ri linn
Poblachd nan Seachd Roinnean Aonaichte, nuair a bha an dùthaich uabhasach
beairteach.

Sgrìobhadh ainm ann an caochladh dhòigh. Bha e an sàs san ealain bho mu 1658 gu
ruige mu 1670 ann an Den Haag. Ann an 1662 chaidh e gu Amsterdam. Ann am
Bliadhna na Dosgainne (Duitsis: Rampjaar) 1672 chaidh e gu Berlin, far an d’
fhuair e deagh chliù mar phrìomh-pheantair an Righ Friedrich Wilhelm I,
Taghadair Bhrandenburg.

Dh'obraich e ann am Berlin gu ruige 1693. Mar phrìomh-pheantair b’ fheudar dha
iomadach turas a dhèanamh agus mar fhear às na Tìrean Ìsle bha e ann an dàil le
mòran dhaoine san dùthaich aige fhèin. Le sin, ann an 1672 shiubhal e gu
Amsterdam, Den Haag, Antwerpen agus Rotterdam; ann an 1677 gu Haarlem agus (sa
Chèitean dhen bhliadhna sin fhèin) gu Amsterdam a-rithist; ann an 1682 gu
Lunnainn; ann an 1683 bha e air ais ann an Den Haag is Amsterdam; ann an 1684
chaidh e gu Gdańsk is san An Dùbhlachd 1687 thill e gu Amsterdam. Air an 1 an
t-Sultain bha e fiù 's an Haarlem. Chaochail e ann am Berlin ann an 1693.

Phòs e dà thuras: ri Ludowica Wouwerman, nighean a' pheantair Philips Wouwerman
à Haarlem ann an 1697 agus an dàrna turas ri Johanna Blankert. Tha Fromantiou
ainmeil gus ar làithean airson na dealbhan neo-bheò a rinn e (blàthaichean,
sitheann, measan agus vanitas). Ach rinn e dhealbhan dhe beathaichean agus
trompe l'oeil cuideachd. Tha deagh chruinneachaidh na rinne sna
taighean-tasgaidh Noordbrabants Museum an 's-Hertogenbosch agus am
Bonnefantenmuseum an Maastricht.



https://gd.wikipedia.org/wiki/Gustave_Flaubert

B’ e Gustave Flaubert (IPA:ɡystav flobɛʁ) sàr-ùghdar Frangach. Rugadh e ann an
Rouen air an 12mh neo an 13mh latha dhen Dhùbhlachd 1821 agus chaochail e air an
8mh latha dhen Chèitean 1880, ann am baile beag ris an canar Croisset.

Mar sgrìobhadair rosg na b' fheàrr dàrna leth na 19mh linne, thug Gustave
Flaubert buaidh làidir air litreachas na Frainge leis cho domhainn 's a bha a
chuid mhion-sgrùdadh eòlais-inntinn agus am fìorachas litreachail aige, air
sgàth cho soilleir 's a bha e taobh cleachdaidhean na daoine agus a’
cho-chomann, agus air sàilleabh cho cumhachdail 's a bha an stoidhle aige anns
na nobhailean mòra a sgrìobh e, mar eisimpleir Madame Bovary (1857), Salammbô
(1862), L'Éducation sentimentale (1869), neo fiù 's na sgeulachdan goirid aige,
mar Trois Contes (1877).

Bhuineadh e do theaghlach bùirdeasach caitligeach ach 's e Pròstanaich a bh’
anns a chuid shinnsearan. Mar a thuirt e dha na Pròstanaich ann an Nîmes “‘S e
fìor Chaitligeach a th’ annamsa fhèin, ach cha dìochuimhnichidh mi a-riamh gur e
Pròstanach a bh’ anns mo shinnsear na b’ ainmeil.” 'S e an dàrna mhac aig
Achille Cléophas Flaubert (1784-1846), àrd dotair-lannsa aig an ospadal Hôtel
Dieu ann an Rouen, agus a bhean Anne Justine Caroline (Fleuriot) (1793-1872), a
bh’ ann an Gustave.

Fhuair a phàrantan sianar daoine-chloinne: Achille (1813 – 1882); Caroline (1816
–1817); Émile Cléophas (1818 – 1819); Jules (1819 – 1822); Gustave (1821 – 1880)
agus Joséphine Caroline (1824 – 1846). Rugadh e an dèidh dha a phiuthair is
dithis bhràthair na b' aosta a bhàsachadh. Dh’eug a mhàthair nuair a bha i trom
le nighean, Caroline. 'S e Gustave fhèin a thug a cuid foghlaim dhi, mus do phòs
ise. Fhuair Gustave Flaubert leanabas gu math brònach, is thug àrainneachd
dhòrainneach anns am flat aig athair anns an ospadal ann an Rouen
(Taigh-tasgaidh Flaubert an latha an-diugh) buaidh mhòr airsan. A dh’aindeoin
sin, chiùinich sin càirdeas a’ phiuthar bheag Caroline, a rugadh tro bliadhna an
a dhèidh. Bha an teaghlach dhen bheachd gur e a bhràthair mòr a bha na bu
chudromaiche is na bu sgileil, is lean esan athair mar àrd dotair-lannsa aig an
ospadal.

'S e òganach fa leth romansach a bh' ann Flaubert agus bha uidh mhòr aige anns
an litreachas mar-thà, ged nach robh e dealas idir air an fhoghlaim a fhuair e
aig an sgoil Collège royal, neo an uair aig an àrd-sgoil Lycée de Rouen (bho
1832). Chaidh e a chur air falbh anns an Dùbhlachd 1839 airson dhìth-smachd agus
rinn e a chuid dheuchainnean na aonar ann an 1840. Choinnich e Élisa Schlésinger
ann an Trouville-sur-Mer, as t-samhradh 1836. Seo an tachartas na bu
chudromaiche a thachair dha nuair a bha e òg, agus thug sin buaidh mhòr
mhaireannach airsan. Chleachd e an gaol lasanta a dh’fhairich e anns an nobhail
L'Éducation sentimentale, gu seachd àraidh anns an duilleig ainmeil far a
“nochdas” Madame Arnoux ri beulaibh Frédéric òg aig a’ choinneamh geur searbh mu
dheireadh eatorra.

Sheachain e an t-Arm air sgàth gun do bhuannaich e crannchar gill (gu cumanta
aig an àm), agus ann an 1841 thòisich e air an Lagh ag ionnsachadh ann am Paras,
gun dealas, ach bha e gu math beòthail brogail an siud co-dhiù. Choinnich e
mòran dhaoine ainmeil ann an saoghal na ealain is na litreachas, mar an
snaidheadair James Pradier agus an t-ùghdar Maxime Du Camp, deagh charaid aige,
is fiù 's am bàrd agus sgrìobhadair dràma Victor Hugo. Leig e leas an Lagh, nach
do chòrdadh leis a-riamh, anns an Fhaoilleach 1844 an dèidh droch Ghalair
thuiteamach fhulang. Thill e gu Rouen, is an uair sin, bho an t-Òg-mhios 1844
bha e na thàmh ann an Croisset, ri taobh na Seine, faisg air Rouen. Sgrìobh e
sgeulachd neo dhà agus a’ chiad dreach an nobhail L'Éducation sentimentale an
siud. Chaochail athair agus a phiuthar bheag ann an corra sheachdain aig
toiseach 1846, (dìreach dà mhìos an dèidh an torraicheis — 'S e Flaubert fhèin a
thogadh nighean a phiuthar, Caroline). A bharrachd air sin, as t-earrach na
bliadhna sin thòisich e càirdeas dòbhaidh eadar-ùineach fad dusan bliadhna leis
a’ bhan-bhàrd Louise Colet. Sgrìobhadh esan tòrr litrichean dhise is bheireadh e
gu ìre a chuid bheachdan taobh obair an sgrìobhadair, seòltachd an Fhraingis
agus na smuaintean aige taobh chàirdeas eadar na boireannaich is na fireannaich
an sin. Lean sin mus do bhriste iad is sgrìobh e a litir mu dheireadh dhi air an
6mh latha dhen Mhàrt 1855. Ged an do dh’fhàs e gu math reamhar na bhodach, 's e
òganach làidir spòrsail a bh’ ann an Gustave Flaubert, seach gu robh e cho
dhèidheil air snàmh, claidheamhaireachd, marachd is fiù 's sealgaireachd.

Bha Flaubert agus Charles Baudelaire beò aig an aon àm agus bha e cho cudromach
mar am bàrd sin a sgrìobh Les Fleurs du Mal ann an litreachas Frangach na 19mh
linne. Ann an dà cuid air a chàineadh (air adhbharan moralta) agus tlachdmhor
(air sgàth am forsa litreachas aige) nuair a bha e beò fhathast, thathar dhen
bheachd an latha an-diugh gur e fear dhe na sgrìobhadairean nobhailean na b’
fheàrr na linne aige, gu seachd àraidh airson Madame Bovary, an nobhail a chuir
am Bovaryas (Fraingis bovarysme) air dòigh, agus airson L'Éducation sentimentale
a lean e; thathar a’ cur a chuid obrach eadar na nobhailean eòlais-inntinn a
sgrìobh (Stendhal), agus an nàdarras aig (Émile Zola agus Guy de Maupassant, ged
an robh an dithis sin cinnteach gur e Flaubert a sheall an t-slighe air adhart
dhuibh). Thug na sgrìobh Honoré de Balzac buaidh mhòr airsan, agus bha e ag
obair air na cuspairean sin ann an dòigh uabhasach pearsanta (Tha L'Éducation
sentimentale coltach ri Le Lys dans la vallée agus chuir La Femme de trente ans
smuaintean na inntinn airson Madame Bovary a sgrìobhadh). 'S e nobhailean gu
math fìorachail a sgrìobh e. A bharrachd air sin, bha àilleachd sgrìobhaidh
(Fraingis: ésthetique) fa leth cudromach dha, is le sin chuireadh e mòran ùine
seachad gus gach leabhar a chur air dòigh, is e gan sgrùdadh leis ainmeil
“Deuchainn na Beòil” (Fraingis: L’épreuve du gueuloir) », nuair a leughadh e na
sgrìobhadh anns an guth àrd). Bha beò-ghlacadh mòr aige taobh na sgrìobh Honoré
de Balzac, an t-athair litreachail aige, agus sgrìobh e an seantans sin anns na
notaichean aige: Teich bho Le Lys dans la vallée, na chuir earbsa ann an Le Lys
dans la vallée.

Mu dheireadh thall, 's e ùghdar uabhasach moralta a bh' ann, air sàilleabh cho
ìoronasach agus eu-dòchasach a bha, taobh na daoine. Sheall Dictionnaire des
idées reçues (Gàidhlig : Faclair na smuaintean air fhaighinn) dìreach cho
tàlantach 's a bha e le sin. Chuir Pléiade còig leabhraichean dhe litrichean a
sgrìobh e gu Louise Colet, George Sand agus mòran eile anns a’ chlò.



https://gd.wikipedia.org/wiki/Gr%C3%A0dh

Tha mòran bhrìghean aig gràdh (a tha ainmichte gaol, cuideachd. Tha "gaol" nas
dlùithe na "gràdh"). Gu h-àbhaisteach, tha e a' ciallachadh spèis, dìlseachd air
cuideigin no rudeigin. Seach a bhuinteanas mòr timcheall eòlas-inntinn, 's e
gaol a th'ann am cùis chumanta ann an ealain; tha sgeul-ghaoil aig a' chuid as
motha nam film an-diugh is th' a' chuid as motha a' chiùil-dùthchais timcheall
gràdh.

'S urrainn do daoine ghràdhachadh peataichean, pàrantan, càirdean, leannanan,
neach sam bith. Mar theireadh abairtean, "Chan eil fhios aig gaol air
crìochan.", "Chan urrainn do gaol air lorgadh bhith far nach eil e a' buntainn,
is chan urrainn dha fhalach far a bheil e a' buntainn." Gu dearbh: 's urrainn do
fireannach is boireannach a chèile, no dhà fireannaich no dhà boireannaich no gu
dè eile; ma tha e ceadaichte a-staigh, buadhaichidh e thar rud sam bith.

Th'ann mòran dhealbhan a' ghràidh cho th'ann mòran sheòrsachan de leannanan. Tha
gràdh air lorgadh 'san uile dualchaisean nan daonnach agus an seòrs' a' ghràidh
a bheil a' maireann 'san dualchaisean eugsamhaile seo a' riochdachadh beachdan
eugsamhaile timcheall mar a tha gràdh, a' cleachdadh an comharrachadh uileach de
mar a tha gràdh gu fìor, doirbh a shocrachadh. Seallaibh barail gun dearbhadh
Sapir-Whorf.

Chan urrainn do gràdh mhaireann gun gràin, seach mar sin cha bhi càil aige a
bhith coltaichte ri. Mura mhaireadh gràin, mar sin cha mhaireadh gràdh an dàrna
cuid seach cha bhitheadh neach sam bith fiosrach mu mothachadh den t-seòrsa;
feumaidh comhair bhith aig rudeigin a mhaireann gu fìor, ann am corp no ann an
inntinn.



https://gd.wikipedia.org/wiki/Giuthas

'S e craobh-dhuircein a th' anns a' ghiuthas, maille ris an spruis, làrag, an
seudar is iomadh seòrsa giuthais eile.

'S e giuthas Alba, giuthas nam mòrshliabh, aon chraobh a chinneas gu nàdarrach
ann an Alba. Cuirear dealachadh eadar giuthas Alba 's giuthas eile le cumadh na
duilleig. Tha i na càraid chaola, ceangailte ri chèile aig am bun, agus mu 3
òirlich air fad.

Nuair a chuireas craobhan òga, 's ann a bhios iad air an cur nan grunnan dlùth
air a chèile ach am fàs iad dìreach suas gun fhiaradh 's air feum an obair
saoirsinneachd.

Tuitidh duilleach na craoibhe aig ceann gach dara bliadhna 's aig a' cheart àm,
tha an duilleach ùr deiseil, mar sin chan eil na meanglain lom aig àm sam bith.
Tha dà sheòrsa dhuircein air gach craobh, cuid fireann 's cuid eile boireann.
Tha an fheadhainn fireann cairteal òirlich air fad le poilean nam broinn. Tha
fras na craoibhe annta agus bheir e còrr is bliadhna ga abachadh. Tha an
fheadhainn boireann nas motha air cumadh uighe agus tha 3 anns gach cròilean.

Fosglaidh lannan gach duircein aig toiseach an t-samhraidh. Sguabaidh an osag a'
mheanbh-mhìn (poilean) bhon fhlùr fhireann, còmhdachaidh e an sìol a tha a-nis
abaich agus a bhios air a sgapadh thall 's a-bhos leis a' ghaoith. Tha gach
gràinne sìl air uidheamachadh airson an turais le sgiath bheag thana agus gach
smùirnean poilean cuideachd le dà bhalg ga aotromachadh.

Bha giuthas a' dlùth-chòmhdach na tìre, eadar Gleann Lìobhann is Raineach gu
ruige srathan Chataibh san taobh tuath, agus an ear gu crìochan Bhràigh Mhàirr.

San Fhraing, bha mòr spèis aca do chraoibh. Mar eisimpleir, rinn Naomh Màrtainn
(337-400 A.D) airson na doirean giuthais a ghearradh sìos ach rinn an sluagh
connspaid cho mòr na aghaidh, 's gum b'fheudar dha na craobhan fhàgail nan
seasamh.

Bha e na chleachdadh aig an òigridh, an àm fèistean àraidh, dannsa a dhèanamh
mun cuairt craoibhe giuthais, agus laoidhean a sheinn nach buineadh idir don
Chreidimh Chrìostaidh. Bha a' chraobh cuideachd air a sgeadachadh le coinnlean,
flùran, ubhlan agus liùghagan. Bha iad den bheachd gu robh spiorad beò a-measg
nam meanglan a bheireadh dhaibh gach miann a lùigeadh iad san dol mun cuairt.
(B'e seo toiseach cleachdadh sgeadachadh na craoibhe nollaig le tiodhlacan don
chloinn agus tha an Naomh Neacail a' gabhail àite seann spiorad na craoibhe.)



https://gd.wikipedia.org/wiki/D%C3%B2mhnall_Ruadh_Ph%C3%A0islig

Bhuineadh Dòmhnall Ruadh Phàislig, no Dòmhnall Ruadh Mac an t-Saoir, no Bàrd
Phàislig, (1889 - 1964), do Shnaoiseabhal ann an Uibhist a Deas.

Thàinig air Dòmhnall an sgoil fhàgail air ceithir bliadhna deug ach tha e
coltach gur e duine tùrail a bh' ann a rinn deagh fheum do na bh' aige de sgoil
agus cuideachd don bheul-aithris a bha pailt anns a' choimhearsnachd agus gu
sònraichte air bilean a mhàthar. Tha e a' nochdadh ann an cunntasan sgrìobhte
Cùirt nan Con ann an Loch nam Madadh nuair nach eil e ach mu fhichead bliadhna a
dh'aois agus e a' riochdachadh chroitearan Uibhist a Deas an aghaidh na
Bean-uasal Gordon Cathcart 's i a' feuchainn toirt orra teisteanas a bhith aca
mus fhaodadh iad coin a chumail. 'S ann le Dòmhnall agus na croitearan a chaidh
an latha agus rinn e dàn mar chuimhneachan air a' chùis.

'S e pìobaire ioma-phuirt a bh' ann an Dòmhnall. Bha e na chlachair agus na
iasgair ann an Uibhist agus bha e greis ag obair air loidhnichean-fòin a chur
a-staigh. Na òige ghabh e don arm mar phìobaire ann an Rèisimeid nan
Camshronach. Bha e air an arm fhàgail ron a' Chogadh Mhòr ach chaidh e don
Fhraing mar phìobaire nan Camshronach. Mu dheireadh thog e a chasan leis a thìr
mòr far an do phòs e Màiri NicIllFhaolain, a bha cuideachd à Uibhist a-Deas ann
an 1930. Bha ceathrar chloinne agus 's e dachaigh làn Gàidhlig a bh' aca ann am
Pàislig, far an do rinn Dòmhnall deagh chuid de na h-òrain aige. Bha iomadach
cuspair fa-near dha, eadar beatha ann an Uibhist agus ann an Glaschu agus nas
fhaide air falbh.

Dh'eadar-theangaich e bàrdachd Raibeart Burns gu Gàidhlig, mar eisimpleir 'Tam O
Shanter' agus 'The Twa Dugs'. Tha Ruaraidh MacThòmais a' moladh nan
eadar-theangachaidhean.

Chaidh Dòmhnall a chrùnadh mar Bhàrd a' Chomuinn Ghàidhealaich ann an 1938 agus
chaidh a' bhàrdachd aige a foillseachadh leis a' Scottish Gaelic Texts Society
ann an 1968. Tha e air a thìodhlaigeadh ann an Cladh Hawkhead ann am Pàislig.



https://gd.wikipedia.org/wiki/Cumhachd_na_Gaoithe

Tha sgiobalachad dith air an aiste seo, a tha steidhichte air paipear sgriobhta
an 2001. Tha sgiobalachadh air leth dith air cló-sgriobhadh nan co-ionnanaich

Tharruinnear cumhachd- sruth neirt - as an gluasad adhair ris an canar "a'
ghaoithe" le nos innil don ainm muileann gaoithe.

Chan eil e doirbh a fhaicinn gu bheil an dearbh seòrsa luths aig lionn, mar
eisimpleir uisge, a tha na sruthadh tro pìob.

Freagaraidh an Co-ionnanas seo ri muillean gaoithe, o chionn ‘s gu bheil
Raon-Sguabta an Rothadair cosmhuil ri Raon “fainne” a’ phiob.

Far a bheil T= Tarsuinnead de’n Rothadair agus π = 3.142 (neo 22/7, cunbhalach a
tha co-ionnan ri cuairt-lin chearcail air a roinneadh le tharsuinnead ,

Tha an dealbhag os cionn a nochdadh na priomh tomhaisean de Dealanadair Gaoithe
le mul co-ardach, ‘s Chithear bhon dealbhag gu bheil aird tuir co-ionnan ri
Tarsuinnead an Rothadair. Cruthaidh muilleann gaoithe de tarsuinnead 66m, suas
ri 1.75 MW. Tha seo an cumhachd sonraichte dha, chruth e seo nuair a bhitheas a’
ghaoithe air eirigh gu 16m/diog. Aig luaths na gaoithe seo ( mu 33mile/uair),
bithidh an rothadairean a tionndadh aig 21.3 car/mionaid. Tha AMEC Wind a’moladh
muillean de’n mheud seo airson a choille neirt aig an Aodann Bhàn.

Tha seo iosail an co-mheas le acuinn dealandaireachd a ruith air stoth. Mar
eisimpleir, bha an ionad cumhachd aig Fiddlers Ferry an Sasainn aig iompachadh
neart gual ri neart dealain le eifigeas eadar 33% agus 35 % ‘nuair a thadhal mi
air ann an 1978.

Chan eil leud neo domhainnead dha, mar sin chan eil ach aon rian ga thomhais.
Theirear FAD ris.



https://gd.wikipedia.org/wiki/Co-aonta_Warszawa

B' e còrdadh co-obrachaidh agus cuideachaidh armailte dham buineadh dùthchannan
Comannach na Roinn Eòrpa airson an cuid fèin-dìona dhearbhadh, an aghaidh
bagairtean cogaidh nan dùthchannan an iar ri linn a' Chogaidh Fhuair, a bh' ann
an Co-aonta Warszawa (Gu h-oifigeil: Còrdadh Càirdeis, Co-obrachaidh agus
Cuideachaidh a-rèir a Chèile).

An dèidh crìoch oifigeil an Dàrna Cogaidh ann an 1945 thoisich còmhstri eile a
mhair 44 bliadhna ris an canadh An Cogadh Fuar, mar a thuirt Winston Churchill
(Seann Phrìomh Mhinistear na Rìoghachd Aonaichte a bha seo), ann an òraid a rinn
e ann am Fulton ann an 1946, nuair a nochd an Cuirtear Iarainn tarsainn na
Roinn-Eòrpa. Bha ceannardan nan dùthchannan air an àirde an iar na Roinn-Eòrpa
airson an siostam poileataigeach agus eaconomach a dhìon agus le sin thug iad
gunnaichean 's a leithid air ais gu saighdearan Hitler a bha nam prìosanaich
thall far an robh A' Ghearmailt fo bhuaidh nan Stàitean Aonaichte: B' e toiseach
tòisichidh na Bundeswehr - Arm na Gearmailt an Iar. Ann an 1954 dhiùltadh
iarrtas an USSR ballrachd NATO fhaighinn. Bhathar dhen bheachd, san taobh eile
nan crìochan, gu robh sin cunnartach dha na dùthchannan a bha fo bhuaidh an USSR
agus le sin chaidh buidhean-dìona a chur air dòigh air 1 an Cèitean 1955 ann an
Warszawa agus cha do bhris e às a chèile ach ann an 1991.

Cha robh a h-uile dùthaich Comannach na bhall. Aig deireadh a' Chogaidh, cha
robh saighdear neo saighdear Sobhiatach ann an Iùgoslabhia neo Albàinia agus
anns na dùthchannan chuir na Comannaich ruaig aig na Nàsaich às aonais
cuideachaidh bhon ear. Fiù's fhuair iad taic à Breatainn airson na Gearmailtich
a shabaid. le sin, cha do ghabh Iùgoslaibhia idir ris a' Cho-aonta agus ghabh
Albàinia ris dìreach o chionn 's gur robhar an dùil gum beireadh Iùgoslaibhia
fhèin ionnsaigh orra. Dh' fhàg Albàinia an Co-aonta ann an 1968 leis gu robh iad
air an aon ràmh ris Sluagh-Phoblachd na Sìne ri linn trioblaid eadar an USSR
agus Sìona. A bharrachd air sin, sheas Nicolae Ceauşescu an aghaidh na rinn an
Co-aonta ann an ann an 1969. Fiù' s thug e air an Co-aonta a chuid fheachd a
thoirt a-mach à Romàinia. Sheachdain Iùgoslaibhia, Albàinia agus Romàinia smachd
nan Sobhiatach ach bha an t-slighe air adhart romhpa mòran na bu dhorra an dèidh
1989.

Bha prìomh-oifisean na buidhne suidhichte ann am Mosgo, far an robh Comataidh
Measaidh Poileataigeach a ghabhadh a-steach gach uile dùthaich-buill. Bha aig a'
Chomadaidh ri gnothach poileataigeach rèiteachadh taobh a-staigh neo taobh
a-muigh a' Cho-aonta, nan robh sin feumach dha. A thuilleadh air sin, b' e
daoine às an USSR an fheadhainn na bu chumhachdaile na comataidh. 'S ann ann an
dòigh seo a dhèanadh an USSR cinnteach gum biodh a' bhuidhean a gabhail ri a
chuid leas a thaobh poileataigs nan dùthchannan cèin. A bharrachd air sin, bha
an USSR feumach oirre airson bac a chur air saobhadh ideòlach bhon mhodal
Sobhiatach eadar na dùthchannan-buill. Rinn e a' chùis turas neo dhà. Mar
eisimpleir, thug e ionnsaigh air An Ungair ann an 1956 air An t-Seic-Slòbhac ann
an 1969. A dh'aindeoin sin, cha tug an Co-aonta ionnsaigh air A' Phòlainn ann an
1981, is iad a' leigeil Riaghaltas na Pòlainne a' chùis a rèiteachadh na aonar.

Thoisich còmhraidhean eadar NATO agus an Co-aonta airson pròiseas dì-armachadh a
chur air bhog mean air mhean aig deireadh nan 80an. Cha tachradh sin às aonais
an sàr obair phoileataigeach a rinn Mikhail Gorbachev, agus b' esan a lughdaich
feachdan na USSR a bha anns na dùthchannan air àirde an ear na Roinn-Eòrpa.
Chuir ar-a-maich a thachairt as t-fhoghar 1989 agus briseadh à chèile an USSR
fhèin crìoch air Co-mhaoineas agus agus mar sin, chaidh an Co-aonta Warszawa à
bhith air 1 an t-Iuchar 1991 ann am Pràg, nuair a chuir dùthchannan-buill a'
Cho-aonta ainmean gu sgrìobhainn a chuir crìoch oifigeil air. An ceann dìreach
ochd bliadhna, air 12 am Màrt 1999, dh'aonaich An t-Seic, An Ungair agus A'
Phòlainn gu NATO. Rinn An t-Slòbhac, Romània, Bulgàiria, Eastonia, Lettonia agus
Lituania an aon rud ann an 2004. Mu dheireadh thall ghabh Albàinia agus Poblachd
na Cròthaise ri NATO ann an 2009.

Ghabh gach uile dùthaich Comannach san Roinn-Eòrpa ris a' Cho-aonta ach
Iùgoslaibhia, a leanadh a slighe fhèin. A bharrachd air sin, dh' fhàg dà
dhùthaich an Co-aonta agus chuir Romàinia feachdan an USSR a-mach às an
dùthaich.



https://gd.wikipedia.org/wiki/Cl%C3%B2-bhualadh

'S e clò-bhualadh dòigh airson chopaidhean den theacsan agus ìomhaighean a
dhèanamh air pàipear no stuth eile le dubh (no inc) a' chleachdach chlò-bheairt.

Tha na chiad eisimpleirean de chlò-bhualadh air fhàgail bho Shìona, bhon 3mh
linn RC. Bha na Sìonaich a' clò-bhualadh air aodach agus nas fhaide air pàipear.
Anns an Èipheit, bhathar ga chleachdadh bhon 4mh linn AC. Mus deireadh an 6mh
linn bha a' chiad clò-bheart air a dèanamh ann an Sìona. Bhon 9mh no 10mh linn
bhathar ùrnaighean gan clò-bhualadh ann an dùthchannan Arabach, agus bhon siud
thàinig an teicneòlas dhan Roinn-Eòrpa, far an robh e cumanta anns an 13mh linn
airson aodach, agus anns an 14mh linn airson pàipear cuideachd.

Mu mheadhan an 11mh linn dh'innlich na Sìonaich dòigh clò-bhualaidh ùr. Bha iad
a' cleachdadh ceapan na chuir iad còmhla gus an teacsa a chruithneachadh. An
dèidh a' chlò-bhualaidh, roinneadh na ceapan, agus dh'fhaodadh iad a bhith air
an cleachdadh airson teacsa eile. Mu mheadhan na 15mh linn, b' e Johannes
Gutenberg a' chiad duine a chleachd an dòigh seo ann an Roinn-Eòrpa. Thug Walter
Chapman agus Andrew Myller an dòigh gu Alba, far an do stèidhich iad a' chiad
clòlann ann an 1507 (aig àm Sheumais IV).

Ann an 1796, dh'innlich Aloys Senefelder leac-sgrìobhadh (lithography sa
Bheurla), an dòigh a thathar ga cleachdadh as trice an- diugh. Ann an 1847
dh'innlich Richard March Hoe clò-bheart rothach - mar sin, dh'fhàs an luas de
chlò-bhualadh gu mòr. 'S e an gnè a thathar ga leasachadh nas motha an-diugh
clò-bhualadh didseatach.

Tha dà dhòigh airson datha àraidh a chlò-bhualadh. Faodaidh an dath a bhith air
a mheasgachadh anns an fhiamh rùnaichte agus an dèidh sin gu simplidh air a chur
air a' phàipear. Tha an t-anacothrom air an dòigh seo gum feumar a bhith ann cho
mòran clàran clò-bhualaidh ris na dathan.

Chan eil an dàrna dòigh a' cleachdadh ach ceithir dathan bunaiteach: gorm,
dearg, buidhe agus dubh. (Mar sin, thathar a' canar rithe "CMYK" bho na faclan
Bheurla Cyan, Magenta, Yellow is Key). Nuair a thathar gan cur còmhla air a'
phàipear (gach dhiubh ann an puingan glè mheanbh), chan fhaic sùil dhaonna mòran
puingan anns na ceithir dathan, ach chì i grunnan dathan diofar. Nochd an dòigh
seo an toiseach anns an 19mh linn.

Dòigh sam bith a thathar a' cleachdadh, 's e an rud as riatanaiche gum bith an
t-inc a' tiormachadh gu fìor sgiobalta. Mura biodh, gheibheadh e air cùl an ath
dhuilleige. Uaireannan, thathar solas os-bhiolait ga chleachdadh gus seo a
choisinn.

'S e leac-sgrìobhadh an dòigh a thathar ga cleachdadh as motha an-diugh. Ge-tà,
tha cleachdadh de flexography, dòigh clò bhualach bho h-àirde an ìre mhath ùr,
a' dol am meud gu luath, gu sònraichte airson pasgaidh, far a bheil uimhir nas
cudromaiche na càileachd; agus thathar gràbhalachd, clò-bhualadh tro lìon agus
clò-bhualadh didseatach gan cleachdadh nuair a tha iad a' freagairt nas fheàrr
air cor àraidh.

Ann an 1508 chaidh a' chiad ghnìomhachas clò-bhualaidh, an Chepman and Myllar
Press a chur air bhonn ann an Alba. Chaidh a’ chiad mhuileann-pàipeir a
stèidheachadh ann an Dùn Èideann anns a’ bhliadhna 1695. Bho na 1740an bha na
bràithrean Raibeart agus Anndra Foulis ag obair ann an Glaschu, a’ clò-bhualadh
leabhraichean le ùghdaran clasaigeach agus co-aimsireil. Dh’fhàs iad clùiteach
mar sàr-chlò-bhualadairean air feadh na Breatainne Mòire agus na Roinn-Eòrpa.
Aig an toiseach, bha iad a’ reic leabhraichean, agus às dèidh sin rinn iad
leabhraichean iad fhèin. Bha Raibeart Foulis na chlò-bhualadair oifigeil do
dh’Oilthigh Ghlaschu bho 1743.



https://gd.wikipedia.org/wiki/Charles_Darwin

'Se neach bith-eòlas a bh' ann an Charles Darwin (12 an Gearran, 1809 - 19 an
Giblean, 1882.) Tha e ainmeil airson cuir air adhart am beachd ris an canar
'Evolution'. Tha an smuain seo ag ràdh gun robh aon sinnsear aig a h-uile
beathach agus fàs-bheairt a tha beò san latha an diugh. Bheachdaich e gur ann
trobh tàghadh nàdarra no 'Natural Selection'a bhiodh atharraichean a' tighinn
air creutairean.

'San anns am bliadhna 1838 a chrìochnaich Darwin am beachd aige ach tha
luchd-eachdraidh den bheachd gun robh feagail air a chuir a-mach oir gun robh e
a foillseachadh ceistean mu creideamh diadhachd. Mar sin cha deach an leabhar
aige a sgaoileadh gu 1859 agus an uair-sin 'sann seach gun cuala e gun robh fear
eile, Alfred Russel Wallace, air an aon beachd a ruighinn agus bha e faisg air a
chuir a-mach. Chuir Darwin an leabhar aigesan a-mach an toiseach.

'S e ainm an leabhar : On the Origin of Species by Means of Natural Selection,
or the Preservation of Favoured Races in the Struggle for Life. Mar is tric bith
daoine direach a cleachdadh Origins of Species .



https://gd.wikipedia.org/wiki/Arcaibh

Cha robh na h-eileanan seo fo riaghladh Albannach ro 1471, nuair a thugadh iad
(còmhla le Sealtainn) le Rìgh Lochlainn do Rìgh na h-Alba, mar eàrlas airson
tochradh a nighinn na b' urrainn ga phàigheadh. Cha do phàigh Rìgh Lochlainn an
tochradh fhathast agus tha Arcaibh an-diugh measaichte a bhith Albannach. Cha
robh a' Ghàidhlig a-riamh aig na h-Arcaich. B' e Nòrnais an cànan a bha aca, nòs
de sheann Lochlannais a mhair gu ruige na 18mh linn. Bha rìoghachd Chruithneach
ann mus dàinig na Lochlannaich. 'S e Bàgh na h-Eaglaise am prìomh-bhaile ann,
far a bheil àrd-eaglais Naomh Mhànais.

Bha inbhe siorramachd aig Arcaibh gu ruige 1974, suidheachadh nach do
dh'atharraich gu mòr fon Local Government Scotland Act, a chuir às do na seann
Chomhairlean Shiorramachd agus a' stèidhich comhairlean roinneil agus sgìreil
nan àite. Is ann mar sin a chaidh Comhairle Arcaibh a chruthachadh an 1974,
ùghdarras ionadail aonaichte, mar a tha aig Innse Gall agus Sealtainn bho sin
a-mach.



https://gd.wikipedia.org/wiki/Uisge-beatha

Is e uisge-beatha spiorad dibhe làidir a tha air a dhèanamh le gràn. Gu
h-àbhaisteach, tha uisge-beatha à Alba neo Èirinn, is ann à Aimearaga a tha
bourbon. Tha uisge-beatha, mar is àbhaist, buidhe is trid-shoilleir.

Gu tradaiseanta, tha uisge-beatha air tarraing à braich, 's e sin eòrna a th'
air brachadh (toirnichte). Às dèidh sin, thèid a thiormachadh os cionn teine
mhòine, a chuireas blas so-aithnichte ris an deoch.

Is e an ath cheum a leaghadh na bracha tiormaichte ann an uisge a dhèanamh
brailis (ris an abrar, cuideachd, dile no mir). Sin, cuirear beirm gus an
toiseach am brachadh a dhèanamh caochan.

'S e deoch nàiseanta na h-Alba a tha ann an uisge-beatha. Tha uisge-beatha air a
dhèanamh ann an Alba o chionn barrachd air mìle bliadhna, air tighinn o thùs bho
Èirinn gu Dail Riada.

Faodaidh na braichean Albannach a dhealaichear ann an seachd roinnean
tìr-eòlasach: Ìle, a' Ghaidhealtachd, Srath Spè, a' Ghalltachd, na h-Eileanan
Siar, agus Ceann Loch Chille-Chiarain.



https://gd.wikipedia.org/wiki/Tunis

'S e prìomh-bhaile Thuinisia a tha ann an Tunis (Arabais: تونس, Tūnis). Anns a’
bhliadhna 2004 bha 728,453 a' fuireach anns a’ bhaile fhèin. Tha Tunis
suidhichte air an ear-thuath na dùthcha air Gulf of Tunis, pàirt den Mhuir
Mheadhanach. Tha Tunis 1,570km air falbh bho Rabat (Maroco), 635km bho Algiers
(Aildiria), 514km bho Tripoli (Libia), 401km bho Valletta (Malta), agus 600km
bhon An Roimh (An Eadailt).

Tha an seann bhaile Carthage dìreach taobh tuath Tunis. Ann am meadhan a’ bhaile
Thunis tha seann pàirt ann ris an canar Medina. Tha Medina dìonta mar Làrach
Dhualchas na Cruinne leis an UNESCO. Tha Medina a’ gabhail a-steach mòran
lùchairtean, mosgan, mausoleums, agus togalachan tùsail eile.

Air an taobh eile den Bab el Bahr (ainm eile:Sea Gate neo Porte de France), tha
am baile nua-aimsireil neo an Ville Nouvelle (Fraingis). 'S e teas meadhan
poileataigeach agus cridhe malairteach a tha ann. Tha port-adhair eadar
nàiseanta faisg air a’ bhaile: Tunis-Carthage International Airport.



https://gd.wikipedia.org/wiki/Tr%C3%A8ana

Bidh trèanaichean a' siubhal air rathaidean-iarainn. Is e sreath de charbadan a
tha ann an trèana.

Tha am facal "trèana" stèidhichte air facal Beurla air "sreath". B' iad eich a
bha a' tarraing nan carbadan air na ciad rathaidean-iarainn. Ged nach b' urrainn
do dh'each ach tunna a chuideam a tharraing ann an carbad air rathad-cloiche,
thairngneadh e ceithir no còig tunna a chuideam air rathad-iarainn rèidh. Mar
sin shlaodadh e trì no ceithir carbadan ann an sreath.

Tha seo soilleir bhon Achd Phàrlamaid a cheadaich togail an rathaid-iarainn
eadar an Ruadh Ghleann is Glaschu ann an 1826. Shònraich an Achd nach fhaodadh
each ach "trì carbadan ann an sreath" a tharraing far am biodh an rathad-iarainn
a' dol tarsainn air an rathad àbhaisteach air an t-slighe gu Cidhe a Deas a'
Bhroomielaw.

Bho mu 1830 chuireadh innealan-smùide an gnìomh gus na trèanaichean a tharraing.
Air sgàth seo thòisich trèanaichean air falbh mòran na bu luaithe. An-diugh air
feadh an t-saoghail tha innealan-smùide air a dhol a-mach às an fhasan agus is e
cumhachd an dealain no einnseanan "Diesel" a thairngneas trèanaichean.



https://gd.wikipedia.org/wiki/Te%C3%A0rlach_M%C3%B2r

Teàrlach Mòr b. 742 no 747 - 28mh Faoilleach, 814 - (No Charlemagne san
Fhraingis, Karl der Große sa Ghearmailtis, Karel de Grote san Duitsis agus
Carolus Magnus sa Laidinn) Rìgh nan seann Ghearmailteach ris an canar na
'Fraingich' agus an duine a stèidhich Ìmpireachd Naomh na Ròimhe.

B' e am mac as sine aig Rìgh Pippin Òg (cuideachd air ainmeachadh ' Pippin
Goirid '). Nuair a bhàsaich Pippin, chaidh an rìoghachd aige a phàirticheadh ann
an dà leth eadar a mhic - Teàrlach agus a bhràthair Carloman. Bhàsaich Carloman
air an còigeamh latha den Dàmhair 771, mar sin a' fàgail Teàrlach Mòr mar
cheannard na rìoghachd Fraingich aonaichte. Bha Teàrlach Mòr a' cogadh airson a'
mhòr-chuid de bhliadhnaichean a rìoghachd - leis a' chlaidheamh ainmeil aige
'Joyeuse' na làimh. An dèidh trithead bliadhna de chogadh agus ochd blàran deug,
cheannsaich e na Sagsonaidh - amas a bh' aig Ìmpire Augustus den Ìmpireachd
Ròmanach ach nach robh na chumhachd a dhèanamh. An dèidh dha smachd fhaighinn
air talamh no sgìre, dh'iompaich e na daoine chun a' chreideimh Chrìosdaidh.
Stèidhich e Magdeburg ann an 805 agus ionad riaghlaidh ann an Worms cuideachd.

An ceann na 8mh linne thagh rìgh Teàrlach Mòr Aachen airson an rath a b' fheàrr
aige. Thog e cill, "Pfalzkapelle", a tha na pàirt den àrd-eaglais Aachener Dom
an-diugh, agus pàlas impireil.



https://gd.wikipedia.org/wiki/Ste%C3%B2rnabhagh

Tha mu 8000 neach nan còmhnaidh an Steòrnabhagh, prìomh-bhaile nan Eileanan Siar
o chionn 1974, agus a h-aon baile a tha nas motha na bhaile-fearainn an Innse
Gall. Tha na prìomh oifisean aig Comhairle nan Eilean Siar suidhichte anns an
"White House". Bha am Mòd Nàiseanta Rìoghail anns a' bhaile fhèin ann an 2001,
2005 is 2016. 'S e Sgoil MhicNeacail an àrd-sgoil ann an Steòrnabhagh.

Ged a tha a' Ghàidhlig coitcheann (Tha a' Ghàidhlig aig corr agus 60% de
muinntir Leòdhais), tha am baile fhèin làn Ghall agus mar sin 's e Beurla am
prìomh chànan a th' air a chleachdadh agus 's e Steòrnabhagh aon de na h-àitean
'sna h-eilean far a bheil na clàran-seòlaidh air an sgrìobhadh gu h-àraid 'sa
Bheurla seach 'sa Ghàidhlig.

Chaidh am Mòd Nàiseanta a chumail ann an Steòrnabhagh/Na h-Eileanan Siar anns na
bliadhnaichean 1979, 1989, 2001, 2005, 2011 agus 2016.

'S e port-mara airson aiseig a tha ann. An sin tha seirbheis aiseagan a' ruith
gu Ulapul air a' mhòr-thìr le Caledonian Mac a' Bhriuthainn. Tha dà aiseig air
an rathad, aon airson neach-siubhail agus agus fear eile airson lòd. Tha
port-adhair aige, Port Adhair Steòrnabhagh a tha suidhichte mu 2 mhìle air falbh
bhon bhaile fhèin, faisg air Mealabost. Tha itealan a' dol gu Inbhir Nis agus
Glaschu gach latha.



https://gd.wikipedia.org/wiki/Rutherfordium

'S e eileamaid cheimigeach a tha ann an rutherfordium le samhla Rf agus àireamh
atamach 104.

'S e meatailt trastach glè rèidio-bheò agus fuadain a tha ann. Tha an cor
ogsaidicheadh IV cudromach sa' cheimigeachd de rutherfordium, mar eisimpleir sna
co-thàthaidhean rutherfordium clòraid (RfCl4), rutherfordium fluaraid (RfF4)
agus rutherfordium ogsaiclòraid (RfOCl2).

Rinneadh caractarachd ri 15 iosatòpaichean de rutherfordium. Tha 263Rf, le
leth-bheatha 11 mionaidean, as seasmhaiche.

'S dòcha gun do rinn an sgioba aig an Co-institiud airson Rannsachadh Niùclasach
rutherfordium ann an 1964 nuair a bhuail iad plutonium-242 le aidheonan neon-22.
Mhol iad an t-ainm kurchatovium, air Igor V. Kurchatov, fiosagaiche às an Ruis.
Ann an 1969 rinn an sgioba aig an Oilthigh Bherkeley ataman rutherfordium-257
nuair a bhuail iad calafòrnium-249 le aidheonan carbon-12. Dh'ainmich an sgioba
Ameireaganach e air Ernest Rutherford, fiosagaiche a thionnsgail à Sealainn
Nuadh, agus ann an 1997 dh'aontaich e seo len sgioba Ruiseanach.



https://gd.wikipedia.org/wiki/Powys

'S e aon de na 22 ùghdarrasan ionadail aonadach anns a' Chuimrigh a th' ann am
Powys [ˈpowɪs].

Tha e suidhichte ann am meadhan na dùthcha agus tha e cho mòr ri 5.181km² agus
ann an 2012 bha 132.952 duine a' fuireach ann. Mar sin 's e Powys an roinn as
motha a tha anns a' Chuimrigh, ach cuideachd tha e na roinn as iosail a rèir
dlùths nan daoine a bhios a' fuireach ann. Tha a' chuid as motha de na daoine a'
fuireach ann am bailtean beaga. S' iad Y Drenewydd, Ystradgynlais, Aberhonddu is
Y Trallwng le àireamh-shluaigh de 12,783, 9,004, 7,901 is 6,269(2001) na
bailtean as motha ann am Powys. Tha cruth na dùthcha làn beanntan, mar sin cha
robh e furasta siubhail bho dheas gu tuath.

Tha e ainmichte a rèir an seann Rìoghachd Powys, a chaidh a chur air bhonn san
5mh linn anns an dearbh àite nuair a dh'fhàg na Ròmanaich Breatainn Mhòr. Mhàir
an Rioghachd gu 1160. Thathar dhen bheachd gun tàinig an t-ainm Powys bhon
fhacal Laideann "pagus" "dùthaich/air an dùthaich". Ach bha tuineachaidhean ann
ro àm nan Ròmanaich, mar a tha na seann cambaran a' dearbhadh. Tha 1130 cambar
clàraichte ann am Powys, le stoidhlichean eadar-dhealaichte bho àmanan
diofraichte, eadar 4000 is 1000 ro Chr, an cuid as motha dhiubh à Linn an Umha.



https://gd.wikipedia.org/wiki/Nelson_Mandela

B' e neach-poileataigs Afraganach agus a' chiad Cheann-suidhe dubh a bh' aig
Afraga a Deas a-riamh a bha ann an Nelson Rolihlahla Mandela (IPA: xoˈliːɬaɬa
manˈdeːla, far-ainm san treubh aige: Madiba,Mvezo, 18 an t-Iuchar 1918 -
Johannesburg, 5 an Dùbhlachd 2013) Bha e gu mòr an sàs anns an iomairt an
aghaidh sgaradh-cinnidh (apartheid) ann an Afraga a Deas.

B' e Rolihlahla Dalibhunga Mandela an làn ainm aige. Ged an do rugadh Mandela
ann am Mveso, thogadh e ann an Qunu, o chionn 's gun do chuireadh athair, Gadla
Henry Mphakanyiswa, às a dreuchd mar ceann-feadhna. Chaochail athair nuair a bha
Mandela naoi bliadhna a dh'aois. Mar iomadach bhuill dhen iomairt an aghaidh
Apartheid, 's e isiXosa an cànan a fhuair e bho ghlùn.

Bha e pòsta ri triùir bhoireannach na bheatha. Phòs e a chiad bhean, Evelyn
Mase, ann an 1944 agus bha triùir chloinne aca. Dhealaich iad ann an 1957. Phòs
e Winnie Madikizela ann an 1958. Dhealaich iad ann an 1992 as dèidh gun deach
Winnie fhaighinn ciontach fo chasaidean gun tug i daoine am bruid. Phòs e an
treas turas ann an 1998 ri Graca Machel nuair a bha e 80 bliadhna a dh'aois.

Chaidh e an lùib an 'ANC' - Còmhdhail Nàiseanta Afraga - ann an 1943 agus chuir
e air dòigh an Lìg Òigridh. Fhuair e teisteanas mar fear-lagha anns na 1950an
agus bha oifis lagha aige ann an Johannesburg le fear eile, Oliver Tambo.

Anns na 1950an, bha laghannan ùra ann an Afraga a Deas ag ràdh nach b' urrainn
do dhaoine dhubha fuireach no obair ach ann an àiteachan a bha air a
chomharrachadh dhaibh. Ann an 1956, chaidh casaidean brathaidh a chur às leth
Mandela agus 155 luchd-iomairt eile. Ach às dèidh ceithir bliadhna, chaidh na
casaidean sin a leigeil às.

Ann an 1960, rinn riaghaltas Afraga a Deas an ANC mì-laghail. An dearbh
bliadhna, thachair sgrios ann an Sharpeville nuair a mharbh am poileas 69
daoine. Gu ruige sin, bha an iomairt aig Mandela an aghaidh sgaradh-cinnidh
sìtheil. Ach mun àm sin, chuir Mandela roimhe gun chleachdadh e fòirneart an
aghaidh eaconamaidh na dùthcha le sabotàis.

Ann an 1964, thugadh binn beatha do Mhandela. Chuireadh gu prìosan Eilean Robben
e ri linn riaghaltas Hendrik Verwoerd. A dh'aindeoin a' bheachd a bha cumanta
ann am meadhanan an t-saoghail gum b' e ceannairceach a bh' ann am Mandela,
chuir a cho-obraiche, Oliver Tambo, iomairt air dhòigh ann an 1980 gus Mandela a
shaoradh on phrìosan. B' e iomairt eadar-nàiseanta a bh' ann a rinn Mandela
ainmeil air feadh an t-saoghail. Ann an 1981, thug Comhairle Baile Ghlaschu an
duais 'Saorsa a' Bhaile' dha, rud a sgaoil an uairsin gu Obar Dheathain, Dùn
Dèagh, Greenwich, Islwyn in Gwent, Kingston Upon Hull, Midlothian, Newcastle
agus Sheffield.

Tharraing Glaschu aire muinntir Alba dha a-rithist ann an 1986 nuair chaidh an
t-ainm 'Nelson Mandela Place' a chuir air St George's Place ann an teis-meadhan
a' bhaile. Bha an t-atharrachadh gu sònraichte eirmseach seach gun robh
consulate-general Afraga a Deas stèidhichte anns an togalach Stock Exchange air
an dearbh sràid.

B' ann anns na 1990an a dh' atharraich cùisean ann an Afraga a Deas. Thog F.W.
de Klerk, ceann-suidhe Afraga a Deas, an casg air an ANC ann an 1990. An uair
sin, leigeadh le Mandela am prìosan fhàgail air 11 an Gearran 1990. Rèitich
Mandela agus F. W. de Klerk na còrdaidhean a chruthaich stàit ùr gun
gràin-chinnidh ann an Afraga a Deas is bhuannaich an dithis aca an Duais Nobel
airson Sìth ann an 1993. An ath bhliadhna, bhuannaich Mandela an taghadh airson
ceann-suidhe na dùthcha anns a' chiad taghadh far an robh còir bhòtaidh aig a
h-uile duine ann an Afraga a Deas.



https://gd.wikipedia.org/wiki/Monrovia

'S e prìomh-bhaile Libèiria a tha ann am Monrovia. Anns a’ bhliadhna 2003 bha
572,000 duine a' fuireach anns a' bhaile fhèin. Mar sin dheth 's e am baile as
motha den dùthaich cuideachd. Tha Monrovia suidhichte eadar a’ Chuan Siar agus
an Abhainn Mesurado. Tha am baile na laighe timcheall air a' phort-mara aige. 'S
e seo an co-chomharran aige: 6° 19’ Tuath agus 10° 48’ Iar. Tha Monrovia 361km
air falbh bho Freetown (Siarra Leòmhann), 478km bho Chonakry (Gini), 753km bho
Abidjan agus 612km bho Yamoussoukro (Costa Ìbhri). Tha e suidhichte air an àirde
an iar-thuath na dùthcha, aig 30m os cionn ìre na mara.

Chaidh am baile a stèidheachadh anns a’ bhliadhna 1824, ach bha daoine a’
fuireach an seo roimhe sin. Chuireadh Monrovia mar ainm air a’ bhaile airson
urram a chuir air James Monroe, ceann-suidhe nan Stàitean Aonaichte aig an àm
sin. 'S e teas meadhan malairteach ‘s gnìomhachail a th’ann. Tha am Central Bank
of Liberia, am banca as cudthromaiche den dùthaich, ann am Monrovia cuideachd.
Tha bàtaichean a’ dol gu Greenville agus gu Harper. 'S e an Roberts
International Airport am port-adhair as fhaisge, tha e mu 60 cilemeatair air
falbh bhon bhaile.



https://gd.wikipedia.org/wiki/Maseru

'S e prìomh-bhaile Leasoto a tha ann am Maseru. Tha e suidhichte air bruach
Abhainn Mohokare faisg air crìoch Afraga a Deas. 'S e seo an co-chomharran aige:
29° 31’ Deas agus 27° 48’ Ear. Tha Maseru 412km air falbh bho Phretoria
(Afraga-a-Deas), 490km bho Mbabane (Dùthaich nan Suasaidh) agus 625km bho
Mhaputo (Mòsaimbic). Tha e suidhichte ann am meadhan na dùthcha, aig 1,482m os
cionn ìre na mara.

'S e an t-aonar baile mòr a tha anns an dùthaich seo. Anns a’ bhliadhna 2004 bha
mu 180,000 duine a’ fuireach an seo. Gus a’ bhliadhna 1966 bha Maseru na
prìomh-bhaile Basutoland, a bha fo smachd an Rìoghachd Aonaichte. B' e an
Kingsway, rathad mòr eadar port-adhair Leabua Jonathan (a-nis: Mejametalana
Airport) agus an lùchairt rìoghail ann am Maseru a' chiad rathad leacte. Rinn
iad sin dìreach mus tàinig Ban-rìgh Ealasaid II a cheilidh air Leasoto anns na
1960mh.

Tha an Oilthigh Nàiseanta Leasoto suidhichte ann an Roma, baile beag faisg air
Maseru. Tha am port-adhair eadar-nàiseanta, Moshoeshoe International Airport ann
an Thoteng-ea-Moli, rud beag air falbh bho Mhaseru.



https://gd.wikipedia.org/wiki/Lusaka

'S e prìomh-bhaile Saimbia a tha ann an Lusaka. Tha e na laighe air àrd-thìr sa
deas na dùthcha. Tha 1,084,703 duine a’ fuireach anns a’ bhaile fhèin, mar sin
dheth 's e am baile as motha den dùthaich cuideachd. Tha Lusaka 1,879km air
falbh bho Khinshasa (Poblachd Dheamocrach na Congo), 751km bho Luanda (Angola),
612km bho Lilongwe (Malabhaidh), 1,310km bho Dhodoma (Tansainìa), 397km bho
Harare (Zimbabwe), agus 1,420km bho Windhoek (Namibia). Tha e suidhichte ann an
cridhe na dùthcha, aig 1,257m os cionn ìre na mara. Canar gur e aon de na
bailtean ann an Afraga a bhios a’ fàs nas motha gu math luath (a-reir
àireamh-shluaigh). ‘S e teas meadhan eaconomaidh a th’ ann agus tha riaghaltas
Shaimbia a’ fuireach an seo.

a’ toiseachadh bhon an seo. Tha an rathad-iarainn bho Livingstone gu Kitwe a’
ruith tron bhaile cuideachd.

Tha am port-adhair Lusaka International Airport faisg air a’ bhaile. 'S ann ann
an Lusaka far am bi na All-Africa Games anns a' bhliadhna 2011.



https://gd.wikipedia.org/wiki/Louis_X_na_Frainge

B' e Rìgh na Frainge fad dìreach 19 mìos eadar 29 an t-Samhain 1314 – 5 an
t-Ògmhios 1316 a bh' ann an Louis X (far-ainm: Louis Dùr, Paris, 4 an Dàmhair
1289 - Vincennes, 5 an t-Ògmhios 1316). Bhuineadh e dha na Capetianaich
(Fraingis: Capétiens). Phòs e aig Mairead à Bourgogne ann an 1305 ach rinn ise
adhaltranas agus chaidh a cur gu bàs. Rug Mairead nighean dha, Seonag I à
Nafarroa, ann an 1311. Phòs e a-rithist aig Clémence às an Ungair ann an 1315.
Rug ise mac dha, a chaochail na phàisd an ath bhliadhna. Air 3 an t-Iuchar 1315
thug e a-mach Èigheachd Rìoghail a chuir às do tràilleachd agus a dhearbhaich a
rèir còirichean nàdarra, feumar gach uile duine air breith saor. Bhon an latha
sin agus gu h-oifigeil, saoraichidh fearann na Frainge an tràill a chuireas a
chas oirre. Chaochail e an dèidh glainne fìona fuar òl agus esan a'
faireachdainn gu math tè leis gu robh e a' cluiche seòrsa de teannas air an robh
jeu de paume. Bha e dìreach 26 bliadhna a dh'aois.



https://gd.wikipedia.org/wiki/Lachlann_MacGuaire

'S e oifigear airm agus rianaire tìr-imrich Breatannach a bha ann an Lachlann
MacGuaire (Lachlan Macquarie, 31 am Faoilleach 1762 – 1 an t-Iuchar 1824). Bha e
na Riaghaladair air New South Wales 1809 - 1821, agus bha e cudromach airson
Astràilia atharrachadh bho thìr-imrich peanasach ann an dùthaich shaor.

Rugadh e ann an Ulbha ri taobh Muile agus chaidh fhoglam ann an Dùn Èideann. An
dèidh dha seirbheis a dhèanamh ann an Ameireaga-a-Tuath, na h-Innseachan agus an
Èipheit, dh'fhàs e Riaghaladair air New South Wales, agus ann an 1813 chaidh a
dhèanamh màidsear-seanailear.

Nuair a bha e na riaghladair, bha e a' togail gearastan mar bu chòir an àite
bothain airson nan ciomaich, rathaidhean, cidheachan, ospadalan agus
togalaichean eile. Bha e a' brosnachadh leasachadh àiteachas tuathanachais
cuideachd. 'S dòcha nas cudromaiche, ge-tà, bha e a' leigeil leis na ciomaich na
bha as dèidh nam breithean aca oifisean poblach fhaighinn, agus bha e a' dèilig
riutha mar daoine co-ionnan.

Bha Lachlann MacGuaire fìor chudromach don leasachadh na dùthcha, agus thathar
a' canar ris "Athair Astràilia". Chaochail e ann an Lunnainn agus bha e air a
thiodhlacadh ann am Muile. Tha Urras Nàiseanta Astràilia a' gleidheadh an uaigh
aige.



https://gd.wikipedia.org/wiki/La_Rioja_(An_Sp%C3%A0inn)

'S e fear de na mòr-roinnean na Spàinne a tha ann La Rioja (IPA: la ri'oxa). Tha
e suidhichte ann an ceann a tuath na dùthcha. 'S e Logroño a th'ann
prìomh-bhaile na roinne agus tha port-adhair ann siud cuideachd. Tha La Rioja
aon-roinneil. 'S e La Rioja an 16mh cheàrn as motha a tha anns a' Spàinn. Tha e
cho farsaing ri 5,045 cilemeatair ceàrnagach, 1% na dùthcha. Anns a' bhliadhna
2009 bha 308,968 duine de shluagh ann, le dluths aig àireamh 16.01 duine gach
km². ‘S e dìreach Spàinntis a tha ga bruidhinn ann an La Rioja. Tha i na
Coimhearsnachd fèin-riaghlaidh fo smachd an Parlamento de La Rioja. Tha
pàrlamaid le ceann-suidhe agus Buidheann Righlaidh aige.

‘S ann gu math connspaideach ‘s a tha freumhan an ainm air sàilleabh nach eil
Freumh-fhaclachd na sgìre idir soilleir ach tha a' mhòr-chuid nan
luchd-rannschaidh dhen bheach gur ann à facal air choireigin ann am Basgais: Tha
Dùthaich nam Basgach faisg air làimh. Thuirt José Luis Álvarez Enparantza nach
robh alt ann idir ach facal slàn à larre (Gàidhlig: sgìre dhùthchail) agus ola
(Gàidhlig: àite-obrach). Rinn esan bunachadh cuideachd: Larreola → Larreoha →
Larreoja → Larrioja. Bha Mateo Anguiano Nieva dhen bheachd gur ann à herri
(Gàidhlig: dùthaich) agus ogi (Gàidhlig: aran) a tha an t-ainm, ged nach eil ach
glè bheag de dhaoine a' gabhail ri sin an latha an-diugh. Tha an treas teòiridh
- a rèir Merino Urrutia - a' cantainn gu bheil an t-ainm a' ciallachadh coille,
bho oia.



https://gd.wikipedia.org/wiki/Khartoum

'S e prìomh-bhaile Sudàn a tha ann an Khartoum, Arabais: الخرطوم al-Kharṭūm. (a'
ciallachadh: com an oilbheint). Tha e suidhichte far a bheil an Abhainn White
Nile agus an Abhainn Blue Nile a tha a’ tighinn an aon mar Abhainn Nile. Canar
"the Mogran" ris an àite seo. Tha Khartoum 1,196km air falbh bho Dhiuba (Sudan a
Deas), 1,613km bho Chairo (An Èipheit), 686km bho Asmara (Eartra), 2,738km bho
Tripoli (Libia), 1,926km bho N'Djamena (An t-Siad), 989km bho Addis Ababa (An
Aetiòp) agus 1,970km bho Bhamako (Poblachd Meadhan Afraga). Tha e suidhichte ann
an cridhe na dùthcha, aig 379m os cionn ìre na mara.

'S e seo an co-chomharran aige: 15° 34’ Tuath agus 33° 36’ Ear. Tha e suidhichte
san àirde a deas na Fàsaich Bhayuda. Chaidh am baile a stèidheachadh le Ibrahim
Pasha anns a’ bhliadhna 1821 airson saighdearan às an Èipheit a stèidheachadh an
seo. Ach dh’fhàs an tuineachadh nas motha mar àite malairt. Anns a’ bhliadhna
1899 bha Khartoum na phrìomh-bhaile Anglo-Egyptian Sudàn. An dèidh
neo-eisimeileachd Shudàn ann an 1956 's e prìomh bhaile den dùthaich ùr
cuideachd.

Tha am port-adhair as motha ann an Khartoum: Khartoum International Airport. Tha
e na laighe ann am meadhan a’ bhaile. Ach thèid port-adhair ùr a thogail ann an
Omdurman. 'S e an National Museum of Sudan an taigh-tasgaidh as motha feadh an
Sudàn. Tha e ann an Khartoum. Tha an dà Temples of Buhen and Semna, a chaidh a
ghluasad bho Loch Nasser, ri fhaicinn an seo.



https://gd.wikipedia.org/wiki/Immanuel_Kant

B' e feallsanach Gearmailteach a bh' ann an Immanuel Kant a bha beò aig àm an
t-Soillearachaidh.

Rugadh Immanuel Kant ann an 1724 ann an Königsberg. Bha naoidhnear cloinne san
teaghlach. 'S e teaghlach sìmplidh a bh' ann; bha athair a' dèanamh dhìollaidean
mar chosnadh. Bha an teaghlach glè chreidmheach, agus bha buaidh làidir aige sin
air an fheallsanachd aige. Bha an diadhaidheachd mòr ann an Gearmailt an
ath-leasachaidh am measg nan clasaichean ìosal, agus bha obair chruaidh,
dìcheall agus ùrnaigh mòr aig an àm. Cha do chòrd e ris dol dhan sgoil air sgàth
's gun robh iad uabhasach teann orra an sin agus dh'ionnsaich e smachd air fhèin
an sin agus bha buaidh aige sin air mòraltachd Kant fad a bheatha.

Nuair a bha e na bu shine, bha beatha riaghailteach aige agus chum e gu teann ri
clàr-ama riaghailteach aige fhèin. Aig an oilthigh rinn e matamataig agus
dynamics. Bha e doirbh dha cosnadh fhaighinn aig an oilthigh agus mar sin rinn e
beòshlaint le teagasg leasanan prìobhaideach. Fhuair e obair aig an oilthigh mu
dheireadh thall agus ged a bha e a' leughadh iomadach cuspair, 's ann ann an
logic a rinn e ollamhachd agus dh'fhàs an ùidh aige ann am feallsanachd. B' e
Kant a' chiad fheallsanach aig an robh dreuchd aig an oilthigh mar fheallsanach.
Cha robh e dìreach a' leasachadh na feallsanachd aige fhèin ach bha e fìor
eòlach air eachdraidh na feallsanachd agus bha e ga teagasg. Ann an 1781
dh'fhoillsich e an sgrìobhadh as motha agus as ainmeil aige Kritik der reinen
Vernunft.

Bhàsaich e aig toiseach na linne romansaiche ann an 1804 agus air sgàth 's gun
do chuir e crìoch air an strì eadar na h-empiricichean agus na reusanaichean,
thathar ag ràdh gun do chuir e crìoch air linn feallsanachd.

'S e aon de na feallsanaichean Eòrpach as cudromaiche a bh' ann agus leis-san
thòisich sealladh ùr feallsanachail aig an robh buaidh mhòr air beachdan nam
bliadhnaichean mòra às a dhèidh. 'S e feallsanaiche an t-Soillearachaidh a bh'
ann agus chuir e cuideam mòr air reusan, ged a chaidh e an aghaidh feallsanachd
le reusan a-mhàin. Tha e ainmeil airson a ràdh “Bi dàna an reusan agad a
chleachdadh”. Gu ruige na 1760an thathar a' cur Kant am measg nan reusanaichean
agus bha buaidh aig Leibnitz agus Wolff air. Às dèidh sin dh'atharraich an
fheallsanachd aige agus tha e a' càineadh reusan a-mhàin.

Ro Kant bha feallsanaich den bheachd gun tig epistimeòlas bho reusan a-mhàin,
mar Descartes agus Spinozsa, air no às na ciad-fàthan a-mhàin, mar a bha Locke,
Hume is Berkely a' smaoineachadh. Tha Kant a' tighinn gu fuasgladh eadar an dà
bhuidhinn a bha a' deasbad epistimeòlas gu ruige sin. Bha Kant den bheachd gun
robh na ciad-fàthan agus reusan ag innse cò ris a tha an saoghal coltach. Bha e
den bheachd gum feum sinn an dà chuid airson dealbh fhaighinn air an t-saoghal.
Tha an reusan againn a' stiùireadh na dòigh sa bheil sinn a' mothachadh an
t-saoghail.

Chaidh e le Berkeley a bha ag ràdh nach eil tìm agus fànas a' crochadh air na
ciad-fàthan againn, ach gum faigh iad cruth aon uair 's gu bheil iad anns a'
mhothachadh (consciousness) againn. Bha Kant den bheachd gur e feartan ar beatha
fhèin a bhios ann an tìm agus fànas agus nach bi iad a' buntainn ris an
t-saoghal. Bithidh an stuth ag atharrachadh a rèir nan ciad-fàthan agus an
rathad eile. Bha a' bheachd seo cho ùr 's gun canar copernican revolution ris,
oir bha e ùr gun deach cuideigin an aghaidh reusian le rudeigin nach robh
empiriceach.

Mar sin thàinig e suas leis an teòirig gu bheil dà sheòrsa breith (Gearmailtis
Urteil) ann: a priori agus a posteriori. Tha na breithean a priori (ro làimh)
stèidhichte air an reusan a-mhàin, a dh'aindheoin a h-uile ciad-fàth, agus le
sin tha iad deimhinne (an-còmhnaidh fìor). Tha na breithean a posteriori (às
dèidh làimh) stèidhichte air fèin-fhiosrachadh, agus mar sin tha iad
cuingealaichte agus mì-chinnteach agus cha ghabh an cur air a h-uile
suidheachadh.

Mòraltachd (Gearmailtis Ethik) Nochd cuspair na mòraltachd gu goirid anns an
Kritik der reinen Vernunft agus ann an 1785 leasaich Kant na beachdan aige air
mòralatachd anns an leabhar Grundlegung zur Methaphysik der Sitten
(Bun-bheachdan air feallsanachd mhòralta) far a bheil an Kategorischer Imperativ
(reachd deimhinne) tighinn gu bith. 'S i a' cheist “Dè bu chòir dhomh dèanamh”
a' cheist bhunasach ann am mòraltachd Kant.

Ro Kant bha Hume den bheachd nach eil fianais againn air dè tha ceart agus dè
tha ceàrr. Bha e den bheachd nach eil e comasach don reusan no na ciad-fàthan
againn innse dhuinn dè tha ceart is ceàrr, ach gur e na faireachdainnean a nì
sin. Cha do dh'fhoghainn sin do Kant agus chaidh e gu ìre leis na reusanaichean
a thuirt gu bheil “ceartas” san reusan agus gu bheil FIOS aig a h-uile duine dè
tha ceart. Agus tha e an sin air sgàth 's gun d' rugadh sinn le reusan agus gu
bheil “ceartas” am broinn reusain. Anns na faclan aig Kant tha reusan
pragtaigeach againn uile a dh'innseas dhuinn dè tha mòralta agus dè nach eil.
Agus tha e fìor anns a h-uile suidheachadh dìreach mar a tha riaghailtean
fiosaigeach agus matamataigeach. Tha an lagh mòralta aige fìor gu sìorraidh,
an-còmhnaidh, anns a h-uile h-àite agus don a h-uile duine (reachd. Tha e ag
innse dhuinn mar a bu chòir dhuinn a bhith anns a h-uile suidheachadh. 'S e
Kategorischer Imperativ a chanas e ri sin. Tha kategorisch a' ciallachadh “gu
deimhinne”, gu bheil e a' cunntadh anns a h-uile suidheachadh, agus Imperativ
gur e reachd a th' ann agus mar sin riatanach. Anns an reachd deimhinne seo tha
e ag ràdh “Dèan na rudan cho fad 's a tha an riaghailt a tha air cùlaibh an rud
seo math gu leòr airson a bhith na lagh deimhinne”. Tha an reachd deimhinne ga
roinn ann an 3 prionnsabalan a tha a' gabhail a-steach laghan nàdarra, laghan
farsaing agus lagh air giùlan le daoine eile. Le sin tha e a' cur uallach air an
duine fa-leth ceart agus ceàrr a lorg anns an reusan aca fhèin.

Thogadh Kant ann an teaghlach glè chreidmheach agus dh'fhàg sin buaidh air an
fheallsanachd chreidimh aige. Tha e den bheachd nach urrainn fios a bhith againn
a bheil Dia ann air sgàth 's gu bheil an reusan ag obair taobh a-muigh nas
urrainn dhuinn mothachadh. Chan fhaca duine a-riamh Dia agus chan eil reusan a'
toirt dhuinn fianais sam bith gu bheil e ann no nach eil. Ach leis gu bheil e na
Chrìosdaidh tha e a' smaoineachadh gum biodh e ceàrr a ràdh nach eil Dia ann.
Tha saorsa againn creidsinn agus le sin tha creideamh a' leantainn mòraltachd
agus 's e na riaghailtean mòralta àithnean Dhè. Tha Kant teagmhach mu dheidhinn
cleachdaidhean gnàthach na h-eaglaise agus e gam faicinn mar chlèireachas
(Pfaffentum). Is beag an t-iongnadh nach deach sin sìos cho math agus às dèidh
dha Die Religion innerhalb der Grenzen der bloßen Vernunft fhoillseachadh ann an
1793 agus 1794 chuireadh casg air barrachd den t-seòrsa sin fhoillseachadh. Chum
e ri sin gu ruige bàs an rìgh, ach às dèidh sin chum e air a bheachd a chur
seachad anns an deasbad seo.

Bha Kant a' sgrùdadh na ceist dè th' ann am mac an duine air taobh nan
saidheansan mar saiceòlas, neuroeòlas, rannsachadh cinneachd. Le sin tha e a'
rannsachadh air faireachdainnean, tuigse agus miann agus a' smaoineachadh mu
fhèin-mhothachadh, na ciad-fàthan agus an inntinn/mac meamna. Tha Kant a'
dèanamh diofar eadar boireannaich agus fireannaich agus e den bheachd gu bheil
boireannaich làidir ann am faireachdainnean agus gun a bhith cho reusanta ris na
fireannaich. Rinn e cuideachd seòrsachadh anns na nàiseanan mòra (Frangaich,
Sasannaich, Spàinntich Eadailtich agus Gearmailtich), a thaobh diofar fheartan.
Sheòrsaich e cuideachd na daoine air feadh an t-saoghail ann an diofar chineal.
Rinn e rangachadh de na sìlidhean leis na daoine geala air a' mhullach, na
daoine “buidhe” às na h-Innseachan san dàrna àite, às dèidh sin na daoine dubha
à Afraga agus mu dheireadh na tùsanaich Ameireaganach. Bha e den bheachd gun
tàinig na diofaran sin bhon aimsir dhiofraichte anns na h-àiteachan sin. Aig an
deireadh thuirt e gun robh mac an duine diofraichte bho bheathaichean air sgàth
's gu bheil reusan againn. Tha reusan gar fàgail comasach dol an aghaidh an uilc
agus dol nar comann daonna.

Le Kant dh'atharraich an dòigh san robhar a' smaoineachadh mu dheidhinn eòlas
agus leis an eòlas nach urrainn fios a bhith againn mu stuth ach mar a tha e
dhuinne ("Copernican revolution"). Bha buaidh mhòr aige cuideachd air mòraltachd
agus saorsa agus an dòigh a bu chòir daoine iad fhèin a ghiùlan ri daoine eile.
Bha buaidh aige air na feallsanaich Reinhold, Fichte, Schelling, Hegel ann an
leasachadh an idealism Ghearmailtich. Bha Hegel a' togail air mòraltachd Kant,
bha e ga chàineadh ann an dòigh agus an uair sin a' cur ris, chaidh Hegel le
cuid de na bun-bheachdan aig Kant ged-thà. Thug na sgrìobh e buaidh mhòr air
iomadh dhaoine eile, Fidel Castro nam measg.



https://gd.wikipedia.org/wiki/F%C3%ACobha

Se roinn àrsaidh agus siorrachd traidiseanta na h-Alba a tha ann am Fìobha. Is e
"Rìoghachd Fìobha" far-ainm a tha air, o chionn 's gu bheil (neo gu robh) gach
ni a bhiodh aig rìoghachd neo-eisimeileach ri lorg taobh a-steachd a crìochan.
Tha muir is beanntan aige còmhla le talamh àiteachas meinnearan agus
gnìomhachasan ghiollachais.

Tha oir na mara a sineadh bho Ros Saidhe air an Linne Foirthe, tro Cill Rìmhinn
air an Ear gu Port na Creige agus Obar Neithich air bruaich deas na Tatha. Tha
calan le cidhean-luing aig Cathair Challdainn agus an Eilean Loisgte, tha
àireamh de bailtean iasgaidh, na measg Cathair Aile agus Ànsruthair air an oir
deas

B'e Cùbar prìomh baile na Fìobha. Bha Malairt Arbhair an seo. Is e talla poblach
a tha anns an togalach anns an latha an diugh.

Bha Cille Rìmhinn le a Chaisteal agus Oilthigh Chill Rìmhinn na phort
cudthromach re na meadhan aoisean. Anns a' bhaile seo tha Sràid Earra Ghaidheil
a' comharrachadh chun latha an diugh far an robh an ceàrnag Gàidhealach de'n
bhaile anns an linn sin.

'S e tairbeart a tha ann, agus o chionn goirid, roimh na drochaidean thairis an
Tatha agus Linne Foirthe, bha i nas iomallaiche.

Tha àiteachas na roinn gnìomhachais cudthromach do eaconomaidh na Fìobha. Tha
talamh beartach an meadhan na Fìobha, agus tha muileann coirce a chruthaicheas
bleideagan-bhrochan (Scott's Porridge Oats) aig Cùbar. Tha an taigh-staile a
thogas an t-uisge bheatha shile-singilte, "Stewarts Cream of the Barley" aig
agus tha taigh-staile a thogas malt-singilte aig Achadh an Fhuarain. Bha
muilnean pàipear aig Marg Innis agus Drochaid-Gèaird.

Tha gnìomhachasan giollachais air trèigsinn Fìobha gu ìre mhòr rè an trithead
bliadhna a chaidh, ach bha obraichean salainn air an oir deas bho'n 18mh linn,
nuair a chaidh a' chiad leasachadh air an Raon Guail Fìobhach. Bho meadhan an
19mh linn, nuair a fhosgail James Williamson a Lancaster, Muileann Linoleum ann
an Cathair Challdainn gu na 1970an bha am baile am prìomh ionad-giollachais de
chuibhrigidhean ùrlair anns an t-saoghail. Cha do mhair na muilnean lino tro an
gluais bho stuth-beathachaidh nàdarra (b' e jute, ola-fhrois-lìn agus min-airc
na bun-stuthan do linoleum) ri plastaigean stèidhichte air ola-mèinneireachd.

Chaidh ath-leasachadh air an raon-ghuail Fìobhach as deidh an dara cogadh,
stèidhicheadh mèinn-domhainn mhòr ùr aig Seafield, ri taobh Cathair Challdainn
anns na 1960an. Chaidh a dhùnadh as deidh stalc nàiseanta na mèinnearan a mhair
bliadhna re 1983-84. Tha mèinnearachd fhathast a' dol an iar-deas na roinn, ach
cladhair an gual a mach a slochdan fosgailte, seachd mèinnean-domhainn.



https://gd.wikipedia.org/wiki/Dresden

'S e Dresden (Sòrbais: Drježdźany) prìomh-bhaile Shagsainn, saor-stàit ann an
earra-dheas na Gearmailt. 'S e seo na co-chomharran aige: 51° 2′ 57.33″ Tuath
agus 13° 44′ 18.1″ Ear.

Ann an 2009 bha 517.052 duine a' fuireach anns a’ bhaile fhèin ; mar sin 's e
sin an dàrna baile as motha ann an Sagsainn an-dèidh Leipzig agus an ceithreamh
baile as motha anns a' Ghearmailt (an dèidh Berlin, Hamburg agus Köln).

Tha Dresden suidhichte air bruach an abhainn Elbe. Tha Prießnitz, Weißeritz agus
Lockwitzbach, aibhnichean beaga, a' ruith tron bhaile ach chan eil iad mòr gu
leòr airson a bhith a' cleachdadh le bàtaichean mòra mar an abhainn Elbe.

Ged a tha na beanntan Osterzgebirge agus Elbsandsteingebirge faisg air Dresden
chan eil am baile fhèin ach mu 113 m os cionn na mara. 'S e an Triebenberg (384
m) an t-àite as àirde ann an Dresden.

Tha Chemnitz mu 80 cilemeatair air falbh san iar-dheas agus Leipzig mu 100
cilemeatair san àirde an iar-thuath dheth.

Chleachdadh am fadhail anns an Elbe anns na Meadhan-Aoisean gu math tric, ach
cha robh ach baile beag ann aig an àm ùd. Bha Meißen, baile eile faisg air, na
bu chudromaiche anns na làithean seo.

Tha a' chiad tùs sgrìobhte a' nochdadh ann an 1206, far a bheil an t-ainm
sgrìobhte air duilleig oifigeil ann an cùirt-lagha: Acta sunt hec Dresdene. Bho
dheireadh na 15mh linn a-mach dh’fhàs am baile na bu mhotha mar theas-mheadhan
cultarach is poileataigeach. An dèidh 1547 bha Dresden na phrìomh-bhaile dhen
Rìoghachd Sagsainn, aon de na dùthchannan as cudromaiche ann an Ìompaireachd
Naoimh nan Ròmanach an dèidh an Ath-Leasachaidh. Chaidh mòran bhuidhnean
cultarach a stèidheachadh aig an àm seo a tha cudromach do chultar a' bhaile
chun an latha an-diugh. Ged nach deach am baile a mhilleadh ann an Cogadh na
Trithead Bliadhna, chuir teine mòr às an t-seann bhaile gu tur ann an 1685. Gus
1732 chaidh am baile a thogail a-rithist ris an canar "Neustadt" (Baile ùr)
an-diugh. Eadar 1806 agus 1918 b' e prìomh-bhaile Rìoghachd Shagsainn a bh' ann
an Dresden.

Rinn an Dàrna Cogadh milleadh mòr air Dresden, gu h-àraidh eadar an 13mh is 15mh
dhen Ghearran 1945 chaidh mòran bhomaichean a' leigeil air a' bhaile leis na
Breatannaich is na h-Aimeireaganaich. Bha am Partaidh Nàsach a' bruidhinn mu
350.000 duine a chaidh a mharbhadh, ach a rèir an eachdraiche Frederick Taylor
thuirt am Pàrtaidh Nàsach sin airson faireachdainn dona an-aghaidh nam
Breatannach agus nan Stàitean Aonaichte a chruthachadh. Canar an-diugh gun deach
eadar 18.000 is 25.000 a mharbhadh.

An dèidh an Dàrna Cogaidh bha Dresden fo smachd Gearmailt an Ear (GDR). Ann an
1990 thachair ath-aonadh na Gearmailt. Chaidh saor-stàit Sagsainn a chruthachadh
a-rithist agus le sin tha Dresden na phrìomh-bhaile a-rithist an-diugh.

'S i am Frauenkirche (Eaglais na Mnà) ann an Dresden aon dhe na h-eaglaisean as
àile anns an stoidhle baroc. Chaidh an eaglais a thogail eadar 1726 is 1743.

An dèidh bomadh Dresden bha an eaglais air a milleadh le teine mòr. Bhris na
ballaichean às a chèile an ath-latha. Aig àm GDR bha an tobhta na
chuimhneachan-cogaidh. Ach an dèidh ath-aonachaidh na Gearmailt thòiseachadh air
an eaglais a thogail a-rithist anns an stoidhle tùsail ann an 1994. Bha mòran
daoine is buidhnean eadar-dhealaichte air feadh an t-saoghail an sàs anns an
obair seo. Mar eisimpleir chruthaich Alan Smith à Lunnainn crois ùr an
stìobaill. B’ esan mac an athair a b' e aon de na stiùireadairean plèana a chuir
bomaichean air Dresden.

Anns an 30 an Dàmhair 2005 bha a' chiad aifreann a-rithist anns am Frauenkirche.
An-diugh 's e samhla na rèiteachd is na sìthe a tha anns am Frauenkirche.

Bho 2004 a-mach b' e Làrach Dhualchas na Cruinne dhen UNESCO a bha anns an
Dresdner Elbtal (Gleann Elbe ann an Dresden). B' e sin na h-achaidhean is na
lòintean ri taobh na h-aibhne a tha ga leantainn tron bhaile mu 20 cilemeatair
air fad. Ach ann an 2009 bha an UNESCO a' cur Dresden air falbh bho liosta nan
làraichean air sgàth 's gun tèid drochaid ùr a thogail ann am meadhan a'
ghlinne. Le sin bidh aon de na h-àitichean as brèagha dhen Dresdner Elbtal air a
mhilleadh.

Thogadh Richard Wagner, neach-ciùil a tha cliùiteach airson nan opranan aige,
ann an Dresden.



https://gd.wikipedia.org/wiki/Dr%C3%A0ma

'S e gnè-sgrìobhaidh litreachail a th' ann an dràma a thathar a' gnìomhadh mar
as trice air àrd-ùrlar, co-dhèanta de chòmhraidhean eadar iomadh caractaran. 'S
ann às an t-seann Ghreugais a tha am facal: tha δρᾶμα a' ciallachadh grìomh —
rudeigin a nìthear, bhon ghnìomhair δράω, dèan.

Ann an cultar an Iar, chaidh na ciad dealbhan-cluiche an sgrìobhadh anns a'
Ghreug, bhon 5mh linn RC, far an robh trì gnèithean-sgrìobhaidh dheth air an
aithneachadh: comadaidh, traidseadaidh, agus na dealbhan-cluiche satyr. Gu
mì-fhortanach, chan eil dealbhan-cluiche bhon àm sin ach le còig sgrìobhadairean
(Aeschylus, Aristophanes, Euripides, Menander, agus Sophocles) againn an-diugh.
Ann an linn nan Ròmanach, cuideachd, chaidh tòrr dealbhan-cluiche an sgrìobhadh,
agus tha cuid dhiubh againn fhathast.

Sa' mheadhon-aois, bha mòr-chuid an dràma co-dhèanta de dealbhan-cluiche
mhìorbhaile (Beurla: mystery plays), seòrsa dràma cràbhach no liotuirgeil a
riochdaich sgeulachdan às an tradaisean Chrìostail.

Sna 16mh agus 17mh linntean ann an saoghal na Beurla, bha sgrìobhadairean mar
William Shakespeare, Christopher Marlowe, agus Ben Jonson a' sgrìobhadh dràma a
tha ainmeil fhathast an-diugh. Sgrìobhas tòrr dhràma aig an àm ann an cam-dhàn.
Cuirear an t-ainm Siglo de Oro (Linn Òrail) air an 17mh linn san Spàinn, nuair a
bha Pedro Calderón de la Barca, Tirso de Molina, agus ùghdaran eile a'
sgrìobhadh dràma clasaigeach na Spàinne, agus anns an Fhraing san aon àm, bha
sgrìobhadairean mar Molière, Jean Racine, agus Pierre Corneille a' sgrìobhadh na
dh'fhàsadh an dràma Frangach clasaigeach.



https://gd.wikipedia.org/wiki/Cl%C3%A0rsach

Gheibhear caochladh sheòrsachan de chlàrsaichean air feadh Afraga, an Roinn
Eòrpa, Aimearaga agus roinnean de dh'Àisia. B' àbhaist seasamh àrd a bhith aig
a' chlàrsaich agus an liora am measg a' chuid a bu mhotha de chinnidhean an
t-saoghail. Anns an Roinn Eòrpa, chaill a' chlàrsaich a seasamh tràth anns an
19mh linn oir shaoil sgrìobhadairean ciùil gur e ionnsramaid do bhoireannaich a
bh' innte bhon a lean móran bhoireannach cleas Marie Antoinette ann a bhith a'
gabhail ùidh innte.

A thaobh Aeolian harp (clàrsach gaoithe), autoharp neo cumadh sam bith den liora
neo ciothara, chan e clàrsaichean a th' annta seo air sgàth s nach bi na teudan
aca ag éirigh gu dìreach a cuim na clàrsaich. Bidh na teudan aca seo a' dol
tarsainn na cuime agus mar sin buinidh na h-ionnsramaidean seo dhan ghné-orghain
zither, mar a bhuineas agus pianoforte is harpsichord.

Thathar a' cur an ceann gun d'thàinig an t-ainm clàrsach bho na faclan clàr
seileach ach chan eil anns an seo ach beachd. Gur math a dh'fhaodte gu bheil am
facal togte as an fhacal clàr agus an leasachan -seach a tha a' dèanamh an
fhacail clàr boireanta. Leanadh seo seann chleachdadh a chìthear ann an ainmean
mar Ròinseach (Rònan ach do bhoireannach) neo Finnseach (Fionn ach do
bhoireannach).

Thathar a smaoineachadh gu bheil a’ Chlàrsach ’na h-ionnstramaid ciùil a chaidh
a cruthachadh ann an Alba fhèin às dèidh dhan ‘Lyre’ Èirinneach a’ tighinn
a-nall thairis anns an ochdamh no naoidheamh linn. Tha sinn a’ faighinn am
fiosrachadh seo bho na clachan Cruithneach gu math aosta ann an Alba le dealbhan
den Chlàrsach orra. Bha a’ Clarsach cuideachd air a cluich anns na h-eaglaisean
còmhla ri duine a seinn le guthan agus Pìoban Tri Fillte. Stad seo nuair a
thòisich an Musick Fyne. Rinn an eaglais seo airson na daoine a bhrosnachadh a
bha a’ tighinn dhan eaglais. B’e droch rud airson na Clàrsaich a bha seo, oir
mòran de na leabhraichean far an robh an ceòl air a sgrìobhadh sìos, chaidh iad
an cur dhan teine.

An t-àm a b’ fheàrr aig a’ Chlàrsach b’ e àm Tighearnas nan Eilean eadar an
ochdamh linn agus an còigeamh linn deug. Bha Clàrsair aig a h-uile
Ceann-chinnidh aig an àm agus bha iad ann còmhla ri na bard a’ dèanamh òrain
agus puirt airson a’ Cheann-chinnidh agus a’ theaghlach. Cha deach mòran de
phuirt na clàrsaich a sgrìobhadh sìos aig an àm seo agus tha smaoin ann gun robh
mòran de na Clàrsadairean dall. Bha iad ag ionnsachadh ceòl bhon cluasan an àite
bhon phàipear aig an àm agus cò na b’ fheàrr aige seo na duine dall. Bhiodh an
teòirig seo a mìnicheadh carson nach eile mòran againn sgriobhte ann an latha
an-diugh. Nuair a bhris Tighearnas nan Eilean sìos chaidh a’ Chlàrsach fhathast
a cumail beò gu meadhan na seachdamh linn deug ach chan eil sin a’ ciallachadh
gu robh a h-uile rud ceart gu leòr. Thòisich na teaghlaichean Clàrsair a gluasad
a-steach gu obraichean eile oir cha robh obair gu leòr ann a-nis.

B’ e Ruaidhri Dall MacMhuirich aon de na ceann-chinnidh tradaiseanta mu
dheireadh: Iain Breac. Bha Aramach nan Seumasaich agus ‘Anglicization’ a cur
crìoch air an seann dòigh bheatha a bha aig na ceann-chinnidh is na daoine aca.
Bha seo a dèanamh buaidh mòr air na Clàrsairean oir cha robh airgead gu leòr aig
na cinn-chinnidh a-nis airson Clàrsairean a phàigheadh. Bha Ruaidhri Dall a chur
mòran fhaclan ùra gu na h-òrain aosta ach, thathar a’ smaointinn gu e ceòl aosta
a-mhàin a bha e a’ cluich air a’ Chlàrsach. Chaidh cuid de na h-òrain aige a
toirt thairis dhan bheul-aithris. Tha fhios again nach eil iad an aon rud ’s a
bha aig an àm oir tha tri ceud bliadhna air a dhol seachad, ach tha iad fhathast
a’ toirt sealladh a-steach cò-ris ’s a bha puirt na Clàrsaich coltach. Chuir an
aramach ann an 1745 a h-uile nach-ciùil ann an àite corrach agus às dèidh sin
bha daoine dìreach ga cluich ann an còmhlan agus bha ceòl na Clàrsaich a’ dol
air chall. Bha an dà rud seo a’ toirt a’ mhòrchuid den choire airson crìonadh na
Clàrsaich ach cuideachd bha ionnstramaidean ciùil na b’ fheàrr ann airson na
aighear nan daoine a togail suas ann am blàr agus cha robh a’ Chlàrsach làidir
agus fuaimneachd gu leòr airson a dhol ann an co-fharpais ris a’ Phìob.
Cuideachd bha an Fhidheal a’ dol suas ann am meas nan daoine oir bha i air a
cluich airson dannsaichean agus cha robh e fada gus an robh i na bu fèillear na
a’ Chlàrsach.

Mar as trice, bidh teudan na clàrsaich ag éirigh gu dìreach a cuim na clàrsaich.
Bidh teudan, com agus corr air a h-uile clàrsaich ach cha bhith làmh-chrann
oirre daonnan. Canar clàrsach thrì-ballach ri clàrsaich aig a bheil làmh-chrann
agus clàrsach dhà-bhallach ri té aig nach eil làmh-chrann. Bidh cuid de
chlàrsaichean gan seasamh air an ùrlar agus cuid eile gan cuir ann an uchd a'
chlàrsair, a-réir a' mheud. Faodaidh teudan clàrsaich a bhith de dh'umha, de
chopair, de dh'fheòil caolain, de chalg, de shìoda neo de naidhlean, am measg
rudan eile. Canar clàrsair/bana-chlàrsair ri neach a sheinneas a' chlàrsaich.

Tha am bogsa-fuaime a’ cuideachadh le bhith a’ toirt fuaim a tha domhain is
iomlan cuideachd. Tha smaoin ann gun robh am bogsa-fuaime aig na ciad Clàrsaich
air a’ dhèanamh a-mach à aon phìos feadha mar feadh-seileich no feadh-darach.
Bha na teudan air an dèanamh à mòran diofair rudan. Mar eisimpleir rudan nàdarra
mar ròineach is caolain agus rudan meatailt mar òr, airgead, umha agus iarann.
Bha na Clàrsaichean anns na làithean sin cuideachd a’ faighinn spangan, oir bha
lagh ann nach b’ urrainn da dhuine sam bith a’ Chlàrsach a toirt air falamh bhon
Clàrsair oir b’ e sin an dòigh a fhuair an Clàrsair a bheòshlaint. Bha na
spangan a’ tighinn ann am mòran diofair dòighean bho ealain anns an fheadh gu
clachan-lèig.

Mu dheireadh bha na daoine sna làithean sin a’ cluich na Clàrsaich leis na
h-ìnean aca airson a spìonadh nan teudan. Anns an latha an-diugh tha Clàrsairean
a’ cleachdadh na padaichean-corraig airson na teudan a spìonadh. Tha rudan eile
anns a’ Chlàrsaich fhèin a tha diofraichte a-nis. Mar eisimpleir tha am
bogsa-fuaime a-nis air a dhèanamh a-mach à leathar an àite feadh. Tha na teudan
beagan nas duilidhe bha iad gan atharrachadh gu teudan crisle is uèir ach an
latha an-diugh tha seo air atharrachadh oir tha daoine ag iarraidh am fuaim as
fheàrr fhaighinn a-mach as an ionnstramaid ciùil aca. Mar eisimpleir thòisich
Ann Heymann ag atharrachadh nan teudan aice a rèir na lorg i a-mach mu na
dòighean aosta. Chuir i òr air na teudan na b’ ìsle airson nas motha
soilleireachd a thoirt dhaibh. Cuideachd chuir i airgead air na teudan anns a
mheadhain agus mu dheireadh chuir i pràis air na teudan na b’ airde.

Bha cuideachadh a’ tighinn airson a’ Chlàrsach bho àite neònach. Bha co-fharpais
ann an Lunnainn ann an 1832 airson nam Pìobairean agus nuair a thòisich iad
co-fharpais airson na Fhìdhle cuideachd thuirt Captain Mackenzie gum biodh e
math nam biodh iad a’ toirt misneach dhan Chlàrsaich cuideachd. Gu mì-fhortanach
cha do thòisich iad an co-fharpais airson na Clàrsaich ach b’ e ceum anns an
àite ceart a bh’ ann. Às dèidh seo thòisich a’ chiad ‘Irish Harp Society’ ann an
Èirinn agus bho seo thòisich sgoilearan a thighinn airson a’ Chlàrsach a
ionnsachadh. Ann an 1892 thòisich na co-fharpaisean aig a’ Mhòd Nàiseanta
Rìoghail agus bha an Lord Archibald an ceann-suidhe ag iarraidh a’ dèanamh
ath-bheòthaich airson na Clàrsaich. Bha a’ chiad co-fharpais airson an òrain a
b’ fheàrr le taic fhèin air a’ Chlàrsach. Bha dìreach dà fharpaiseach air a’
bhliadhna sin ach bho seo thòisich e a’ fàs. San latha an-diugh tha latha
sònraichte aig a’ Chlàrsaich anns a Mhòd.



https://gd.wikipedia.org/wiki/Bl%C3%A0r_Dh%C3%B9n_Chailleann

Air 21mh Lùnasdal 1689 thug rèiseamaid Gallta nan Cameronians, a bha a' seasamh
chòirichean Rìgh Uilleim, buaidh air na h-ionnsaighean a rinneadh le na
Seumasaich air a' bhaile, agus chaidh ruaig callmhor a chuir air na fineachan
Gàidhealach.

Ann an ar-a-mach nan Seumasach, 1689-90, bha na Seumasaich às dèidh buaidh a
thoirt aig Cath Raon Ruairidh, Coille Chnagaidh, air an 27mh latha dhen Iuchar
1689. Ach ged bu bhuaidh-làrach e, chaill iad an ceannard buadhmhor Iain
Greumach Chlaverhouse, no Clèabhars. Bha iad a-nise fo chomannd oifigich
Èireannaich an Còirneal Cannon. Bha esan fada gun gluasad a dhèanamh, ach air
meadhan an Lùnasdal 1689 rinn 5,000 fear-cinnidh Gàidhealach adbhanns deas a
dh'ionnsaigh Dhùn Chaillinn.

Bha am baile air a dhìon le rèisimeid Iarla Aonghais, a bha air ùr-chruthachadh
air Galltachd na h-Alba; bha a' chuid nach bu bheag dheth de luchd-leantainn
Ridseard Chamshroin, cùmhnantair a rugadh ann am Fìobha agus a chaidh a
mharbhadh le feachdan Theàrlaich II an 1680. Rè ùine, chaidh an t-ainm
Cameronians a bhuileachadh orra, mar chuimhneachan airsan; cha robh buinteanas
aig an rèisimeid seo do Chlann Chamshron, a bha a' sabaid air taobh nan
Seumasach. Bha na Cameronians fo chomannd Uilleim Chlelland, cùmhnantach
iomraiteach a rugadh an Dubhghlas, Siorramachd Lannraig. A chionn 's nach robh
balla-dìon a' cuairteachadh a' bhaile, rinn na saighdearan gallta daingneach dhe
mheadhan a' bhaile mu thimcheall na h-eaglaise.



https://gd.wikipedia.org/wiki/Barcelona

'S e prìomh-bhaile Chatalòinia agus port cudromach a tha ann am Barcelona
(Catalanais IPA: bəɾsəˈlonə, Spàinntis IPA: baɾθeˈlona). 'S e an dàrna baile as
motha anns an Spàinn. Tha e suidhichte mu 120 cilemeatair air àird a deas na
Beanntan Pirineach air oirthir a' Mhuir Mheadhanaich. Anns a' bhliadhna 2007 bha
1,595,110 duine a’ fuireach anns a' bhaile fhèin. Tha Catalanais agus Spàinntis
nan cànain oifigeil ann am Barcelona.

Tha luchd-rannsachaidh dhen bheachd gur ann às an ainm (Barkeno) ann an Ibearais
no Foìnis a th' ann. Bha baile fo bhuaidh nan Ròmanach an seo air an robh
Colonia Faventia Julia Augusta Pia Barcino ann an Laideann (Βαρκινών ann an
Greugais). Bha teòiridh eile ann a chanadh gur robh an t-ainm ceangailte ri
Hamilcar Barca, athair Hannibal, ach chan eile mòran dhaoine a' gabhail ri seo
an latha an-diugh. Fad nan linntean dh'atharrachadh fuaimeanachadh an ainm mar a
leanas: Barcilonum → Barceno → Barchelona → Barçalona → Barcelona.

Chuireadh ainm a’ bhaile air an roinn nuair a chaidh a stèidheachadh ann an
1833.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann am Barcelona. Cha thuit ach 621mm de dh'uisge
air a' bhaile fad na bliadhna - 552mm nas lugha na Steòrnabhagh (1173mm) - leis
gur e àite caran fliuch a th' ann, an taca ri àiteachan eile san Spàinn.



https://gd.wikipedia.org/wiki/Bangui

'S e prìomh-bhaile Poblachd Meadhan Afraga a tha ann am Bangui. Anns a’
bhliadhna 2003 bha 622,771 duine a’ fuireach an seo. ‘S e am baile as motha den
dùthaich cuideachd. Tha e suidhichte faisg air an Abhainn Ubangi, a tha na
chrìochan eadar Poblachd Dheamocrach na Congo agus Poblachd Meadhan Afraga. Tha
Bangui 786km air falbh bho Yaoundé (Camarun), 955km bho N'Djamena (An t-Siad),
1,970km bho Khartoum (Sudan), 1,445km bho Dhiuba (Sudan-a-Deas), 1,033km bho
Khinshasa (Poblachd Dheamocrach na Congo) agus 1,027km bho Bhrazzaville (A'
Chongo). Tha e suidhichte ann an ceann a deas na dùthcha, aig 374m os cionn ìre
na mara.

Chaidh am baile a stèidheachadh anns a’ bhliadhna 1889 anns a’ cholonaidh
fhrangach Haut-Oubangui. Dh’fhàs am baile nas motha timcheall air an àite
shaighdearach. Tha port aige, tha bàtaichean-aiseig a’ dol gu Brazzaville agus
Zongo. Tha Bangui ceangailte le rathaidean mòra gu Camarun, chun an t-Siad agus
gu Sudàn. Tha port-adhair eadar-nàiseanta ann cuideachd: Bangui M'Poko
International Airport.

Tha gnàth-shìde bhog fhliuch theth ann am Bangui; Mar as àbhaist bidh an
teodhachd bhliadhnail mu 25 °C, gun atharrachaidhean mòra ann, fad a’ bhliadhna.
Tha tuiltean gu math cumanta aig toiseach àm an uisge, bhon An t-Ògmhios gu
ruige An t-Samhain. Bidh 1,554 mm dhe uisge a’ tuiteam air a’ bhaile gach
bliadhna.



https://gd.wikipedia.org/wiki/Aiseag

'S e ionad a tha ann an aiseag far am bith bàta a' giùlain daoine, càraichean,
beathaichean is nithean eile, thairis air abhainn, no cuan cumhang. Chanar
“bàta-aiseig” ri bàta sònraichte ri aiseag. Rè na deicheadan deireannach den
20mh linn, chuireadh bàtaichean an gnìomh a thoirt seirbhis do na h-eileanan
Albannaich a tha ruith (mar a tha aiseag) eadar dà phort a-mhàin (mar eisimpleir
Ulapul agus Steòrnabhagh) cleachdar na facail "aiseag" agus "bàt-aiseig" airson
na seirbhisean seo cuideachd.

Ann an Alba, air sgath gu bheil ceudan de dh' eileanan ann, agus caolas gu leòr,
tha mòran aiseagan ann, m.e. air Sruth na Maoile eadar Alba is Èirinn, eadar na
h-Innse Gall, Arcaibh, Sealltainn agus/neo mòr-thir na h-Alba, agus eadar Alba
is Na Tìrean Ìsle (Ros Saidhe is Zeebrugge ⁊c. B' àbhaist dha aiseag a dhol
eadar Àrd Rosain is Dùghlais an Eilean Mhanainn.

Gheibhear aiseagan ainmeil eadar Sasainn-a-deas agus an Fhraing (neo Breatainn
Bheag), Eilean-a-Tuath is Eilean-a-Deas ann an Sealainn Nuadh, eadar Kowloon is
Eilean Hong Kong (a chleachd mìltean gach latha), Èirinn is a' Chuimrigh, an
Spàinn is Maroco agus thairis abhainn farsaing mar am Mississipi, Volga, Danube
agus Yangtse.



https://gd.wikipedia.org/wiki/%C3%80rd-bhaile

'S e a th' ann an àrd-bhaile no àrd-chathair ach cathair, no baile, a tha mòr
dha-rìreabh, le tuilleadh air leth-mhillean luchd-còmhnaidh anns a'
chathair-bhaile fhèin, agus le co-dhiù millean daoine a' fuireach mun cuairt
air. Tha na bailtean mòra a thèid a ghabhail a-steach ann an sgaoileadh
àrd-bhaile gam meas mar phàirt dheth, 's chan ann nan àrd-bhailtean iad fhèin, a
chionn 's nach eil iad aig cridhe an sgaoilidh bhailteil sin.

Mar as trice, tha àrd-bhaile ann an teis-mheadhan gnothaichean eaconamach, agus
aig cridhe cùisean phoilitigeach chultarach roinn no dhùthcha. Mar an ceudna,
tha e na bhoillsgean, a thaobh ceanglaichean agus conaltradh roinneil no
eadar-nàiseanta.

Bhathar a' meas rìgh-chathair mar àrd-bhaile a chionn 's gum b'e àite-còmhnaidh
an rìgh a bhiodh ann.

Thathas a' toirt tuilleadh 's a chòir eòlas air a' bhriathar seo bho chionn
ghoirid a-nis air sgàth fàs dlùth-chruinneas (globalisation) san t-saoghal a th'
ann (m.e. a thaobh ionmhas cruinne, conaltradh is siubhal). 'S e a th' anns a'
bhun-smuain seo, cathair aig a bheil buaidh gu soilleir dìreach air cùisean an
t-saoghail tro mheadhan sòiseo-eacanomaigeach, cultarach, poilitigeach. Chan e
cathair chruinne a th' ann an àrd-bhaile sam bith ge-tà, agus mas e 's gu bheil
e na chathair chruinne, chan fhaod sin a bhith a-rèir ìre de mhathas ann am
bun-structairean, leasachadh no beò-shlàinte muinntir a' bhaile. Ma dh' fhaoidte
gur e Lunnainn a' chiad chathair chruinne agus àrd-bhaile ùr-nodha riamh a bh'
anns an t-saoghal. Ach, 's e àrd-bhailtean mar An Ròimh, Constantinople,
Damascus, Nanjing sa leithid a bhathar a' meas mar chathraichean chruinne ann an
tomhas eachdraidh.



https://gd.wikipedia.org/wiki/Valencia_(provincia)

'S e provincia na Spàinne a tha ann an València (IPA: vaˈlensia, Spàinntis:
Valencia). Tha e na laighe ann an Co-chomann València, air an àirde an ear na
dùthcha. 'S e Castelló de la Plana a tha na phrìomh-bhaile. Chaidh an roinn a
chruthachadh ann an 1833 le Javier de Burgos, a bha na Rùnaire na Stàite agus
Leasachaidh aig an àm. B' e an siostam-riaghalaidh ionadail na Frainge a
chleachd e mar mhodal. Chuireadh a-steach na Coimhearsnachd fèin-riaghlaidh
València i ann an 1978, nuair a sgrìobhadh Bun-reachd ùr. Sìnidh València fad
10,806km² agus tha 2,578,719 duine a' fuireach ann. Le sin, 's e an 20mh roinn
as motha na Spàinne a thaobh talmhainn agus an treas tè a thaobh
àireimh-sluaigh. Tha crìochan aice le Albacete, Cuenca, Castelló, Teruel, agus
Alacant. 'S e Spàinntis, Catalanais a tha gam bruidhinn an seo.

Tha cuid a luchd-rannsachaidh dhen bheachd gur ann à Valentia Edetanorum, (IPA:
waˈlentia, Gàidhlig: Gaisge) ann an Laideann a th' ann an t-ainm air sàilleabh
gun tug an sgìre gu seann shaighdearan arm nan Ròmanach anns an dàrna linn.
Chleachdadh an t-ainm بلنسية‎ (Balansiyya) airson na sgìre air fad agus مدينة
التراب (Medina at-Turab) airson a’ bhaile ann an Arabais ro 1245 – ‘s e an
abhainn Turia a shruthas tron bhaile fhèin. Chaidh fuaimneachadh an ainm
atharrachadh fad na linn gu nàdarra gu baˈlenθja ann an Spàinntis – ged a
thathar ga fhuaimneachadh ann an dòigh gu math dlùth air Laideann ann an
Catalanais: w → b agus t → s. Mar a b' àbhaist san Spàinn, b’ e dìreach ainm a’
bhaile a bu motha sa sgìre a chuireadh air an roinn.

Tha iadhtag ann, a bhuineas do València, ann an ceann a tuath na roinne far an
tig Cuenca agus Teruel ri chèile. 'S e Racó d' Ademús an t-ainm a tha air. Tha e
na aite fa leth air sàilleabh gu bheil sliabh ann eadar an iadhtag sin agus an
còrr dhen roinn. Tha 2,605 duine a' fuireach ann. 'S Racó d' Ademús an iadhtag
nas motha na Spàinne.



https://gd.wikipedia.org/wiki/Uilleam_Uallas

Bu treòraiche Albannach Uilleam Uallas, a dh' èirich suas an aghaidh fòirneart
Shasainn ann an Alba aig deireadh an 13mh linn.

Bha e air cheann airm Albannach a thug a' bhuaidh a-mach an aghaidh feachd
Shasannach aig Sruighlea ann an 1297. Bha an t-arm Sasannach trì uairean na bu
lìonmhoire na an t-armailt Albannach agus Iarla Shurreigh air a cheann.

Air 22mh de mhìos deireannach an t-samhraidh, 1298, chaill Uallas Blàr na
h-Eaglaise Brice an aghaidh armailt a bha trì uairean na bu lìonmhoire na an
t-armailt aige fhèin. B' e Rìgh Eideard Shasainn a bh' air cheann an airm
Shasannach an turas seo. B' fheudar dha Eideard an t-armailt Sasannach a bha a'
cogadh san Fhraing a mhàrsail a-nall a dh'Albainn gus an Rìoghachd sin a
cheannsachadh às ùr nuair a chaidh sgrios a dhèanamh air armailt an Iarla
Shurreigh aig Sruighlea.

An dèidh a' chath fhuilteach seo, b' èiginn do Eideard, le cion bìdh, an fheachd
a mhàrsail air ais do Shasann an ceann a dhà no thrì sheachdainnean gun bhuille
tuilleadh a bhualadh. B' e innleachd Uallais an dùthaich fhàsachadh ach nach
faigheadh arm coimheach a bheathachadh bhuaipe. Mar sin, fhuaireadh Baile
Shruighlea, Cill Rìmhinn 's Peairt mar an ceudna nan lasraichinn nuair a
chuireadh an t-arm tron dùthaich gus biadh a lorg.

Chuir Eideard suim mhòr de airgead-cinn air 's fa dheòigh thug fear dom b' ainm
Sir Iain Menteith, a bha uaireigin na charaid aig Uallas, ach a-nis na cheannard
air caisteal Dhùn Bhreatainn fo Eideard, brìb do aon de a sheirbhisich, Iain
Cutach, airson a bhrath. Chaidh Uallas a ghlacadh na leapaidh san oidhche aig
Robroyston, còig mìle an ear-thuath air Glaschu.

Thugadh a Lunnainn e agus air 23 Sultain, 1305 chaidh a dhìteadh mar reubaltach
ged a thuirt Uallas fhèin nach b' urrainn dhaibh a dhearbhadh gum bu reubaltach
e, a chionn 's nach do mhionnaich e riamh a bhith dìleas do Rìgh Shasainn, agus
nach mionnaicheadh. Bha Uallas dìleas do Rìgh Iain Baliol. Mu dheireadh, chaidh
a leth-chrochadh is a leigeil a-nuas leth-mharbh. Thugadh a mhionach às a chom
agus loisgeadh mu choinneamh a shùl e. Thug iad an sin an ceann dheth, agus
roinn iad a chorp na cheithir cheathramhan. Chuir iad a cheann air crann aig
Drochaid Lunnainn agus a làmh dheas os cionn drochaid A' Chaisteal Nuaidh.
Chuireadh a làmh thoisgeal an àite follaiseach ann am Bearaig, ceithreamh eile
dheth gu ruige Peairt agus a cheamhramh clì do Obar Dheathain.

Rugadh Uilleam Uallas ann am Baile Inbhir Àir ri linn Rìgh Alasdair III. Cha b'
ann de dh'àrd-mhaithean na h-Albann e, ach bu mhac e do dhuine uasail e dom b'
ainm Shìr Maol-Chalum Uallas à Ach-na-Feàrna, Siorrachd Rinn Friù, agus do
nighean aig Shìr Raoghnall MacCreamhain.

Aig an àm a bha Uallas na bhalachan, a' fuireach ann an Cill-spindi, Siorrachd
Pheairt, chaidh Rìgh Alasdair III a mharbhadh le leigeil à bhàrr eich sa
bhliadhna 1286, a' fàgail leanabh de nighinn, ogha dha, nach b' fhada a mhair
beò. Uime sin, bha Alba gun oighre, agus bha Iain Baliol agus Raibeart Bruis a'
streap ris a' chrùn. Chuir Eideard I, Rìgh Shasainn, armailt mòr a-nuas à
Sasainn a thug buaidh air Baliol, no Rìgh Iain, mar a theireadh ris, aig Dùn
Bàrr.

Bha Alba ann an 1290 a-nis làn de shaighdearan Sasannach ri fòirneart air
fireann 's air boireann, air saor 's air daor. Bha an t-àrd fhear-lagha,
Ormeslie, a' gairm gu cunntas nan uile nach tugadh mionnan-strìochdaidh do
dh'Eideard. Bha e a' toirt bhon Albannaich a bha a' diùltadh sin a dhèanamh an
cuid fearainn agus maoin, 's gam peanasachadh air iomadh dòigh eile.

Bha Hugh de Cressingham, am fear-ionmhais Sasannach, mar an ceudna gam pianadh
a' togail airgid bhuapa fo chaochladh leisgeulan. Cha robh Albannaich cleachdta
ri bhith a' pàigheadh mòran do an rìghrean dùthchasach fhèin a bha a ghnàth a'
taisbeanadh co-fhulangas a bhith aca rim bochdainn. Bha iad, mar sin, gu mòr air
an tàmailteachadh le bhith air an èigneachadh gu suimean ro mhòr ìocadh do
Chressingham airson adhbhar sam bith, no aig àm sam bith a b' àill leis.

Chaidh Uallas a chur gu sgoil ann an Dùn Dèagh, ach mharbh e mac Sasannaich
mhòir an sin, air dha tàmailt a thoirt dha. An làrna-mhàireach, chaidh athair 's
bhràthair a mharbhadh le saighdearan Sasannach agus theich a mhàthair gu taobh
tuath Uisge Tatha, far an robh a cuideachd. B' èiginn dha fhèin teicheadh bho
thaigh a sheanair, Raghnall MacCreamhain, gu taigh bhràthair athar, Sìr Raibeart
Uallas, ann an Riccarton, baile beag mu mhìle de Chill Mhearnaig.

Bha Uallas latha àraidh ag iasgach ann an Abhainn Inbhir (Uisge Irbhinn). An àm
dha bhith tilleadh dhachaigh còmhla ri balachan a bha a' giùlan an èisg a ghlac
e ann am bascaid, chaidh Morair Percy, fear-ionaid rìgh Shasainn agus a
shaighdearan a bhuineadh do Ghearastan Àir seachad orra. An còignear mu
dheireadh dhen bhuidheann, dh' fhàg iad air an ais ge-tà, 's rinn iad gu
neo-modhail airson am bascaid leis na bh' ann a thoirt bhon bhalach. Bha Uallas
deònach roinn de na bric a thoirt dhaibh. Ach bho nach biodh na Sasannaich
riaraichte le na bu lugha na an t-iomlan, thàinig na fir bho fhaclan gu
buillean. Tharraing Uallas an t-slat-iasgaich 's le aon bhuille bha fear dhiubh
's a chasan gobhlach os a chionn. Thug e dhen fhear sin, an claidheamh 's chog e
cho duineil leis 's gun d' fhuair e dhachaigh leis a' bhascaid slàn fallainn. B'
èiginn dha Uallas teicheadah 's a bhith fon choill car ùine, 's an dèidh sin
àite eile den dùthaich a thoirt air far nach robh an gnìomh cho aithnichte.

Thairis air a' bhliadhna, chruinnicheadh buidheann bheag de dhaoine taghta a
ghiùlaineadh bratach na h-Albann còmhla ris. Mhionnaich iad gun leanadh iad e
troimh gach cunnart. Bhon uairsin, bha ainm Uallais a' cur eagal air na
saighdearan Sasannaich a bh' air brùchadh a-steach do dh' Albainn, oir bha esan
's a luchd-leanmhainn a' siubhal na dùthcha 's a' dèanamh feall-fhalach iomadh
turas orra. Sgap a' bhuidheann aige rè a' gheamhraidh agus phòs Uallas a
leannain agus chaidh a chòmhnaidh ann am baile Lannraig.

Air latha àraidh, ann an àm an earraich, bha e a' coiseachd tron bhaile 's e air
a sgeadachadh le deise uaine a bha fasanta measg nan uaislean san àm sin dhen
bhliadhna. Còmhlar ris bha grunnan beag de luchd-leanmhainn 's de chàirdean,
'nam measg Sìr Iain Greumach. Thàinig Sasannach mì-mhodhail an rathad, 's
thòisich e ri magadh orra.

B' e fear dom b' ainm Heselrig a bha na riaghladair Sasannach air a' bhaile.
A-rèir coltais, rinn e dìoghaltas eagalach air Uallas airson na thachair. Loisg
e taigh Uallais 's chuir e a bhean gu bàs. Mar sin, air an dearbh oidhche sin,
thionail Uallas deich fir fichead de dhaoine dìleas misneachail 's chaidh e gu
sàmhach a-steach don bhaile. Ràinig iad taigh an uachdarain. Dh' fhàisg Uallas
a-steach agus bhuail e cho guiniche 's gun do sgoilt e a cheann 's gun deach a
chlaidheamh sìos gu cnàimh na h-amhach. Thionndaidh na Sasannaich a-mach agus
dh' èirich fir Lannraig chun a' chòmhraig. Nuair a shoilleirich a' mhadainn bha
51 de na Sasannaich nan laighe marbh air na sràidean 's na h-Albannaich nam
maighstrean air a' bhaile.

B' e an rian a ghabh Uallas na chiad èiridh a bhith cumail grunnan beag de
luchd-leanmhainn còmhla ris fhèin, leis an tugadh e garg-ionnsaigh air buidheann
bhig sam bith den arm Shasannach a gheibheadh e air leth bho chàch. Agus leis
sin ghlacadh e stòr bìdh no armachd a bhiodh a' dol gu aonan sam bith de na
caistealan. Leis an rian seo, bha e a' dèanamh mòran call air an nàmhaid. Aig an
àm cheudna bheireadh e aire gun seachnadh e aghaidh a thoirt air buidheann
lìonmhor sam bith dhiubh air nach robh e cinnteach gum b' urrainn dha buaidh
fhaotainn. Bha aig an àm cheudna mòran de luchd-fearainn 's de àrd-mhaithean na
rìoghachd ag obrachadh fo òrdagh-san, agus dhèanadh iad creachadh agus marbhadh
air na Sasannach agus chuireadh iad na h-uile maille a b' urrainn orra.

Choinnich Uallas feachd Shasannach aig Bigear, baile beag deas air Dhùn Èideann
agus chuir iad an ruaig orra. Rinn Eideard sìth ri Alba; ga cheangail ann an
Eaglais An Ruadh Ghleann an ciad mhìos an earraich, 1297. Ach, an ceann
leth-bhliadhna an dèidh don t-sìth bhith ceangailte, thàinig òrdagh à Sasann mòd
mhòr a chumail ann an Baile Inbhir Àir. Cha b' e ach ribe a bh' ann, ris a'
canas na h-Albannaich, Saibhlean Àir (Barns of Ayr).

Bha Uallas 's a luchd-leanmhainn a' taisbeanadh uiread threubhantas agus de
ghliocas nan oidhirpean air an tìr a shaoradh bho luchd-fòirneart gun robh na
Sasannaich a-nis a' tòiseachadh air gabhail eagal rompa. Mar sin, leig na
Sasannaich orra gun robh iad airson sìth a dhèanamh. Thug iad cuireadh do chuid
de luchd-riaghlaidh Uallas agus d'a chuid oifigearan gu co-labhairt riutha fhèin
mu chùmhnantan sìth. Bha a' choinneamh gu bhith air a cumail an taobh a-muigh de
Bhaile Àir, ann an aitreabh mhòr fhiodha. Gun fhios dha na h-Albannaich, bha
àireamh shaighdearan a' feitheamh airson gnìomh chrochadairean a dhèanamh. B'e
Sìr Raoghnall MacCreamhain, siorram a' bhaile, agus bràthair-màthar Uallais, aon
den chiad fheadhainn a thuit san ribe ud. Lean mòran as a dhèidh-san, nam measg
Sìr Brus Blàir, Sìr Nìall MacGumaraid, Baran Choill, Baran Choinneagan, Baran
Charraig, Baran Srath-Chluaidh gun duine a thoirt rabhadh dhaibh. Chaidh iad
uile a dhìteadh mar shlaightearan agus a chrochadh. Ach fhuair boireannach sa
choimhearsnachd innleachd èiginn air sealltainn a-steach agus na nithean a bha
dol air adhart fhaicinn. Thug i rabhadh do Uallas agus fhuair esan às le
bheatha. Theirteadh Saibhlean Àir(Barns of Ayr) ri na thachair ann an ceann a
deas na h-Alba.

An dèidh na thachair, chruinnich Uallas a dhaoine air an oidhche sin fhèin. Thug
e òrdagh don bhoireannach dhìleas comharra so-fhaicsinneach a chur le cailc air
na taighean anns an robh na Sasannaich a' cur seachad na h-oidhche. Thàinig e
fhèin air mharbhan a' mheadhan-oidhche le 300 fear, 's le mòran de bhuill
chainbe, 's cheangail iad cho diongalta bhon taobh a-muigh na h-uile taigh air
an d' fhuair iad an "comharra" 's nach gabhadh iad fosgladh bhon taobh a-staigh.
Chuir e na h-aitreabhan fiodha ud ri theine agus bha mòran air an losgadh gun
dùsgadh idir à cadal. 'S ann a bha na saighdearan Sasannach air roinn mhòr dhen
oidhche a chur seachad le dannsa agus misg. Nuair a dh' fhàg buidheann Uallas an
t-àite sa mhadainn, cha robh ri fhaicinn ach làraichean nan aitreabhan a bha nan
connadh gus cuirp na marbh a losgadh. Mar seo, chrìochnaich Pàrlamaid Dhubh Àir.

An dèidh Saibhlean Àir 's an dìoghaltas a lean, dhùisg spiorad an t-sluaigh air
feadh na dùthcha gu lèir, 's fhuair Uallas uiread de luchd-leanmhainn 's nach
gabhadh na Sasannaich orra coinneamh a thoirt dha san àm ann am blàr fhosgailte.
Ach dhruid iad iad fhèin suas sna daingnichean gus an tigeadh tuilleadh
cuideachaidh à Sasainn. Thoilich mòran a-nis druideadh suas ri brataich Uallais
air son na dùthcha agus an aghaidh Shasainn. Nam measg bha: Raibeart Brus, Iarla
Caisteal Charraig; Raibeart, Easbaig Ghlaschu; Morair Seumas, Àrd-thànaiste na
h-Alba; Sìr Aindreas Mac-Mhuirich; Triath Bhoth Chluaidh; Sìr Uilleam
Dùghlasach; agus Raibeart Baoideach.

Nuair a thàinig seo gu cluais Eideird, Rìgh Shasainn, chuir e nìos 40,000
fear-cogaidh a thoirt còmhdhail dhaibh. Choinnich na h-airm aig Irbhinn, ach bho
nach robh na h-Albannaich ach tearc rinn iad cùmhnantan sìth gun bhuille a
bhualadh. Cha b' fhada a sheas na Sasannaich rim facal. Chuir iad an t-Easbaig
san toll-dhubh ann an Caisteal Rosbrog agus Sìr Uilleam Dùghlasach am prìosan an
Caisteal Bhearaig. Nuair a chunnaic Uallas seo, rug e air a' champ Shasannach a'
dol troimh Ghallghaidheil. Ghlac e an stòr agus 300 fear a bha na chois.

Bhon a rinneadh Uallas na cheannard air an arm Albannach agus na chileadair air
an rìoghachd mar fhear-ionaid Rìgh Iain, thòisich na h-Albannaich air glacadh
nan daingnichean Sasannach fhèin, 's air marbhadh na dream a bha cumail
freiceadan annta. Bha na h-Albannaich a' spealgadh às a chèile len cuid
tuaighean na geatachan aig cuid de na caistealan 's gun na saighdearan Sasannach
comasach air an cur air falbh. Agus bha iad a' glacadh cuid eile dhiubh le
seòltachd. Thriall Uallas troimh thaobh an ear Alba air ceann armailt lionmhoir
ann an deagh òrdagh, agus cha robh caisteal eadar uisge Thatha agus Crombagh,
nach do thuit roimhe ann am beagan sheachdainnean, ach a-mhàin caisteal Dhùn
Dèagh. Thill Uallas gu deas a chur sèis ris an daingneach seo air a' chiad mhìos
den fhoghair, 1297, dìreach an ceann bliadhna an dèidh do dh'Eideard tilleadh gu
Sasann, 's e an dùil gun robh e air Alba aonadh gu do-sgaraichte aige a-nis ri a
rìoghachd fhèin.

'S ann a teannachadh air caisteal Dhùn Dèagh a bha Uallas leis an arm Albannach
nuair a chuireadh teachdairean thuige gun robh Iarla Shurreigh a' tighinn na
aghaidh le feachd Shasannach san robh 50,000 fear 's gun robh e a' cur roimhe
thighinn thairis air Abhainn Foirthe aig drochaid Shruighlea. Rinn Uallas airson
a bhith aig an drochaid, nam b'urrainn dha mun ruigeadh na Sasannaich i.

Ràinig an t-arm Albannach mullach cnuic a tha dà mhìle an ear air Sruighlea mun
tàinig Sasannach idir air fàire. Bu Sìr Iain Greumach aon de na càirdean bu
dealaidh aig Uallas, agus bha Sìr Uilleam Dùghlas, uachdaran Shrath Dhùghlais
mar an ceudna a' dlùth-leantainn ris.

Cha robh dòigh air faotainn seachad air an abhainn ach air drochaid fhada
chumhaing fhiodha a bha na b' fhaide shuas air an abhainn na drochaid an latha
an-diugh. Gun fhios dha na Sasannaich, bha fir Uallais air sailthean na drochaid
a ghearradh latha no dhà roimhe.

Chuireadh dithis shagart a-null far an robh Uallas a thairgsinn maitheanas dha
fhèin 's do a luchd-leanmhainn nan leigeadh iad sìos an armachd. Dh' fhreagair
Uallas nach b' ann a dhèanamh chùmhnantan sìth a thàinig iad, ach a thoirt blàir
do na Sasannaich agus saorsa aiseag don dùthaich.

Ghabh Sìr Marmaduke Teng air thoiseach air ceann nan rèisimeid each, a bha
còmhdaichte le armachd thruim stàilinn, maraon each agus marcach. Lean
Cresingham an dèidh sin leis an roinn den arm a bha fo a chommanda fhèin. Fhuair
an rèisimeid each an òrdagh cath air an taobh tuath; ach dh' òrdaich Uallas
buidheann threun luchd-sleagha a dhol timcheall sìos air taobh na h-aibhne 's
nuair a bha mu leth an airm air tighinn a-nall, smèid e orra iad a ghabhail
sealbh air an drochaid 's na bha thall a chumail thall, 's na bha bhos a chumail
a-bhos. Bhuail na h-Albannaich len uile neart air na marcaichean a bha a'
dìreadh leathad an tulaich, 's ruaig iad sìos iad air muin nan coisichean a bh'
air ùr thighinn a-nall. Chaidh na coisichean 's na marcaichean troimh a chèile,
's an àite a bhith cuideachadh 's ann a bha iad a' cur maille air a chèile, 's
na h-Albannaich gan sgathadh sìos mar am feur air gach taobh. Bha mu 7,000 de na
Sasannaich a' gabhail thairis air an drochaid nuair a bhrist e agus mar a bha na
saighdearan ud cho trom len cuid armachd, bha iad a' dol fodha air ball, air
neo, bha an sruth gan giùlan sìos na b' fhaide far nach robh dol às bho
bhàthadh. Den àireamh mhòr sluaigh a thàinig thar an drochaid, cha d' fhuair às
beò ach triùir. B' e Marmaduke Teng an treas fear dhiubh sin. Bha Cresingham
measg a' chiad fheadhainn a chaidh a mharbhadh.

Bha Surreigh 's a chuid eile den arm Shasannach air taobh deas na h-aibhne gun
chomas buille a bhualadh no dol ceum air aghaidh. Bha an Stiùbhartach mòr,
tànaiste na rìoghachd agus Iarla An Leamhanaich am feall-fhalach air a chùlaibh.
Leum iad seo a-nis suas air agus nuair a chunnaic Iarla Shurreigh 's na
oifigearan eile mar a bha an latha a' dol 's mar a chaidh e, 's nach b' urrainn
dhaibhsan a leasachadh, thug iad na buinn dhith gu deas. Cha do lasaich Iarla
Shurreigh ionga gus an do ràinig e Bearaig aig a' chrìoch Shasannaich. Thilg a
fheachd bhuapa an cuid armachd agus bhrataichean gus am faigheadh iad an casan
às bho na h-Albannaich ghuineach a lean gu dian air an tòir.

14 mìosan bhon deach Rìgh Iain a chur far a' chrùin, bha Alba gun chìs do
choigreach, gun aithne air prionnsa-fuadain agus chaidh ainm Uallais a-nis cho
fada 's cho farsainn 's gum b' e bu chòmhradh anns gach comann san Fhraing cho
math ri Sasainn. Bha Uallas air fiù 's ionnsaigh a thoirt air caistealan is
bailtean taobh tuath Shasainn mar dhìoghaltas air na rinneadh ann an Alba.
Theirteadh ris an uairsin Sìr Uilleam Uallas "Riaghladair Alba".

Nuair a chunnaic Eideard seo, cheangail e sìth sa thiota ri Filib-Fionn, Rìgh na
Frainge, a' toirt a thoil fhèin dha anns gach ni ach a chuideachadh leis Alba a
chìosnachadh. Chaidh armailt mòr a thogail. Choinnich iad aig A' Chaisteal
Nuaidh. Mhèars iad do dh'Alba, 8,000 each agus còrr is 100,000 saighdear-coise.
Cha robh dad a' coinneachadh ris na Sasannaich an ceann a deas Alba ach bailtean
air am fàsachadh, 's taighean air an losgadh 's machraichean air an gearradh
sìos, ged nach robh an t-arbhar fhathast abaich. B'e seo an rian a ghabh Uallas
air a' mhàrsail a dhèanamh doirbh do na Sasannaich, 's nach faigheadh iad biadh
dhaibh fhèin no do an cuid each. Leis na h-uile ni a bh' ann, bha na Sasannaich
gu mòr air an sàrachadh mun do ràinig iad faisg air Dùn Èideann, far an robh
dùil aig Eideard ri tionaladh bho loingeas cogaidh a bh' air an t-slighe gu
Lìte.

Ach thàinig dithis bhrathadairean, Iarla Dhùn Barra agus Iarla Aonghais do
champa nan Sasannach, agus dh'innis iad do Eideard gun robh Uallas na laighe ann
am frìth na h-Eaglaise Brice, fa rùn ionnsaigh a thoirt air na Sasannaich an
oidhche sin fhèin. Ann an uair a thìde, bha an t-arm Sasannach ullamh gus
gluasad air adhart gus Uallas a choinneachadh. Ghabh iad air adhart mu bhriseadh
na fàire troimh Bhaile Ghlinn Iucha, 's nuair a shoilleirich an latha chunnaic
iad na h-Albannaich air aghaidh cnuic mun coinneimh dlùth air an Eaglais Bhric.

Chuir Eideard suim mhòr de dh' airgead air a cheann agus thug Sìr Iain Menteith,
ceannard air caisteal Dhùn Breatainn, brìb do aon de a sheirbhisich airson a
bhrath. Thàinig iad air Uallas 's e na chadal ann an uamhag anns a' choille.
Chaidh a ghiùlan gu ruige Lunnainn, trom luchdaichte le iarann. Thugadh fa
chomhair cùirt-lagha e gu dhol fo dheuchainn airson a bheatha. B' i a' chiad
chùis-dhìtidh a chuireadh às a leth, gun robh e na cheannairceach an aghaidh
crùin Shasainn. Dh' fhreagair e nach b' urrainn dha bhith na cheannairceach bho
nach robh e riamh na ìochdaran aige.

B' i an ath-chasaid, gun do mharbh e mòran dhaoine 's gun do rinn e mòran
ainneart. Fhreagair esan gun robh sin fìor gun do mharbh e mòran Shasannach, ach
gur h-ann a chionn 's gun robh iad a' dol a cheannsachadh 's a chreachadh na
dùthcha dom buineadh e fhèin - Alba. Dhìt Eideard 's a chuid bhritheamhan Uallas
co-dhiù gu bhith air a chur gu bàs leis a' cheann a chur dheth. Chaidh a ghiùlan
gu Smithfield, àite a' chasgraidh, air an 23 latha de chiad mhìos an fhoghair,
1305, 's a làmhan ceangailte air a chùlaibh. An sin, chaidh a leth-chrochadh is
a leigeil a-nuas leth-mharbh. Thugadh a mhionach às a chom agus loisgeadh mu
choinneamh a shùl e. Thug iad an sin an ceann dheth, agus roinn iad a chorp na
cheithir cheathramhan. Chuir iad a cheann air crann aig Drochaid Lunnainn agus a
làmh dheas os cionn drochaid A' Chaisteal Nuaidh. Chuireadh a làmh thoisgeal an
àite follaiseach ann am Bearaig, ceithreamh eile dheth gu ruige Peairt agus a
cheamhramh clì do Obar Dheathain.



https://gd.wikipedia.org/wiki/Uile-losgadh

Is e an t-Uile-losgadh (Eabhra: haSho'ah, השואה) an sgrios is murt den Iùdhaich
Eòrpach a rinn na Nàsaich agus na luchd sin gun do phàirtich am beachd nan
Nàsaich den linn an Dàrna Cogadh. Bha gràin mòr aig na Nàsaich air Iùdhaich sa'
bheachd-smaoinealas agus sluagh-iùlach aca bho thùs, agus sgrìobh Adolf Hitler
air a' chuspair sin san leabhar leis - Mo Chath Fhèin (Mein Kampf). Smaoinich
iad gun do rinn na Iùdhaich brath air a' Ghearmailt san Chiad Cogadh. Air sgath
sin, rinn na Nàsaich iomairt brùideil is luath, a' cur muileannan de Iùdhaich ri
campaichean-braighdeanais, agus gan marbhadh, a' mhòrchuid le gas nimheil.
Còmhla leis na h-Iùdhaich, dh'iarr na Nàsaich cuideachd a mharbhadh na Romani,
Pòlainnich dhùthchasach agus Slàbhaich eile, prìosanaich cogaidh on t-Aonadh
Sobhiat, Comannaich, Clachairean, fir cho-sheòrsach, Pàpanaich, ciorramaich,
agus daoine eile gum foillsicheadh maoidheadh ris na Nàsaich 'nan tòrachd airson
chumhachd.

Crochaidh àireamh nan ìobairteach air a' chomharrachadh "an Uile-losgaidh" gu
bheil air chleachdadh. Sgrìobh Donald Niewyk agus Francis Nicosia san Columbia
Guide to the Holocaust gu bheil am facal air chleachdadh gu cumanta a
chiallachadh am mòr-mhort, agus an oidhirp a sgrios às, nan Iùdhach Eòrpach, 's
mar sin chuireadh sin an àireamh iomlan nan ìobairteach ri beagan fo sia millean
— mun chuairt 78 sa' cheud nan 7.3 millean Iùdhach 'san Roinn-Eòrpa at the
time.[189]

Gabhaidh comharrachaidhean nas fharsainge a-steach eadar 220,000 agus 1,500,000
Roma, agus na 200,000 ri 300,000 ciorramaich (gu corporra 's gu inntinneil mar
son) a bha air mharbhadh, oir bha na roinnean seo cuideachd roghnaichte airson
sgrios. Gabhaidh comharrachadh nas fharsainge fhathast a-steach na
luchd-dealachaidh cràbhach 's sluagh-iùlach, dà ri trì millean
prìosanaich-cogaidh Sobhiat, agus 5,000 ri 15,000 fir cho-sheòrsach, a' cur an
àireimh iomlain ri naoi millean. Èirigh sin ri 11 millean marbhan ma tha na
bàsan de 1.8 ri 2 millean Pòlainneach dùthchasach air ghabhail a-steach.
Ghabhadh an comharrachadh as fharsainge a-steach na 6 millean luchd Soviat nach
robh 'nan saighdearan, ag èirigh an àireimh-bàis iomlain ri 17 millean. Rinn
R.J. Rummel meas air an àireamh-bàis iomlan na Gearmailte Nàsaich a bhith 21
millean.



https://gd.wikipedia.org/wiki/Tighearna

Tha Tighearna (àitheanta cuideachd cho Triath, Morair, no Duine-uasal) 'na fhear
gu bheil cumhachd agus comas aig. Bidh ciallan air leth aige an crochadh ris a'
bhrìgh a chleachdadh.

Ann am brìgh cràbhach, 's e ainm a th' anns An Tighearna a' toirt iomradh air
Dia, agus gu h-àraidh leis na Creideamhan Abrahamach (Iùdhachd, Ioslamachd, agus
Crìosdaidheachd). 'Sa chreideamh pàganach an Wicca, th' ann dà diathan, aon
fireannach agus aon boireannach; tha an Dia air thoirt iomradh air An Tighearna
agus tha a' Bhan-dia air thoirt iomradh air A' Bhaintighearna.

Tha an facal-freumhachd an fhacail tighearna bhon tiarna na Gaeilge, bhon fhacal
na Gaeilge shean tigerne, sa' Chuimris teyrn, sa' Chuimris shean -tigern, sa'
Chòrnais teern, 'sna Bhreatannais shean tigernus: *tegerno-s, tegernio-s, an
fiamh teg de tigh, an dealbh sean de taigh; faodaidh an t-adhartas de tighearna
agus baintighearna bho "an fear an taighe" agus "a' bhean an fhir an taighe"
dhan chiall de "bean-uasal" dealbhaichte air a bhith leis an atharrachadh gun
tig ri cànan; dh'èirich "fear an taighe" agus "bean an taighe" ri "duine-uasal"
agus "bean-uasal", agus tha na ciallan seana à cleachdadh a-nis.

Ann an roinn nan dualchas na Roinne-Eòrpa, bidh an facal co-ionnan air
chleachdadh ri ainm cumanta de labhairt ri, ionnanach ri Maighstir (air uairibh
air fhaicinn ri Mgr) (Fraingis Monsieur, Spàinnis Señor, Eadailtis Signore,
Gearmailtis Herr, Pòlainnis Pan)



https://gd.wikipedia.org/wiki/Taisead

'S ann à deatach an uisge a tha san àile, a bheir buaidh air a' ghnàth-shìde, a
thig taisead (Gaeilge: Bogthaise). 'S e gum bi an deatach a' tighinn às na
marannan agus cuantan, na h-aibhnichean, lochan, lusan agus rudan eile a tha beò
tro dheatachadh. Tha na shùigheas an adhar de dh' uisge crochte air an teodhachd
a th' ann. Sùighidh adhar blàth nas motha na adhar a tha fuar. Cleachdar
fliche-inneal ris an taisead a mheudachadh. Chan eil deatach an uisge cho tiugh
na an t-adhar agus le sin, chan eil an t-adhar bog (adhar agus deatach an uisge
ri chèile) cho tiugh na an t-adhar tioram. A bharrachd air sin, bidh gach rud a
tha blàth a' leudachadh, a bheir an dlùths air falbh. Le sin, bidh an t-adhar
blàth - a tha làn dheatach an uisge - ag èirigh suas ann an àile. Thig teodhachd
na h-àile sìos mu 0.6 °C airson gach 100m ann an adiabataig bhog, agus mu 1.0
°C, ann an adiabataig thioram. Nuair a thig deatach an uisge gu àiteachan a tha
nas fhuaire co-dhlùthaichidh e agus bidh sgòthan ann (boinnealaich uisge air neo
criostalan-deighe). Tuitidh iad dhan talamh nuair a bhios iad gu math trom mar
shileadh no sneachd.



https://gd.wikipedia.org/wiki/Sg%C3%B9rr_nan_Gillean

'S e beinn anns a' Chuiltheann anns an Eilean Sgitheanach a tha ann an Sgùrr nan
Gillean. Le 964m a dh'àirde 's e Beinn Rothaich a th' ann, agus 's e aon de na
beanntan aig ceann a tuath a' Chuilthinn a th' ann. Gu tric 's i a' bheinn mu
dheireadh a dhìricheas daoine a nì an cuairt fada air druim a' Chuilthinn.

Tha tourist route a ruigsinn a' mhullaich air druim an ear-dheas, agus sin an
t-slighe as cumanta suas agus sìos. Ach chan eil e freagarrach don a h-uile
neach-turais agus bidh mòran dhiubh a' tilleadh dìreach beagan meataran fon
mhullach air sgàth 's gum fàs an druim cas agus caol. Ruigear am mullach
cuideachd bhon àird an iar le bhith a' streap suas Nicholson's Chimney. B'
àbhaist binnean a bhith faisg air sin ris an cainnte Gendarme, ach bhris e às
agus thuit e ann an 1987.

Chan eilear buileach cinnteach mu mhìneachadh an ainm Sgùrr nan Gillean. Tha e
a’ coimhead soilleir air a’ chiad sealladh, ach an àite gillean a tha a’
ciallachadh “balaich”, tha Drummond a’ cur an aire gillean mar ainm Lochlannach
a tha a’ tighinn bho gil, a tha a’ ciallachadh ”sgoltadh”. Dh'fhaodadh an dà
mhìneachadh a bhith ceart. Tha beàrnan mòra eadar na còig binnein aig Sgùrr nan
Gillean agus tha iad glè fhollaiseach gu h-àraidh bhon ear-thuath, ach chan
fhaicear sin bhon mhuir. Mas e balaich a th’ anns na gillean, ’s e a’ cheist cò
na gillean. Mas e fir a bh’ ann a bha a’ sreap còmhla ri Alexander Nicolson,
bhiodh e neònach nach eil ainmean coltach ri Sgùrr Alasdair agus Sgùrr Thormoid
air Sgùrr nan Gillean. Tha Alexander Nicolson a’ bruidhinn mu dheidhinn Sgùrr
nan Gillean ann an artaigeal anns an Scottish Mountaineering Club Journal. Tha
sin a’ ciallachadh gun d’ fhuair a’ bheinn a h-ainm na bu thràithe na 1865.



https://gd.wikipedia.org/wiki/Segovia

’S e baile mòr faisg air Ávila ann an cridhe na Spàinne a th’ ann an Segovia
(IPA: seˈɣoβja). Tha e suidhichte aig 1,005m os cionn ìre na mara, 93km air
falbh bho Mhadrid, prìomh-bhaile na Spàinne, agus 663km bho Bharcelona. Tha
56,047 daoine a’ fuireach ann an Segovia. Tha e ainmeil air fad an t-saoghail
airson an amar-uisge nan Ròmanach a tha a seo. A bharrachd air sin, ‘s e
prìomh-bhaile na Roinne Segovia a th’ann cuideachd.

Tha a h-uile coltas ann gur ann à Segobriga a tha ainm a' bhaile. 'S e ainm gu
math Ceilteach a th' ann, bho Sego (Gàidhlig: buaidh) agus briga (Gàidhlig:
dùn). Bheireadh sin Segburgh dhuinn ann an Alba, leis gu bheil na faclan a'
nochdadh anns na cànain Gearmailteach (sieg agus burg). Chaidh an t-ainm
arabachadh gu شقوبية (Šiqūbiyyah) ach 's e an t-seann ainm ann an Laideann a tha
ga chleachdadh a-nis. A dh'aindeoin sin, tha cuid a' ràdh nach eil sin idir
ceart agus gu robh an Segobriga mun do sgrìobh Livius agus Ptolomaidh faisg air
Saelices, ann an Cuenca.

B' e na Ceiltich o shean a stèidhich am baile. Bhuannaich Quintus Caecilius
Metellus Pius cath an seo ann an 75 Ro Chrìosd. Mar a b’àbhaist san Spàinn,
chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936.

A rèir figearan an Riaghlatais, 's e an t-Iuchar a' mhìos as teotha agus e am
Faoilleach a' mhìos as fhuaire ann an Segovia. Cha tuit ach 476mm de dh'uisge
air a' bhaile fad na bliadhna - 697mm nas lugha na Steòrnabhagh - leis gur e
àite àrd tioram a th' ann.



https://gd.wikipedia.org/wiki/Santander

'S e baile mòr agus port gu math cudromach ann an Cantàbria (An Spàinn) a th'
ann an Santander (IPA: santanˈder). Tha e suidhichte ann an ceann a tuath na
dùthcha, aig 15m os cionn ìre na mara, anns an sgìre Shantander fhèin. Chaidh am
baile a stèidheachadh ann an 1248. 'S e dìreach Spàinntis a tha ga bruidhinn an
seo. 'S e am port, turasachd,na bataichean-aiseig agus gnothaichean ceangailte
ris a' mhuir a tha a' cumail eaconomaidh a' bhaile a' dol. Tha 177,123 duine a'
fuireach ann. Chan eil eucoir na trioblaid mhòr an seo.

'S ann à sanct (naomh) agus Ander (Anndra) ann an seann Spàinntis a tha ainm a'
bhaile. Bheireadh sin Cill Anndra neo Baile Anndra dhuinn sa Ghàidhlig an latha
an diugh. Tha cuid eile dhen bheachd gur ann à Portus Sanctorum Emeterii et
Celedonii (Sancti Emetherii > Sancti Emderii > Sanct Endere > San Andero >
Santendere > Santanderio > Santander).

Thathar air stuth Ròmanach a lorg san àite far an robh port, air an robh Portus
Victoriae Iuliobrigensium. Nochd ainm a' bhaile ann an sgrìobhainn airson a'
chiad turais ann an 1068. Ann an 1158 fhuair Santander a chuid chòirichean a
thaobh mhalairt a thug piseach air an eaconomaidh. Rinn teintean sgrios air a'
bhaile ann an 1296 agus 1311 Thàinig an rèile - agus turasachd - ann an 1858.
Chaidh 590 duine a mharbhadh ann an spreadhadh air a' bhata Cabo Machichaco ann
an 1893. Cha robhar a' gabhail ri riaghailtean a thaobh stuthan chunnartach a
làimhseachadh agus spreadh tunnaichean dineamait anns a' port. Thuit am baile gu
na Reubaltaich Faisisteach ann an Cogadh Sìobhalta na Spàinne ann an 1937.
Chaidh 90,000 saighdear a mharbhadh ann an sabaid anns a' bhaile fhèin agus san
sgìre mu timcheall. Chaidh Oilthigh Cantàbria a stèidheachadh an seo ann an
1972.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Santander . Tuit 1129mm de dh'uisge air a'
bhaile fad na bliadhna - dìreach 44mm nas lugha na Steòrnabhagh (1173mm) - leis
gur e àite fliuch a th' ann, an taca ri àiteachan eile san Spàinnː



https://gd.wikipedia.org/wiki/Rouen

'S e baile mòr air àirde an ear-thuath na Frainge a th’ ann an Rouen (IPA:
ʁwɑ̃). A bharrachd air sin 's e prìomh-bhaile a’ cheàrn Haute-Normandie agus na
sgìre Seine-Maritime, ainmeil airson a chuid eaglaisean is gu sònraichte a
cathair-eaglaise. Tha Rouen suidhichte air an abhainn Seine, agus trì uillt nas
lugha, ris an canar Aubette, Robec agus Cailly agus tha oilthigh aige.

'S e seann bhaile Ceilteach a bh’ ann an Rouen gu ruige a’ chiad linn ro
Chrìosd, nuair a thuit e fo bhuaidh nan Ròmanach. Bha e na phàirt dhen Ghallia
Lugdunensis is an uair sin na Roinn Lugdunensis II. Thionndadh daoine a’ bhaile
dhan A’ Chrìosdaidheachd anns an 5mh Linn. Bha am baile gu math cudromach dha na
Treabhan Frangach mus tug na Lochlannaich ionnsaigh air a’ bhaile iomadach turas
anns an 9mh Linn. Dh’fhàs Rouen a bhith fear dhe na puirt na bu chudromach aig
ìre na Roinn Eòrpa anns na Meadhan-Aoisean Iosal, air sàilleabh na sochairean
aige; A dh’aindeoin sin, chaill Rouen a chuid shochairean ann an 1382, nuair a
thug am baile taic gu ar-a-mach an aghaidh Charles VI, Rìgh na Frainge.

Chaidh am baile a chuairteachadh ri linne Cogadh na Ciad Bliadhna, agus chaidh
Jeanne d’Arc (IPA: ʒan daʁk) a losgadh leis na Sasannaich ann an ceàrnag a’
bhaile ann an 1431.

Rugadh Gustave Flaubert ann an Rouen ann an 1821, oir bha athair agus a
bhràthair nan dotairean-lannsa aig ospadal a' bhaile.

'S e gnàth-shìde a' chuain a tha ann an Rouen, leis an t-uisge a’ dòrtadh air
feadh na bliadhna, fad 131.2 làithean agus tha na geamhraidhean gu math boga oir
tha Rouen gu math faisge air a’ mhuir. Bidh a’ ghaoth a’ sèideadh, mar as
àbhaist, bhon iar-dheas gus an àirde an iar, is tha e gu math stoirmeil sa
gheamhradh.

'S e fear dhe na puirt mara nas motha san Fhraing a th' ann an Rouen agus tha am
port an sàs, còmhla ri Le Havre, a' toirt bathar bho agus gu Paris. Tha mòran
gnìomhachas ann cuideachd: cotan, a' chlò, stuth-ceimigeach, uidheamachd
obrachail, càraichean agus itealain. Tha raointean-gnìomhachais ri taobh na
h-aibhne (Le Petit Quevilly, Le Grand Quevilly agus La Grand-Couronne), còmhla
ri fìneadairean Pheatrail (Moulineaux agus Oissel).



https://gd.wikipedia.org/wiki/Pozna%C5%84

‘S e baile mòr cudromach air an àirde an iar na Pòlainn a th’ ann Poznań (IPA:
'pɔznaɲ, Gearmailtis: Pozen, Ruiseis Познань, Iùdais: פּױזן neo Poyzn, Laideann:
Posnania). ‘S ann às a’ ghnìomhair poznać (aithneachadh) ann am Pòlais a tha an
t-ainm. Chaidh am baile a chlàradh airson a’ chiad turas ann an 1253. Tha e
suidhichte ri taobh na h-Aibhne Warta, a shìos bho dheas gu tuath, tron srath
Warta, aig 50m os cionn ìre na mara. Tha 551,627 dhe dhaoine a’ fuireach anns a’
bhaile. Tha Poznań 51km air falbh bho Lublin, 245km bho Kraków, 394km bho Gdańsk
agus 110km bho Warsaw, prìomh-bhaile na dùthcha. A bharrachd air sin, ‘s e an
6mh baile as motha na dùthcha a th’ann.

‘S e fear dhe na bailtean as shine na dùthcha agus prìomh-bhaile roinn na
Pòlainn Mhòir (Pòlais: Województwo wielkopolskie) a th’ann Poznań. A bharrachd
air sin, ‘s e àite uabhasach cudromach taobh eachdraidh. Tha seanachaidh neo
dithis a’ cumail a’ dol gur e prìomh-bhaile na dùthcha fhèin anns an 10mh Linn a
bh’ann, agus ri linn riaghaltas an treubh Knyaz agus na h-uachdaran Piast.
Thathar a’ cleachdadh an t-ainm Poznania ann an Pòlais airson na sgìre a tha fo
bhuaidh Phoznań, air an àirde an iar-mheadhan Wielkopolska. Tha e coltach gun do
thachairt baisteadh samhlach nam Pòlach uile gu lèir an seo, nuair a thionndaich
am prionnsa Mieszko I gu bhith na Chrìosdaidh. Thathar dhen gun robh a’ chiad
Easbaig na Pòlainn, Jordan, na tàmh ann am Poznań ann an 968, air an Eilean far
a bheil a’ chiad chathair-eaglais an latha an-diugh.

Chaidh am baile a chlàradh anns an asgair a sgrìobh Thietmar à Merseburg eadar
1012 agus 1018. Nochd episcopus Posnaniensis ann an sgrìobhainn eile ann an 970
agus ab urbe Posnani ann an 1005. Nochd ainm a’ bhaile anns an tuiseal ainmeach
mar Posnania ann an 1236 agus Poznania ann an 1247. Nochd am foirm Poznan mu
dheireadh thall ann an 1146 agus 1244.

‘S e prìomh-bhaile Wielkopolska a bh’ann Poznań gu ruige 1793 nuair a ghabh A’
Phrùis thairis am baile aig àm Darna Roinneadh na Pòlainn, is chaidh ainm na
sgìre atharrachadh gu Deas na Prùise (Gearmailtis: Süd Preussen). Ann an 1797
chaidh crìochan a’ bhaile a leudachadh gus na bailtean beagan taobh a-muigh
mùran a’ bhaile fhèin a ghabhail a-staigh, agus ann an 1800 chaidh an t-eilean
Ostrów Tumski a thoirt na bhroinn (còmhla ri Chwaliszewo air an taobh thall) a
bharrachd air àiteachan eile air bruaich dheas na h-aibhne Warta, Śródka agus
bailtean beaga eile mar Ostrówek agus Łacina).

Ri linn Ar-a-mach na Pòlainn Mhòir ann an 1806 chuidich saighdearan agus
sìobhaltaich saor-thoileach Pòlach na feachdan aig Napoléon gus ruaig a chur air
saighdearan na Prùise. Chaidh am baile a thoirt a-staigh na Diùcachd Warsaw ann
an 1807 mar phrìomh-bhaile na Sgìreachd Phoznań. A dh’aindeoin sin, an dèidh
Co-labhairt Vienna, chaidh Wielkopolska a thoirt air ais gus A’ Phrùise agus le
sin bha Poznań na phrìomh-bhaile Àrd-Dhiucachd Gran Phosen (Gearmailtis:
Großherzogtum Posen). Bha e na phrìomh-bhaile na Roinne Prùisianach Phosen an
dèidh Ar-a-mach 1848 is baile gearmailteach an dèidh Aonadh na Gearmailte ann an
1871.

Shaoraich Ar-a-mach na Wielkopolska, an aghaidh na Gearmailte, am baile is an
roinn ann an 1918 – 1919 is na Gearmailtich dìreach air a’ Chogadh Mhòr a chall.
‘S e phrìomh-bhaile na Roinne Phoznań a bh’ann. Chaidh Oilthigh Phoznań a
stèidheachadh ann an 1919, neo Oilthigh Adam Mickiewicz mar a chanar an latha
an-diugh. Bha muinntir na Pòlainn fo bhuaidh chruaidh dhoirbh nan Nàsach fad an
Dàrna Cogadh is fhuair iad droch làimhseachadh bhuapa. Ann an 1945, ghairm Adolf
Hitler gur e daingneach (Gearmailtis: Festung) a bh’ann Poznań far am biodh na
Gearmailtich a dheànamh sabaid deireannach an aghaidh nan Ruisianach. Chuairtich
An t-Arm Dearg am baile is an uair sin thug iad ionnsaigh air
gàrraidhean-bacaidh nan Gearmailteach anns a’ Chath Phoznań, air sàilleabh gu
robh e dìreach air an t-slighe eadar Warsaw agus Berlin, is chrìochnaich an
gnothach le ionnsaighean air an daingneach, is chaidh droch sgrios is mhilleadh
a dheànamh air a’ bhaile. Bho dheireadh an Dàrna Cogaidh, tha Poznań air a bhith
na phrìomh-bhaile na sgìre mu thimcheall, a dh’aindeoin atharrachaidhean
crìochan na comhairle ann an 1957, 1975 agus 1999. Le sin, ‘s e prìomh-bhaile na
Roinne Wielkopolska, tè dhe 16 anns A’ Phòlann, a th’ann Poznań an latha
an-diugh.

Thog na luchd-obrach fianais anns a’ bhaile le sabaidean an aghaidh na feachd
armachd bho 28mh gu 29mh An t-Ògmhios 1956, ri linn Ar-a-mach Phoznán 1956
(Pòlais: Poznanski Czerwiec), fear dhe na tachartasan na bu chudromaiche ann an
eachdraidh na dùthcha anns an dàrna leth na 20mh Linne.

‘S e Loch Kiekrz (Pòlais: Jezioro Kierskie), air an àirde an iar-thuath a’
bhaile, a th’ann an loch as motha san sgìre. Tha lochan mòra eile ann, mar
eisimpleir Loch Malta, seòrsa dhe dàm chruthachadh air an abhainn Cybina ann an
1952, Loch Strzeszyn air an abhainn Bogdanka, agus Loch Rusałka, dàm eile air an
abhainn Bogdanka cuideachd, a chaidh a thogail ann an 1943. Thathar gan
cleachdadh an dà loch seo airson snàmh agus Loch Kiekrz airson luingearachd is
ràmhach.

Tha àireamh-sluaigh a' bhaile air a bhith a' fàs suas beag air bheag bho
thoiseach an 20mh linn, ged an do thuit e aig deireadh an Darna Cogaidh air
sgàth gun do chuir na Ruiseanaich ruaig air Arm na Gearmailte, theich na daoine
is chaidh am baile a thoirt dhan a' Phòlain. Tha am baile air a bhith a' fàs nas
motha agus 's e an 5mh baile na dùthcha a th'ann an latha an-diugh. A bharrachd
air sin, ‘s e prìomh-bhaile na roinne Wielkopolska a th’ann cuideachd.



https://gd.wikipedia.org/wiki/Olof_Palme

B' e neach-poileataigs às An t-Suain a th' ann an Sven Olof Joachim Palme (IPA:
uːlɔf ˈpalˌmɛ, Stockholm, 30 am Faoilleach 1927 - ibidem, 28 an Gearran 1986).
Bha e an lùib poileataigs aig àrd ìre fad a bheatha mar bhall nan Liberalerna (a
tha a' gabhail ri Libearalas). An dèidh an t-Arm fhàgail ann an 1947 chaidh e gu
Oilthigh Stockholm agus fhuair e sgoilearachd a dhol gu Kenyon College, thall
anns Na Stàitean Aonaichte. Thuirt e gur e na chunnaic e an siud a thug buaidh
cho làidir air gun do ghabh e ri Sòisealachd, a dh' aindeoin 's gu robh athair
na fhear-malairt.

Fhuair e dreuchd mar rùnaire ann an oifis a' phrìomhaire ann an 1953. An uair
sin bha e os cionn Lìog nan Sòisealta Deamocratach Òga (Suainis: Sveriges
Socialdemokratiska Ungdomsförbund). Chaidh a thaghadh dhan Phàrlamaid airson
Jönköpings län ann an 1957. Bha iomadh dreuchd aige san Riaghaltas: Ministear
gun Phasgan, Ministear a' Chòmhdhail, Ministear an Fhoghlaim agus. A bharrrachd
air sin, bha e os cionn a' phàrtaidh aige fad 16 bliadhna, bho 1969 gus a chaidh
a chur gu bàs. Bha e na phrìomhaire dà thuras: 1969 gu ruige 1976 agus an uair
sin 1982 gu ruige 1986.



https://gd.wikipedia.org/wiki/Nicola_Sturgeon

'S e neach-poileataigs Albannach, Prìomh Mhinistear na h-Alba, agus ceannard a’
Phàrtaidh Nàiseanta a tha ann an Nicola Ferguson Sturgeon, BPA (rugadh 19 an
t-Iuchar 1970). Mar Bhall Pàrlamaid na h-Alba tha i a' riochdachadh Glaschu
Taobh a Deas.

Rugadh Nicola Sturgeon ann an Irbhinn, Siorrachd Àir, fhuair i a cuid sgoile aig
Acadamaidh Greenwood, agus choisinn i ceum LLB (Urram) ann an lagh agus Dioplòma
ann an Gnàthas Lagha aig Oilthigh Ghlaschu. Bha i ag obair ’na neach-lagha aig
Ionad Comhairle Lagha is Airgid ann an Druim a' Chapaill, Glaschu mus deach a
taghadh mar bhall-pàrlamaid roinneil airson baile Ghlaschu ann an 1999.
Riochdaich i Glaschu mar bhall liosta eadar 1999 is 2003 agus Glaschu Baile a'
Ghobhainn mar bhall roinne-phàrlamaid eadar 2007 agus 2011 nuair a chaidh na
crìochan taghaidh atharrachadh agus tha i a-nis a' riochdachadh Glaschu Taobh a
Deas.

Ann an Riaghaltas na h-Alba bha i ann an dreuchd Rùnaire Caibneit na Slàinte
eadar an Céitean 2007 agus an t-Sultain 2007, agus ann an dreuchd Rùnaire
Caibneit airson Bun-structair In-ionmhais agus Bhailtean le dleastanasan airson
ro-innleachd an riaghaltais agus na bun-reachd gus an t-Samhain 2014. Bha i
cuideachd ’na Leas-phrìomh-mhinistear aig an àm sin.

Chaidh a taghadh mar Cheannard Pàrtaidh Nàiseanta na h-Alba air 14 an t-Samhain
2014 agus ghabh i dleastanasan a’ Phrìomh Mhinisteir os làimh air 20 an
t-Samhain 2014. Thug i seachad Òraid an t-Sabhail aig Sabhal Mòr Ostaig ann an
2015. Tha i a’ fuireach ann an Glaschu cuide ris an duine aice, Peter Murrell,
àrd-oifigear gnìomha Pàrtaidh Nàiseanta na h-Alba.



https://gd.wikipedia.org/wiki/Muir_Aral

B' e muir ann am meadhan Àisia, gu deas air an fhàsach Aral Karakum, a bh' ann
am Muir Aral (Càsacais: Арал Теңізі, Mongolais: Арал тэнгис, Ruisis: Ара́льское
море, Tidicis: Баҳри Арал, Usbaiceis: Orol dengizi). B' e uisgeachan na Syr
Darya agus Amu Darya a shruthadh ann gu ruige 1960, nuair a chaidh slighe na
h-Amu Darya atharrachadh. Bha a' mhuir 1,175km a dh'fhaide. Bha doimhneachd na
Mara Aral 1,253m thar cheann, ged a bha i mòran nas doimhne ann an corra àite,
fiù 's 2,212m. Bha salannachd mheadhanach aice, 22.3psu, no fiù 's 22.33psu air
grunnd na mara. Tha luchd-rannsachaidh dhen bheachd gun do nochd loch an seo o
chionn 10,000 bliadhna, dìreach an dèidh Linn na Deighe, agus bha a' mhuir
uabhasach mòr o chionn 5,000 agus bha domhainneachd na mara eadar 58m agus 60m.
B' e gu robh gnàth-shìde gu math blàth agus fliuch ann. Le sin, b' urrainn do
dh'iasg tighinn ann bho na h-aibhnichean agus Loch Sary Kamysha bha ceangailte
ris a' mhuir aig an àm. Chan ann an latha an-diugh ach sia lochan a tha a' fàs
nas lugha gach latha. 'S ann coltach gu bheil an t-ainm a' ciallachadh eilean
ann an Casacais, leis gur e innis-mhuir làn eileanan beaga a bh' ann gu ruige na
60an. Tha ìre an uisge air àrdachadh beagan bho 2005 air los gu bheil pròiseact
eadar-nàiseanta a' toirt buaidh oirre.



https://gd.wikipedia.org/wiki/Libreville

'S e prìomh-bhaile Ghabon a tha ann an Libreville. Tha e suidhichte air bruach
an Abhainn Ghabon, tha port aig a’ bhaile. 'S e seo an co-chomharran aige: O°
23’ 24” Tuath agus 9° 27’ Ear. Tha Libreville 381km air falbh bho Mhalabo (Gini
Mheadhan-Chriosach), 450km bho Yaoundé (Camarun), agus 829km bho Brazzaville (A'
Chongo). Tha e suidhichte air an àirde an iar-thuath na dùthcha, aig ìre na
mara.

Anns a' bhliadhna 1960 bha dìreach 31,000 duine a' fuireach an seo. Ach an dèidh
neo-eisimeileachd Ghabon, dh’ fhàs am baile nas motha gu math luath, gus mu
dheireadh thall bha 578,156 duine a’ fuireach anns a’ bhaile fhèin 2005. Mar sin
dheth 's e am baile as motha den dùthaich cuideachd. Chaidh am baile a
stèidheachadh mar àite malairt agus dùn (fort d'Aumale) anns a' bhliadhna 1843.
B’e sin an t-àite far an robh na traillean a’ feitheamh airson a bhith a ‘toirt
thall thairis gu Aimearaga. Ach anns a’ bhliadhna 1848, nuair a fhuair cuid de
na traillean saorsa,thòisich iad a' fuireach an seo. Mar sin dh’atharraich ainm
a' bhaile gu Libreville (Fraingis: “baile saor”)

'S e Libreville International Airport am port-adhair as motha ann an Gabon, tha
e suidhichte mu 11 cilemeatair san taobh tuath a’ bhaile.



https://gd.wikipedia.org/wiki/Le%C3%B2dhas

Tha Leòdhas no Eilean Leòdhais na phàirt de Innse Gall. 'S e Leòdhas an t-eilean
as motha anns na h-Eileanan Siar: 1,770 cilemeatair ceàrnach. 'S e Steòrnabhagh
an aon bhaile air an eilean le barrachd na 5,000 daoine a' fuireach ann. Tha
Leòdhas na phàirt dhen eilean ceudna mar na Hearadh.

Tha cuid dhen bheachd gu bheil an t-ainm, Leòdhas, a' tighinn às an t-Seann
Lochlannais, agus gu bheil e a’ ciallachadh Ljoðahús ("taigh-ciùil"). Tha
far-ainm aig Leòdhas, "Eilean an Fhraoich" a tha ri chleachdadh ann an
co-theacsa cultarachd agus ann am bàrdachd ach tha sin a' buntainn ri Leòdhas
agus Na Hearadh.

Tha Am Bac, Nis, Na Lochan, An Rubha, Ùig, A' Phàirc, Càrlabhagh, agus
Steòrnabhagh ’nan sgìrean ann an Leòdhais. Tha ceithir parraistean ann:
Barabhas, Na Lochan, Steòrnabhagh, agus Ùig.

Mu 500 RC, thòisich Linn an Iarainn anns an eilean. Dh'fhàs na togalaichean na
bu mhotha, agus thòisich daoine a' togail bhruighean, mar eisimpleir Dùn
Chàrlabhaigh. Nuair a thàinig na Scotti (mar a chanadh ri na Gàidheal aig an àm
seo), thog iad Gàidhlig dha Leòdhas. Anns an 6mh linn agus rè na linntean às
dèidh sin, bha Crìostaidheachd air a sgaoileadh tro na h-eileanan.

Anns an 9mh Linn, thòisich na Lochlannaich a’ tuineachadh ann an Leòdhas. Phòs
iad muinntir an àite agus dh’iompachadh iad gu Crìostaidheachd. Aig an àm seo,
bha Leòdhas ’na phàirt de Rìoghachd Eilein Mhanainn agus nan Eilean, agus gu
h-oifigeil, ’na phàirt de Rìoghachd Nirribhidh. 'S ann aig an àm sin a
chruthaicheadh Fir-thàileisg Leòdhais a chaidh a lorg ann an Ùig ann an 1831.
Tha buaidh nan Lochlannach gu sònraichte follaiseach anns na h-ainmean-àite: mar
eisimpleir "Pabail" no "Nis". Anns an 13mh Linn, fhuair Rìoghachd na h-Alba
Leòdhas agus na h-Eileanan Siar air fad, oir chaidh Cùmhnant Pheairt aontachadh
ann an 1266 agus phàidh rìgh na h-Alba, Alasdair III, èirig do rìgh Nirribhidh,
gus am biodh na h-Eileanan Siar agus Eilean Mhanainn fo smachd na h-Alba.
Ghlèidh Nirribhidh Arcaibh agus Sealtainn, ge-tà. Anns an 14mh Linn, bha
Tighearnas nan Eilean glè chumhachdach. Bha na tighearnan stèidhichte ann an
Ìle, ach bha iad a' riaghladh thairis air Innse Gall.

An toiseach, bha Leòdhas fo smachd Clann MhicLeòid, ach às dèidh bhliadhnaichean
làn strì agus chogaidhean eadar na cinnidhean (fiù 's anns na cinnidhean fhèin),
dh'arfantaich an rìgh Seumas VI fearann Clann MhicLeòid ann an 1597, agus thug e
am fearainn do thuinichean Gallda, gus am biodh iad a' toirt buaidh Ghallda air
na h-eileanan. Cha robh na tuinichean Gallda soirbheachail ge-tà, agus
cheannaich Clann MhicChoinnich à Ceann an t-Sàile am fearann ann an 1609.

Às dèidh Bliadhna Theàrlaich (1745), bha an riaghaltas a' feuchainn ris a’
Ghàidhlig a lagachadh, agus bha fèilidhean mì-laghail. Dh'imrich mòran a-null
thairis, gu h-àraid a dh'Astràilia agus a dh'Aimearaga a Tuath. Ann an 1844,
cheannaich Seumas MacMhathain (Sir James Matheson) Leòdhas. Eadar 1847-57, thog
MacMhathain Caisteal Leòdhais ann an Steòrnabhagh. Air tàilleibh gort agus
atharrachaidhean ann an cleachdadh-fearainn, dh'imrich barrachd dhaoine a-null
thairis. Ach cha do dh'fhàs cùisean na b’ fheàrr don feadhainn a dh'fhuirich,
oir bha na morairean ag iarraidh an fearainn a' cleachdadh airson chaoraich agus
mar bheinn-sheilg.

Ag àm a' Chiad Chogaidh, bha mìltean de Leòdhasaich an sàs anns a' chòmhraig.
Nuair a bha an cogadh seachad, bha na saighdearan a thàinig beò a' dol air ais
dha Leòdhas air HMY An Iolaire. Tràth sa mhadainn Là na Bliadhna Ùire 1919, bha
faisg air 300 daoine air bòrd, eadar sheòladairean agus shaighdearan. Faisg air
cladach Steòrnabhaigh, chaidh an Iolaire às an rathad agus chaidh a mhilleadh
air Biastan Thuilm. Chaidh barrachd is 200 daoine bhàthadh. Aig àm an dàrna
cogaidh, bha iomadh Leòdhasach an sàs anns an Chabhlach Rìoghail agus anns a’
Chabhlach Marsantachd.

Ann an 1917, cheannaich Morair Leverhulme Leòdhas, oir bha dùil aige baile
gnìomhachail a dhèanamh de Steòrnabhagh, le factaraidh. An toiseach, bha daoine
gu math measail air na planaichean aige, ach nuair a bha Leverhulme an aghaidh
ath-tuineachaidh, thòisich strì an fhearainn a-rithist, gu h-àraidh aig
tuathanasan ann an Col, Griais agus Tunga. Tha carraighean-cuimhne anns na
bailtean a tha a' cuimhneachadh Strì an Fhearainn a bha, aig deireadh an latha,
soirbheachail. Dh'fhàg Morair Leverhulme Leòdhas agus thòisich e pròiseact ùr
anns na Hearadh.

Chaidh Caisteal Leòdhais thogail sa bhliadhna 1847 air taobh tuath
caladh Steòrnabhaigh ann an Leòdhas. Tha Colaiste a’ Chaisteil a-nis air fearann
aʼ Chaisteil.

'S e eilean a th' ann an Dùn Èistean, faisg air am baile Cnoc Àrd ann an sgìre
Nis. B' àbhaist do theaghlach cumhachdach a bhith a' fuireach ann, Clann
MhicGilleMhoire. Tha dà làrach ann agus linne fhuadain.

Tha na sgoiltean ann an Leòdhas uile stèidhichte fon ùghdarras Comhairle nan
Eilean Siar. Tha 22 bun-sgoiltean air feadh na h-Eileanan Siar agus tha Foghlam
tro Mheadhan na Gàidhlig ri fhaighinn ann an 15 dhiubh. 'S e seo na
bun-sgoiltean ann an Leòdhas fhèin.

Tha Colaiste a' Chaisteil stèidhichte ann am Steòrnabhagh. 'S e tè de na
com-pàirtichean ann an Oilthigh na Gàidhealtachd agus nan Eilean. Tha iad a'
tabhainn chùrsaichean suas ri ìre ceum BA tro Sgeama na Gàidhlig. Tha Colaiste
a’ Chaisteal air fearann a tha taobh ri Caisteal Leòdhais.

Tha iomadh iomairt is buidheann Gàidhlig stèidhichte ann an Leòdhas. Ann am
Steòrnabhagh, tha cuid de na buidhnean Gàidhlig - Comunn na Gàidhlig, Stòrlann
Nàiseanta na Gàidhlig, an t-Aonad Ioma-Mheadhan, agus Acair - suidhte ann an aon
togalach, An Tosgan. Tha cuid de na tachartasan culturail a' gabhail àite anns
An Lanntair, ionad-ealain.

Tha na h-eaglaisean Pròstanaich gu math làidir ann an Leòdhas, gu sònraichte an
Eaglais Shaor agus Eaglais na h-Alba.

Tha feum ann airson deagh ceanglaichean siùbhal eadar an tìr-mòr agus an
t-eilean agus mar sin tha bàta aiseag agus port-adhair aca aig a bheil chlàr-ama
glè mhath. Tha am bàta-aiseag (MV Loch Seaforth) a' ruith gach latha bho
Steòrnabhagh gu Ulapul agus tha e a' toirt dà uair a thìde is leth. Tha an
t-seirbheis a' cuir dà thursan ann airson a' falbh agus a' tilleadh gach latha.
Fhuair an t-eilean bàta-aiseag ùra ann an 2014 leis an ainm MV Loch Seaforth.
Cuideachd tha port-adhair ann a tha stèidhichte dà mhìle a-mach à Steòrnabhagh
ri taobh a' bhaile Mealabost. Tha itealaichean a' dol gu Obar Dheathain,
Glaschu, Dùn Eideann, Beinn na Faoghla agus Inbhir Nis gach latha còmhla ri
Flybe, Loganair agus Eastern Airways. Air an eilean fhèin tha ceanglaichean
siùbhal poblach ann mar busaichean eadar gach sgìre agus Steòrnabhagh.



https://gd.wikipedia.org/wiki/Gera

‘S e baile mòr faisg air Greiz, air an àirde an ear-dheas na Gearmailte a th’
ann an Gera. Tha e suidhichte aig 194m os cionn ìre na mara, ri taobh na
h-aibhne Weiße Elster, am broinne na stàite Thüringen. Tha am baile 28km air
falbh bho Altenburg, 74km bho Erfurt, 59km bho Chemnitz agus 204km bho Bherlin.
Tha 94,977 duine a' fuireach ann.

Chaidh Gera a chlàradh airson a' chiad turais ann an 995 agus chaidh an sgìre mu
timcheall a' bhaile a chlàradh ann an 999, anns na sgrìobhainnean aig Abaid
Quedlinburg. Thug an teaghlach uasal Vögte von Gera seilbh air Gera ann an 1209.
Fhuair am baile a chuid chòirichean a thaobh chìsean agus mhalairt ann an 1239.
Dh' fhulang am baile gu mòr ri linn Cogadh sìobhalta air an robh Cogadh
Bràithreil na Sagsainne (Gearmailtis: Sächsischer Bruderkrieg) ann an 1450. B' e
prìomh-bhaile Reuß-Schleiz a bh' ann bho 1564 gu ruige 1918. Rinn teintean droch
sgrios agus milleadh air Gera dà thuras: a' chiad turas ann an 1686 agus an
dàrna turas ann an 1780. Dh'fhàs Gera gu math beairteach fad na 19mh Linn agus
chaidh iomadh taigh-gnìomhachais agus companaidh a stèidheachadh an seo agus bha
àireamh-shluaigh a' bhaile a' sìor èirigh fad an t-siubhail. Dh'fhosgail a'
bhùth Hertie a dhorsan ann an 1882 agus tha bùthan Hertie air feadh na Gearmailt
an latha an-diugh. Thoisich seirbheis trama ann an 1892, a tha fhathast ag
obair. Thug Ar-a-mach na Gearmailt buaidh mhòr air Gera agus bha e na phàirt
Saorstàit Thüringen fad dà bhliadhna mus thoisich Poblachd Weimar ann an 1920.
Thugadh ionnsaigh air Gera air 6 an Giblean 1945, nuair a chaidh 514 duine a
mharbhadh ann am bomadh feachdan-adhair nan Stàitean Aonaichte. Ràinig
saighdearan Aimeireaganach san Ògmhios 1945 ach dh' fhàg iad am baile dhan Arm
Dearg air 2 an t-Iuchar 1945. B' e prìomh-bhaile na sgìre (Gearmailtis: bezirk)
Gera a bh' ann bho 1952 gu ruige 1990. Thug an t-Arm Dearg ionnsaigh le
tancaichean air Gera air 17 an t-Ògmhios ri linn Ar-a-mach 1953 an aghaidh an
Aonaidh Sobhiat.

Tha àireamh-shluaigh Gera air tuiteam gu mòr bho dheireadh an DDR ann an 1900,
agus chan eil fiù 's 100,000 duine a' fuireach ann a-nis:



https://gd.wikipedia.org/wiki/Georg_Friedrich_H%C3%A4ndel

B' e ceòl-sgrìobhaiche ainmeil Gearmailteach a bha ann an Georg Friedrich Händel
(Beurla: George Frideric Handel). Rugadh e air an 13 an Gearran 1685 ann an
Halle (Saale).

Nuair a bha e na bhalach òg, bha uidh aige ann an ceòl. Air sgàth 's gun robh e
comasach, fhuair e oideachas gu math tràth. An dèidh trì bliadhna anns an
Eadailt, far an do sgrìobh e a chiad opara, fhuair e obair bho Georg Ludwig von
Hannover ann an Hànobhar ann an 1709.

Ann an 1710 chaidh Händel gu Sasainn. Ann an 1714 sgrìobh e am "Wassermusik"
(ceòl–uisge) airson fàilte a chur do Georg Ludwig a bha an uair sin air
ainmeachadh mar Seòras I, rìgh Shasainn. Chaidh an ceòl a chluich air bàtaichean
air Abhainn Thames. Ann an 1719 chaidh an Royal Academy of Music a stèidheachadh
le Händel na neach-stiùiridh ceòlach. Ach an dèidh 10 bliadhna bha iad briste.
Thòisich Händel a-rithist, ann an 1737 dh’imrich e dhan Covent Garden Theatre.
Ach anns an eadar-àm dh’atharraich blas nan daoine agus cha robh mòran uidh aca
ann an drama liriceach na bu mhotha. Mar sin thòisich Händel air oratorio a
sgrìobhadh; nam measg am fear as ainmeile a rinn e, Messiah (1742). Sgrìobh
Händel 42 opara, 25 oratorio, agus ceòl de gach sheòrsa mar ceòl caidreimh,
ceòl-foireann, duanagan agus cuirm-chiùil anns an stoidhle barocach; m. e. 1749
Feuerwerksmusik (Music for the Royal Fireworks) airson Rìgh Seòras II.

Chaochail e air 14 an Giblean 1759 ann an Lunnainn agus chaidh a thìodhlacadh
ann am Westminster Abbey.



https://gd.wikipedia.org/wiki/Fr%C3%A9d%C3%A9ric_Chopin

Bha Frédéric François Chopin (22 an Gearran no 1 am Màrt 1810 – 17 an Dàmhair
1849) na chumadair-ciùil, na chleasaiche-piàno agus na thidsear-ciùil às a'
Phòlainn. Tha am far-ainm a th' air Bàrd den Piàno. Bha e maighstir de cheòl
romansach.

Rugadh Chopin ann an Żelazowa Wola, baile-beag ann an Diùcachd Warsaw. B' e
iongantas leinibh a bh' ann. As dèidh an November Uprising ann an 1830, cuin a
chùm an Ruis fodha a' Phòlainn, dh'fhuirich e ann am Paris, an Fhraing, mar
pàirt den Eilthireachd Mhòr Phòlainneach. Airson airgead, dh'obair e mar
tìdsear-piana agus cumadair-ciùil ach cha d' rinn e mòran cuirm-ciùil. Eadar
1837 agus 1847 bha càirdeas aige leis an tè-sgrìobhadair Fhrangach Seòras Sand.
Cha robh slàinte mhath aig Chopin. Chaochail e ann am Paris ann an 1849. Bha e
dìreach 39 bliadhna a dh'aois.

Tha a' mhòr-chuid den obair aig Chopin airson piàno aon-neachd ach sgrìobh e dà
choncerto airson piàno cuideachd. Tha an obair aige gu math doirbh, teicnigeach
ach le mòran doimhne. Chruthaich Chopin am foirm ciùil ballade innealach. Rinn e
atharrachaidhean mòr ri sonata piana, mazurka, waltz, nocturne, polonaise,
étude, impromptu, scherzo, agus prélude.



https://gd.wikipedia.org/wiki/Falt_ruadh

Tha ruadh dath an fhuilt a' ruith bho dubh-ruadh ri ruadh-bhuidhe neo bàn-ruadh.

'S gruag ruadh air lorgadh as cumanta aig na crìochan an iar 's an ear na
Roinne-Eòrpa nuadh. Ged tha gruag ruadh 'san t-àireamh-shluaigh nan daoine
daonna comannaichte le luchd air theàrnadh bho na 'Ceiltich' (Albannaich 's na
h-Èireannaich, 's urrainn do dubh-ruadh no gruag lì-ruadh ann an sluaighean
Caucasach eil' air lorgadh a bhith. Th' an ionnsaigh nam Galatach na bliadhna
275 BC air chrìochnachadh le àireamh-shluaigh nan daoine ruadh 'san
t-àireamh-shluaigh na Tuirce nuadh, cho math ri roinn nan daoine ruadh 'san
Ioràn, mar a' mhuinntir Pàistiùn.

Tha an roinn as motha nan daoine ruadha de dùthaich sam bith 'san saoghal aig
Alba, le gruag ruadh aig 13% an àireimh-shluaigh. Tha 40% nas fhaide nan
Albannaich a' giùlain an gine na malairte, MC1R, a thig gu crìoch cho gruag
ruadh. Bha clàraichte na Cruithnich, muinntir gun do shuidhich sgrìobhadairean
na Linne Sìor-bhrìgheil na Mara Meadhanach san Tìr Chailleannach (Alba), le
gruag ruadh aca. Tha an roinn dara as motha nan daoine ruadha nàdarra 'san
saoghal aig Èireann, a' ruigheachd 10% nan luchd-àiteachaidh, ged 's e
mì-thuigsinn gun robh ruadh a' chuid as motha nan Ceiltich; tha gruag dhorcha
aig a' chuid as motha nan Èireannaich is nan Albannaich. [1] Bha àitheanta ri am
gruag ruadh na h-ionnsaighich Lochlannach, a bhunaich nas anmoiche Baile Àtha
Cliath [2]. [3]. Bha mòran daoine ruadha aig na Normanaich cuideachd.

'S e bean ruadh a bh' ann Ban-rìghinn Ealasaid I Shasainn, agus bha nòsail gruag
ruadh fad na linne Ealasaid air Sasainn. Bha seo a' chùis cuideachd fad na
riaghailte Òilibhear Cromail.

Ann an roinn nan dùthchannan Mohamadanach mar Pacastan, tha air chleachdadh
heanna air gruag liathadh a thoirt fiamh ruadh soilleir dhi. [4]

Ach cho math ri a gaisge 's a maise, tha cuideachd gruag ruadh 'na cùis na
fanaide. Mar eisimpleir, air a' Bhreatainn Mhòr agus Èireann, tha air uairibh an
facal suarach "ginger minger" ("grànndachd ruaidhe", eadar-theangaichte gu
garbh) air chleachdadh a thoirt dealbh air daoine ruadha. Tha earranta gu ìre
bhig ri Èireann, An Rìoghachd Aonaichte, agus Astràilia an cleachdadh suarach an
fhacail "ginger" (ruadh) agus 's e neo-aithnichte am bitheantas air Aimeireaga a
Tuath.

Tha "gingerphobia" ("oillt-ruaidhe") air a dhèanamh aoir air àireamh nan
gnìomhachaidhean an cian-fhuaime. Nochd an cleasaiche Breatannach Catherine Tate
air sgeig maireannach air eadar-sgeul na The Catherine Tate Show nuair a bha i
bruthte a lorgadh sòlas air daoine ruadha; bha air chleachdadh an cleachdadh
suarach an fhacail "ginger" ("ruadh"), agus lethbhreith co-cheangailte, a thoirt
dealbh air cuspair mun cuairt na cinneadachd agus claon-bhàigh air an
eadar-sgeul "Ginger Kids" an South Park; agus dh'fhoillsich an cluich-àbhachd
Bo' Selecta! aithriseach aoireil a ghabh a-staigh dealbh-magaidh an
t-seinneadaire ruaidh Mick Hucknall de Simply Red, a' foillseachadh sealladh far
a chuir luchd-iomraiteach (air chluiche leotha fhèin) dath ruadh air am gruag
air là agus chaidh iad mun bheatha làitheil a' faighinn tàmailtean à daoine.

Air an làmh eile, th'ann roinn nan luchd gum beir dealbh orra fhèin cho
redophiles (ruaidhe-mhiannaich). 'S toil leotha gu mòr daoine ruadha agus 's iad
air tharrang gu drùiseach ri daoine ruadha. Mar le àraidh-mhiannachd sam bith,
tha ann ìre caochaile ri gum cùm ruaidhe-mhiannach fosgarra am miann. Cuiridh
roinn nan daoine leis a' ghruag ruaidh a-mhàin air a tarrang coimheach
mothachail, tha nas dìoghrasaiche roinn eile, agus cumaidh iad air a' sgapadh an
aire a-mhàin air daoine ruadha nàdarra do bhrìgh creididh iad gum bi coltasan
corporra sònraichte air iarraidh aca, mar a' bhreac-sheunain, no craiceann geal
nach ciaraich bhon ghrian. 'S tric a' chùis gun ciaraich no bànaich gruag ruadh
gu h-amharcach fad an fhàis aosta nan daoine, a' fàs donn no bàn, agus stiùiridh
roinn a cheangal gruag ruadh le ògalachd an iongantas seo, feart gu bheil am
bitheantas air smaoineachadh a bhith coltas ion-mhiannaichte, gu h-àraidh am
measg nam mnathan.

Dh'fhoillsich mòran lì-dhealbhadairean geasachd leis a' ghruag ruadh. Thàinig an
ainm an datha "titian" à Titian, a lì-dhealbh gu tric mnathan ruadha. [5]
Gabhaidh a-staigh lì-dhealbhadairean eile ainmeil air an daoine ruadha na
Bràithreachas nan Ro-Raphaelich [6], Edmund Leighton, Modigliani [7], Gustav
Klimt [8] agus Sandro Botticelli, an dealbh ainmeil, Breith Bheunais, a thae a'
comharradh a' bhan-dia ùr-sgeulach, Bheunas, le gruag ruadh.

Gabhaidh a-staigh daoine ruadha ainmeile D.H. Lawrence, Woody Allen, Julianne
Moore agus Ron Howard.

'S falt ruadh air lorgadh as cumanta aig na crìochan an iar 's an ear na
roinne-Eòrpa nuadh. Ged tha falt ruadh 'san t-àireamh-shluaigh nan daoine daonna
comannaichte le luchd air theàrnadh bho na 'Ceiltich' (Albannaich 's na
h-Èireannaich), 's urrainn do dubh-ruadh no falt lì-ruadh ann an sluaighean
Caucasach eil' air lorgadh a bhith. Th' an ionnsaigh nan Galatach na bliadhna
275 BC air chrìochnachadh le àireamh-shluaigh nan daoine ruadh 'san
t-àireamh-shluaigh na Tuirce nuadh, cho math ri roinn nan daoine ruadh 'san
Ioràn.



https://gd.wikipedia.org/wiki/Ealasaid_B%C3%A1thory

Ealasaid Báthory (Erzsébet Báthory ‘san Ungaireach, Alzbeta Bátoriová-Nádašdy
‘san Slòbhàice, 7 an Lùnasdal?, 1560 - 21 an Lùnasdal, 1614), no a’
Bhaintighearna Fhuileach na Čachtice. Bha i ’na ban-iarla agus rugadh i ceithir
fichead bliadhna ‘s ceithir as dèidh bàs Vlad III Dracula, cò bha ‘na
neach-cinnidh cèin, agus b’ ise a’ bhan-mharbhaiche as maslaiche ann an
eachdraidh an t-Ungair is Slobhaca.

Bha nas motha a beatha inbheach air chosgadh aig An Caisteal na Čachtice, far an
chuir i mòran bhanòglaich fo cràdh (tha 650 maighdeanan an t-àireamh air ghairm
mar as trice) agus mharbh i na maighdeanan an dèidh seachdainean a' chràidh. Sa’
bhliadhna 1610, bha i air phrìosanachadh ann am braighneachd uaighneach, far am
bhàsaich i. Bha a luchd-comainn air chur gu bàs. Cha robh dhearbhadh a-riamh
coire.

Th’ann seann-sgeulan eugsamhaile mun cuairt a beatha, gabhail a-staigh ‘n smuain
a dh’òl i no shnàmh i ‘san fhuil na ban-shearbhantan òga, agus tha iad air
chreideamh à roinn gun robh iad an tòiseachadh na neach-òil na fala
fionn-sgeulan eugsamhaile, an sgeul Dhracula, agus an labhairt nam mnàthan-òil
na fala gu drùiseach sàdach, gu h-àraidh.

Thàinig na sinnsearan Ealasaid (an cinneadh nan Hun Gutkeled) dhan Ungaireach
Rìoghachd às an Lochlann sa’ mheadhan na chiad linn deug. Chum iad cumhachd thar
mar a tha A' Phòlainn, An Ungair, An t-Slòbhac, agus Romàinia. Dh’èirich an
clann nan Hun Gutkeled, gabhail dreuchd na h-àirde dhàimheach aig an moch linn
13mh agus ghabh os làimh an t-ainm Báthory (a rèir ri oighreachd aca Báthor
[an-diugh Nyírbátor] ciallachadh "calma") sa’ bhliadhna 1279. Ruig am cumhachd
binnean sa’ mheadhan na linn 16mh, bha gu bhith marbh sa’ bhliadhna 1658, agus
bhàsaich iad air falbh ann an 1680 (le an bàs na mnaoi Sheòrais Rákóczi II).

Bha a pàrantan à dhà geugan nan teaghlaich Báthory, ‘s e an bràthair-màthar
Ealasaid a bh’ann an rìgh Polach, Steafan Báthory.

Rinn i a h-òige aig an Caisteal Ecsed; chan eil fhios aig tuairisgeulan ‘san
ùine seo. Bha Ealasaid 'na pàisde glè thuigseach; dh’fhàs i fileanta ‘san
Ungairis, sa’ Ghearmailtis, agus ‘san Laideann aig àm nuair motha nan uaislean
neo-ionnsaichte.

Aig an aois 11, bha i suidhichte a bhith phòsta ris an laoch uasal is buadhach
Ferencz Nádasdy agus dh’imich i a-steach dham Caisteal Sárvár, far an dh’fhàs i
ribleach le tuathannach. Thug Ealasaid breith gu nighinn, Anastasia, agus bha a'
chaileag air thoirt air falbh, le airgead-thost air thoirt gu neach sam bith a
bheil fios aig air ri seachneach masladh.

Ann an 1575, phòs i Nádasdy ‘san Vranov, agus dh’fhàs e, ann an 1578, an
Prìomh-Ceannard nan Ungaireach ceatharn ‘nam cogadh an aghaidh na Turcaich. Bh’e
àitheanta ri fear glè treun, ach bha e glè bhrùideil cuideachd. Bha ‘n t-eagal
aig na Turcaich air agus dh’ainmich iad an Gaisgeach Dubh na h-Ungaire.

Bha ‘n tiodhlac-bainnse Nádasdy do Ealasaid a dhachaigh, an Caisteal Čachtice
(suidhichte anns na Carpaitneach Bheinntean ‘san là an-diugh Siarach Slòbhaigia
dlùth ri Trencin- an uair sin cuid na Rìoghachd na t-Ungaire) còmhla leis
caisteal Čachtice agus le seachd bailean beaga deug dlùth. Bha an caisteal air
chuairteachadh le baile beag na tuathannaich agus tìrean àiteachaile
roithleacha, neadaichte am measg air feadh nan cnocan. Sa' bhliadhna 1602,
cheannaich an fear Ealasaid an caisteal gu deimhinnte às àrd-rìgh Rudolf II, mar
sin a dh’fhàs e earras an teaghlaich Nádasdy. A chionn 's gun do chùm na
sabaidean leis na Turcaich a cèile trang, dh’fhàs Ealasaid a' bhaintighearna a'
chaisteil.

Bhàsaich a fear-cèile 'san 1604, ach th'ann dà aithris a bhàis; aon chuid air a'
bhlàr no aig an làimh strìopaich sa’ Bhucharest, cò dhiùlt e a phàigheadh.

'S e neo-aithnichte nuair dh’fhàs i a' cur nigheanan òga an cràdh, ach bha i a'
dèanamh sin air cinnteach às 1585 ri 1610. Bha fios aig a cèile ‘gus a càirdean
air a nàdar no-thruacanta, ach cha d'rinn iad càil ga stàdadh. Bha i a’ cur am
feabhas gu buan a dòighean a' chràidh agus bha a brùidealachd àrdachadh. Bha
gràin mòr aig na daoine a' fuireach mun cuairt a caisteal oirre gun do dh’fhàg i
an caisteal le dìonadair armaichte. Chuir i beagan rìbhinnean fo cràdh cuideachd
aig a codaichean ‘san Sárvár, Vienna, agus Keresztúr. Bha rìbhinnean-tuatha
Slòbhacach dhùthchaile gu h-àrsaideach glacte 's air chur fo cràdh, ach nas
fhadalaiche mharbh i cuideachd nigheanan na t-uaisle nas ìsle, gun robh air chur
dham chaistealan le am pàrantan ri ionnsachadh dòighean uasal, do bhrìgh moch
‘san linn 17mh, dh’iarr pàrantan na h-inbhe làidire gu tric a bhitheadh an
nigheanan foghlaimte anns na caidreamhach loinnean. Nuair dh’fhàs e àitheanta
anns na cuairteachaidhean mar a bha i (is dòcha) dèanamh, bh’aice ri chur a
cuidichean a-mach a bheirsinn nigheannan à raointean an cèin. Is nuair sgaoil
amharas tron rìoghachd na t-Ungaire, bh’aig a cuidichean a ghoid nigheannan air
falbh air chor gam faighinn.

Ach bha e a-mhàin an dèidh do rinn an sagart sgìre na Čachtice agus eadhon
manaich às an (beagan dlùth) Vienna mòran chasaidean leis an roinn marasglach
‘san Vienna mun cuairt sgalan às a' chaisteal a chuir an t-àrdrìgh (nuadh),
Matthias II, air leth ri Seòras Thurzo, morair na h-Ungaire, a rannsachadh na
casaidean. Bhris Thurzo is fhir a-steach dham Čhachtice sa’ mhadainn air
Dùbhlachd 29mh, 1610 agus (a-rèir ris na fionnsgeulan) lorg iad Ealasaid a-mach
‘san ghnìomh an lochda aig a' chaisteal sa’ Čhachtice, a' cur a h-ìobairteachan
gu cràdh. Bha Ealasaid agus a ceithir cuidichean air chur as leth le cràdh
sàdach agus marbhadh mòr. Bha Ealasaid seulaichte a-steach do cùil a caisteal
gun deuchainn agus bhàsaich i ann air Lùnasdal 21, 1614.

Bha bàrrachd air 300 daoine air cheasnachadh mus a bàs eadar 1611 agus 1614. A
dh’aindeoin an t-àrdrìgh tighinn eatorra àmannan iomadaidh, cha do thachair
deuchainn rèidh agus mhair a’ chùis iomlan dùinte. ‘S mathaid bha an t-adhbhar
nach do dh’iarr Iarla Thurzo deuchainn a dh’ionnsaigh air neach na t-àrd
uaislean (leis an robh e mhasladh aig an uair sin). A bhàrr, bha Gabriel
Báthory, mac-bràthar Ealasaid, ‘na àrd-ceann na Transalbhàine agus cha do
dh’iarr Thurzo a thuiteam a-steach do buaireas le Transalbhàine. Agus mu
dheireadh thall, bha na maoinean aig Thurzo dlùth ris na codaichean Ealasaid
agus bha ùidh aig Thurzo air a cuidean.

Tha buin sgoilearach a' toirt iomradh air an comasachd làidir gun robh i air
dhìteadh gu ceàrr leis na nàmhaidean sluagh-iùlach an teaghlaich, gu mòr do
bhrìgh shealbhaich an teaghlach Báthory raointean na tìre ‘gus bha iad saoibhir.
Tha na bileagan eachdraigheil gu bheil maireann a’ nochdadh dìth rannsachadh,
dearbhach fa làr, agus binnean gun robh air chumadh ann am còmhlan teann,
sluagh-iùlach. Tha cuid nam casaid as cleasaiche ga h-ionnsaigh, sin na
Sàtanachd agus òl fuil, air chreidsinn gun robh na casaidean seo breugan no
beul-oideas gun do dh’fhàs mun cuairt neach gràinte. Tha cuideigin tagradh gun
robh na fionnsgeulan na luchd-òl-fhala dol thar fìrinn na cuideachaidh lèigheil
dheirbh ullaichte dhan tuathannaich; ‘san linn sin, bha e glè annasach gun robh
cùram aig bean-uasal air an t-slàinte ‘na searbhantan, agus b’àbhaist do na
luchd-comhachd lèigheile croilige chleachdadh air mòran bhliadhnaichean. Tha
nuadh luchd-leamhainn nan fionnsgeul na luchd-òl fhala gu bheil air lùib ri a
beatha a bhàrrachd neo-fhiosrach air no sònrachadh ri leigeil bileagan
eachdraigheil agus litrichean seachad gun mhilleadh ‘s mathaid na dràmadach
sgeulan a bheil glè chleasach a chaochladh.

B’urrainn do adhbharan ginteile bhith air a saobhadh, do bhrìgh bha mòran ‘na
sinnsearan anns na teaghlaichean a h-athair agus a màthair ‘nan luchd glè gharg
(mar an t-àrd-ceann na Transalbhàine, Sigismund Báthory, a mheal a mharbhadh a
luchd-cumadh). Tha fionnsgeulan, co-dhiù, ag ràdh gun robh i ‘marbhadh na
maighdeanan air chor ri nighe ‘nam fuil agus, mar sin, a fhuireach òg sìor-bheò
no ri leasachadh a snuadh. Air a neo, tha e air chreidsinn gun robh an teaghlach
Báthory dlùth-sìolaichte agus gum b’urrainn do seo chuideachadh ri toirt gu buil
na iomadh h-àimhreitean inntinneile gun robh àitheanta 'bhith aig an teaghlach.



https://gd.wikipedia.org/wiki/Drochaid

Is e a tha ann an drochaid, structar a bheir rathad, frith-rathad,
rathad-iarainn neo slighe eile thar beàrn. Mar is tric bithidh am beàrn seo
eadar dà bhruaich aibhne, ach tha iad a' dol thairis na locha, gleanntan,
rathaidean eile ⁊c.

Tha an dealbh air an taobh deas a' sealltainn drochaid don chruth shailteachd
fon rathad mòr A9 faisg air Dail Chuanaidh. Freagairidh drochaidean sailteach gu
math ri làraich far a b' fheudar do bheàrn na drochaid a bhi meadhanach mòr an
co-mheas leis an aird eadar an slighe thar na drochaid agus an amar fodha.
Chithear gu bheil suil na drochaid ceàrnag, agus mar sin gu bheil làn aird na
drochaid ri fhaotainn air feadh a' bheàirn eadar an dà laimrig.

Freagairidh stàilinn ri sailibh, oir tha e làidir fo shìneadh agus fo dlùthadh.
Cha freagair clachaireachd neo, cruadhtan-bàn (coincreit-bàn). Tha sailean
cruadhtain aig an drochaid anns an dealbh. Is cruadhtan ath-neartaichte a tha
annta, a ciallachadh gu bheil slatan stàilinn anns a' chruadhtain a thoirt
làidiread an aghaidh sìneadh ris. Chanar stuth co-mheasgaichte ri cruadhtan
ath-neartaichte agus stuthan innlichidh eile cruthaichte a dà shusbaint
eadar-dhealaichte.

Tha an dealbh air an taobh clì a' sealltainn drochaid bogha, a ghiùlaineas an
rathad mòr A87 thar Alt a' Ghlarsair air an Eilean Sgitheanach. Is cruth làidir
de drochaid a tha ann am bogha, oir bithidh eallach air mun na drochaid, a
putadh mun chuairt "fainne a' bhogha" agus mar sin a' dlùthadh na clachan fath
leth ri chèile. Tha clachaireachd làidir an aghaidh dlùthadh, ach chan eil i ach
lag mu choinneamh sìneadh. Mar sin cha freagair clachaireachd ri cruth drochaid
saileachd.

Is e cruth drochaid a tha stèidhichte air slabhraidh neo ball sìnte eadar an dà
cheann drochaide a tha ann an drochaid croichte. Anns an nòs innlichte de
drochaid croichte, tha dà phrìomh slabhraidh (drochaidean togta rè 1800-1850)
neo dà phrìomh bhall (drochaidean dealbhta as dèidh 1870) air an crochadh eadar
dà thùr, fear suidhichte aig gach ceann na drochaide. Tha uachdar na drochaid a
ruithe air mun cliathach aotrom a tha croichte (le slatan/ròpan crochaidh) bhon
dà phrìomh bhall. Freagraidh drochaidean den seòrsa seo ri ceuman eadar 30m agus
2000m, ged nach robh na slabhraidhean iarainn-obraichte a chaidh air cleachdadh
anns na drochaidean croichte bu tràithe freagarrach ri fad torr nas motha na
150m.

Chaidh leasachadh air cruth nan drochaidean croichte aig toiseach an 19mh linn
bho drochaidean croichte tùsanaich a chaidh air cleachdadh an Aimearaga a Deas
agus 's an Himalaya fad linntean mus an tàinig daoine Eòrpaich do na tìrean
siud. Anns a' chruth thùsanaich, cleachdar trì ballan, co-shìnte, ball fa-leth
air a bhitheas na luchd cleachdaidh a' coisich, agus da ròpa-laimhe, mu meatair
nas arda na agus mu 300mm ri gach taobh dhen bhall-coise. Ceanglar ròpan goirid
ris an chanar stuthan, eadar am ball-coise agus an dà ropa-làimhe, gach meatair
neo dha air fad na drochaide. Tha seo a cruthachadh sructar tensiachd (sìnte), a
tha saor agus aotrom.



https://gd.wikipedia.org/wiki/Dr._Dre

'S e rapair is riochdaire-ciùil ainmeil a tha ann an Dr. Dre (Fìor ainm: Andre
Romelle Young, Baile nan Aingeal, 18 an Gearran 1965). Bha e na bhall anns an
World Class Wreckin' Cru agus N.W.A. agus tha e air da chlar a chur a-mach leis
fhèin, The Chronic ann an 1992 agus 2001 ann an 1999. Lorg e Eminem cuideachd
agus riochdaich e a' chiad chlàr aige, The Slim Shady Lp ann an 1999. Chruthaich
e stoidhle ur le bhith a' tarraing air seann chlàran aig Seòras Clinton, ag
atharrachadh a' chiùil bho P-Func gu G-Func. Chaidh gangsta rap a thoirt air an
stoidhle seo, o chionn 's gun robh e a' moladh dòigh-beatha air a ghlacadh le
gunnaichean, boireannaich is airgead. Tha e a-nis air a dhreuchd a leigeil dheth
mar rapair, a' briseadh cridhean a luchd-leantainn a bha an dùil a threasamh
clàr Detox. Tha e air ghealltainn ge-tà gun cum e air a' riochdachadh chlàran
aig rapairean eile. Tha e air 50 Cent, Ice Cube, Eve agus fiù 's Na Rolling
Stones a riochdachadh. Tha an rapair Warren G na leth-bhràthair do Dre.



https://gd.wikipedia.org/wiki/Daibhidh_MacDh%C3%B9nleibh

'S e aon de na rannsaichearan as ainmeile mu Afraga a bha ann an Daibhidh
MacDhùnleibh (Beurla:David Livingstone). Rugadh e faisg air Baile an t-Saoir 19
am Màrt 1813 agus chaochail e 1 an Cèitean 1873 faisg air Lake Bangweulu ann an
Saimbia.

Ri taobh na h-aibhne, a ruitheas eadar Bail’ an t-Saoir agus Bothwell ann an
Siorrachd Lannraig, lorgar togalach a chaidh a thogail anns an 18mh Linn mar
àite fuirich do luchd-obrach ann am muleann cotain. Seo far a rugadh Daibhidh
Mac Dhùnlèibh, an dàrna mhac ann an teaghlach Nèill Mhic Dhùnlèibh, a bha pòsta
aig Agnes Hunter. Ged nach b’e ach baile beag a bha ann am Bail’ an t-Saoir,
dh’fhàs e thairis air ceud bliadhna gu bhith na bhaile mèinnearachd agus a’
crochadh air luchd-obrach a thigeadh à Èirinn agus sgìrean air a’ Ghàidhealtachd
mar an ceudna. Aig an àm a rugadh Daibhidh, cha robh ach 2,000 duine a’ fuireach
agus a’ tighinn beò sa bhaile, agus mar thoradh air sin, ’s urrainn dhuinn
dealbh fhaighinn nar n-inntinn mar sgìre dhùthchail, iomallach, bheag,
aodhaireil. Bheireadh an tìr buaidh nach bu bheag air inntinn òg Dhaibhidh;
bhiodh e feumail agus cuideachail dha na dhreuchd a thagh e na b’ an-moiche na
bheatha.

An cois Gort a’ Bhuntàta anns na 1790an air Ulbha, far costa Mhuile ann an
Earra-Ghàidheal, thèich cha mhòr gach duine bhon eilean, a’ sìreadh beatha nach
robh cho gàbhaidh. Thuinich a’ chuid a bu mhotha dhiubh ann an Canada agus
Ameireaga-a-Tuath, ach dh’fhàg Niall, seanair Dhaibhidh, Ulbha airson tìr nach
robh idir cho coimheach; bhathar eòlach air cliù na Galldachd aig an àm airson
tabhainn do theaghlaichean ann an èiginn fastadh teàrainte, agus far nach
coinneachadh iad ri gort a leithid ris an tàinig iad trast air a’
Ghàidhealtachd. Mar thoradh air sgìlean agus urram a bha aig Niall (bha comas
leughaidh aige anns a’ Bheurla agus comas labhairt anns a’ Ghàidhlig mar aon.
Thigeadh seo gu bhith cho feumail fhad sa dhòirt tòrr mhuinntir às na
Ghàidhealtachd a-steach anns na sgìrean mu chuairt Ghlaschu; agus fhuair e deagh
thaic bhon fhoirfich co-cheangailte ris an eaglais a dh’fhàg e), thug e buaidh
air an luchd-fastaidh, agus fhuair e obair ann am banca. Bha a theaghlach air
tighinn gu beatha ùr.

Dh’fhàs teaghlach Nèill (Daibhidh agus a bhràithrean agus a pheathraichean)
eòlach air cultar nan Gàidheal bho stòras domhainn, beartaich, ’s e sin ri ràdh
bho ghlùin an seanmhar. Dh’innseadh i sgeulachdan, agus ghabhadh i òrain
Gàidhlig ris an luchd-èisteachd òg. Chunnaic Daibhidh, anns an àm a bha ri
teachd bhon taigh bhochd ud, co-shìn eadar cultar nan Gàidheal, far a bheil
aithris sgeulachdan agus òrain aig teis-meadhan na beatha, agus cultar nan
Afraganach, a chaith am beatha-obrach anns an aon dòigh; agus a’ dèanamh an
obair na b’ aotroime agus na bu thlachdmhòire dhaibh. Dh’fhaodmaiad a ràdh gun
robh bloigh de thuigse aig inntinn òg ar gaisgich air a’ Ghàidhlig, ged a bha e
air a chuairteachadh ri cultar Beurla Gallda. Gu dearbh, thugadh (agus
bheireadh) tòrr sgrìobhadairean am beachd gur e deagh bhàrr-shampaill cumadh
Gall a bhuin ri cultar na Galldachd a bh’ ann. ’S ann bho bhun-smaoin John Knox
a gheibhear am feallsanachd “beus-obrach Phròstanaich”, agus theireamaid gu
deimhinnt gun cuireamaid Daibhidh anns an dream sin.

Mar a thug e ceumannan air adhart na chuid fhoghlam, fhuair e treanadh ann an
Laideann agus Greigeis Chlasaigeach. Fhad ’s a bha e trang a’ cumail a shùl air
an obair, bha sùil eile aige dluth-choimhead air leabhar gramarach no
saidheansail. Thuigeamaid gun robh gaol domhainn agus acras mòr air a’ bhalach
a-chum fiosrachadh ar saoghail a spionnadh a-mach à leabhraichean agus a chur gu
feum na bheatha làitheil. Ach bha inntinn iomadh-fhillte aige, agus cha do lìon
e a inntinn ri faoineasan agus caran an t-saoghail, mar a theireadh a
cho-aoisich dha; fhuair e bainne spioradail bho athair, a bhiodh ga bheathachadh
agus a dh’àlaich toraidhean an spioraid dha anns an lèir-ùine. ’S e
fìor-chreideamhach a bh’ ann an athair Dhaibhidh, ach chaidh Niall agus a
theaghlach an aghaidh eaglais an latha; lean teaghlach Nèill conaire na
h-Eaglais Soisgeulaiche, an àite reachdan agus tuigse an eaglais stèidhichte,
Eaglais na h-Alba.

Ach cha chuireamaid casaid air Daibhidh gur e creideamhach gruamach, rag a bh’
ann. Gu dearbh, rinn e fhèin gearan agus casaid an aghaidh co-obrach àraid ann
an Afraga, bliadhanaichean air dha Bail’ an t-Saoir fhagail, ag ràdh gun robh e
a’ leantainn riaghailtean na Sàbaid gu litearach. Leis an dòigh seo, chaidh
MacDhùnLèibh ann an cas-ceum Iosa a gheibhear anns a’ Bhìoball – duine nach robh
idir eagalach a’ saltradh air gnàthasan an latha, nuair a chuir Iosa barrachd
cliù ann a bhith na creideamhach a’ leantainn astar tròcair agus ath-thruas. Is
cinnteach gun robh ar gaisgeach fad eòlach air teagasg a’ Bhiobaill, ge b’e cho
no-co-aimsireil nar latha ’s a tha e. Ach is e riatanach gun tuigear an seòrsa
duine a bha ann; duine a thuig teachdaireachd agus spiorad nan Sgriobtar, seach
nam falcan lòm fhèin.

Leis an adhartais a rinneadh ann an cànanan agus saidheans mus deach e dhan
oilthigh, bha fìor uidheamachd cheud-fhàthach aige a-chum foghlam aig ìre na b’
àirde a thòiseachadh. Ann an 1836, aig tòiseach an t-seimeastair, chaidh e fhèin
agus athair air cois, eadar Bail’ an t-Saoir agus Glaschu, ochd miltean a
dh’fhaide, a’ falbh a’ chiad rud anns a’ mhadainn. Fhuair e àite-fuirich ann an
Glaschu, ach am broinn ùine bige, thàinig e a-steach air nach robh an
t-àite-fuirich iomchaidh dha, agus dh’fhàg e agus a’ sìreadh àite na bu
fhreagarraiche. Cha deach mòran ùine seachad gus an do lorg e fear, agus aig a’
cheann thall ghluas e a-steach, agus a’ gabhail còmhnaidh fad a’ chiad
sheimeastar ann an Glaschu (ach air saor-làithean).

Rè an cuid foghlaim aige, sheall e claonadh anns na saidheansan, gu dearbh anns
an laboratoraidh chuimigich. Bha aige ri caraidean ùra a dhèanamh aig an
oilthigh, ach cha robh sin idir na dùbhlan dha. Dh’fhàg e buaidh math agus
maireannach air oileanach agus oraidichean mar aon, agus bha e na sgoilear
dìcheallach. Fad na h-uine, rinn e meòrachadh air bileag (no duilleag-làimhe) a
fhuair e anns an eaglais ann am parraist ris an deach e, trì miltean air falbh
bho Bhaile an t-Saoir ann an Hamaltan. Leugh e le geur-ùidh, feasgar na Sàbaid
àraid air dhàsan a’ bhileag a thogail, gun robh comann teachdaire (no “mission
society”) a’ sìreadh dhaoine aig an robh teisteanas bho oilthigh ann an
diadhachd AGUS ann an leigheas. Ged a chuir e fòcas aige air cuairt a
choileanadh a Shìona, far an robh am feum mòr airson dotairean agus ministearan
nam facal, thòisich an Cogadh Opium eadar Breatann agus Sìona, agus mar thoradh
air sin, ghluas fòcas MhicDhùnlèibh aig a’ cheall thall do àite co-ionnanach ann
am feum – tìr-mòr Afraga.

Thàinig Daibhidh MacDhùnlèibh gu tìr Afraga ann am Màrt, 1841. Bha ionad a’
mhisean air a stèidhichte bho 1799 ann an sgìre Cape Town, agus mar seo, bha
structar agus bunaitean ann air an robh e comasach adhartas a thogail ann an
ainm Comainn Mhisein Lunnainn (“London Mission Society”). Chuir e roimhe na
sgìrean do-ruigsinn a ruighinn, ann an ainm a Shlànaighear, agus airson adhartas
a’ chinne-dhaonna. Thuig e, mar a thàinig soisgeulaichean eile an àm gu
co-dhùnadh, gun robh an dòigh a b’fheàrr do shaorsa nan Afraganach eisimileach
air malairt agus creideamh. Cha robh am bun-smuain seo idir co-ionnanach ri
bun-smuain nam Boer, no fiù ’s bun-smuain nan rannsachair Portugalach, a
ghlacadh air na tùsanach agus sheòl iad tarsainn a’ chuain na traillean seo gu
Ameireaga-a-Tuath agus a-Deas. Ach, bha smaointean ùra a’ tighinn am-measg
dùthchannan eile ag iarraidh sgur a chur air malairt nan traillean na làithean
ud. Gu tric is minig, bhiodh MacDhùnlèibh agus a nàimhdean – na Boers, mar a bu
thrice – aig ùgannan a chèile, agus a’ deasbad pàirt na h-eaglais ann an saorsa
cinne-dhaonna uile gu lèir, seach air an duine geal a-mhàin. Tro a obrach uile
aig Sgoil Dhiadhachd ann an Lunnainn, rinn Daibhidh ath-aithris air teachdaire
an t-soisgeil a bha a’ tabhainn saoradh dhan uile, ge b’ e cò às a bha duine
àraid, an cultar anns an do dh’àraich e, no fiù ’s “a’ bheatha pheacach” a
roinneadh na tùsanaich eatorra. Theireadh gu ùghdarras gun robh na
bun-smaointean seo a bha aige an aghaidh na h-eaglais chlèireach an 19mh Linn
leis a reachdan Ro-thaghadh. Ged a thigeadh eiciuimeanachas chun an uachdair nar
latha an-diugh, b’e seo reachdan sheachranach bho “fhìrinn” an t-soisgeil a bh’
ann. Ach a dh’aindheoin seo, chùm e an creid seo aig teis-meadhan a bheatha,
agus choisinneadh e deagh chliù dha gum biodh marainneach chun an latha an-diugh
am-measg Afraganach anns a cheann a deas. Chaidh “Livingstone” ann an Saimbia
agus “Blantyre” ann am Malabhaidh ainmeachadh mar chuimhneachadh air an
rannsachair mhòr, nach do chaomhain e a chliù no a bheatha am-measg nam Boer
agus an dòigh ris an do làimhseachadh e a nàimhdean, air an do dh’amharc e mar
cnap-starra gu saorsa aimsireil, saoghalta agus do shaorsa spioradail nan
Afraganach.



https://gd.wikipedia.org/wiki/Comann_Iosaid

S e òrdugh creidimh am broinn na h-Eaglaise Caitligeach a th’ann an Comann
Iosaid (Laideann: Societas Iesu). Chaidh An Comann Iosaid a steidheachadh leis
na Spàinntich Naomh Ignacio de Loyola, Naomh Francisco Javier, Pedro Fabro
Cràbhach, Diego Laynez, Alfonso Salmerón, Nicolás de Bobadilla agus Simón
Rodrigues ann an 1534, ann am Paris, san Fhraing.Tha faisg air 19,000 buill a’
chomainn ann, sagartan, luchd-ionnsachaidh agus manaich. Le sin, ‘s e an òrdugh
creidimh fireannach nas motha na h-Eaglaise Caitligeach aig ìre eadar-nàiseanta
an latha an-diugh.

Bho thùs tha na Iosaidean, ris an canar buill a’ Chomainn mar as tric, air a
bhith an sàs ann an soisgeulachd an t-Saoghail, dìon an cuid chreideimh, agus
iad ag obair an aghaidh a’ Phròstanachais, (Stiùir iad an Ana Atharrachadh
Creideimh). Tha iad air a bhith ag obair ann an seirbheis a’ Phàip. ‘Se prìomh
amas a’ Chomainn «coileantachd chrìosdail, phearsanta agus do chàch, a lorg
airson glòir agus seirbheis Dhè». 'Se ball a' chomainn a th'ann Pàpa Frangan I.



https://gd.wikipedia.org/wiki/Coimhearsnachd_f%C3%A8in-riaghlaidh

Tha An Spàinn air a roinneadh ann an 17 pàirtean air a bheil Coimhearsnachdan
fèin-riaghlaidh (Basgaisː Autonomia Erkidegoak, Catalanaisː comunitats
autònomes, Spàinntisː Comunidades Autónomas). 'S e Coimhearsnachdan
fèin-riaghlaidh a th'annta air sàilleabh gu bheil cumhachdan reachdail agus
laghail aca. Tha iad, gu h-ìre mar Alba. Chruthaich Bun-reachd ùr 1978 Spàinne
cumhachdan airson siostam riaghlaidh ùr a chuir air dòigh san Spàinn, mar phàirt
a' phròiseis anns an robhar a' deamocrachadh na stàite, an dèidh na
deachdaireachd, a mhair bho 1939 gu ruige bàs Francisco Franco, ann an 1975.

'S e Castilla y León a' Choimhearsnachd fèin-riaghlaidh as fharsaingiche
(94,223km²) ach 's e Na h-Eileanan Balèarach an tè as lugha (1,239km²). Tha
àireamh-sluaigh Andalusia mòran nas àirde na càch, ach tha àireamh-sluaigh La
Rioja nas lugha na coimhearsnachdan eile. A thaobh làn-thoradh dùthchail, ann an
2010, b' e na figearan airson Madrid a bha as àirde agus La Rioja as ìsle. Tha a
h-uile coltas ann gur e Dùthaich nam Basgach, no Euskadi ann am Basgais fhèin a'
Choimhearsnachd fèin-riaghlaidh far a bheilear a' deànamh barrachd
ùr-ghnàthachadh, an taca ri àiteachan eileː 1.5 ann an 2007. Bha na cosgaisean a
thathar a' caitheamh air sgrùdadh is dealbhachadh aig 1.90 ann an 2008. Airson
gach pearsa, 's ann ann an Dùthaich nam Basgach far a bheil an teachd a-steach
as àirde (€32,133) agus 's ann ann an Extremadura far a bheil na figearan as
ìsle (€24,020). Tha na figearan airson nam Basgach 33,8 % as àirde na airson an
corr dhen stàit.

Thathar a' cumail cumhachdan eile aig ìre nan roinnean. A dh'aindeoin seo, far
an robh Coimhearsnachdan fèin-riaghlaidh aon-roineil ann, chuireadh an roinn
agus a' Coimhearsnachdan fèin-riaghlaidh ri chèile. Seo a thachair ann an
Asturias, Na h-Eileanan Canàrach, Cantàbria, La Rioja, Madrid, Mucia agus
Nafarroa. Chaidh ainm Roinn Logroño atharrachadh gu La Rioja agus Roinn Oviedo
gu Asturias ann an 1978 fo lagh 57/1980. A bharrachd air sin, tha dà bhaile
thall air costa a tuatha Afraga a tha a' buntainn dhan Spàinn: Ceuta agus
Melilla. 'S e Coimhearsnachdan fèin-riaghlaidh a th' annta, leis gu bheil
cumhachdan Coimhearsnachd fèin-riaghlaidh agus baile aca aig an aon àm.



https://gd.wikipedia.org/wiki/Co-fhlaitheas_na_P%C3%B2lainn_-_Liotu%C3%A0inia

B’ e Co-fhlaitheas na Pòlainn – Liotuàinia (Pòlais: Rzeczpospolita Korony
Polskiej i Wielkiego Księstwa Litewskiego, Liotuànais: Abiejų Tautų Respublika)
stàit air an àirde an ear na Roinn Eòrpa a mhair bho 1569 gu ruige 1795 is e ga
stiùireadh eadar A' Phòlainn agus Liotuàinia. Chaidh an stàit seo a sgaradh
eadar An Ostair, An Ruis agus A’ Phrùis mean air mhean tron 18mh Linn gus an
deach e à bhith.

'S e stàit mhòr air a sgaoileadh tro na tìrean a bha fo bhuaidh na Pòlainn is
Liotuàinia roimhe, air a stèidheachadh air aonaidhean is còrdaidhean eatorra a
bh' ann an Co-fhlaitheas, gu h-àraidh an dèidh an Aonaidh Krew (1386). Bha
siostam poilitigeach anabarrach ann, air an robh Deamocrasaidh nan Uachdaran neo
Saorsa an Òir, far an robh cumhachdan an rìgh fo bhuaidh na Sejm (Gàidhlig:
Pàrlamaid) agus nan Uachdaran. ‘S e roi-ruithear a’ dheamocrasaidh, na
monarcachd bhun-reachdail agus na feadaraileachd a th' ann an latha an-diugh a
bh' ann an siostam siud. A bharrachd air sin, chaidh Bun-Reachd nàiseanta a chur
air chois mus do deach an Co-fhlaitheas à bhith (1505), is e an dàrna fear as
aosda ann an eachdraidh na cruinne a bh’ann. Gu foirmeil, bha an dà stàit
co-ionnan ach 's e leis A’ Phòlainn a bha làmh an uachdair. Bha àite uabhasach
làidir aig an Eaglais Chaitligeach anns a’ Phoblachd, ged an robh an dùthaich gu
math ceadach taobh chreideamhan, rud a dh’atharrachadh mean air mhean tro na
linntean. 'S e àiteachas a bha aig cridhe an eaconomaidh. Bha an stàit gu math
soirbheachail airson an dà nàisean aig an toiseach, tron aois an òir mar a
chanadh e, ach bha an dàrna linn beagan na bu chruaidh dhuibh: call armailteach,
ar-a-mach nan croitear, buaireas poilitigeach. Tha e inntinneach gur robh an
t-ainm ann am Pòlais a’ ciallachadh Poblachd Crùn na Pòlainn agus na Diùcachd
Mòire Liotuàinia, leis gur e A’ Phòlainn a bha a’ stiùireadh na stàite. Tha an
t-ainm anns an Liotuanais a’ ciallachadh dìreach Poblachd na Dà Nàisein.
Chuireadh às do thràilleachd an seo ann an 1588.

Bha freumhan na Diùcachd Mòire Warsaw, air a stèidheachadh ann an 1807, anns a’
Cho-fhlaitheas, a thuilleadh air gluasadan ath-bheothachaidh eile a nochd ri
linn ar-a-mach an Fhaoilleach (1863 – 1864) agus anns an 1920an, is fiù 's an
iomairt neo-tharbhach a rinn Józef Piłsudski gus stàit fheadarail a
chruthachadh, fo stiùireadh na Pòlainn, air am biodh Międzymorze ("eadar na
cuantan"), le Liotuàinia agus An Ucràin na bhroinn. ‘S e Poblachd na Pòlainn nar
làithean fhèin a th' ann stàit-leantainneach a’ Cho-fhlaitheis. Dhiùltadh
Poblachd Liotuàinia ron Dàrna Cogadh ceangail sam bith leis, air sgath 's nach
d’fhuair iad buannachdan, gu h-eachdraidheil, bhon stàit. Mhair an stàit gu
ruige Treas Roinneadh na Pòlainn ann an 1795. A bharrachd air an fhearann far a
bheil A’ Phòlainn agus Liotuàinia an latha an-diugh, bha A' Bhealaruis, sgìrean
mòra na h-Ucràin, Livonia (An Laitbhe an latha an-diugh) agus sgìre Smolensk san
Ruis a-staigh na stàite siud cuideachd. Mar as àbhaist thathar a’ cumail suas
gur e A’ Phòlainn a th' ann stàit-oighre A’ Cho-fhlaitheis, is anns a’
bhitheantas cha bhi Lituània dhen bheachd idir gur e aimsir mhath tharbhach
dhuibh, is iad ag ràdh gur e fiù 's làmhachas làidir an àite co-obrachadh
co-ionnan a bh' ann an Aonadh siud.



https://gd.wikipedia.org/wiki/Clach_ghr%C3%B9ideach

'S e seòrsa de chloich a tha ann an clach ghrùideach. Còmhla ri clach
chruth-atharrachail agus clach theinnteach 's iad na trì prìomh roinnean-seòrsa
de chlachan.

Chaidh clach ghrùideach a chruthachadh le tasgaidhean de stuth air bàrr na
talmhainn agus ann an uisgeadain. Chaidh a' ghrùid seo a dhèanamh le
bleith-thalmhainn agus leis an aimsir agus an uair sin air a gluasad gu àite
eile le uisge, gaoith, deidh no eigh-shruth. An uair sin bha gràinnean
mèinnireach agus/no mìrean fàs-bheartach a' tuiteam air a' bhonn agus a'
càrnadh.

Chaidh clach ghrùideach na laighe ann am breathan. Tha na clachan fhèin agus na
breathan cudromach do ghnìomhachas na togalach, mar eisimpleir airson
rathaidean, taighean, drochaidean no tunailean a thogail. Gheibhear fiosrachadh
mu eachdraidh na talmhainn cuideachd às a' phàtrain ciamar a tha na breathan nan
laighe.

Air sgàth 's nach robh teas no brùthadh àrd a' gabhail pàirt ann an cruthachadh
na cloiche grùidich lorgar mòran fhosailean anns a broinn. Mar sin tha sgrùdadh
nan clachan a' toirt iomradh dhuinn mu sheann eachdraidh nam beathaichean. A
bharrachd air sin 's e stòras nàdarra cudromach a th' ann cuideachd, mar
eisimpleir gual no connadh-fosail.



https://gd.wikipedia.org/wiki/Carbon_d%C3%A0-ogsaid

'S e co-thàthadh ceimigeach dèanta bho dà atam ogsaidean agus aon atam gualain a
tha ann an carbon dà-ogsaid (foirmle ceimigeach CO2) .

Gheibhear carbon dà-ogsaid gu nàdarrach mar ghas anns an àile, aig
co-chruinneachdh de 400 pairtean sa mhillean (0.04%).

Bithidh lusan, algae, agus saidhean-bhitheagan a' cleachdadh foto-cho-chur a dh'
iompachadh carbon dà-ogsaid agus uisge, comhla ri lùths solais, gu
carbohaidreatan agus ogsaidean. Cuideachd, bithidh caochladh pròiseasean
nàdarrach is daonna a' dèanamh carbon dà-ogsaid, a' gabhail a-staigh losgadh
guail is carbohaidreatan, brachadh siùcaran, bruchdaidhean beanntan-theine is
giosaran, agus analachadh ainmhidhean.

Ged a tha carbon dà-ogsaid cudromach do bheatha, tha a cho-chruinneachadh san
àile air a bhith ag àrdachadh o chionn an Tionndadh Gnìomhachais, ag
aobharachadh nise blàthachadh na cruinne.

Chaidh feartan carbon dà-ogsaid a rannsachadh leis an fhear-saidheans Albannach
Joseph Black sna 1750an. Lorg e a-mach gun dèanar carbon dà-ogsaid bho
analachadh ainmhidhean agus brachadh meanbhagach.



https://gd.wikipedia.org/wiki/Calpachas

‘S e siostam eaconomach a th' ann an Calpachas, far a bheil a’ mhòr-chuid dhe na
dòighean-saorachaidh ann an làmhan prìobhaideach. San Chalpachas, bithear a’ cur
airgid an seilbhe ann an saorachadh, roinneachd, reic agus seirbheisean gus
prothaidean mòra a dhèanamh ann am margaid shaor, fharpaiseach. Gabhaidh sin
a-steach nithean gnìomhachas mar an talamh agus goireasan nàdarra, a bharrachd
air cosgaisean obrach agus maoineachadh. Thathar air iomadach teòiridh a
sgrìobhadh airson beachd-smuainealas a’ Chalpachais a mhìneachadh, neo
fhìrinneachadh agus chàin a chur air seilbh prìobhaideach agus calpa, neo fiù 's
aithris a thoirt air ciamar a dh’obraicheas na margaidean agus am buaidh a bheir
riaghailtean nan riaghaltasan air seilbh agus margaidean.

Chaidh cleachdaidhean a’ Chalpachais san Roinn Eòrpa a chuir air chois bhon 16mh
Linn gu ruige an 19mh Linn ged an robh structaran is dòighean-obrach calpach air
chòireigin air a bhith ann mar thà, bho àm nan daoine àrsaidh aig a’ char as
lugha. Nochd an calpachas mar shiostam eaconomach ceannsach ann an saoghal an
iar ri linn crìonadh na Fiùdalachd, nuair a chuireadh às do bhacaidhean
poiliteagach agus creideamhan air malart calpach. Sgaoileadh an calpachas a-mach
às an Roinn Eòrpa mean air mhean (gu seachd àraidh bho Bhreatainn) gu àiteachan
eile na cruinne bho àm a’ Thionndaidh Gnìomhachais. 'S e an dòigh
gnìomhachasaidh na bu chumanta a bh' ann fad an 19mh Linn agus an 20mh Linn, ach
cha robh e an aon fhear a bh' ann co-dhiù.

‘S e bun-smuain gu math faondach a th' ann an Calpachas taobh sgrùdaidh
acadaimeagach, o chionn 's gu bheil caochladh sheòrsa eachdraidheil ann agus
leis gu bheil e eadar-dhealaichte a-rèir adhbharan mar linntean, sgìrean,
poileataigs agus cultair. Tha luchd-sgrùdaidh an eaconomaidh air iomadh sreath
dhe calpachas a sheòrasadh, a-rèir cruinneachadh na cumhachd agus beartas
eaconomach, a thuilleadh air na dòighean airgead a chàrnadh a th' ann (Scott
2005). Fad an linn sa chaidh, bha iomsgaradh làidir ann eadar na dùthchannan
calpach agus an fheadhainn le eaconomaidhean air am planachadh agus an
Comunnach. 'S e eaconamaidhean calpach neo margaidean measgaichte a tha aig gach
uile dùthaich leasaichte an latha an-diugh. Anns na dùthchannan sin, bithidh
seilbhe poblach agus conn-riaghailtean an Riaghaltais ann air saorachadh agus
malart, a bharrachd air cìsean, iadsan rim faotainn agus structar fiosaigeach na
dùthcha ri chleachdadh.



https://gd.wikipedia.org/wiki/Beurla_Ghallda

'S e a’ Bheurla Ghallda no Albais (anns a chainnt fhèin Scots san latha an diugh
agus Inglis gu h-eachdraidheil) cànan Tiùtonach a tha air a bhruidhinn anns a'
Ghalldachd, Arcaibh agus Sealtainn ann an Alba agus Ulaidh an Èirinn (far an e
'Ullans' a bhios iad ag èigheachd air ann an còmhlan oifigeach ach 'se 'Scots' a
chanas an sluagh fhèin ris).

'S e a’ Bheurla Ghallda an seann chànan aig Lodainn (agus an seann Rìoghachd
Shasannach anns an robh Lodainn mus d'fhuair na Gàidheil smachd air,
Northumbria) agus 'se a-chuir fhàs den Ghàidhlig ann an Galldachd Alba. Aig aon
àm 'se seo am prìomh cànan ann an Alba agus 'se a bhiodh air a cleachdadh mar
cànan oifigeil leis na Rìghrean agus am Pàrlamaid ach tha e air crìonadh an
dèidh do dh'Alba aonachadh le Sasainn ann an 1707 agus tha Beurla Shasainn air
an aite aige a ghabhail mar prìomh cànan an t-sluagh mhòr de dh'Albannaich. Bha
toir bàrdachd ainmeil air a sgrìobhadh 'sa chànan agus 'se Raibeart Burns am
Bàrd is ainmeil a dh'obair 'sa chànan - chanadh a chuid mhòr de dhaoine gur e'
am prìomh bàrd aig na h-Albannaich.

'Se 'Inglis' a bh' aig na gall a bhitheadh ga bhruithinn air an cànan aca ach
mun 15mh-16mh linn thoisich iad ag èigheachd 'Scots' air ged a se seo an t-ainm
a bh' air a' Ghàidhlig aig an àm. An deidh seo se 'Erse' no 'Irish' a bha aca
air Gàidhlig na h-Alba. Tha feadhainn ann an t-saoghal a' Ghàidhlig a chleachdas
an nua-fhacal connspaideach 'Albais' mar ainm a' Bheurla Gallda ged nach e seo
ainm a tha freagarrach a rèir eachdraidh an dùthaich agus nan Gàidheil.



https://gd.wikipedia.org/wiki/Bautzen

S' e baile beag san àird an ear na Gearmailt a tha ann am Bautzen (IPA:
[ˈbaʊ̯t͡sən]), Sòrbais Uarach: Budyšin (IPA: [ˈbudɨʃin]). Tha e suidhichte air
bruach an abhainn Spree mu 50 cilemeatair air falbh san àird a tuath Dresden.
Tha mu thimcheall 42.000 duine a’ fuireach an seo.

Tron eachdraidh bha Bautzen na phrìomh-bhaile dhen roinn Oberlausitz
(Beurla:Upper Lusatia). Ged nach eil ach eadar 5 % agus 10 % den sluagh nan
Sorbaich an-diugh, canar gur e Bautzen an teas meadhan cultarach is
poileataigeach nan Sorbach. Chìthear sanasan-rathaid dà-chànanach air feadh a'
bhaile.

Bha a chiad iomradh sgrìobhte mu Bhautzen a’ nochdadh anns a’ bhliadhna 1002.
Ann an 1018, ann an “Cùmhnant Bhautzen” eadar an rìgh Gearmailteach Heinrich II
agus am Prionnsa Pòlannach Boleslaus I chaidh Bautzen fo smachd na Pòlainn. An
uair sin, ann an 1033 bha am baile fo smachd Ìompaireachd Naoimh Ròmanaich, ann
an 1319 bha am baile aig Böhmen (Beurla: Bohemia) agus ann an 1635 aig Sagsainn.
Anns na Meadhan Aoisean chuir sia bailtean (Görlitz, Zittau, Löbau, Kamenz,
Lauban is Bautzen) caidreachas air bonn ris an chanadh “Six Cities' Alliance of
the Upper Lusatian”.

Aig àm nan Cogaidhean Napoleonach bha Blàr Bhautzen (1813) a’ cur sgrios mòr air
a’ bhaile. Anns an Dàrna Cogadh bha campa concentration faisg air Bautzen. Bha
sabaid mhòr ann eadar 21 an Giblean agus 30 an Giblean 1945. Aig àm DDR bha
prìosan (Bautzen II) ann do phrìosanaich phoileataigeich. Chaidh a dhùnadh ann
an 1992. An–diugh 's e àite cuimhneachan a tha anns a' phrìosan.

Tha 15 sgìrean anns a’ bhaile fhèin. Seo iad: (Àireamh-shluaigh: 1 am
Faoilleach, 2008):

Tha mòran ghnìomhachasan eadar-dhealaichte ann am Bautzen, gu h-àraidh
gnìomhachasan traidiseanta. Tha an fhactaraidh BOMBARDIER an tè as motha, tha
iad a’ togail charbadan-trèana. Tha mòran daoine ag obair ann an oifisean
rianachd cuideachd.

Tha am mustard à Bautzen ainmeil air sgàth 's gu bheil blas sònraichte aige, tha
am "Bautz’ner Senf" ga reic air feadh na Gearmailt. (64 % den mhalairt anns a'
Ghearmailt an Ear)

Gach bliadhna san 25 am Faoilleach bidh Vogelhochzeit (Bainnis nan Eun) ann.
Bidh a' chlann a’ cluich is a’ seinn Bainnis nan Eun le aodach traidiseanta
orra. Gheibh iad stuth bèicearachd a bhios a’ coimhead mar eòin neo mar net.

Aig a' Chàisg Mhòr bidh Ostereierschieben (Gluasad ugh na Càisge) ann. A-rèir an
traidisean a tha nas sine na 400 bhliadhna b’ àbhaist do na daoine uaisle
uighean a chur car mu char sìos a’ bheinn Protschenberg, far an robh clann bochd
a’ feitheamh riutha. Anns na làithean an-diugh‚ 's e deagh spòrs a tha ann
airson giftean a thoirt ri chèile.

Aig Osterreiten (Marcaich na Càisge) aig Di-Dòmhnaich na Càisge bidh na fir
Caitligeach a’ marcaich bhon bhaile aca fhèin gu eaglais an ath bhaile. An uair
sin bidh aifreann an seo. Anns a’ bhliadhna 2007 bha timcheall air 1700
marcaiche a’ gabhail pàirt anns an tachartas seo. B’ e traidisean pàganach a bha
ann, b’ àbhaist do na marcaiche a’ marcaich timcheall na achaidhean aca airson
“taibhsean a’ gheamhraidh” a chur air falbh.

Tha Margaidh Nollaig Bhautzen aon de na margaidhean as sine a tha anns a’
Ghearmailt.



https://gd.wikipedia.org/wiki/B%C3%A0nrigh_Ealasaid_II

'S i Ealasaid II (Ealasaid Alexandra Màiri; breith 21 an Giblean, 1926) Bànrigh
an Rìoghachd Aonaichte agus iomadach dhùthcha eile mun cuairt an t-saoghal ris
an canar na Riaghaltan Co-Fhlaitheas; mar eisimpleir Canada.

Gu lèir, tha i na monarc tarsainn air Antigua agus Barbuda, Astràilia, Na
h-Eileanan Bhathama, Barbados, Belize, Canada, Grenada, Iaimeuca, Sealainn
Nuadh, Papua Gini-Nuadh, Naomh Crìstean agus Nibheis , Naomh Lùisia, Naomh
Bhionsant agus Eileanan Greanadach, Na h-Eileanan Sholaimh, Tuvalu is an
Rìoghachd Aonaichte, am Breatainn Mòr agus Èirinn a Tuath.

Chaidh a h-athair, Seòras VI, a chrùnadh an deidh do a bhràthair, Eideard VIII,
leigeil an cathair rìoghail seachad ann an 1936.

Riaghail Seòras VI gu 1952 agus, an deidh do bhàsachadh (an 6mh den Gearran),
chaidh a chrùn gu an nighean is sine aige; Ealasaid. Chaidh a crùnadh mar
banrigh air 2 an t-Ògmhios 1953. 'S e an duine aice, a phòs i ann an 1947, am
Prionnsa Philip, Diùc Dhùn Èideann agus 's ann 'on a' Ghrèig a tha e. Tha
ceithir chlann aca leis am Prionnsa Teàrlach is sine. Tha dà mhac eile aca,
Anndra agus Èideard, agus aon nighean, Anna.

'S i a' chiad leanabh a bh' aig Prionnsa Albert, Diùc York agus a bhean,
Ealasaid. 'S e a h-athair an dàrna mac aig Rìgh Seòras V agus a' Bhanrigh Màiri.
Rugadh i aig 2.40 sa mhadainn (GMT) air 21 dhan Ghiblean 1926 aig taigh a
seanair: 17 Sràid Bruton, Mayfair, Lunnainn.



https://gd.wikipedia.org/wiki/An_Cuiltheann

Tha an aiste seo a' deiligeadh leis na beanntan Sgitheanach - airson dain aig
Somhairle MacGilleain - faic An Cuiltheann (bàrdachd)

Bidh an sluagh, gu h-àraidh daoine nach eil às an Eilean Sgitheanach a’
cleachdadh an fhacail airson gach beinn eadar Loch Ainort agus Gleann Breatail,
agus cuiridh iad na h-ainmean Beurla The Red Cuillin(s) agus The Black Cuillins
orra. Chan eil Cuiltheann Dearg no a leithid ann anns a’ Ghàidhlig agus
cleachdar Na Beanntan Dearga no Na Binnein Dearga airson beanntan air taobh an
ear Gleann Sligeachain. Tha feadhainn eile a’ gabhail a-steach Blabheinn a tha
air taobh thall na Binnein Dearga a chionn ’s gu bheil cruth na beinne coltach
ri cruth a’ Chuiltheinn fhèin. ’S e monadh a th’ anns a’ Chuiltheann agus ’s e
aonad a th’ ann. Chan eil feum air ainm anns a’ chruth iolra coltach ri The
Cuillins, ainm a bhios mòran daoine a’ cleachdadh gun fhios nas fheàrr.

Chan eilear cinnteach idir cò às a tha an t-ainm An Cuiltheann a’ tighinn agus
chan eil fiù ’s fios aig na sgoilearan dè an cànan a thàinig an t-ainm às. Tha
Forbes a’ smaoineachadh gur e facal Gàidhlig a th’ ann a tha a’ tighinn bho
“Cuilionn”. Tha e a’ toirt dòighean sgrìobhaidh eadar-dhealaichte cuideachd, mar
eisimpleir Cuilfhionn, Cuildhean agus Cuilion. Tha Drummond dhen bheachd ge-tà
nach eil seo coltach air sgàth ’s nach bi beanntan le ainmean chraobhan
ainmeachadh às dèidh cruth na beinne (no a’ mhonaidh) ach às dèidh craobhan a
tha a’ fàs air a’ bheinn. Agus ma thèidear dhan Chuiltheann chan fhaicear ach
glè bheag de Chuilionn ann Gleann Breatail. Tha Drummond a’ smaoineachadh gur e
ainm Lochlannach a th’ ann an Cuillin agus tha e a’ tighinn bhon seann fhacal
Lochlannach kjølen, a tha a’ ciallachadh druim bheann no monadh àrd agus
cuideachd druim bàta. Tha Iain Mac an Sporain dhen bheachd gur e mìneachadh
coltach a th’ ann an kjølen a chionn ’s gum faicear monadh leis an ainm kjølen
anns an Nirribhidh cuideachd. Tha e a’ dol le Drummond agus a’ tuigsinn an ainm
mar druim àrd monadh agus druim bàta. Tha am mìneachadh seo coltach air
adhbharan eadar-dhealaichte. Tha ainmean Gàidhlig air a’ mhòir-chuid de na
beanntan anns a’ Chuiltheann ach tha ainm Lochlannach air a’ mhonaidh fhèin nam
beann. Tha seo a’ toirt dealbh cultarach air a’ chùis. Nuair a thàinig na
Lochlannaich dhan Eilean Sgitheanach is coltach gun d’ fhuair iad sealladh air
na beanntan àrda seo bho astair mhòr, agus is coltach gun do chleachd iad airson
stiùiridh air a’ mhuir iad. Mar sin chuir iad ainm air na chunnaic iad agus cha
robh ùidh mhòr aca anns na beanntan singilte, ach ann an cruth na tìre, agus tha
seo a’ sealltainn aonad nam beann. A rèir Richard Cox chan eil am mìneachadh seo
coltach air adhbharan fuaimneach. Is e fuaimreag fada a th’ anns an /ø/ ann an
kjølen ach gur e fuaimreag goirid a th’ ann ann an Cuiltheann, a chionn ’s nach
urrainn dha fuaimreag fada a bhith ro “lth”. Mhìnich e cuideachd gur e /k/
leathann a th’ ann ann an Cuiltheann ach ’s e /kj/ caol a th’ ann ann an kjølen.
Agus gur e /n/ leathann a thathar a’ cluinntinn ann an Cuiltheann ach /n/ caol
ann an kjølen. Co-dhiù, tha Iain Mac an Sporain cinnteach gur e ainm Lochlannach
a th’ ann agus mhìnich e gur coltach gun do dh’atharraich na fuaimnean sin tro
na linntean. Chan eilear idir cinnteach dè tha fìor agus sgrìobh Iain Mac an
Tàilleir gun robhar a’ feuchainn ri mìneachadh fhaighinn ach nach eil dearbhadh
sàsach ann.

Chan eil Forbes cinnteach cò às a tha a’ chiad eileamaid aig Garsbheinn a’
tighinn ach tha e a’ cur an aire gu bheil e a’ tighinn bhon fhacal Ghàidhlig
gàirsinn. Thuirt Richard Cox ann an òraid aig Rannsachadh na Gàidhlig 2006 gu
bheil beachd sònraichte aige mu dheidhinn bheann aig a bheil -bheinn mar dàrna
eileamaid dhen ainm. Tha e a’ smaoineachadh gur e ainmean Lochlannach a th’
annta a b’ àbhaist a bhith nam Bla Fjall agus gun do dh’atharraich an dàrna
h-eileamaid Lochlannach gu eileamaid Gàidhlig agus gun do chum na Gàidheil a’
chiad eileamaid.

’S e seann ainmean a th’ ann an ainmean le beathaichean is dathan. Gu tric tha
ainmean bheathaichean air beanntan air feadh an t-saoghail. Tha ainmean
bheathaichean air cuid de na h-àiteachan anns a’ Chuiltheann. Mar eisimpleir
Sgùrr a’ Mhadaidh, Sgùrr an Gobha. Tha Bruach na Frìthe ceangailte ri
beathaichean cuideachd, oir ’s e coille fèidh a th’ ann am frìth. Chan eil a’
chùis seo soilleir le Sgùrr na Banachdaich. Tha Mac an Tàilleir a’ cur air
adhart gu bheil “banachdach” a’ ciallachadh “banachag” agus bhiodh sin a’
ciallachadh gun cleachte an sgìre sin airson banachaigeachd. Tha Forbes ge-tà
dhen bheachd gu bheil “banachdach” a’ tighinn bho na creagan breacte coltach ris
an tinneas ris an canar banachdach. Tha Forbes ag ràdh cuideachd gu bheilear a’
cluinntinn Banaraich agus Bànaraich gu h-ionadail, agus bhiodh sin a’ dol leis a
bheachd aig Mac an Tàilleir.

Chan e rud iongantach a th’ ann gu bheil ainmean dathan air cuid de bheanntan.
Gu tric tha na dathan sin an crochadh air a’ chreig agus cuideachd dè an dath a
tha mar eisimpleir solas an fheasgair a’ cur orra. Anns a’ Chuiltheann chìthear
Sgùrr Dearg, Sgùrr Dubh Mòr agus Sgùrr Dubh Beag, agus agus beagan taobh a-muigh
a’ Chuiltheinn Clach Glas agus Blàbheinn.



https://gd.wikipedia.org/wiki/Alan_Turing

Alan Mathison Turing (23 an t-Ògmhios 1912 - 7 an t-Ògmhios 1954),
dh'aithnichear mar “athair” coimpiutairean digiteach. B' e neach-matamataig agus
eòlaiche choimpiutairean a bh' ann. Leasaich e an smaoin air Inneal Turing,
siostam nan riaghailtean agus nan coir, ann an 1936. Chruthaich e an Deuchainn
Turing, nuair a tha coimpiutair a' feuchainn nochdadh mar duine ri duine. Air
feadh an Dàrna Cogadh b' e còd-cnacair a bh' ann an Turing. Dh'obair e aig Pàirc
Bletchley ann an Sasainn agus bhrist e an Inneal Enigma aig na Gearmailtiche.

Thug coimhearsnachd agus riaghaltas Bhreatainn droch cheann do Thuring air sgath
's gu bheil e co-sheòrsachd. Ann an 1952, chiontaich e airson cleamhnas a
dhèanamh le fear. Bha roghainn aige eadar prìosan no spoth ceimigeach. Thagh e
spoth. B' e buaidh an spoth neo-chomas agus dh'fhàs uchdan air. As dèidh dà
bhliadhna a' fuireach leis na buaidhean sin, thug Turing ùthachd dha fhèin. Ann
an 2009, ghabh Prìomh Mhinistear na Breatainne, Gordon Brown, a leisgeul ri
teaghlach Turing airson a làimhseachadh.

Logh Policing and Crime Act 2017 a h-uile duine a chiontaich fon aon
coire—"gross indecency"—mar Turing ann an Sasainn is Cuimrigh. Chanar "Lagh Alan
Thuring" gu tric, ged a bha Turing na dhaoine as ainmeil a bha fon coire seo.



https://gd.wikipedia.org/wiki/A%27_Phr%C3%B9is

B' e a' Phruis (Gearmailtis: Preußen; Laideann: Borussia, Prutenia; Làitbhianis:
Prūsija; Liotuànais: Prūsija; Pòlais: Prusy; Seann Phruisis: Prūsa) stàit
neo-eisimeileachd ann am meadhan na Roinn Eòrpa far a bheil a' Phòlainn, a’
Ghearmailt agus Kalingrad, sgìre Ruiseanach ri taobh na Mara Bhaltaich an latha
an-diugh. Bha a' mhòr-chuid de dh'fhearann na Pruise suidhichte eadar na
h-aibhnichean Vistula agus Nemen.

Thug a' Phruis thairis Co-fhlaitheas na Pòlainn - Liotàinia fad an 18mh Linn,
ann an co-bhann leis An Ostair agus An Ruis. Dh’fhàs a’ Phruis na bu
chumhachdaiche is na bu chumhanchdaiche beag air bheag aig ìre na Roinn Eòrpa ro
1871 nuair a chaidh A’ Ghearmailt a stèidheachadh mar aon dùthaich. ‘S e
Königsberg a bh' ann a' chiad phrìomh-bhaile na Pruise, ach thaghadh Berlin mar
phrìomh-bhaile ùr ann an 1701, o chionn 's gu robh e dìreach ann an meadhan na
dùthcha. A bharrachd air sin, 's e a’ Phruis an dùthaich a fhuair an adhartas
teicneòlais na bu motha anns an Roinn Eòrpa fad an 19mh linn. B’ e dùthaich
neo-eisimeileachd a bh' anns a’ Phruis bhon 17mh linn gu ruige 1871 nuair a
ghabh Rìgh na Pruise thairis A’ Ghearmailt air fad, an dèidh buaidh a thoirt air
An Danmhairg ann an Dàrna Cogadh Schlwesig ann an 1864 agus rinn iad a' chùis an
aghaidh na h-Ostair ann an 1866 agus mu dheireadh thall chuir ruaig a chur air
na Frangaich anns a’ Chogadh Frangach-Pruisianach ann an 1870 agus 1871. Bha
prìomh mhinistear na Pruise, Otto von Bismarck an sàs anns an iomairt gus A’
Ghearmailt a chur ris a chèile fo stiùireadh na Pruise airson Dàrna Reich
(Gàidhlig: Rìoghachd) nan Gearmailteach a stèidheachadh is bha e na phrìomhair
na Gearmailte an dèidh sin cuideachd. Le sin, chaidh a’ Phruis à bith mar stàit
ann an 1871, ged an do lean e gu ruige 1947 mar roinn. Ann an 1853 chuir
Riaghaltasan na Pruise agus na Diùcachd Oldenburg ainmean gu Còrdadh Jade
(Gearmailtis: Jade-Vertrag), a thug 3.13km² dhe talamh ri taobh Bàgh Jade dhan
Phruis, far a bheil Wilhelmshaven an-diugh.



https://gd.wikipedia.org/wiki/A%27_Ch%C3%A0isg

'S e a’ Chàisg an fhèis as cudthromaiche ann am bliadhna na h-Eaglaise
Crìosdail. Is e seo an latha air a bheil muinntir na h-Eaglaise a’ còmharrachadh
aiseirigh Ìosa Crìosd.

Bidh ceann-latha na Càisge ag atharrachadh gach bliadhna. 'S e Di-Dòmhnaich an
dèidh na ciad gealaiche làin as t-Earrach nuair a bhios a’ Chàisg ann. Mar sin
bidh i ann eadar 22mh am Màirt agus 25mh an Giblean.

Nuair a bithear a’ coimhead air an ainm "Càisg" anns na cànanan diofraichte,
chithear gu bheil dà sheòrsa ann, ainmean ceangailte ri “Pessach” agus ainmean
ceangailte ri “Ostern/Easter”.

Tha dlùth-cheangal ann eadar an fhèis Chrìosdail agus an fhèis mhòir Iùdhaich
“Pessach”. Dh’atharraich am facal Ebhra Pessach gu Pascha sa Ghreugais agus gu
Laidinn. Ann an tòrr chànanan Eòrpach cleachdar ainmean a tha ceangailte ris an
fhacal Laidinn, mar eisimpleir canar la Pascua san Spàinntis neo Pasqua san
Eadailtis, påsk san t-Suainis, Ruiseis: Пасха (= Pas-cha) ris an fhèis seo.

'S e an aon rud anns na cànanan Breatannach. Canar Pasg ann an Cuimris agus Pask
ann am Breatainnis agus ann an Còrnais. Chaidh am facal Breatannach iosaid bhon
Laidinn, agus chun na Gàidhlige Àrsaidh, agus am fuaim /p/ air atharrachadh gu Q
/kw/ (an Linn Oghaim). Dh'atharraich am fuaim /kw/ gu /k/ ro àm na Seanghaeilge,
mar sin ‘s e Càisg ann an Gàidhlig, Cáisc sa Gaeilge agus Caisht ann an Gàidhlig
Mhannain.

Tha cùisean rud beag eadar-dhealaichte leis an ainm “Ostern” anns a'
Ghearmailtis neo “Easter” sa Bheurla.

A-rèir an Duden (faclair briathrachas na Gearmailtis) thàinig an t-ainm Ostern
bhon Seann Ghearmanais Austrō a tha a’ ciallachadh "Morgenröte" (dearg na
maidne). Is dòcha gum b’ e fèis Ghearmanach aig tòiseach an Earraich a bha ann
airson ùrram a thoirt do dh’ Ostara (neo Ēostre sa Bheurla), ban-dhia phaganach.
Nochd am facal "Ēostra" sa’ chiad turas sa bhliadhna 738 aig Beda Venerabilis,
manach is eachdraiche à Northumbria. Bha esan den bheachd gun robh na seann
tràdaiseanan timcheall air Ostara agus ainm mios a’ Ghiblein (Ēosturmanoth aig
an àm seo) ceangailte ri chèile. Sgrìobh e:

Dh’atharraich an t-ainm "Ēostra" an uair sin ann an Seann Àrd Ghearmailtis gu
ôstarun agus ann an Seann Bheurla gu Ēastre. Ged a chleachdadh an t-ainm pāsche
timcheall air Köln anns a' Ghearmailt, bha buaidh mhòr le Bonifatius,
àrd-easbaig Mhainz, a bha a’ cleachdadh ôstaruna a-rèir an tràdaisein aige-san.
Tro na linntean dh’atharraich am facal a-rithist gu Ostern anns a' Ghearmailtis
agus gu Easter ann am Beurla.

A-rèir nan eaglaisean Crìosdail tha a' Chàisg a' tòiseachadh tràth sa mhadainn,
nuair a chunnaic na boireannaich an uamh fhalamh. Tha e sgrìobhte anns a'
Bhìoball: "Agus thàinig iad gu ro mhoch air madainn a’ cheud là de’n t-seachduin
chum na h-uaighe, aig éirigh na greine". Mar sin bidh aifreannan na Càisge a’
tachairt oidhche Di-Dòmhnaich (uaireannan oidhche Shathairne) neo aig èirigh na
grèine Di-Dòmhnaich. Mar as trice thèid teine beag a losgadh air beulaibh na
h-eaglaise, far an losgar coinneal na Càisge mus tèid an luchd creideamh
a-steach dhan eaglais. Le coinneal na Càisge bidh an sagart a’ coisrigeadh an
uisge-choisrigte ùir anns an aifreann.

Ach tha Uan na Càisge, ìomhaigh na Càisge eile, a’ sealltainn a cheangail ris a’
chreideamh Iùdaich. Tha Uan na Càisge a thoirt dhuinn cuimhne air an tradaisean
Iùdaich uan ìobradh aig fèis Phessaich.

'S e turlach mòr a tha ann an "Teine na Càisge" a thèid a losgadh oidhche na
Càisge. Tha e gu math cumanta anns a' Ghearmailt, anns an Òlaind, anns an
Danmhairg is anns an t-Suain agus anns na dùthchannan anns na h-Alpanan.

Cruinneachear fiodh, craobhan, sgudal às na gàrraidhean is seann chraobhan na
Nollaige agus nithear cruach mhòr. Uaireannan cuirear ban-bhuidseach à sràbh
oirre. Bidh muinntir na coimhearsnachd a' coinneachadh ri chèile, mar as trice
bidh iad ag òl leann neo fìon teth agus bidh rudeigin ri ithe ann cuideachd
(brot neo isbeanan). Uaireannan tha co-fharpais ann eadar na bailtean beaga air
feadh nan coimhearsnachdan cò aig a tha a’ chruach as motha.

Mar as trice thèid an teine a losgadh oidhche Shathairne ro Di-Dòmhnaich na
Càisge. Ach tha àitichean eile ann far am bi an teine a’ losgadh Di-Dòmhnaich
neo Di-Luain na Càisge.

Tha an tràidisean gu math sean, tha cladhaichean anns an Eilbheis agus anns an
Damhairg a’ sealltainn gun robh àitichean-teine ann a chaidh a chleachdadh anns
an aon dòigh mar aig Linn an Uamha.

Tha na eachdraichean den bheachd gun tàinig an tràdaisean seo bho na seann
làithean ron chreidheamh Chrìosdail. Dhèanadh teine airson an samhradh fhuadach
agus an sìol a dhìon an aghaidh thaibhsean dona. Chuireadh an luath air na
h-achaidhean an uair sin.

Bha na ciad tùsan sgrìobhte mu teine na Càisge a’ nochdadh anns an 17mh linn.
Chithear eisimpleir ann an Westfalen, a' Ghearmailt: “Bha am Bauernschaft
Menninghausen (coimhearsnachd nan tuathanaich) ann an Oelde a’ cumail an "ostara
fiur" (teine na Càisge ) airson "nahgiburo" (nàbhaidhean ) agus "friuntschaft"
(caraidean) ann an 1664.”

'S e ugh bruichte a tha ann an ugh na Càisge. Mar as trice thèid a dhathadh, ach
uaireannan thèid a sgeadachadh ann an dòigh eile. 'S e tradaisean a tha ann, ugh
na Càisge a thoirt do dhuine eile mar ghiftean aig Latha na Càisge. An-diugh
bidh na bùthan a’ reic uighean na Càisge à seoclaid cuideachd.

A-rèir tradaisein paganaich 's e ìomhaigh-bheatha a tha ann an ugh na Càisge.
Bha agus tha an tràdaisean, uighean a dhathadh, gu math cumanta air feadh na
h-Eòrpa.

Bho na Meadhan Aoisean bhruicheadh na h-uighean aig àm a’ Charghais, air sgàth
's gun robh e toirmisgte an ithe a-rèir a’ chreideimh. Aig an aon àm thòisich na
circean uighean a bhreith a-rithist, mar sin bhiodh na tuathanaich a’ bruich nan
uighean airson an cumail maireannach. B’ fheudar do na tuathanaich cìs a
phàigheadh do na daoine uaisle, aig latha Diardaoin a’ Bhrochain Mhòir, agus
bhiodh iad a’ pàigheadh le uighean bruichte (a-measg rudan eile).

Nochd a’ chiad ìomradh sgrìobhte anns a’ bliadhna 1682. Sgrìobh an t-Ollamh
Georg Franck von Frankenau pìos air an robh an t-ainm "De ovis paschalibus – von
Oster-Eiern" (mu uighean na Càisge), far an robh e a’ sgrìobhadh mun tràdaisean
seo ann an Alsace agus e a’ gearran nach biodh e math idir don t-slàinte cus
uighean ithe.

Chan eilear cinnteach carson a tha geàrr ceangailte ris an tradaisean seo. Tha
cuid a’ creidsinn gum b' e an t-ugh agus an geàrr ìomhaighean Ostara, tha
feadhainn eile ag ràdh gur e dìreach ìomhaigh-bheatha às an tradaisean phaganach
a th’ ann an geàrr.

Chithear cuideachd nach eil an geàrr cumanta anns a h-uile àite. Bho thùs
chleachdadh beathaichean eile cuideachd. Anns an Eilbheis b’ e an cuthag a chuir
na h-uighean anns na nid, anns a’ Ghearmailt, ann an Westfalen b’ e an sionnach
a dhèanadh sin agus ann am Bohemia b’ e a’ chearc a rinn an obair sin.



https://gd.wikipedia.org/wiki/A%27_Bheurla_Ghallda

'S e a’ Bheurla Ghallda no Albais (anns a chainnt fhèin Scots san latha an diugh
agus Inglis gu h-eachdraidheil) cànan Tiùtonach a tha air a bhruidhinn anns a'
Ghalldachd, Arcaibh agus Sealtainn ann an Alba agus Ulaidh an Èirinn (far an e
'Ullans' a bhios iad ag èigheachd air ann an còmhlan oifigeach ach 'se 'Scots' a
chanas an sluagh fhèin ris).

'S e a’ Bheurla Ghallda an seann chànan aig Lodainn (agus an seann Rìoghachd
Shasannach anns an robh Lodainn mus d'fhuair na Gàidheil smachd air,
Northumbria) agus 'se a-chuir fhàs den Ghàidhlig ann an Galldachd Alba. Aig aon
àm 'se seo am prìomh cànan ann an Alba agus 'se a bhiodh air a cleachdadh mar
cànan oifigeil leis na Rìghrean agus am Pàrlamaid ach tha e air crìonadh an
dèidh do dh'Alba aonachadh le Sasainn ann an 1707 agus tha Beurla Shasainn air
an aite aige a ghabhail mar prìomh cànan an t-sluagh mhòr de dh'Albannaich. Bha
toir bàrdachd ainmeil air a sgrìobhadh 'sa chànan agus 'se Raibeart Burns am
Bàrd is ainmeil a dh'obair 'sa chànan - chanadh a chuid mhòr de dhaoine gur e'
am prìomh bàrd aig na h-Albannaich.

'Se 'Inglis' a bh' aig na gall a bhitheadh ga bhruithinn air an cànan aca ach
mun 15mh-16mh linn thoisich iad ag èigheachd 'Scots' air ged a se seo an t-ainm
a bh' air a' Ghàidhlig aig an àm. An deidh seo se 'Erse' no 'Irish' a bha aca
air Gàidhlig na h-Alba. Tha feadhainn ann an t-saoghal a' Ghàidhlig a chleachdas
an nua-fhacal connspaideach 'Albais' mar ainm a' Bheurla Gallda ged nach e seo
ainm a tha freagarrach a rèir eachdraidh an dùthaich agus nan Gàidheil.



https://gd.wikipedia.org/wiki/%C3%8Cmpireachd_Naomh_na_R%C3%B2imhe

B' e cruinneachadh dhe stàitean, dùthchannan agus tìrean ann an cridhe na
Roinn-Eòrpa fo stiùireadh impire fad na meadhan aoisean a bh'ann Ìmpireachd
Naomh na Ròimhe neo, bhon 16mh Linn dhan 18mh Linn, Ìmpireachd Naomh
Gearmailteach neo Ìmpireachd Naomh Nàisean nan Gearmailteach, (Laideann: Sacrum
Imperium Romanum, Gearmailtis: Heiliges Römisches Reich, Eadailtis: Sacro Romano
Impero, Duitsis: Heilige Roomse Rijk) Ged a gabhadh iomadh sgire a-steach dhan
impireachd b' ann anns a' Ghearmailt a bha a' mhòr-chuid dhen Ìmpireachd. Canadh
cuideachd rithe A' chiad Reich neo Seann Ìmpireachd, gus sgaradh a dhèanamh
eadar Ìmpireachd Naomh na Ròimhe agus Ìmpireachd na Gearmailte (1871 - 1918).
Bhathar dhen bheachd san 10mh Linn gur e stàit leantainneach laghail Ìmpireachd
Theàrlaich Mhòir agus seann Ìmpireachd na Ròimhe a bh' innte. Cha do nochd am
facal Naomh san ainm ach fo Friedrich I. ann an 1157 airson coltas cràbhach
dligheach a thoirt dhan stàit.

Bhuineadh an Tiotal Impire na Ròimhe don teaghlach Carolus bho na chaidh
Teàrlach Mòr fhèin chrùnadh leis a Phàp ann an 800 gu ruige 888, nuair a chaidh
a chall ann an sreath dhe cogaidhean agus còmhstri eadar teaghlaichean uasal.
Chaochail an tagradh mu dheireadh ann an 924 agus, mu dheireadh thall, chaidh
Otto I., sliochd Theàrlaich Mhòir, a chrùnadh na impire, ann an 962. Mhair an
Ìmpireachd fad 800 bliadhna. Dh' fhàsadh i agus chrìonadh i fad na linntean agus
dh' atharrachadh na stàitean a bha na broinn: Diùcachdan, Prionnsalachdan,
Rìoghachdan, Easbaigeachdan agus fiù's bailtean saora marsanta. A dh'aindeoin
sin, cha do leasachadh stàit chumhachdail aonadach a-riamh, leis cho làidir 's a
bha cuid dhe na stàitean a bh'a ann, a bharrachd air na dùthchannan a bha ga
cuairteachadh. Chuireadh às dhan Ìmpireachd ann an 1806 fo bhuaidh na Frainge
agus chaidh na tìrean sin a sgaradh eadar Ìmpireachd na h-Ostaire, A' Phruis, An
t-Suain agus Co-chaidreachas na Rèine.



https://gd.wikipedia.org/wiki/Werner_Kissling

'S e fear togail dhealbhan a bh' ann an Werner Kissling (1895 - 1988). Rugadh e
ann am Breslau (Silesia) ann an teaghlach iar-fhlaitheach agus beartach. Às
dèidh a' chiad chogaidh bha e ag obair ann an seirbhis dhioplòmasaich
Ghearmailtich. Seach agus gun robh e gu làidir an aghaidh nan Nàsach, dh’fhàg e
an obair seo agus a’ Ghearmailt aig toiseach nan deich air fhicheadan agus
chaidh e a Bhreatainn far an robh e a’ teagasg gu prìobhaideach agus far an do
thòisich e le bhith togail dhealbh-camara. Bhiodh e a’ tadhal air na h-Eilean
Siar gu tric nuair a rinn e rannsachadh an lùib cultair dhùthasaich. Agus b’ ann
eadar 1928 agus 1960 a bhiodh e a’ toirt cunntais dhuinn mu bheatha muinntir
Uibhist a Deas is Èirisgeigh tro dhealbhan-camara. B’ esan a rinn a’ chiad fhilm
riamh anns an robh Gàidhlig ri cluinntinn ann an 1934 – A Poem of Remote Lives.
Chaochail e ann an Dùn Phrìs ann an 3 an Gearran 1988.

Bha na dealbhan aige ri fhaicinn airson a' chiad turais ann an 2011 ann an
Landesmuseum (Taigh-tasgaidh na dùthcha) ann am Bonn, a' Ghearmailt agus an uair
sin, san Ògmhios 2012, bha iad air an taisbeanadh ann an Taigh-tasgaidh Chill
Donnain ann an Uibhist a Deas.



https://gd.wikipedia.org/wiki/Turku

‘S e baile mòr agus port cudromach faisg air Salo, air an àirde an iar-dheas
Shuòmaidh a th' ann an Turku san Fhionnlannais (IPA: turku) neo Åbo san Shuainis
(IPA: oːbu). Tha an dà ainm co-oifigeil. Tha e suidhichte ri beulaibh na
h-Aibhne Aura, aig 22m os cionn ìre na mara, anns an roinn Varsinais-Suomen
(Gàidhlig: Fìor Shuòmaidh), 149km air falbh bho Helsinki (prìomh-bhaile na
dùthcha), 533km bho Oulu, 141km bho Tampere agus 140km bho Hämeenkyrö. Thathar
dhen bheachd gun do stèidheachadh Turku san 13mh Linn nuair a bha Suòmaidh fo
bhuaidh na Suaine. Tha agus 179529 duine a' fuireach ann. 'S e an còigeamh baile
as motha na dùthcha a tha ann cuideachd. Bidh bàtaichean-aiseag a' dol a-mach a
Turku gu ruige Stockholm agus Åland a h-uile latha, a bharrachd air seirbheisean
seachainneil gu Harwich, Lübeck, Antwerppen, Travemünde agus Paldiski.

Chaidh a Oilthigh Helsinki a stèidheachadh an seo ann an 1640 mar Kungliga
Akademin i Åbo, leis a' bhànrigh Kristina na Suaine. Ghluais e gu Helsinki ann
an 1829.



https://gd.wikipedia.org/wiki/Sevilla

‘S e baile mòr ann an ceann a deas na Spàinne a th’ ann Sevilla (IPA: seˈβiʎa,
Arabais: شبيلية, Beurla: Seville, Fraingis: Séville, Portagailis: Sevilha,
Eadailtis: Siviglia). ‘S ann às an Laideann Hispalis a th' ann an t-ainm agus
tha e suidhichte aig dìreach 7m os cionn ìre na mara ri taobh na h-Aibhne
Guadalquivir, 153km air falbh bho Mhadrid, prìomh-bhaile na dùthcha agus 209km
bho Mhálaga. Tha am baile air an àirde an iar Andalusia agus ‘s e prìomh-bhaile
na coimhearsnachd le fèin-riaghlaidh a th' ann. Tha 699,759 daoine a’ fuireach
anns a’ bhaile, am baile as motha Andalusia agus an 4mh baile as motha na
Spàinne.

Tha luchd-rannsachaidh uile dhen bheachd gur ann à Spal (Gàidhlig: àite làn) ann
an Tartesianais a tha an t-ainm. Chaidh sin atharrachadh gu Hispalis ann an
Laideann fo na Ròmanaich agus an uair sin gu أشبيليّة (Ishbiliya) ann an Arabais
air sàilleabh nach robh P anns a’ chànan aca: ‘S e Imala a tha air a’ phròiseas
sin. 'S ann mar sin a thàinig am facal Sevilla dhuinn an ann Spàinntis an latha
an-diugh.

Thuit am baile dha na reubaltaich Faisisteach beagan an dèidh an ar-a-maich an
aghaidh an Riaghaltais aig toiseach tòiseachaidh Cogadh Sìobhalta na Spàinne ann
an 1936, ged a bha an corr dhen roinne dealas dhan Phoblachd.

A rèir figearan an Riaghaltais, 's e an Lùnastal a' mhìos as teotha agus e am
Faoilleach a' mhìos as fhuaire ann an Sevilla. Cha tuit ach 539mm de dh'uisge
air a' bhaile fad na bliadhna - 634mm nas lugha na Steòrnabhagh (1173mm) - leis
gur e àite tioram a th' annː



https://gd.wikipedia.org/wiki/Seumas_VI_na_h-Alba_is_Seumas_I_Shasainn

B' e Rìgh na h-Alba bho 24 an Iuchar 1567 gu 27 Mairt 1625 agus Rìgh Sasainn bho
24 am Màrt 1603 a bha ann an Seumas VI Alba agus I Shasainn. Rugadh e: 19 an
t-Ògmhios 1566, Caisteal Dhùn Èideann, Alba, a' chiad-gin mic dha mhàthair, a'
Bhan-rìgh Màiri

Ann am beachd cuid, b' e an rìgh mu dheireadh ann an Alba a bha fileanta sa
Ghàidhlig, agus chuir e greis seachad a' tadhal anns na h-Eileanan an-iar, is e
a' feuchainn ri fineachan Gàidhealach nan Eilean, a rinn ar-a-mach gu tric, a
cheannsachadh.

B'e Seumas VI a' chiad rìgh a-riamh a shuidh air rìgh-chathair Alba agus Sasainn
còmhla; shealbhaich e crùn Shasainn ann an 1603 nuair a chaochail a' bhan-rìgh
Ealasaid I, co-ogha a mhàthar, gun sliochd. 'S e Aonadh nan Crùintean a chanar
ri seo. Nuair a shealbhaich e an coron Sasannach, dh'fhàg e Alba is cha do
thill. Bha e cuideachd na Rìgh Èireann.

Fhuair Seumas oideachadh math na òige, agus bha e fhèin na sgoilear ainmichte.
Fo làimh-riaghaidh, lean na "làithean geal" dhen litreachas Beurla,
comharraichte le ùghdaran mar William Shakespeare, John Donne is Francis Bacon.
Chaidh am frith-ainm "an t-amadan as glice a th' anns a' Chrìosdaidheachd" a
bhuileachadh air.

Fo riaghladh, chaidh a' chiad thuinneachadh Sasannach ann an Ameireaga a Tuath a
stèidheachadh - "Baile Sheumais" no Jamestown (1607).

Nuair a shiùbhail e, shealbhaich a mhac a bu shine a mhair beò, Teàrlach, oir
bha a chiad-ghin mic, am Prionnsa Eanraig, air caochladh gun e ach aois
ochd-deug.



https://gd.wikipedia.org/wiki/S%C3%ACdhe

Tha Sìdhe (AEF [ʃiː], Gaeilge nuadh: sí; Gàidhlig: sìth) 'na facal na Gaeilge 's
na Gàidhlig a' cur iomradh air na tolman an talmhainn gun robh air smaoineachadh
a bhith dachaigh ri sluagh os-nàdarra co-cheangailte ris na sìthichean nan
dualchas eile, 'gus nas anmoiche ris na luchd-àiteachaidh seo fhèin. Tha na
Sìthichean (no Sìth) air chreidsinn gu h-eugsamhail a bhith na sinnsearan, na
spioradan an nàdair, no na ban-diathan 's na diathan fhèin.

Chì mòran daoine na Sìthichean cho tionndaidhean nas anmoiche, litreachaile an
Tuatha Dè Danann. Ann an beul-aithris agus cleachdadh, tha gu tric na Sìthichean
air dhèanamh ciùin le tiodhlacan, agus tha cùram air ghabhail a sheachnadh a'
cur fearg orra. Tha iad air bhruidhinn air gu tric le bogachaidhean-brìgh mar
"Na Nàbaidhean Matha", "An Sluagh Maiseach", "Na h-Uaislean", no gu soirbh "An
Sluagh", 'san dòchas gun smaoinicheadh daoine daonna dhiubh cho caomh, bhitheadh
iad na b' dualaiche a bhith caomh.

'S e "bean nan Sìdhe" a tha a' bhrìgh an facail "bean-shìdh", ge-tà sa' Bheurla
tha an facal air thighinn dham bhrìgh shònraichte mnà os-nàdarra na h-Èirinn gum
cuir an cèill bàs tighinn le am caoineadh. 'S e a' Bhean Nighe a th' a samhail
'san eòlas-ur-sgeulachd na h-Alba - a' bhean a tha air fhaicinn a' nighe an
t-aodach no armachd f(h)uileach an duine a tha an dàn ri bàs. Tha ainmean
cumanta "leannan sìdh"; an cat sìdh; agus an cù sìdh. Tha an "sluagh sìdh" air
uairibh air nochdadh ann am beul-aithris Èireannach agus Albannach cho spioradan
air sgèithe nàdair mì-thlachdmhor, agus 's dòcha na mairbh mallaichte, olc, no
luaimneach.

Tha air uairibh na Sìthichean air fhaicinn cho luchd-dìona garga an
àiteachan-còmhnaidh - co-dhiù gum bi e cnoc shìdh, fàinne shìdh, craobh
shònraichte (gu tric sgitheach), no 's mathaid loch no coille shònraichte. Tha
an Cruinne Eile Ceilteach air fhaicinn cho nas dlùithe ris na h-amannan nam beul
an là 's na h-oidhche, mar sin 'seo àm sònraichte dhan sluagh Sìdhe, cho tha
roinn nam fèilltean mar an Oidhche Shamhna agus an Fhèill Eòin. Am bitheantas,
's an dealbh air thoirt nan duine Sìdh annasach àlainn, ged 's urrainn dhaibh
oillteil a bhith.

Bheir roinn nan freumhan dealbh air na Sìdhe cho an fuigheall na Tuatha Dè
Danann"), a dh'fhàg Èirinn a dh'fhuireach sa' Chruinne eile an dèidh an ruaig
leis na Mileseanaich. A-rèir ris an Lebor Gabála Érenn, bha an Tuatha Dé Danann
(cuideachd na "Daoine Sìdhe"), air ghabhail air ann am blàr leis na mic
bhàsmhora Mhíl Espáine. Cho cuid nan rèiteachdan na ruaige, dh'aontaich an
Tuatha Dé Danann a dh'fhuireach fon talamh anns na síde (aonar síd), na cnocan
no tolman a tha a' comharradh an tìr na h-Èireann. Bha gach ceannard nam
cinnidhean na Tuatha De Dannan air thoirt aon tolm. Na b' anmoiche, oir snìomha
na brìghe, dh'fhàs araon na tolman agus na luchd os-nàdarra àitheanta ris an
fhacal cheudna: síd, 's an uair sin fad an atharrachaidh na cànain tro na
linntean, sídhe, sìth agus sí.



https://gd.wikipedia.org/wiki/Rolling_Stone

Is e Rolling Stone iris Aimeirigeanach mu dheidhinn ciùil agus cultair poblaich.

Nochdaidh iris ùr gach cola-deug. An-diugh, foillsichear e ann an ochd
dùthchannan deug, Sìona, na h-Innseachan agus An Ruis nam measg.

Chaidh a stèidheachadh ann an San Francisco ann an 1967 le Jann Wenner (a tha
fhathast na dheasaiche) agus sgrùdaire-ciùil Ralph J. Gleason. An toiseach bha e
a' dol còmhla ris agus ag iomradh air a' chultar hippie a bha cumanta den àm. An
toiseach bha iad cuideachd a' cur astair eadar iad fhèin agus na beachdan
bunasach aig pàipearan eile coltach riutha ach tro na seachdadan bhiodh susbaint
aig feadhainn dhe na pìosan aca a' beantainn barrachd ri saoghal poileataigs gu
h-àraid tro Hunter Thompson nuair a thòisich e air sgrìobhadh dhaibh. Chuidich
an iris tòiseachadh dreuchdan daoine mar Cameron Crowe is Greil Marcus am measg
feadhainn eile.

Anns na h-ochdadan bha an iris a' fàs na bu corporra agus bha feadhainn de na
sgrìobhadairean aosta a' fàgail agus feadhainn ùra a' gabhal nan àitean aca.
Tric a-nis bhiodh e cumanta luchd-cleasaiche fiolm a bhith air a chòmhdach an
àite rudan neo daoine co-cheangailte ri ceòl.



https://gd.wikipedia.org/wiki/Roinn_Eilbheiseach

‘S e buidheann poiliteagach riaghladh anns An Eilbheis a th’ann an Roinn
Eilbheiseach (Eadailtis: Cantone, Fraingis: Canton, Gearmailtis: Kanton,
Rumantsch: Chantun). Tha Co-fhlaitheas na h-Eilbheis air a stèidheachadh air
siostam na roinnean sin. Ghabh An Eilbheis leis an t-siostam gu math feadarail
na roinnean sin mar a tha iad an latha an-diugh ann an 1848 is bha airgead,
feachdan armachd agus crìochan aig na roinnean ro làimhe co-dhiù. Ged an robh
iad uile am broinn, gu beachdail, Iompaireachd Naomh Ròmanach nan Gearmailteach
(Laideann: Sacrum Romanum Imperium), bha iad air a bhith neo-eisimeileach bhon a
chuir An Eilbheis ruaig air arm an Iompaire Maximilian I ann an 1499. Tha
structar agus cruth nan roinnean uabhasach eadar-dhealaichte, bho dìreach 37km²
gu ruige 7,105km², is àireamhean-sluaigh cho beag mar 14,000 air a’ char as
lugha gu ruige còrr is 1,200,00 ann an Zürich. ‘S e leis na roinnean a tha a
h-uile dleastanas poiliteagach nach eil air a sgrìobhadh ann an Bun-Reachd na
dùthcha, is ‘s e na roinn a cho-dhùineas na dleastanasan a bheirear dha na
bailtean: le sin, tha diofaran mòra ann taobh na cumhachdan a tha aig na
bailtean bho roinn gu roinn. Bidh dà roinn a chumail an Deamocrasaidh fosgailte
poblach gus an latha an-diugh.

Tha 23 anns an Eilbheis, is trì dhuibh nan leth-roinnean (Basel, Appenzell agus
Unterwalden), ann an dà chuid air adhbharan eachdraidheil mar Unterwalden agus
Appenzell, agus air sàilleabh diofaran taobh fàs eaconamach eadar am baile mòr
agus an dùthaich, mar Bhasel.



https://gd.wikipedia.org/wiki/Robert_Louis_Stevenson

Bha Robert Louis Balfour Stevenson (Dùn Èideann, 13 an t-Samhain 1850 – Vailima,
3 an Dùbhlachd 1894) na sgrìobhaiche Albannach. 'S iad na sgrìobhaidhean as
ainmeile aige na nobhailean Treasure Island agus Kidnapped agus an sgeulachd The
Strange Case of Dr Jekyll and Mr Hyde.

Rugadh Robert Louis Stevenson ann an Dùn Èideann, mac do Thomas Stevenson
(1818–1887), neach-togail thaighean-solais, agus a bhean Margaret Isabella
Balfour (1829–1897). Bha broilleach lag aig a mhàthair, agus bha Stevenson tinn
gu tric na ghille agus na inbheach. Anns an t-Sultain 1867, thòisich e
ionnsachadh innleadaireachd ann an Oilthigh Dhùn Èideann, ach cha robh ùidh aige
anns a' chuspair, agus bho 1871 lean e cùrsa gus a bhith na fhear-lagha.
Chrìochnaich e an t-ionnsachadh sin anns an Iuchar 1875, ach cha robh e ag obair
na fhear-lagha riamh; bha e a' siubhal agus a' sgrìobhadh an àite sin.

Ann an Grez ann an 1876, thachair e ri Fanny Van de Grift Osbourne (1840 - 1914,
a rugadh ann an Indianapolis, bean do Samuel Osbourne nuair a choinnich e
rithe), agus thuit e ann an gaol leatha an ath bhliadhna, nuair a thachair iad
ri chèile a-rithist san Fhraing. As dèidh dhi tilleadh a Shan Francisco ann an
1878, lean e gu Aimearaga i ann an 1879. Shiùbhail e ann am bàta gu Eabhraig
Nuaidh agus an uair sin air trèana thar na dùthcha gu San Francisco agus sìos gu
Monterey far an robh Fanny. Bha an turas sin dona airson a shlàinte, agus aig
àmannan, bha e faisg air a bhàs. Air 19 Cèitean 1880 phòs e Fanny ann an San
Francisco agus anns an Lùnastal dhen bhliadhna thill iad gu Breatainn.

Eadar 1880 agus 1887 bha Stevenson an tòir air aimsir a bhiodh freagarrach air a
dhroch shlàinte, a' cur seachad na geamhraidhean ann an Alba agus Sasainn agus
na samhraidhean anns a' Fhraing. Bhon Iuchar 1888, bha e a' seòladh a' Chuan
Shèimh, a' cur seachad cuid mhòr den àm aige ann an diofar eileanan, m.e.
Hawaii, Gilbert Islands, Tahiti, Sealan Nuadh agus Samoa. Ann an 1890,
cheannaich e 400 acair ann an Upolu, Samoa, agus dh'fhuirich e anns a' bhaile
Vailima. Fhuair e ainm Samoa Tusitala agus chaidh e an sàs anns a' phoileataigs
ionadail. Chaochail e anns an Dùbhlachd 1894, aois dà fhichead 's a dhà.

Thòisich Stevenson sgeulachdan a sgrìobhadh is e fhathast na ghille òg. Nochd a'
chiad fhoillsechadh aige, The Pentland Rising: a Page of History, 1666, an clò
nuair a bha e 16 bliadhna a dh'aois (dh'fhoillsich athair an leabhran). B' e a'
chiad rud air an d' fhuair e airgead an aiste Roads, agus ann an 1868, sgrìobh e
a chiad leabhar, An Inland Voyage. 'S e sin leabhar mu dheidhinn siubhail ann an
curach Innseanach a rinn e anns an Fhraing agus a' Bheilg dà bhliadhna roimhe
sin.

Sgrìobh Stevenson air an turas aige anns an Fhraing anns an leabhar Travels with
a Donkey in the Cévennes (1879), agus air na siùbhlaichean a rinn e ann an
Aimearaga, far an robh e a' leantainn a bhean ri teachd, Fanny Vandegrift
Osbourne, ann an The Amateur Emigrant (tiotal buileach: The Amateur Emigrant
from the Clyde to Sandy Hook, air a sgriobhadh ann an 1879-80, ach air
fhoillseachadh ann an 1895, aon bhliadhna an dèidh a bhàis), Across the Plains
(1892) agus The Silverado Squatters (1883, mu dheidhinn siùbhlaichean mìos nam
pòg aca).

An dèidh do Stevenson tilleadh dhan Roinn-Eòrpa, sgrìobh e na sgeulan a b'
fheàrr aige: Treasure Island, a' chiad nobhail gu math ainmeil aige, a chaidh
fhoillseachadh eadar 1881-82 ann an iris cloinne agus ann an 1883 mar leabhar;
Kidnapped (1886), far an do sgrìobh e mu dheidhinn Murt na h-Apann; The Strange
Case of Dr Jekyll and Mr Hyde (1886), sgeulachd cho soirbheachail gun do dh'fhàs
ainm a ghaisgeach pàirt a' chànain, ann an 1886 cuideachd; agus cruinneachadh
sgeulachdan goirid The Merry Men and Other Tales and Fables ann an 1887. A
bharrachd air sin sgrìobh e bàrdachd: dh'fhoillseachadh Underwoods,
cruinneachadh dàin anns a' Bheurla Ghallda, ann an 1887.

Thòisich e cuideachd The Master of Ballantrae aig an àm sin ach chuir e crìoch
air fhad 's a bha e a' seòladh timcheall a' Chuain Shèimh. Ann an Samoa, sgrìobh
e Catriona, nobhail a bha a' leantainn Kidnapped, agus Island Nights'
Entertainments. Chaidh an dà chuid fhoillseachadh ann an 1893. Aig àm a bhàis,
bha e ag obair air an nobhail Weir of Hermiston.

Anns a' chiad leth den 20mh linn cha robh e còrd gu math ris na luchd-sgrùdaidh,
ach tha e measail a-rithist an-diugh, agus bha mòr-chòrdte am measg nan
leughadairean rè an ama. Tha e an 25mh sgrìobhadair eadar-theangaichte anns an
t-saoghal, roimhe Charles Dickens no Edgar Allan Poe.



https://gd.wikipedia.org/wiki/Ptolomaidh

'S e neach cruinne-eòlach ainmeil den linn "clasaigeachd" a tha ann an Claudius
Ptolemaeus an t-Alesandriach: (Greugais: Κλαύδιος Πτολεμαῖος ).

Chailleadh a h-obraichean nuair a bha tìr mòr na h-Eòrpa na linn an dorchadas.
Chaidh ath-lorg air a sgriobhaidhean mu thimcheall 1409 AC, agus rè an
tri-fichead bliadhna as dèidh sin rinneadh caochladh lethbhreacan
(làimh-sgriobhta) dhaibh.

Stèidhich chiad leabhar Ptolomaidh, am bun-phrionsabal de cruinn-eòlas chun
latha an diugh: Daingneachadh de puingean air barr na talmhainn, agus dearbhadh
de Ear-astar agus Domhan-leud le reul-sgrudadh, cho fad 'us an gabhadh sin a
dèanamh.

Chan eil teagamh nach do bhròsnaich na sgriobhaidhaidhean de Ptolomaidh
ath-leasachadh de cruinn-eòlais rè an 15mh Linn. Bha cairtean-dheilbh an luib na
sgriobhaidhean seo agus rinneadh lethbhreacan dhaibh còmhla. Cho trath ri 1479
bha cuid de na leth-bhreacan a nochdadh Tabulae Novae (Claran nan Reul) ùr, a
chuir taic ri na cairtean-dhealbh Ptolomachd.



https://gd.wikipedia.org/wiki/Pr%C3%ACosan

'S e togalach neo àite eile far a bhios daoine air an cumail ann an
gainntireachd gun shaorsa o chionn 's gu bheil iad air an lagh a bhriseadh neo,
ann an cuid a dhùthchannan, air adhbharan poileataigeach a th' ann am prìosan
neo gainntir. 'S ann às an fhacal Fraingis prison a tha am facal againne.

A rèir nam figearan, bha mu 9,5 muillean duine nam Prìosanach air feadh na
cruinne ann an 2006. Aig an ìre seo, 's e na Stàitean Aonaichte far a bheil an
àireamh as àirde de dhaoine ann an gainntearachd, còrr is 2.19 muillean duine.
Ged nach eil ach beagan nas motha na 5% de na daoine san t-saoghal a' fuireach
an siud, 's e 0.75% gu 1% dhuibh a tha sa phrìosan. Ann an 2002 bha còrr is
muillean duine sna prìosanan anns an Ruis agus Sìona. Thuit na figearan airson
na Ruise ann ceann ceithir bliadhna agus bha 869,814 ann an gainntearachd an
siud ann an 2006, air neo 611 airson gach 100,000 san dùthaich. Chaidh na
figearan seo suas a-rithist ann an 2008 gu 891,738 duine, neo 629 airson gach
100,000 duine san Ruis. Thuit iad a-rithist ann an 2010 gu 862,300 duine, neo
607 prìosanaich airson gach 100,000 duine.



https://gd.wikipedia.org/wiki/P%C3%A0rtaidh_N%C3%A0iseanta_na_h-Alba

'S e pàrtaidh poiliteagach sòisealta deamocratach ann an Alba a tha a’ strì
airson neo-eisimeileachd na dùthcha a th' ann am Pàrtaidh Nàiseanta na h-Alba
(Beurla: Scottish National Party). Chaidh am pàrtaidh sin a stèidheachadh ann an
Dùn Èideann ann an 1934 tro aonadh the Scottish Party agus the National Party of
Scotland. Bhuannaich iad a' chiad sheat ann an Westminster nuair a thaghadh
Robert McIntyre ann am frith-thaghadh Tobar na Màthar ann an 1945. Bhuannaich
Winnie Ewing an dàra seat ann an Hamilton ann an 1967.

Tha Nicola Sturgeon na ceannard a’ phàrtaidh agus Stewart Hosie na
leas-ceannard.

Fhuair na Nàiseantaich 47 seataichean dhe 129 ann am Pàrlamaid na h-Alba air fad
anns na taghaidhean ann an 2007, ach cha d’ fhuair iad taic bho na pàrtaidhean
eile airson riaghaltas co-bhonn a stèidheachadh, leis gu bheil na Làbaraich, na
Libearalaich agus na Tòraidhean gu math an aghaidh neo-eisimeileachd na h-Alba.
Le sin, bha iad a’ riaghladh na dùthcha ann an Riaghaltas beag-chuid eadar 2007
agus 2011.

Le 68 seataichean dhe 129 anns na taghaidhean ann an 2011 chum am Pàrtaidh
riaghaltais mòr-chuid. Bha Ailig Salmond na phrìomh-mhinistear gus 2014.

Tha am pàrtaidh na bhall de Caidreachas Saor na Roinn Eòrpa. Tha dithis bhall
aca anns A' Bhruiseal, (dhe sianar do dh’ Alba air fad), 56 seataichean dhe 59
do dh’ Alba ann an Lunnainn a bharrachd air 364 comhairlichean (dhe 1,224 ann an
Alba). Le sin, tha iad os cionn 12 comhairlean dhe 32 air fad.

Tha caochladh riochdaire a’ Phàrtaidh Québécois air ràdh gu bheil am pàrtaidh
aca uabhasach coltach ri Pàrtaidh Nàiseanta na h-Alba. A bharrachd air sin,
thathar a’ cur an cèill anns an cuid òraid phoileataigeach nach eil Catalòinia,
Alba agus Québec (IPA: kebɛk) cho eadar-dhealaichte. Gu dearbha, chan eil iad
air an cuid amasan a choileanadh fhathast ged a bheil iad air a bhith a’ lorg
neo-eisimeileachd na dùthchannan aca, 's dòcha air sàilleabh gu bheil frionas
ann eadar an taobh deamocratach sòisealta agus an taobh nàiseantach na trì
dùthchannan sin. ‘S urrainn dhan Phàrtaidh Québecois agus na Nàiseantaich ann an
Alba taghaidhean a bhuannachadh ach, gu ruige seo, chan fhaodadh iad
neo-eisimeileachd fhaighinn. Mìnichidh am film Le confort et l'indifférence
(Gàidhlig: Comh-fhurtachd agus Suarachas) dhuinn mu dheidhinn an t-suidheachaidh
sin leis gu bheil sinn a’ fuireach ann an stàit shochairean agus ann an
co-chomann na luchd-chleachdaidh. ‘S e measgachadh dhe mòran dhaoine
eadar-dhealaichte ann an co-bhann a bh' ann Pàrtaidh Nàiseanta na h-Alba nuair a
thòisich e ann an 1934, is iad nan luchd-dealachaidh Albannach ann an dà chuid
daoine na làimhe deise is daoine na làimhe chlì. Dh’ fhàsadh am pàrtaidh beag
air bheag is iad a’ gabhail smuaintean bho na Làbaraich is bho na Tòraidhean. ‘S
e an aon rud a thachair eadar Pàrtaidh Libearalach na Québec agus Aonadh
Nàiseanta na Québec.



https://gd.wikipedia.org/wiki/P%C3%A0islig

Tha Pàislig (Beurla: Paisley) na bhaile ann an Siorrachd Rinn Friù, air
Galldachd an iar na h-Alba. A dh'aindheoin an ainm, tha Port-adhair
Eadar-nàiseanta Ghlaschu ann am Pàislig. Tha am baile anns an àite-cathaireach
Ghlaschu, le meadhan a' bhaile Ghlaschu 6.9 mìltean (11.1 km) air falbh gu sear.
Tha Pàislig na phrìomh-bhaile dha Siorrachd Rinn Friù.

Bhathar a' smaoineachadh aig aon àm gun robh làrach an dùin Ròmanach, Vanduara
(no Vandogara), a bh' ann am Pàislig. Tha seo air sgàth 's gu bheil an t-ainm
Breatannach air a' bhaile (Gwen-dwr, "Uisge geal") coltach ris an ainm Ròmanach
air a shon. Thathar a' creidsinn gun robh ainm a' bhaile agus an abhainn
(Abhainn a' Chairt Bhàin) an aon rud aig an àm seo.

Anns an dàrna linn deug chaidh eaglais a stèidhichte agus dh'fhàs baile ma
thimcheall. Am broinn linn, chaidh staid Abaid a choileanadh leis an eaglais.
Dh'fhàs am baile ainmeil tron ochdamh is naoidheamh linntean deug air sgàth
gnìomhachas clò, gu h-àraidh cotan leis a' phàtran shònraichte, Phàtran
Phàislig.



https://gd.wikipedia.org/wiki/Oisean

'S e caractar fionnsgeulach, bàrd agus gaisgeach Ceilteach a th' ann an Oisean
(Ossian sa Bheurla). Bha e beò, a rèir beul-aithris, ann an 3mh linn, agus b' e
mac Fhinn a bh' ann.

Ann an 1760, chaidh an leabhar, Fragments of Ancient Poetry Collected in the
Highlands of Scotland, fhoillseachadh - bha an t-eadar-theangair, Seumas Mac a'
Phearsain, ag ràdh gur e seann bhàrdachd a bh' ann a chruinnich e air a'
Ghàidhealtachd is na h-Eileanan Siar. Dh'fhoillsich Mac a' Phearsain
leabhraichean eile, oir bha 'Fragments of Ancient Poetry' glè shoirbheachail:
Fionn: Seann Bhàrdachd Eipiceach (1763) agus ann an dà phàirt, Sgrìobhaidhean
Oisein (1765). Sgaoil na leabhraichean gu luath air feadh na Roinn Eòrpa.

Bha na leabhraichean air leth soirbheachail agus chaidh bàrdachd Oisein
eadar-theangachadh gu iomadach cànan. Chòrd Oisean gu mòr ri Thomas Jefferson,
Napoleon Bonaparte agus Denis Diderot.

Thug bàrdachd Oisein buaidh mhòr air a' Ghluasad Romansach, mar eisimpleir air
a' bhàrd Johann Wolfgang von Goethe.

Bha cuspairean Oiseanach pailte ann an dealbhadaireachd cuideachd: Oisein le
François Pascal Simon Gérard, Aisling Oisein le Jean Auguste Dominique Ingres,
dà dhealbh le Anne-Louis Girodet, Malvina le Ary Scheffer agus iomadach dealbh
le neach-ealain Dànais, Nicolai Abilgaard, is mar sin air adhart.

Rinn Jean-François Le Sueur opara air a' chuspair Oiseanach, Oisean, no na bàird
(Ossian, ou Les Bardes, 1804). Chuir Franz Schubert iomadach dàin Oiseanach ri
ceòl. Ann an 1829, thadhail Felix Mendelssohn air na h-Eileanan Siar agus
sgrìobh e Innse Gall (Die Hebriden), a tha ainmeil mar 'Uamh Fhinn' (Die
Fingalshöhle).

Bha deasbad mòr ann mu Oisean agus dè cho fìrinneach 's a bha obair Mhic a'
Phearsain: bha an Dotair Somhairle MacIain, mar eisimpleir, teagmhach mu
bhàrdachd Oisein agus bha e airson nan sgrìobhaidhean tùsail fhaicinn. Tha
Somhairle MacIain a' toirt iomraidh air bàrdachd Oisein ann an Turas a dh'Innse
Gall (A Journey to the Western Islands of Scotland, 1775). An-diugh thathar den
bheachd gun do sgrìobh Mac a' Phearsain fhèin tòrr den bàrdachd, ach gu bheil an
obair aige stèidhichte air seann bhaileadan Gàidhlig. Mar sin, bha Mac a'
Phearsain na roi-ruithear air luchd-cruinneachaidh seann bhàrdachd, a
leithid Raibeart Burns agus Sir Ualtar Scott. Ann an 1952,
dh'fhoillsich Ruaraidh MacThòmais an leabhar The Gaelic Sources of MacPherson's
"Ossian", anns a bheil e a' sgrùdadh nan tùsan Gàidhlig a bha Mac a' Phearsain
a' cleachdadh.



https://gd.wikipedia.org/wiki/Neuch%C3%A2tel

‘S e baile air an àirde an iar na h-Eilbheis a th’ ann an Neuchâtel (IPA:
nøʃɑˈtɛl, Eadailtis: Neocastello, Gearmailtis: Neuenburg). Tha an t-ainm a’
ciallachadh Caisteal Nuadh, bho dhà fhacal san sheann Fhraingis: neu (nuadh) is
châtel (caisteal). Chaidh am baile seo a chlàradh airson a’ chiad turas mar
Novocastellum sa Laideann, ann an 1011 ged an robh daoine air a bhith a’
fuireach an seo o shean. Tha e suidhichte dìreach ri taobh na crìochan leis An
Fhraing air an taobh thall na h-aibhne Doubs, aig 463m os cionn ìre na mara ri
bruaich an Loch Neuchâtel (Fraingis: Lac de Neuchâtel, Gearmailtis:
Neuenburgersee), anns an roinn (Fraingis: Canton) Neuchâtel fhèin, 126km air
falbh bho Zürich, 108km bho Ghenève agus dìreach 37km bho Bhern, prìomh-bhaile
na dùthcha. Tha 32,973 duine a’ fuireach anns a’ bhaile, an 17mh baile na
dùthcha a-rèir àireamh-sluaigh. ‘S e Fraingis an cànan a tha aig a’ mhòr-chuid
dhe na daoine ann an Neuchâtel, is tha e na phrìomh-bhaile na roinn, is an dàrna
baile as motha an dèidh La Chaux-de-Fonds.



https://gd.wikipedia.org/wiki/Naomh_Cr%C3%ACstean_agus_Nibheis

'S e dùthaich eileanach anns an Roinn Charaibeach a tha ann an Naomh Crìstean
agus Nibheis neo St. Kitts agus Nevis. Tha dà ainm oifigeal aice anns a’
Bheurla: Federation of Saint Kitts and Nevis agus Federation of Saint
Christopher and Nevis .

Tha i na laighe anns na Lesser Antilles anns a’ Mhuir Chairibianach. Tha Saint
Eustatius, Saba, Saint Barthélemy, agus Saint Martin anns an taobh tuath agus
tha Antigua agus Barbuda anns an earra-thuath. Anns an taobh a deas tha na
h-eileanan iomalach Redonda agus Montserrat.

Tha dà eilean anns an dùthaich seo, an t-eilean nas motha: Naomh Crìstean, agus
am fear nas lugha: Nibheis. Tha am prìomh-bhaile na laighe anns an Naomh
Crìstean agus tha an riaghaltas stèidhichte an seo cuideachd. Thàinig an t-ainm
Naomh Crìstean bho Christopher, (ainm goirid sa Bheurla: Kit, neo Kitt). Chuir
Cristoforo Colombo an t-ainm "San Cristóbal" (Spàinntis) ris an eilean seo.

'S e an dùthaich as lugha anns na h-Aimearagan a tha anns an Naomh Crìstean agus
Nibheis a-rèir farsaingeachd agus àireamh-shluaigh.



https://gd.wikipedia.org/wiki/Na_Seumasaich

'S e na Seumasaich a chanar ris an fheadhainn a bha a' leantainn agus a' toirt
taic don dà chuid :

Chog luchd-leantainn Tigh Rìoghail nan Stiùbhartach ri luchd-leantainn Tigh
Rìoghail Hanobhair, a thug Crùn Bhreatainn bhuapa san Ar-a-mach Ghlòrmhoir,
1688.

Ged a bha mòran uaislean am Breatainn air fad nan Seumasaich, 's ann an Alba a
dh'èirich a h-uile ar-a-mach – ann an 1689-90, 1715, 1719 agus 1745-46 (Bliadhna
Theàrlaich). Bhiodh na Seumasaich a' cur mòran suim sna fineachan Gàidhealach,
agus bha e nas fhasa dhaibh feachd armaichte a chruinneachadh air Gàidhealtachd
na h-Alba airson adhbharan co-cheangailte ri cruth na tìre, eachdraidh sòisealta
– gu seachd àraid an cumhachd a bh' aig na cinn-cinnidh agus an cuid fir-taic –
agus dìth smachd an riaghaltas sna glinn.

Ged a bha na rìghrean seo (agus Prionnsa Teàrlach Stiùbhart, mac an ochdamh Rìgh
Sheumais), nam Pàpanaich, bha a chuid a bu mhotha dhen luchd-leantainn aca an
Alba nan Easbaigich. Sa chumantas cha b' e adhbhar creidimh idir a thug air
luchd-taic nan Seumasach èirigh.

Lean an cogadh seo aig diofar amannan suas gu 16mh Giblean 1746, nuair a
rinneadh spàirn mu dheireadh nan Seumasach fon Phrionnsa Teàrlach, agus thugadh
adhbhar nan Seumasach gu crìch aig Blàr Chùil Lodair, faisg air baile Inbhir
Nis, Alba.

Bha Alasdair mac Mhaighstir Alasdair na Sheumasach gu chùl. Is iomadach
òran-brosnachaidh a rinn e an adhbhar nan Seumasach.

MacCoinnich, Iain, Eachdraidh a' Phrionnsa, no Bliadhna Theàrlaich, Thornton
agus Collie (Dùn Èideann, 1845 – agus iomadach tionndadh às a dhèidh)



https://gd.wikipedia.org/wiki/Muammar_al-Gaddafi

B' e Muammar Muhammad Abu Minyar al-Gaddafi, neo dìreach Muammar Al-Gaddafi
(Arabais:مُعَمَّر القَذَّافِي/معمر محمد أبو منيار القذافي‎) (Qasr Abu Hadi, 19mh
An t-Ògmhios 1942 – 20mh An Dàmhair 2011) saighdear à Libia agus bha e na
Dheachdaire an siud bho 1969 gu ruige 2011. Chaidh e a chur gu bàs anns an
t-sràid le feachdan an riaghaltais ùir. Fhuair e dubh-chàineadh air feadh an
t-saoghail air sgàth na rinn e nuair a bha e os cionn riaghaltas na dùthcha
aige. A bharrachd air sin, bha e ainmeil airson a chuid taic a chur gu buidhnean
ceannarcach air feadh an t-saoghail.

Rugadh e do dhaoine bhochd aig àm an Dàrna Cogaidh ann an teanta faisg air
Sirte, leth slighe eadar Tripoli agus Benghazi. Bhuineadh e dhan treubh Gaddafa.
‘S e mac Abu Minyar agus Didi, boireannach Iùdhach, a bh’ann. Bha dithis
bhràthair is aon phiuthair aige. Phòs e dà thurais: a’ chiad turas ri Fatiha
Al-Nuri, a bha na tìdsear, ann an 1969 is an uair sin phòs e ris an nurs aige,
Safia Farkash, ann an 1970. Fhuair iad seachdnar chloinne (Saif Al-Islam, Saadi,
Mutassim, Hannibal, Saif Al-Arab, Khamis agus Milad) is nighean (Aisha) ri
chèile, a bharrachd air Muhammad, a mhac a fhuair e leis a’ chiad bhean aige.
Chaidh dithis dhaibh, Mutassim agus Saif Al-Arab, a mharbhadh ann an 2011.
Dh’uchd-mhacaich e nighean eile air an robh Hanna.

Fhuair e a chuid fhoghlaim aig bun-sgoil chòranach ann an Sirte fhèin is an uair
sin aig Àrd-sgoil ann an Sebha, Roinn Fezzan. Thug e ceum ann an Lagh aig
Oilthigh Libia agus chaidh e dhan Sgoil Shaighdearachd na dùthcha, ann am
Benghazi, ann an 1963. Mu dheireadh thall, chuir e seachad ùine ghoirid aig
Sgoil Shaighdearachd Camberley, ann an Sasainn, ann an 1965. Ann an Libia, is
air feadh na dùthchannan Arabach, bha an Sgoil Shaighdearachd, agus dreuchd mar
oifigear an dèidh sin, an aon ceum fosgailte dha na daoine bhochd thàlantach
anns an dùthaich. Dh’fhaodadh ceum a thoirt aig an oilthigh tro mheadhan na
feachdan armachd agus thabhainneadh an t-arm an cothrom clàs sòisealta
atharrachadh cuideachd. A bharrachd air sin, bha na feachdan armachd an sàs ann
am poileataigs is le sin ‘s e seòrsa dhe taghadh reubaltach a bh’ann, gu
h-àraidh air sàilleabh na rinn Nasser anns an Èipheit.

Bha oifigearan air feadh na dùthcha fo bhròn air sgath do chuir Iosrael ruaig
air na h-Arabaich uile gu lèir ann an 1967. Bha iad a’ beachdadh an t-saoghail
Arabach aonadh is an Rìgh a chur às an dùthaich. Bha Al-Gaddafi an sàs anns an
oidhirp sin bho thùs. Dh’èirich iad suas air an 1 An t-Sultain 1969 nuair a bha
an Rìgh ann an ospadal thall anns An Tuirc. Le sin, thoisich 43 bliadhna dhe
Deachdaireachd Ghaddafi.

Dh’fhoillsich e an Leabhar Uaine (Arabais:الكتاب الأخضر‎ al-Kitāb al-Aḫḍar) anns
na 70an, is chleachd e an leabhar gus a chuid fheallsanachd phoiliteagach a
thoirt gu bàrr, is ‘s e seòrsa dhe roghainn nàiseanta dhan Shòisealachd agus
dhan Chalpas a bh' ann, le eileamaidean Ioslamach na measg. Ann an 1977
cruthaich e an Jamahiriya/ﺟﻤﺎﻫﻴﺮﻳﺔ neo "Stàit na daoine uile gu lèir", le na
mìltean dhe comataidhean a’ stiùireadh an riaghaltais. Ann an 1982, thoirmisg na
Stàitean Aonaichte in-mhalairt a’ Pheatrail bho Libia, mar cheum peanasach o
chionns gu robh an dùthaich sin a’ toirt taic do cheannarcaich. Ann an 1986, an
dèidh spreadhadh ann an talla-dannsa ann am Berlin, is dithis bho Aimearaga air
am marbhadh, thug na Stàitean Aonaichte ionnsaighean le pleànaichean cogaidh air
Tripoli agus Benghazi. A bharrachd air sin, chuir iad smachd-bhannan eaconamach
an gnìomh an aghaidh Libia. Aig deireadh na 80an bhìte a’ fàgail air Riaghaltas
Libia taobh a bhith an sàs anns na h-ionnsaighean an aghaidh pleànaichean aig
companaidhean adhair mar Phan Am agus UTA, is an turas sin ‘s e na Nàiseanan
Aonaichte fhèin a chuir smachd-bhannan an gnìomh, ann Am Màrt 1992.

Ann an 1992 agus 1993 agus chuir na Nàiseanan Aonaichte tuilleadh smachd-bhannan
cruaidh air Libia is iad a’ fàgail air Al-Gaddafi gu robh e a toirt taic-airgid
do cheannarcaich air feadh an t-saoghail. Cha do deach na smachd-bhannan sin a
chur an dara taobh ach ann an 1999. Dh’fhàs suidheachadh eaconamach na dùthcha
na bu mhiosa air sàilleabh na smachd-bhannan sin agus leis gu robh prìs a’
pheatrail a’ tuiteam aig ìre eadar-nàiseanta, is le sin nochd mì-thoileachas fad
is farsaing. Ann an 1993, rinn buidheann dhe oifigearan foill-mhortadh an
aghaidh Al-Gaddafi, ach chuir esan ruaig orra. Chaidh còrr is 1,500 a chur an
greim agus chaidh siostam riaghladh an airm ath-structaradh uile gu lèir. Ann an
1998 thachair oidhirp mharbhtach eile an aghaidh Al-Gaddafi. Chaidh e a losgadh
air, agus dheànadh obair-lannsa airsan gus a bheatha a shàbhaladh. Dh’fhàilig
oidhirp eile an ceann greis, is chum Al-Gaddafi a’ dol. Anns na 2000 phàigh
Al-Gaddafi airgead-dìolaidh do theaghlaichean an fheadhainn a bhàsaich anns an
ionnsaigh air Lockerbie. Ri linn sin, dhearbhaich an ceann-suidhe, George W.
Bush, gun do chuireadh às armachd lèir sgrios Libia.

Bha Muammar Al-Gaddafi, fo bhuaidh na rinn Gamal Abdel Nasser thall anns an
Èipheit, airson sòisealachd arabach na stàite làn Pan-arabas a thoirt gu buill.
Ghabh e thairis iomadach companaidh, gu h-àraidh an fheadhainn a bha le daoine
às An Eadailt. Beagan an dèidh an riaghaltas a ghabhail thairis, chuir e an
t-Arm Breatannach a-mach às an dùthaich, dèidh 13 bliadhna an siud. An uair sin
dh’iarr e air na Stàitean Aonaichte gum fàgadh iad an cuid ghearastanan ann an
Libia, Wheelus Air Base nam measg. Ann an 1970, le taic bhon charaid is
comhairliche aige, Abdessalam Jalloud, b’ urrainn dha piseach a dheànamh ann am
prìs a’pheatrail. Bhrosnaich sin na dùthchannan eile a dheànadh peatrail is
chuir sin poileataigs na cruinne a’ pheatrail bun-os-cionn. O chionns gu robh e
airson Pan-arabas, mhol Al-Gaddafi do Nasser gun aonadh iad na dùthchannan aca
ri chèile, ach chuir droch shuidheachadh eadar-nàiseanta nan Arabach an dèidh
gun do chaill iad an Cogadh ann an 1967 stat air sin co-dhiù. Eadar 1973 agus
1974, dh’fheuch e ri aonadh còmhla ri Tuinisia ann an aon stàit a chur air
dòigh. Ghabh Habib Bourguiba ris a’ chiad chòrdadh ach cha do rinn iad tuilleadh
leis nach robh Al-Gaddafi deiseil idir. Air sgath sin, dh’fhàs an suidheachadh
eadar Libia agus Tuinisia na bu mhiosa. Bha polasaidhean ionnsaigheach aig
Al-Gaddafi taobh na Dùthchannan Cèin, agus ghabh e seilbh de facto air an Raon
Aozou, anns an t-Siad, ann an 1973, agus fhuair e gràin na Frainge air sgath
sin. Chuir e 3,000 saighdearan airson taic a thoirt do Idi Amin Dada ri linn an
Cogadh eadar Uganda agus Tansainìa ann an 1978 – 1979, is fiù’s rinn e ionnsaigh
air an dùthaich sin. Ach chan fhaodadh na feachdan sin càil a dheànamh oir
chaill Uganda an cogadh, is le sin b’ fheudar do Amin theiche air falbh ann An
Giblean 1979. An ath-bhliadhna, dhearbhaich ceann-suidhe Shiad, Goukouni
Oueddei, ann an Tripoli gun aonadh An t-Siad còmhla ri Libia, ach bha An Fhraing
an aghaidh, leis gu robhar dhen bheachd gur e clach-ghlasaidh Afraga na Frainge
a bh’ann an t-Siad bho thùs. Lean an connspaid sin eadar Paris agus Tripoli fad
na 80an, fiù’s an dèidh do Hissène Habré ruaig a chur air an fhear eile ann an
Dùbhlachd 1981. Dh’fhàg Paris air Al-Gaddafi gu robh esan a’ cur làmh anns an
t-Siad, is chuir iad saighdear dhan dùthaich dà thurais airson taic a thoirt do
Habré an aghaidh na feachdan aig Oueddei, a fhuair taic bhon Arm ann an Libia
fhèin (Misean Manta, ann an 1983 agus Misean Épervier, ann an 1986 gu ruige
2004). A dh’aindeoin sin, bidh An Fhraing a’ cur às aideadh gur robh làmh aca
ann an oidhirp marbhtach an aghaidh Al-Gaddafi ann 1980, is iad a’ cur a aghaidh
na thuirt dithis às An Eadailt, am fear-lagh Rosario Priore agus Francesco
Cossiga, a bha na cheann-suidhe na dùthcha.

Ann an 2003 dh’innis Al-Gaddafi gun cuireadh e às do Armachd Lèir Sgrios ann an
Libia agus gun gabhadh e pàirt ann an cogadh an aghaidh nan Ceannarcach, a bha
aig cridhe polasaidhean Dùthchannan Cèin na Stàitean Aonaichte ri linn an
Riaghaltais aig Bush. An uair sin chuir George W. Bush stad air na
smachd-bhannan an aghaidh Libia. Le sin, thoisich companaidhean peatrail à
Breatainn agus na Stàitean Aonaichte a bhith an sàs anns an dùthaich. Ann an
2005 dh’aontaich companaidhean ola mar Exxon, BP, Halliburton, Chevron, Conoco
agus Marathon Oil, còmhla ri companaidh stuth armachd mar Raytheon agus Northrop
Grumman, a bharrachd air companaidhean stuth ceimigeach mar Dow Chemical agus
Fluor is luchd-lagha mar White & Case gus buidheann gnìomhachais a chruthachadh,
an US-Libya Business Association. Chaidh stad a chur air na smachd-bhannan
aimearganach a bha air Libia uile gu lèir ann am Màrt 2006.

Thoisich na daoine air fianais a thogail an aghaidh Al-Gaddafi ann an Gearran
2011, leis gum faca iad na thachair ann an Tuinisia is an Èipheit. An ceann
greis thoisich ar-a-mach air feadh na dùthcha, is chuir na reubaltaich
Riaghaltas eile air dòigh ann am Benghazi (5mh Am Màrt 2011), air an robh A’
Chomhairle Nàiseanta Eadar-amail (CNE, Arabais: Al-Majlis Al-Watani
Al-Ulaantaqali, المجلس الوطني الإنتقالي). Le sin bha cogadh sìobhalta ann tro
2011. Chuir co-bhann fo stiùireadh NATO Rùn 1973 na Nàiseanan Aonaichte an
gnìomh airson sìobhaltaich ann an Libia a dhìon bho na pleànaichean aig
Al-Gaddafi. Chaidh so-mhaoine na Gaddafi a reothachadh is thug Interpol agus A’
Chùirt Eadar-nàiseanta Eucoireach barrantasan a-mach gus Muammar Al-Gaddafi, a
mhac Saif Al-Islam agus a bhràthair-cèile Abdullah al-Senussi a chur an làimh fo
chasaidean taobh Eucoir an aghaidh na Daonnachd.

Chaill Al-Gaddafi an cath airson Tripoli anns an Lùnasdal 2011 is b’fheudar dha
a theiche. Ghabh an CNE thairis an t-àite a b’àbhaist a bha aig Al-Gaddafi aig
na Nàiseanan Aonaichte air an 16mh latha dhen t-Sultain 2011. Ach bha
a’mhòr-chuid dhen dùthaich fhathast fo bhuaidh Al-Gaddafi, gu h-àraidh Sirte, am
baile aige fhèin. Shabaid na feachdan aige an aghaidh an CNE ann an Sirte ach mu
dheireadh thall chaidh Al-Gaddafi a chur an greim air an 20mh latha dhen Dàmhair
2011 is bhàsaich e an ceann greis.



https://gd.wikipedia.org/wiki/Meg_Bateman

Tha Vivienne Mairead 'Meg' Bateman (13 an Giblean 1959 - ) na bana-bhàrd is
neach-acadaimigeach.

Rugadh Bateman ann an Dùn Èideann. Rinn i ceum na Ceiltis aig Oilthigh Obar
Dheathain is chrìochnaich i ollamhachd air bàrdachd chreideamhach Ghàidhlig. An
uair sin, theagaisg i aig Oilthigh Dhùn Èideann is Oilthigh Obar Dheathain.
Nochd a cuid bàrdachd ann an iomadh duanaire, mar eisimpleir Other Tongues
(1990) agus Twenty of the Best (1990). Tha i air eadar-theangachadh bàrdachd
Gàidhlig ann am Beurla ann an Anthology of Scottish Women Poets (1991) agus
Creachadh na Clàrsaiche (1993). Chaidh a' chiad chruinneachadh le tionndaidhean
Beurla aice fhoillseachadh ann an 1997, Aotramachd is dàin eile, a' dèiligeadh
ri breòiteachd a' ghaoil is dhàimhean daonna. Tha i ag obair mar òrdaiche aig
Sabhal Mòr Ostaig anns an Eilean Sgitheanach agus mar phrìomh òrdaiche urramach
aig Oilthigh Chill Rìmhinn. Bhuilich Oilthigh na Gàidhealtachd an tiotal
“proifeasair” oirre ann an 2015.



https://gd.wikipedia.org/wiki/Lite

'S e lite am facal Gàidhlig airson biadh sìmplidh is bunaiteach, gu math furasta
ri dhèanamh; ann an Alba tha sinn a' cleachdadh min-choirce, uisge is salann
airson lite tradiseanta. Bidh feadhainn a' cleachdadh gràinean eile timcheall an
t-saoghal. Mar eisimpleir, ann an Afraga tha min-bhuidhe air a chleachdadh gu
math cumanta, am feadh an Roinn-Eòrpa an Ear tha iad a' cleachdadh
cruithneachd-buidhe. Tha rìs gu math cumanta ann an Sìona is anns na h-Innsean
cuideachd. Anns na làithean an-diugh tha mòran gràinean bracaist ann, ach gu
math tric 's e biadh giullaichte a th' annta is chan eil dad cho fallain ri
lite, gu h-àiridh lite tradaiseanta na h-Alba. A thaobh còcaireachd, thathar ag
ràdh gum bu chòir sleaghag a bhith air a cleachdadh, 's ann às a phoit gheibhear
an lite as fheàrr. Tha an salann riatanach airson lite a tha blasta. Tha e gu
math cumanta a bhith ag ithe lite le bainne, no uachdar air uairibh. Tha cuid ag
ràdh nach bu chòir a bhith bainne air an lite fhèin anns a' bhobhla, ach gum bu
chòir bainne a bhith anns a' chupan ri thaobh, airson sgobag lite a thumadh, a
rèir beul-aithris. Tha lite gu math feumail airson dhaoine a tha a' cunntadh nan
calaraidhean. 'S e deagh bhiadh a th' ann cuideachd airson coileastarail a'
cumail aig ìre ìosal. A bharrachd air sin, bheir e spèird dhan bhodhaig, ach ann
an dòigh màirnealach.



https://gd.wikipedia.org/wiki/Krak%C3%B3w

Tha Kraków (Polais: "Kraków", IPA: 'krakuf, Gearmailtis: Krakau, Liotuànais:
Krokuva, Latbhais: Krakova) na bhaile mòr anns a' Phòlainn. Tha Làrach Dhualchas
na Cruinne an seo. Anns a' bhliadhna 2009 bha 754, 626 duine a' fuireach ann.
Tha Krzeszowice faisg air Kraków. Tha Kraków 227km air falbh bho Lublin, 229km
bho Kurów, 482km bho Gdańsk agus 252km bho Warsaw, prìomh-bhaile na dùthcha.
Chaochaill Czesław Miłosz, sgrìobhadair agus bàrd ainmeil, an seo ann san 14 an
Lùnasdal 2004. Chaidh an t-Oilthigh Jagiellonian a stèidheachadh an seo ann an
1364. Tha Kraków suidhichte air an Abhainn Vistula ann am Pòlainn a Deas. Tha e
62 mìltean bhon t-Seic.

Tha sgrùdaidhean na rinn arc-eòlasaichean a’ sealltainn gun stèidheachadh
tuineachadh ann an Linn a’ Choich san àite far a bheil Wawel an latha an-diugh.
A bharrachd air sin, tha a’ bheul-aithris ag ràdh gur e riaghladair miotasach,
air an robh Krakus, a stèidhich am baile air uamh ann an Wawel, far an robh
dràgon craosach o shean. Dh’ fheuch mòran ridirean ris an dràgon a chur a-mach
às an àite is iad a’ sabaid an aghaidh gun soirbheas, gus a thug greusaiche, air
an robh Dratewka, caora làn pronnasg dha; dh’ ith an dràgon i, dh’ òl e uisge na
h-aibhne Vistula is spreadh e. Chaidh Kraków a chlàradh airson a’ chiad turas
ann an 966 le fear-siubhail arabach Iùdhach às An Spàinn, air an robh Ibrahim
ibn Ya'qub, a sgrìobh gur e àite cliùiteach taobh mhalairt a bh’ann.

‘S e baile mòr malairteach a bh’ann aig deireadh an 8mh Linn mar-thà, is e na
phàirt leasan nam Piast. Thogadh caochladh thogalach ann an clachan-chreadha,
mar eisimpleir an Caisteal Hatted, eaglais Ròmanach an Naoimh Adalbert, a’
chathair-eaglais agus an eaglais mhòr. Chaidh sgrios a dhèanamh air a’ bhaile gu
lèir ri linn ionnsaighean nan Tartar ann an 1241, 1259 agus 1287. Chaidh Kraków
a thogail a-rithist is chaidh Comhairle stèidheachadh ann an 1257, tro na laghan
Magdeburg, a thug buannachdan chìsean is sochairean marsanta do mhuinntir a’
bhaile. Dh’ fhàs am baile na bu chudromaiche bho 1364, nuair a stèidhich
Kazimierz III an t-Oilthigh Jagiellonian, an dàrna oilthigh na bu chliùitiche
air àirde an ear na Roinn Eòrpa, an dèidh Oilthigh Phràg. Lean am baile air is e
a’ fàs tro Aonadh na Pòlainn ri Liotuàinia ri linn uachdaranachd a stèidhich
Jogaila (1386 – 1572). Mar phrìomh-bhaile stàit cumhachdail, agus ball na Lìog
Hansa, bha am baile uabhasach tarraingeach do luchd-ciùird, luchd-malairt agus
comainn-ciùird, is thug sin fàs do shaidheans is Ealain. Bha Kraków na
phrìomh-bhaile na dùthcha, gu ruige 1609.

‘S e eachdraidh na Pòlainn air fad a th’ann eachdraidh a’ bhaile sin, is tha e
uabhasach cudromach gun cuireadh Kraków, is A’ Phòlainn Ìosail (Pòlais:
Małopolska) air fad, ris An Ostair nuair an do deach an dùthaich a roinneadh
treas tursan fad an 18mh Linn eadar An Ruis, A’ Phrùis is An Ostair fhèin. Ann
an 1809 chaidh e a chur ri Diùcachd Mhòr Warsaw ("cosantaireachd" neo stàit
saideal iompaireachd mhòr na Frainge, a chruthaich Napoleón Bonaparte), ach cha
do mhair an stàit seo idir. An dèidh mì-bhuaidh Napoleón chaidh Saor-bhaile
Kraków a chruthachadh leis a’ bhaile is an sgìre mu thimcheall aig a’
Cho-chruinneachadh Vienna, ann an 1815. ‘S e an aon criomadh fhearainn shaor nam
Pòlach a bh’ann co-dhiù, ach ghabh An Ostair thairis Saor-bhaile Kraków
a-rithist, an dèidh ar-a-mach 1846. An uair sin bha e na phàirt Iompaireachd na
h-Ostair-Ùngair. Fiù’s fo bhuaidh na h-Ostair chaitligeach, a bha mòran na bu
cheadaiche na Prùise Phròstanach is na Ruise Ceart-chreideamhach, bha Kraków aig
teis-mheadhan cultair na Pòlainn. Aig àm a’ Chogaidh Mhòir, gu h-àraidh ann an
1917, chaidh am baile a chruth-atharrachadh ann am Prìomh-ghearasdan nan
Gearmailteach agus teis-mheadhan "stàit Phòlach" a bheireadh taic dhan a’
Ghearmailt. An dèidh a’ chogaidh, ‘s e Kraków fear dhe na sgìrean a bhrosnaich
A’ Phòlainn ùr neo-eisimeileach. Ann an 1979 chaidh Karol Wojtyla, Àrd-easbaig
a’ bhaile, ainmeachadh Pàp, anns An Roimh.



https://gd.wikipedia.org/wiki/K%C3%B6ln

‘S e mòr-bhaile air an àirde an iar-thuath na Gearmailte a th’ ann an Köln
(Kölsch: Kölle, Cuimris: Cwlen, Beurla/Fraingis: Cologne, Duitsis: Keulen,
Laideann: Colonia Agrippina). Tha e suidhichte aig 46m os cionn ìre na mara, ri
taobh na na h-Aibhne Rhein, faisg air Bonn, anns an sgìre Köln fhèin, 34km air
falbh bho Düsseldorf, 222km bho Hamburg agus 478km bho Bherlin, prìomh-bhaile na
dùthcha. Chaidh Köln a stèidheachadh ann am 38 R. C. leis na Ubii. Tha 998,105
daoine a’ fuireach anns a’ bhaile., an 4mh baile as motha na dùthcha.

Tha Kölsch, dual-chainnt a' bhaile, gu math làidir fhathast. Tha i ga bruidhinn
le timcheall air 250,000 neach-labhairt, 's e sin gu bhith ¼ de mhuinntir Khöln.
Tha ceangal ann eadar cànan agus cultar a' bhaile, gu h-àraidh aig àm
Càrnabhail. Aig an àm seo den bhliadhna cleachdar Kölsch anns na h-òrain is anns
na h-òraidean agus cluinnear i anns na sràidean agus aig na fèisean.

Tha 11 oilthighean agus colaistean ann an Köln, ach 's e Oilthigh Chologne an
t-oilthigh as motha agus aon de na oilthighean as sìne a tha anns a' Ghearmailt.
Chaidh a stèidheachadh ann an 1388 aig àm Iompaireachd Naoimh nan Ròmanach.



https://gd.wikipedia.org/wiki/Jorge_Holgu%C3%ADn_Jaramillo

B’ e an Seanailear Jorge Marcelo Holguín Jaramillo 30mh (an Dàmhair 1848, Cali)
– 2 (am Màrt 1928, Bogotá), na Cheann-suidhe Choloimbia dà thurais. ‘S e
stàitire, saighdear agus neach-poileataigs à Coloimbia, agus bha e na
cheann-suidhe Choloimbia bhon an t-Ògmhios gu ruige an Lùnasdal 1909, agus an
uair bhon an t-Samhain 1921 gu ruige an Lùnasdal 1922 mar neach-ainmichte gach
uile turas. Bha an teirm aige ainmichte airson leasachadh Rèile an Tuatha is
Rèile a’ Chuain Sèimh agus a bharrachd air sin chuir e ainm dhan Chòrdadh
Holguín - Avebury nuair a bha e na mhinistear na Dùthchannan Cèin.

"Na nìthean nach ionnsaich e anns na leabhraichean, dh’ionnsaich e eadar na
daoine iad; na rudan nach òl e leis na ùghdairean clasaigeach, fhuair e iad anns
a’ bheatha fhèin". Bha Jorge Holguín an sàs anns a’ ghnìomhachas agus bha deagh
fhortan aige. Bha deagh fhios aige air na cuspairean eaconamach agus bha
eòlaiche air an lagh eadar-nàiseanta. Fhuair e oideachas daonnaire –
fhèin-foghlaimichte.

A bharrachd air sin, ‘ s e saighdear cliùiteach a bh’ann. Thug e pàirt anns na
cogaidhean sìobhalta ann an 1876 agus 1878 an aghaidh Aquileo Parra Gómez agus
chaill e Blàr Puente del Común. A dh’aindeoin sin, chaidh e a dh’ainmeachadh
Seanailear air sàilleabh na rudan a rinn e aig Blàr Cruz Colorada anns a’
chogadh dhe 1895.

Sgrìobh esan anns an fhèin-eachdraidh aige: «’S e an cogadh an rud nas
uabhasaiche a thachras dhan dhuine. Tha mi a’ cuimhneachadh dìreach an dèidh
Bhlàir Enciso, thachairt mi dlùth air a’ bhlàr fhad ‘s a bha mi a’ dèanamh obair
iol-fhillte airson an t-Seanaileir Reyes, is chunnaic mi fear dhe na
seallaidhean na b’ oillteil gum faod sinn fhaicinn. Eadar a h-uile àlainneachd
nàdarra, bha na pàircean làn cuirp is closaich. Bha an fheadhainn fo leòin, leis
an cuid chinn is gach uile cnàmh bhriste, a’ caoineadh gu doirbh.>>

Bha e na Mhinistear an Ionmhais anns an Riaghaltas aig Rafael Núñez agus fhad ‘s
a bha e anns an dreuchd sin rèitich e ais-tharraing nan Aimearaganach bho
Phanamá, air an tug iad sealbh ann an 1885.

Bha e os cionn Ministrealachd na Dùthchannan an Cèin rè a’ chinneas aig Miguel
Antonio Caro Tovar agus an dèidh bha e na Mhinistear a’ Chogaidh anns na
Riaghaltasan aig Manuel Antonio Sanclemente agus Rafael Reyes. An turas sin b’
fheudar dhasan ainm a chur ris a’ Chòrdadh Holguín-Avebury mu co-aonachadh na
h-iasadan eadar-nàiseanta aig Coloimbia. Airson an còrdadh a rinn e còmhla ris
a’ Mhorair Avebury a dhìon, sgrìobh e an leabhar <<Desde Cerca>> (Bho dlùth
air). Rinn an neach-dùbhlain Santiago Perez Triana atharrais airsan anns an
leabhar eile air an robh <<Desde Lejos>> (Bho fhada às).

Rugadh Jorge Holguín Mallarino ann an Cali ann an 1848, mac Vicente Holguín
Sánchez agus Maria Josefa Mallarino Ibargüen. Tha e inntinneach gu robh an
dithis theaghlach uabhasach làidir anns a’ phoileataigs aig ìre nàiseanta anns
an 19mh linn: bha bhràthair athar Manuel María Mallarino agus a bhràthair Carlos
Holguín Mallarino air a bhith nan cinn-suidhe na Poblachd. Chuir e a’ chiad
chuid fhoghlaim ri taobh an ùghdair Eustaquio Palacios, a sgrìobh "El Alférez
Real" agus air an robh Holguín glè dhòigheil.



https://gd.wikipedia.org/wiki/Johannes_Stark

Tha e ainmeil airson a thaisgealadh na bhuaidh Stark, far a bheil raon
eileagtraig a' toirt buaidh air speactram, agus an taic aige do Nàsaich.

Rugadh e ann am Freihung ann am Bayern agus bha e na oileanach ann an Oilthigh
Mhünchen, far an do sgrìobh e an trachdas aige, "Rannsachadh mu feartan
fiosagach, air leth radharcach, sùith" fo Eugen von Lommel.

Thug e na cheachdadair aig an Oilthigh Ghöttingen ann an 1900, na ollamh ann an
Hànobhar ann an 1906 mar-sin Aachen ann an 1909, Greifswald ann an 1917 agus
Würzburg ann an 1920. Thug e na cheann-suidhe na Institiud Fiosagach-Teicnigeach
Impireil ann an 1933.

B' e Nàsach daingeann a bha ann. Sgrìobh e leabhraichean a' toirt taic don
Nàsaich agus còmhla ri Philipp Lenard sàraich e Werner Heisenberg agus
dh'ainmich iad dàimheachd "Fiosaigs Iùdhach". Chuir e à dreuchd anti-Nàsaich mar
Mhax von Laue agus Iùdhaich nuair a dh'obair e aig an Institiud
Fiosagach-Teicnigeach Impireil.

An dèidh don cogadh chaidh binn-prìosain de 4 bliadhna air airson eucoir
cogaidh. Ghabh Werner Heisenberg, Max von Laue agus Arnold Sommerfeld fianais an
aghaidh Stark.



https://gd.wikipedia.org/wiki/I%C3%B9goslaibhia

B' e dùthaich ioma-nàiseanta anns an Roinn-Eòrpa a bha ann an Iùgoslaibhia neo
An Iùgoslabh (Aibidil Ròmanach: Jugoslavija, Aibidil Cirileach: Југославија) a
mhair bho 1918 gu 1992. B' e Belgrade a bh'ann prìomh-bhaile na dùthcha.

Chaidh Iùgoslaibhia a chruthachadh tron Chòrdadh Rapallo ann an 1918, dìreach an
dèidh a' Chogaidh Mhòir nuair a bhris Ostair-Ungaire a-mach às a chèile. B' e
monarcachd a bh' ann agus mhair an stàit seo gu ruige 1 an Giblean 1941 nuair a
thug A' Ghearmailt, An Ungair agus An Eadailt ionnsaigh oirre. An dèidh a'
Chogaidh chaidh crìochan na stàite a leasachadh, a' gabhail a-steach Istria,
Zadar agus Rijeka, a bhuineadh dhan Eadailt ron a' chogadh. Chuireadh às dhan
Mhonarcachd ann an 1945 agus chaidh Poblachd Shòisealach a ghairm ann an 1946.
Ann an 1963 chaidh structair feadarail a chur air bhog, a' roinneadh na dùthcha
ann an sia poblachdan fèin-riaghalaidh. Cha do ghabh Iùgoslaibhia ris a'
cho-aonta Warszawa air sàilleabh gun leanadh i a slighe fhèin a dh'aindeoin 's
gur e dùthaich Comannach a bh' innte. Aig deireadh nan 80an thoisich pròiseas
far a bhriseadh na stàite ann an dùthchannan na bu lugha air sàilleabh staing an
eaconomaidh agus trioblaid eadar na nàiseanan nuair a chaidh Co-mhaoineas sìos
an dèidh 1989. Bha sreath dhe cogaidhean sìobhalta fuilteach ann gus a chaidh
Iùgoslaibhia a bhith mu dheireadh thall. Chuireadh ainmean gu Còrdadh na Sìthe
ann an Dayton ann an 1995. Tha fearann Iùgoslaibhia air a roinneadh eadar Bosna
agus Hearsagobhana, Cosobho, Poblachd na Cròthaise, Masadoinia, Am Monadh
Neagrach, Sloibhìnia agus An t-Sèirb.



https://gd.wikipedia.org/wiki/Helsingborg

‘S e baile uabhasach mòr agus port cudromach air an àirde an iar-dheas na Suaine
a tha ann an Helsingborg (IPA: /hɛlsiŋˈbɔrj/, Liotuànais: Helsingborgas,
Laideann: Helsingoburgum). Tha e suidhichte ri taobh a' chaolais Öresund agus an
Kattegat, a sgarras an t-Suain bho Danmhairg, aig 13m os cionn ìre na mara, anns
an roinn (Suainis: län) Skåne, 484km air falbh bho Stockholm (prìomh-bhaile na
dùthcha), 49km bho Lund, 513km bho Uppsala, 191km bho Göteborg agus 1,189km bho
Bhoden. Chaidh Helsingborg a stèidheachadh air 21 an Cèitean 1085 leis an rìgh
Knut IV. Tha 97,122 duine a' fuireach ann. 'S e an naoidheamh baile as motha na
Suaine a tha ann cuideachd. Tha an Danmhairg cho faisg air a' bhaile gum
chithear Helsingør air an taobh thall a' Chaolais.

Ged nach eil freumh-fhaclachd an ainm seo cho soilleir tha e coltach gur ann à
hals (Gàidhlig: amhach) agus borg (dùn) a tha an t-ainm. Bheireadh sin Dùn an
Amhaich dhuinn sa Ghàidhlig an latha an-diugh agus Halseburgh sa Bheurla
Ghallta. 'S e co-dhàimh leis A' Bheurla Ghallda burgh a th' ann am borg. Tha sin
a' gabhail ri cruth na tìre.



https://gd.wikipedia.org/wiki/Guy_de_Maupassant

B’ e Guy de Maupassant, neo Henry-René-Albert-Guy de Maupassant, ùghdar
Frangach. Rugadh e air 5mh latha dhen Lùnastal 1850 anns a’ Chaisteal Miromesnil
ann an Tourville-sur-Arques (Normandie) agus chaochail e air an 6mh latha dhen
Iuchar 1893 ann am Paris.

Bha e gu math dlùth air Gustave Flaubert agus Émile Zola, agus thug e buaidh
mhòr air litreachas na Frainge leis na sia nobhailean aige, Une Vie 1883,
Bel-Ami 1885, Pierre et Jean 1887-1888 nam measg, ach gu seachd àraidh leis a
chuid sgeulachdan (còrr is 300) mar Boule de Suif1880, Les Contes de la bécasse
1883 neo Le Horla 1887. Tha a chuid obrach cho tarraingeach oir tha i làn
fìorachas neartmhor, aogas mòr gaotharlanachd agus air sàilleabh an eu-dòchais a
sgaoileas i gu tric, ach cuideachd o chionns gu bheil stoidhle fìor-mhath aige.

Cha robh Guy de Maupassant an sàs anns an litreachas ach fad deichead – bho 1880
gu ruige 1890 – oir dh’fhàs e, beag air bheag, neo-ciallach gus a bhàsaich e aig
dìreach 42 bliadhna a dh’aois. Ainmeil nuair a bha e beò, tha Guy de Maupassant
fhathast gu math cliùiteach gus an latha an-diugh, agus tha na sgrìobh e a bhith
a dhol bho neart gu neart is a chuid obrach e a’ nochdadh daonnan anns na
filmichean.

'S e seann teaghlach beartach a bhuineadh do Lorraine o shin, ach air a
stèidheachadh anns an Normandie bho mheadhan na 19mh linne a bh’ anns na
Maupassant. Phòs athair Ghuy, Gustave de Maupassant, ri Laure le Poittevin ann
an 1846, is ise nighean a bhuineadh do teaghlach gu math bùirdeasach. 'S e
cairdean Gustave Flaubert a bh’ innte is a bràthair Albert: Thug Flaubert, mac
dotair lannsa à Rouen agus sàr-ùghdar Frangach cuideachd, buaidh mhòr air beatha
Ghuy de Maupassant. 'S e boireannach fa leth foghlaimte a bh’ ann an Laure le
Poittevin agus bha i uabhasach dèidheil air an litreachas clasaigeach, gu seachd
àraidh William Shakespeare. Rugadh Hervé, am bràthair beag aig Guy, ann an 1856.
Theich Laure le Poittevin bhon a’ fhear-chèile ann an 1860 o chionns nach robh e
cho tairiseach dhi, agus chaidh i gu Étretat leis an dithis mhac aice. Chaochail
i an dèidh a chuid chloinne is a fear-chèile.



https://gd.wikipedia.org/wiki/Girona

‘S e baile mòr air an àirde an ear-thuath na Spàinne a th’ ann Girona
(Catalanais, IPA: ʒi'ɾonə) neo Gerona (Spàinntis, IPA: xe'ɾona). Tha Girona
suidhichte aig 117m os cionn ìre na mara, aig inbhir na h-aibhnichean Ter,
Onyar, Galligants agus Güell. Tha Girona 581km air falbh bho Mhadrid,
prìomh-bhaile na Spàinne, agus 98km bho Bharcelona, am baile as motha agus
prìomh-bhaile Chatalòinia Tha 94,484 daoine a’ fuireach ann an Girona, an 9mh
baile as motha ann an Catalòinia agus an 63 baile na Spàinne. A bharrachd air
sin, ‘s e prìomh-bhaile na Roinne Girona a th’ann Girona cuideachd.

‘S ann gu math connspaideach ‘s a tha Freumh-fhaclachd an àite seo. Tha e
coltach gur ann às an Abhainn Onyar (no Undarios o chionn fhada) a tha e. B’ e
Kerunta a bh’ ann an t-ainm Ibearach agus chaidh sin atharrachadh gu Gerunda ann
an Laideann nuair a bha an sgìre fo bhuaidh nan Ròmanach. Fad nan linntean
dh'atharrachadh fuaimeanachadh an ainm, a’ call an d eadar nan connragan, a’
toirt Girona dhuinn an latha an-diugh ann an Catalanais.

Chuireadh ainm a’ bhaile air an roinn nuair a chaidh a stèidheachadh ann an
1833.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Girona. Cha tuit ach 728mm de dh'uisge air
a' bhaile fad na bliadhna - 445mm nas lugha na Steòrnabhagh (1173mm) - leis gur
e àite caran fliuch a th' ann, an taca ri àiteachan eile san Spàinnː



https://gd.wikipedia.org/wiki/Gij%C3%B3n

'S e baile mòr agus port faisg air Oviedo ann an Asturias (An Spàinn) a th' ann
an Gijón (IPA: xiˈxon, Asturianis: Xixón, IPA: ʃiˈʃoŋ Laideann: Gigia). Tha e
suidhichte ann an ceann a tuath na dùthcha, aig 3m os cionn ìre na mara, anns an
sgìre Asturias fhèin. Chaidh am baile a stèidheachadh ann an 713. 'S e
Asturianis agus Spàinntis a tha gam bruidhinn an seo. 'S e am port, na
bàtaichean-aiseig agus gnothaichean ceangailte ris a' mhuir a tha a' cumail
eaconomaidh a' bhaile a' dol. Tha 275,735 duine a' fuireach ann, am baile as
motha sa Phrionnsalachd.

'S ann gu math connspaideach 's a tha freumhan an ainm. Tha cuid ag ràdh gur ann
à Gy (uisge) agus om (mu) ann an Ceiltis a tha ainm a' bhaile. Tha feadhainn
dhen bheachd gur e egi (caol) agus gon (àrd) ann am Basgais a th' ann. Bheireadh
sin Caol Àrd dhuinn sa Ghàidhlig an latha an diugh. Thuirt Miguel de Unamuno gur
ann à saxum ann an Laideann. Tha teòiridh eile ann a chanas gur ann às an ainm
Gegonius a th' ann.

Ged a bha daoine a' fuireach ann fad mìltean de bhliadhna ro làimh - gu
seachd-àraidh nuair a bha na h-Arabaich ann - cha do nochd ainm a' bhaile ann an
sgrìobhainn airson a' chiad turais ach ann an 713. Thàinig an rèile - ann an
1843. Thuit am baile gu na Reubaltaich Faisisteach aig toiseach tòiseachaidh
Cogadh Sìobhalta na Spàinne ann an 1936. Chuairtich feachdan an Riaghaltais e
fad mìos agus chuir iad ruaig orra. A dh' aindeoin sin, b' e na Faisistich a
bhuannaich aig a' cheann thall. Chaidh Campas Oilthigh Oviedo a stèidheachadh an
seo an dèidh a' chogaidh.

A rèir figearan an Riaghaltais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Gijón. Cha tuit ach 728mm de dh'uisge air
a' bhaile fad na bliadhna - 445mm nas lugha na Steòrnabhagh (1173mm) - leis gur
e àite caran fliuch a th' ann, an taca ri àiteachan eile san Spàinn



https://gd.wikipedia.org/wiki/Gda%C5%84sk

‘S e baile mòr agus port uabhasach cudromach ann an ceann a tuath na Pòlainn a
th’ ann Gdańsk (IPA: 'ɡdaɲsk, Gearmailtis: Danzig, Fraingis: Danztick,
Caisiubianis: Gduńsk). Chaidh am baile a chlàradh airson a’ chiad turas ann an
999. Tha e suidhichte aig beul na h-Aibhne Motława, far a sruthas e dhan bhàgh
Gdańsk anns a’ Bhaltach, 280km air falbh bho Warsaw, prìomh-bhaile na dùthcha
agus 482km bho Kraków. Tha 455,830 daoine a’ fuireach anns a’ bhaile fhèin agus
865 799 eadar na trì bailtean a tha ri-chèile (Pòlais: Trójmiasto), Gdańsk,
Gdynia agus Sopor, is le sin ‘s e an 4mh baile as motha na dùthcha a th’ann.

Tha ransachaidhean arc-eòlais a’ sealltainn gu robh clachan iasgaich is
luchd-ciùird Pomeranianach (sinnsearan na Caisiubianaich a th’ann an latha
an-diugh), ann bhon an 8mh Linn. Chaidh daingneach (grod) a thogail an siud le
Diùcan na Pomerania anns an 10mh Linn. B’ àbhaist do luchd-malairt Lochlannach
is na Gearmailteach a bhith ann. Chaidh Gdańsk (Gyddanyzc urbs) a chlàradh
airson a’ chiad turas ann an 999, san leabhar Eachdraidh Mhisean an Naoimh
Adalbert à Pràg, a dh’fheuch ris a’ Chrìosdaidhachd a thoirt do Phomerania agus
dha na seann Phrùisianaich.

Fhuair Gedania (an t-ainm ann an Laideann) a chuid chòirichean mar bhaile tro na
laghan Lübeck ann an 1224 agus thug Rìoghachd na Pòlainn thairis am baile is an
sgìre mu thimcheall ann an 1295. Air an 14 an t-Samhain 1308, thug na Ridirean
Teutonach thairis Gdańsk, chuir iad ruaig air Iarla a’ Phomerania, chuir iad
muinntir a’ bhaile gu bàs is an roinn gu lèir fòdhpa. Le sin, chuireadh am baile
ri Prùis-an-Ear. Leudaich iad am baile ann an 1311 is dhaingnich iad e ann an
1314.

A bharrachd air na Tùsanaich Kashubianach, ‘s e luchd-imrich Gearmailteach a
bh’ann mòr-chuid na daoine sa bhaile: luchd-malairt, croitearan is manaich. ‘S e
àite uabhasach cudromach làidir ri linn Ionnsaighean dhan Ear (Gearmailtis:
Drang nach Osten) a rinn na Gearmailtich fad na Meadhan Aoisean.

Fhuair Dantzig Gearmailteach ballrachd na Lìog Hansa ann an 1310, is dh’fhàs e a
bhith fear dhe na bailtean na bu chudromaiche dhan lìog nuair a bhrist an Lìog
a-mach às a chèile chùm Danzig a chuid cheanglaichean gu Lübeck, Hamburg agus
Bremen a dhol gu ruige an 19mh Linn, is le sin ‘s e na Bailtean Hansa am
far-ainm a bh’ orra. ‘S e fear dhe na margaidhean na bu chliùitiche a thaobh
malairt eadar an ear, an iar is an ceann a tuath na Roinn Eòrpa bhon an 8mh Linn
gu ruige an 17mh Linn a bh’ann Danzig.

Dh’ath-cheannsaich na Pòlaich e air ais ann an 1454, is bha Gdańsk na
shaor-bhaile am broinn Rìoghachd na Pòlainn eadar 1466 agus 1793, fiù’s gur e
Gearmailtich a bh’ann mòr-chuid mhuinntir a’ bhaile. B’ fheudar dhan bhaile
cogadh a dhèanamh an aghaidh Stefan Batory leis gun do dhiùlt Gdańsk a bhith ga
aithneachadh mar rìgh ann an 1575, is thug esan thairis e mu dheireadh thall,
ann an 1577. Bha Stanislas Leszczyński, athair-cèile Louis XV, na fhògarrach an
seo ann an 1734 is sheas e ri cuairteachadh a’ bhaile, ri Linn Cogadh
Còir-sheilbh na Pòlainn.

Chuireadh am baile ris a’ Phrùis mu dheireadh thall ann an 1793. bha e na
phrìomh-bhaile Prùis-an-Iar gu ruige 1920, a’ chur a thaobh greiseag fo Napoléon
Bonaparte, eadar 1807 is 1813. Cuairtich an ceann-fheadhna Joséph Lefebvre am
baile, is ga thoirt thairis ann an 1807. Chaidh esan ainmeachadh Dùic Ghdansk
(Fraingis: Duc de Dantzick) mar dhuais. Chaidh Danzig ainmeachadh na
shaor-bhaile an aon bhliadhna, fo Chòrdadh Tilsitt, fo bhuaidh na Prùise is
Diùcachd na Saxe, ach le gearasdan frangach fhathast ann. Ghlac na caidreabhaich
e a-rithist ann an 1814 an dèidh cuairteachadh fada, air a stiùireadh le Jean
Rapp: chaidh e a chur air ais dhan A’ Phrùis, is e na phrìomh-bhaile
Prùis-an-Ear (Gearmailtis: Westpreussen).

Chaidh am baile a ghairm na shaor-bhaile fon Chòrdadh Versailles ann an 1920, is
e fo bhuaidh Lìog na Nàiseanan, an aghaidh miannan mòr-chuid mhuinntir a’
bhaile, is iad 96.4 % dhe Gearmailtich. Thoisich an Dàrna Cogadh anns An
t-Sultain 1939 le ionnsaigh boma nan Gearmailteach air a’ ghearasdan Phòlach ann
an Westerplatte, is fhuair A’ Ghearmailt Danzig air ais an uair sin.

Chaidh am baile a mhilleadh uile gu lèir leis an Arm Dhearg, aig deireadh an
Dàrna Cogaidh, chaidh na Gearmailtich a chur gu bàs neo sgapte air falbh is thug
Stalin àithne gun toireadh e air ais dhan a’ Phòlainn, le aonta bho Winston
Churchill is Franklin D. Roosevelt. Fhuair e an t-seann ainm Pòlais dhe Gdańsk
air ais, gu h-àraidh sa Bheurla is san Fhraingis. Chaidh na seann toglaichean
ann am meadhan a’ bhaile a dh’ ath-thogail is chaidh sgìrean ùra a thogail ri
taobh na mara Bhaltach.

Dh’fhàs Gdańsk a bhith am port na bu chudromach na dùthcha. Ann An Dùbhlachd
1970, chuir luchd-obrach na gàraidhean-bhàtaichean aonadh-ciùird
neo-eisimeileachd air dòigh is thog iad fianais an aghaidh ùghdarrasan Comunnach
na dùthcha. Chaill 44 am beath is chaidh mòran eile leòinte sa mhùchdadh sin, gu
h-oifigeil. Dh’fhàgadh air an t-seanailear Jaruzelski (na mhinistear an dìon aig
an àm) gun tug e àithne chun na saighdearan gun loisgeadh iad air na daoine, air
an 16 an Cèitean sa bhliadhna sin.. Le taic bho na daoine ann an Szczecin is
thall ann an Silesia, s’ urrainn dhan luchd-obrach ann an Gdańsk
atharrachadh-inntinn a chruthachadh eadar na muinntir na dùthcha taobh na
ceannardan Comunnach. Ann an 1980, stiùir aonadh-ciùird air an robh Dlùthachd
(Pòlais: Solidarność) agus a cheannard Lech Wałęsa ar-a-mach eile sna
ghàrraidhean sin. Ann an 1989, dh’fhàs A’ Phòlainn a bhith na dùthaich
deamocratach, is le sin dh’ fhaodadh do Ghdańsk leasachadh luath a dh’ionnsaigh
siostam calpachas a chruthachadh. ‘S e prìomh-bhaile òmar na cruinne am far-ainm
a th’air Gdańsk.

Tha àireamh-sluaigh a' bhaile air a bhith a' fàs beag air bheag bho thoiseach an
20mh linn, ged an do thuit e aig deireadh an Darna Cogaidh air sgàth gun do
chuir na Ruiseanaich ruaig air Arm na Gearmailte, theich na daoine is chaidh am
baile a thoirt dhan a' Phòlain. Tha am baile air a bhith a' fàs nas motha agus
's e an 4mh baile na dùthcha le mòr-chuid de dhaoine phòlach a th'ann an latha
an-diugh.



https://gd.wikipedia.org/wiki/Eryri

'S e roinn is pàirc nàiseanta ann an ceann a tuath na Cuimrigh a th' ann an
Eryri (Beurla: Snowdonia). Tha a' phàirc nàiseanta cho mòr ri 838 mìle ceàrnach
(2,170 km2). 'S e a' chiad phàirc nàiseanta a chaidh a chur air bhonn anns a'
Chuimrigh agus cuideachd na pàirc nàiseanta as motha anns a' Chuimrigh. Chaidh a
stèidheachadh ann an 1951, roimhe seo chaidh an t-ainm Eryri/Snowdonia a
chleachdadh airson roinne na bu lugha timcheall air a' bheinn Yr Wyddfa.

Gu eachdraidheil canar "Eryri" anns a' Chuimris ris an roinn timcheall air a'
bheinn Yr Wyddfa. Is dòcha gu bheil an t-ainm seo ceangailte ris an fhacal
Chuimreach eryr a tha a' ciallachadh "iolaire" neo mar tha Sir Ifor Williams,
sgoilear Chuimreach, a' cumail a-mach is dòcha gu bheil an t-ainm dìreach a'
ciallachadh "àrd-tìr". Tha dlùth-cheangal aig an t-ainm Eryri ri eachdraidh,
dualchas is cultar na Cuimrigh.

Thàinig an t-ainm Beurla Snowdonia bhon ainm Bheurla "Snowdon" airson Yr Wyddfa.
Anns na Meadhan aoisean chaidh an tiotal "Tywysog Cymru ac Arglwydd Eryri"
(Prince of Wales and Lord of Snowdonia) a chleachdadh gu oifigeil airson
Llywelyn ap Gruffudd, Prionnsa na Cuimrigh. Mus deach a' phàirc nàiseanta a chur
air bhonn, bha "Snowdonia" dìreach a' ciallachadh na roinn bige ann an ceann a
tuath Gwynedd, an àrd-tìr timcheall air Yr Wyddfa agus trì sreathan bheanntan 
eile faisg air, Glyderau, Carneddau agus Moel Siabod. An-diugh tha a' phàirc
nàiseanta "Snowdonia" mu dhà thuras as motha na an roinn tùsail agus tha e a'
sìneadh gu deas gu Meirionnydd. Ach chan eil na beanntan deas air Maentwrog nam
pàirt den phàirc.

Chaidh a' phàirc nàiseanta Parc Cenedlaethol Eryri (Cuimris; Snowdonia National
Park sa Bheurla) a chur air bhonn ann an 1951 agus 's e an treas pàirc nàiseanta
a chaidh a stèidheachadh anns an Rìoghachd Aonaichte. Tha e cho mòr ri 827 mìle
ceàrnach (2,140 km2), agus tha mu 37 mìle (60 km) de na crìochan aige air
iomall-fairge. Tha e a' gabhail a-steach cuid de na beanntan is lochan as motha
a tha anns a' Chuimrigh is ann an Sasainn.

Tha e fo chùram Ùghdarras Pàirc Nàiseanta Snowdonia. Tha prìomh-oifis an
ùghdarrais ann am Penrhyndeudraeth agus tha 18 buill aig an ùghdarras. Air sgàth
's gu bheil a' phàirc suidhichte gu ìre mhòr ann an Gwynedd agus na sìneadh gu
Conwy tha 9 buill à Gwynedd agus 3 buill à Conwy ann mar riochdairean ionadail
agus 6 eile bhon t-Seanadh Nàiseanta na Cuimrigh mar riochdairean nàiseanta.
Eu-coltach ri pàircean nàiseanta ann an dùthchannan eile tha a' phàirc seo a'
gabhail a-steach an dà chuid fearann ann an seilbh phrìobhaideach is ann an
seilbh poblach a bhios uile fo stiùireadh ùghdarras na pàirce.

Tha barrachd na 26,000 duine a' fuireach anns a' phàirc, agus tha Cuimris aig
62% dhiubh. Ged a tha mòran bheanntan ann, tha àiteachas cumanta an seo
fhathast. Tha barrachd na 6 millean luchd-turais a' tighinn don phàirc gach
bliadhna, leis an dàrna leth dìreach a' tighinn dìreach airson latha. Mar sin
tha a' phàirc seo anns an treas àite a thaobh luchd-tadhail ann am pàircean
nàiseanta ann an Sasainn agus a' Chuimrigh.

Tha toll ann am meadhan na pàirce timcheall air a' bhaile Blaenau Ffestiniog,
teis-meadhan chuaraidhean sglèata. Ged a tha sin caran neo-àbhaisteach, rinneadh
a dh'aona-ghnothach e gus cothrom a thoirt do mhuinntir na h-àite, gnìomhasan
beaga a stèidheachadh an àite nan seann chuaraidhean sglèata a bh' ann gu ruige
seo.

Is fheàrr leis an luchd coiseachd an roinn timcheall air beinn Yr Wyddfa. Air
sgàth 's gu bheil an dùthaich seo math airson coiseachd is sreap, tha na
slighean a' fàs caran dòmhail bho àm gu àm, gu h-àraid leis an Snowdon Mountain
Railway a bhios a' dol gu mullach na beinne. Ge tà, tha cuid sligean inntinneach
eile anns na beanntan nas ìsle ann nach eil cho trang.

A measg nan h-àitichean as fheàrr airson coiseachd 's iad: Y Garn san àird an
ear air Llanberis; Mynydd Tal-y-Mignedd san iar air Yr Wyddfa; Moelwyn Mawr san
iar air Blaenau Ffestiniog agus Pen Llithrig y Wrach san àirde a tuath air Capel
Curig. Sa deas tha Y Llethr ann an Rhinogydd, agus Cadair Idris faisg air
Dolgellau tarraingeach don luchd-coiseachd cuideachd.

Uile gu lèir tha mu 1,479 mìle (2,380 km) de chas-cheuman airson coiseachd ann.
A bharrachd air sin tha 164 mìle (264 km) de shlighean ann airson marcachd.

'S e Ionad Sònraichte Glèidhteachais a th' ann an iomall-fairge na pàirce gu
lèir. Tha an t-iomall-fairge a' dol eadar an leth-eilean Llŷn agus an costa ann
am meadhan na Cuimrigh, far a bheil dùin-ghainmhich sònraichte ann.

Bho thùs bha agus tha coilltean ann le craobhan eadar-dhealaichte. 'S e an
darach neo-ghasagach (quercus petraea) a' chraobh as cumanta a th' ann. Tha
craobhan beithe, craobhan-uinnsinn (fraxinus excelsior), caorainn (sorbus) is
craobhan-calltainn rim faicinn cuideachd. Bha prògraman coilltearachd ann agus
thogadh coille chònach mar Gwydir Forest faisg air Betws-y-Coed, ach a-nis
leigear na craobhan a' fàs gu nàdarra a-rithist.

'S e Eryri a tuath an t-àite a-mhàin ann am Breatainn far a bheil an Snowdon
lily a' fàs. Agus 's e sin an t-àite a-mhàin air feadh an t-saoghail, far a
bheil an Snowdonia hawkweed (Hieracium snowdoniense) a' fàs.

Tha pàirt mhòr den phàirc nàiseanta ainmichte mar Ionad de Shuim Shònraichte
Shaidheansail (ISSS), Tèarmann-nàdair Nàiseanta, Ionad Sònraichte
Glèidhteachais, Arainn Glèidhteachais Shònraichte, bith-chruinne neo air a dhìon
a rèir Cùmhnant Ramsar.

Ach tha trioblaidean ann cuideachd air sgàth 's gu bheil cus ròsan-craobh
(Rhododendron ponticum) ann. Tha iad a' fàs cho luath nach eil cothrom fàis ann
airson nan luibhean ionadail. A bharrachd air sin tha fungas puinnseanach a'
thiginn còmhla ris na ròsan-craoibhe, fungas a mhaireas beò fhad seachd bliadhna
san talamh agus a chuireas bàs air na luibhean eile.

Tha gu bhith 20% dhen fhearann ann an Eryri dìonta le laghan glèidhteachais leis
an dàrna leth dhiubh mar Ionad Sònraichte Glèidhteachais.

Tha beathaichean a tha gann a' fuireach an seo. Chithear feòcallain, dobhrain
agus gobhair fhiadh an seo ged nach fhacas an taghan (martes martes) fad cuid
bhliadhnaichean. 'S e Eryri an t-àite a-mhàin ann am Breatainn far a bheil an
Snowdon beetle (Chrysolina cerealis) a' fuireach, daolag le gach dath sa
bhogha-fhrois.

'S e aon de na h-àitichean as fliuiche anns an Rìoghachd Aonaichte a tha ann an
Eryri le Crib Goch mar àite as fliuiche. Airson na 30 bliadhna sa chaidh bha an
cuibheas bliadhnail de dh'uisge mu 4473 mm (176.1 in) an seo.



https://gd.wikipedia.org/wiki/Eabhraig

'S e baile eachdraicheil ann an Siorrachd Eabhraig a th' ann an Eabhraig,
aithnichte cuideachd mar Iorc a rèir GOC, aig a bheil seann bhalla air a
thimcheall. Tha am baile air a shuidheachadh far am bi dà abhainn (Ouse agus
Foss) a' coinneachadh. Tha am baile ainmeil air sgàth eachdraidh beartaich, a
chionn 's gu bheil e mu 2,000 bhliadhna dh'aois.

Shuidhicheadh am baile mar Eboracum ann an AD 71 leis na Ròmanaich is b' e fear
an dà phrìomh-bhailtean de Breatainn Ròmanach air fad'. Fad an tràth seo, chaidh
iomadh daoine eachdraidheil, mar Constaintìn Mòr, a chomannach leis a' bhaile.
Riaghaileadh an rìoghachd Ròmanach air fad' bho Eabhraig fhèin fad' dà bhliadhna
le Septimus Severus.

Às dèidh teachd nan Angles, chaidh ainm ùr Eoferwic a chuir air a' bhaile, is
chleachdadh e mar prìomh-bhaile na rìoghachd Northumbria. Fhuair na Lochlannaich
grèim air a' bhaile ann an 866, is chuir iad an t-ainm Jórvík air a' bhaile
fhèin is sgìre fada nas fharsainge eile air a' thaobh thuath Shasainn. Mun
bhliadhna 1000, dh' ainmeachadh am baile mar York.

Dh'iarr Ridseard I Shasainn air Eabhraig mar prìomh-bhaile Shasainn air fad' ach
mus an do rinn e a' chùis a dhèanamh, chaidh e a chuir à dreuchd. Às dèidh
cogaidhean nan Ròsan, thug Eabhraig taigh do Chomhairle an Tuath is
dh'aithneachadh e mar prìomh-bhaile taobh tuath na dùthcha. B' ann às dèidh na
h-Aisige a thòisich cudthrom poilitigeach a dhol a taobh. 'S e mòr-roinn
Eabhraig a th' ann tè an dà roinn eaglaiseil, ri taobh Canterbury.

Bho 1966 's e teirm Baile Eabhraig a bhios ag ainmeachadh sgìre ùghdarrais a'
gabhail a-steach sgìrean tuatheil thairis crìochan traidiseanta a' bhaile. Tha
sluagh de 137,505 anns a' bhaile fhèin, ged a bhios 184,900 de dhaoine anns an
ùghdarras air fad'. Aig an àm seo, bidh meadhan a' bhaile, taobh a-staigh nam
ballaichean mòra, na h-àite thurasachd chudthromaich, far an deach iomadh
luchd-chèilidh à gach ceàrnag an t-saoghail.



https://gd.wikipedia.org/wiki/Dail_Riata

B' e seann rìoghachd Gàidhealach a bha ann an Dail Riata (gu tric "Dalriada" neo
"Dalriata" sa Bheurla). Chaidh a stèidheachadh air an aon talamh ri siorrachd
Earra-Ghaidheal an latha an diugh. Chaidh aonadh a chur air bonn eadar an
dùthaich seo agus rìoghachd nan Cruithneach den ainm Pictavia fo Coinneach mac
Ailpein, Rìgh nan Gàidheal, anns a' bhliadhna 843.

Anns an an ceathramh linn tha na seanachaidh agus luchd eachdraidh an dùil gun
d'thànaig dream mhòr de dhaoine Ceilteach gu taobh an iar na h-Alba bho
rìoghachd ann an ceann a tuath Èirinn den ainm Dail Riata. 'S iad na Gàidheil a
bha seo agus 's iad a stèidhich rìoghachd Dail Riata ann an Earra-Ghaidheal agus
,an ceann còir air ceithir linn eile, a sheas le na Cruithnich fo aon rìgh
airson an dùthaich ùr den ainm Alba a bhonn-shuidhicheadh.

Tha e coltach gun dàinig na h-Albannaich a dh'Alba ann an trì buidhnean bheag fo
thriùir cheann-feadhna. 'S e Fearghas, Latharna agus Aonghas a bh' air na trì
cheannardan ud agus ghabh iad sealbh air Ceann Tìre, Latharna agus Eilean Ìle
leis an luchd-leanmhuinn aca. Cha robh cus trioblaid a' feitheamh dhaibh oir bha
beag shluaigh a' fuireach air taobh siar na h-Alba aig an àm ud agus tha sinn an
dùil gun robh na Cruithnich dòchasach cuideachadh fhaighinn bho na h-Albannaich
an aghaidh na naimhdean aca gu deas. Chaidh Fearghas a chrùnadh ‘na Ard-Rìgh
agus bha an dithis eile, Latharna agus Aonghas, nan àrd-rìghrean thairis air an
fhearann air an do ghabh iad sealbh.

Bha na h-Albannaich a' cumail gu creideamh Chrìosd man àm a ghluais iad a
dh'Alba agus an Naomh Pàdraig air an Impireachd ann an Èirinn. 'S ann bho
rìghrean Dhail Riada a dh'fhàs Eilean Idhe gu bhith na chridhe airson an
creideamh agus eaglais Chrìosdaidh ann an taobh a tuath Breatainn. Bha è ainmeil
airson na manaich aige mar Naomh Calum Cille agus bhiodh rìghrean bho iomadach
dùthaich air an tìodhlaiceadh ann. Bha an eilean gu math ainmeil airson foghlam,
na sgrìobhaidhean sgoileireal agus an ealan aig Abaid Idhe.

'S e Coinneach mac Ailpein an Rìgh mu dheireadh aig Dail Riada oir chaidh an
Rìoghachd ùr Alba a stèidheachadh ann an 843 leis fhèin mar Rìgh.



https://gd.wikipedia.org/wiki/D%C3%B2mhnall_Ruadh_Chor%C3%B9na

B' e bàrd a bh' ann an Dòmhnall Ruadh Chorùna, no Dòmhnall Dòmhnallach (9 an
t-Iuchar 1887 - 13 an Lùnasdal 1967).

Rugadh e ann an Corùna air Cladach a' Bhaile Shear ann an Uibhist a Tuath. Bha
am baile air ainmeachadh mar chuimhneachan air a shinn-seanair a bha na
shaighdear aig Corùna san Spàinn ann an 1809.

Nuair a dh'fhàg Dòmhnall Sgoil Chàirinis ghabh e anns a' mhailisi. Chaidh e don
Fhraing ann an rèisimeid nan Camshronach anns a' Chogadh Mhòr far an deach a
leòn aig Blàr an Somme. Ged a thilleadh dhachaigh e fhad 's a bhathar ga
leigheas thill e don Fhraing. 'S ann mun Chogadh a tha na dàin as ainmeile aig,
nam measg 'Air an Somme', 'Illean, March at Ease', 'Òran Arras' agus 'An Eala
Bhàn'.

Nuair a thàinig e dhachaigh às an Fhraing phòs Dòmhnall Anna NicDhòmhnaill (Anna
Ruairidh 'ic Nèill) agus bha dithis chloinneadh aca. Bha Dòmhnall ag obair na
chlachair agus tha a shàr-obair ri faicinn fhathast ann an corra thaigh an
Uibhist a Tuath. Sgrìobh e tòrr bàrdachd mu chùisean coimhearsnachd agus mu
shealg agus nàdar mun àm seo agus na sheann aois theann e ri òrain agus
laoidhean spioradail.



https://gd.wikipedia.org/wiki/D%C3%B2mhnall_Mac_an_De%C3%B2ir

B' e neach-poileataigs na h-Alba a bha ann an Dòmhnall Mac an Deòir (Dòmhnall
Deòireach/Donald Dewar). B' esan a' chiad Prìomh Ministear aig Alba.

Rugadh e ann an Glaschu agus chaidh e gu Acadamaidh Glaschu agus an uairsin gu
Oilthigh Glaschu. 'S ann aig Oilthigh Glaschu a choinnich e Iain Smith, a bha às
déidh sin 'na cheannard aig Pàrtaidh Làbarach na h-Alba, aig comunn deasbaid an
oilthigh.

Bha e na bhall de Phàrtaidh Làbarach na h-Alba agus den Phàrtaidh Làbarach
Breatannach bho aois òg. Fhad 's a bha e ag obair ann an Glaschu mar neach-lagha
chaidh a thaghadh 'na Bhall-Phàrlamaid airson an roinn-taghaidh Obar Dheathain a
Deas, aig aois 28, anns an taghadh coitcheann 1966. Ann an 1970 dh'fhàg a bhean
ʼs màthair an dithis cloinne e airson am fear-lagha Albannach Derry Irvine. Cha
do rèitich an dithis fear a-riamh ged a bha iad còmhla anns an aon Chaibineat
ann an 1997. Cha do phòs e a-rithist. Cuideachd ann an 1970 chaill e a
chathair-pàrlamaid anns an taghadh coitcheann 1970.

Thug e greis a mach a poileataigs anns na seachdadan ach thill e ann an 1978 mar
Ball-Phàrlamaid roinn-taghaidh ann an Glaschu. Dh'èirich e gu luath troimh na
h-ìrean agus ann an 1984 bha e ʼna bhall den chaibineat dùbhlanach.

Ann an 1997 nuair a bhuannaich am Pàrtaidh Làbarach an taghadh coitcheann rinn
Tony Blair e ʼna Rùnaire Stàite na h-Alba. Anns an dreuchd seo b' urrainn dha
cumail air leis aʼ phròiseact a thòisich Iain Smith mus do bhàsaich e - Achd na
h-Alba. Thòisich agus bhrosnaich e an tiomnadh chumhachdan agus ann an 1999
thàinig an obair a rinn e gu buil nuair a fhuair Alba a ciad Phàrlamaid airson
300 bliadhna, agus chaidh esan a thaghadh mar Phrìomh Mhinistear. Chaidh e
cuideachd taghadh mar Bhall Pàrlamaid airson Glaschu Fearann Anna.

An obair mhór a bha e air dèanamh airson a' Phàrlamaid seo fhaighinn, thòisich e
aʼ cur dragh air shlàinte agus bha aige ri obair-lannsa cridhe fhaighinn anns a'
Chèitean 2000. Air 10 an Dàmhair sa bhliadhna sin bha call-fala mòr aige na
cheann. Bhàsaich e an ath latha ann an Ospadail Coitcheann an Iar ann an Dùn
Èideann. Bha an tìodhlacadh aige ann an Cathair-eaglais Glaschu agus bha bròn
ann nach fhacadh sa bhaile roimhe airson neach-poileataigs. Chaidh a chorp a
losgadh agus a luaithre a sgapadh aig Ceann Loch Gilb.



https://gd.wikipedia.org/wiki/Cuimhneachan-s%C3%ACthe_Hiroshima

Gheibhear Cuimhneachan-sìthe Hiroshima （広島平和記念碑）, ris an abrar Cuach-mhullaich
a' Bhoma Dadamaich no Genbaku Dōmu （原爆ドーム）, ann am Pàirc Cuimhneachan na Sìthe
ann an Hiroshima, san Iapan. Chaidh inbhe làrach-dualchais na cruinne a thoirt
dha le UNESCO an 1996. Tha an làrach mar chuimhneachan air casgradh nan daoine a
bha a' fuireach ann nuair a spreadh boma atamach os cionn a' bhaile air 6mh an
Lùnastal, 1945. Thathar ag ràdh gun deach còrr is 70,000 duine a mharbhadh sa
bhad, 's gun do bhàsaich 70,000 eile ri linn nan leòntan a dh'fhuiling iad bhon
rèididheachd, ach dha-rìribh, chan eil fhios cinnteach cò mheud a bhàsaich sa
chiad dol a-mach, oir sna seachdainean ron ionnsaigh bha na mìltean de mhuinntir
na sgìre timcheall Bhaile Hiroshima air thighinn ann gus cuideachadh le leagail
thogalaichean agus, le rèiteachadh an àite an dèidh sin. Mar sin dheth, bha gu
leòr a bharrachd air an àireamh-shluaigh de 350,000 duine anns a' bhaile aig àm
leagail a' bhoma smùirneanaich.



https://gd.wikipedia.org/wiki/Coirce

'S e a th' ann an coirce (avena sativa) seorsa gràn no sìol a thathas a' fàs
airson a' phòir aige. Thathar ga chur airson connlach do bheathaichean, (gu
h-àraid sprèidh is eich), agus airson biadh a dhèanamh do dhaoine, mar
eisimpleir mìn-choirce, no coirce air a phronnadh le inneal.

Tha coirce an latha an-diugh (avena sativa) agus mion-bhàrr eile (avena
byzantina) a' buntainn ri coirce-fiadhain (avena sterilis). Thathar dhen bheachd
gun tàinig e à sgìre sa Mheadhan-Ear, a' gabhail a-steach pàirt dhen Èiphit.

Tha coirce ga fhàs air feadh roinnean tlàth. Chan eil ach teas ìosal a dhìth air
as t-samhradh, agus seasaidh e ro uisge nas fheàrr na gràn eile mar
chruithneachd, seagal no eòrna. Mar sin dheth, tha e na bhàrr bunaiteach ann an
àiteachan far am bheil samhraidhean fliuch fionnar mar iar-thuath na Roinn
Eòrpa, agus fiù 's cho fada tuath ri Innis Tìle. Tha eachdraidh mhòr aig coirce
ann an Alba. 'S e lus bliadhnail a th' ann, agus thèid a chur aon chuid as
t-fhoghar (airson buain deireadh an t-samhraidh), no as t-earrach (airson buain
tràth an fhoghair).

'S iomadh bhiadh a bhathas agus a thathas a' dèanamh de mhìn-choirce ann an
Alba.

Tha aran-coirce no bonnach na bhiadh cumanta fhathast ann an Alba. 'S iomadh
chomas a th' aca; thèid a ghabhail le brot an àite aran, airson biadh na maidne
le silidh. Is tric a bhios daoine gan gabhail le càise, agus tha iad ri fhaicinn
air clàran taighean-bidhe cuideachd. Tha aran-coirce air a dhèanamh de
mhìn-choirce garbh, beagan geir, salainn, agus uisge teth. Thathar ga fhuine ann
an àmhainn, no ga bhruich air greideal.

Tha caochladh thionndaidhean de dh'ullag. 'S e mìn-choirce tioram le siùcar a
th' ann an ullag Siorrachd Rois an Iar a bhathas a' toirt do chloinn air an
annas. 'S e mìn-choirce ùr-bhleithte, measgaichte na dhòrlach le uisge, bainne
no uisge-beatha a th' ann an ullag Ghallaibh, Chataibh agus Leòdhais. Bhathas ga
ghabhail gun a bhith ga fhuine idir. An dèidh sin agus na dhèidh, tha tionndadh
eile air ullag. Sìol eòrna a bhathas a' caoineachadh ann am poit, cho luath 's a
bha e air a bhuain, gus an robh e donn. Bhathar an uairsin ga bhleith air a'
bhrà, a' cur uisge teth ris agus salann.

'S e mìn-choirce agus uachdar a th' ann an stapag-bharra; le siùcar air a chur
ris uaireannan.

Tha crannachan na mhìlsean de mhìn-choirce grèidhte, uachdar, mil, uisge-beatha
agus sùbhagan-craoibhe. Gun sùbhagan-craoibhe, 's e dìreach stapag a bhios air.
Tha crannachan measail air feadh na h-Alba, agus gheibhear diofar thionndaidhean
air, mar eisimpleir le aran-milis anns a' bhàrr aig an taigh-bìdh ainmeil The
Three Chimneys anns an Eilean Sgitheanach.

'S e brot de mheòg air a thiughachadh le mìn-choirce a th' ann an eanraich no
brot-eanraich.

'S e deoch de mhìn-choirce ga chur mun cuairt ann an uisge fuar a th' ann am
fuarag. 'S e an aon rud a bh' ann an deoch-gheal a bhite a' toirt dhan bhò.

'S e deoch de mhìn-choirce, salann agus uisge goileach a th' ann an stiùireag.
Tha e tana mar dheoch-bhrochain, seach tiugh mar bhruthaist. Bhite ga sìoladh
agus ga toirt chun bhò.

'S e deoch de mhìn-choirce, siùcar no mil agus uisge-beatha a th' ann an ròmag.
Bidh uachdar air a chur ris uaireannan.



https://gd.wikipedia.org/wiki/Coinneach_I_na_h-Alba

'S e rìgh Albannach a bha ann an Coinneach I na h-Alba (no Coinneach Cruaidh
MacAilpein no An Ferbasach).

Phòs seanair Choinnich, Eoch (air a neo Achaius ann an Laideann), bana-phrionnsa
Chruithneach den ainm Unguia – nighean Rìgh nan Cruithneach Unguis. Mar seo bha
ceangal aig Alpean agus a mhac, Coinneach, ri teaghlach rìoghail nan
Cruithneach.

Ged a bha càirdeas eadar Rìgh nan Sgaothaich (air a neo Gàidheal neo Scoti san
Laideann) agus Rìghrean nan Cruithneach, cha robh a mhòr-shluagh Cruithneach no
na h-uaislean aca deònach an leigeal a-steach mar tighearna. Nuair a chaidh na
Lochlannaich is na Cruithnich a chogadh an aghaidh a-chèile, chaisg Coinneach a
làmh an àite a dhol a chuideachadh nan Cruithneach – seo ged a bha fios aige gum
biodh dùil aig na Lochlannaich cumhachd fhaighinn air dùthaich nan Gàidheal (ris
an canar Dail Riata) an dèidh dhaibh sgrios a dhèanamh air arm agus uaislean nan
Cruithneach.

Thuit Rìgh nan Cruithneach – Uen – agus a bhràthair Bran a chogadh na
Lochlannach agus còmhla riutha bha mòr-bhàs ann am measg nan uaislean is
tighearnan Cruithneach eile.

Agus 's ann mar seo a thàinig an dà rìoghachd – Dal Riada agus Pictavia mar a
chanar ann an Laideann – ri chèile agus thòisich eachdraidh ar dùthcha fhèin,
Alba.



https://gd.wikipedia.org/wiki/Coimisean_Napier

'S e coimisean den riaghaltas a bh' ann Coimisean Napier ann an 1883. Chaidh a
chruthachadh fo stiùireadh an Uasail Napier gus sgrùdadh air suidheachadh nan
croitearan agus coitearan air a' Ghàidhealtachd.

Bha suidheachadh na Gàidhealtachd aig deireadh an 19mh linn glè dhuilich. Bha
mòran de chroitearan ann am bochdainn, bha na mìltean air fàgail thairis air a’
chuan agus bha daoine fhathast air am fuadachadh a-mach às na bailtean aca gus
tuathanasan chaorach a chruthachadh nan àite agus a chur air croitearan a dhol a
dh’iasgachd. Bha màl a’ dìreadh fhad ’s a bha meudachd an fhearainn a’ cromadh.
Bha na daoine gu tùr eisimealach air na h-uachdarain agus cha robh cothrom aca
am beatha fhèin a stiùireadh. Cha robh tèarainteachd sam bith aca air an
fhearann. Aig an aon àm ann an Èirinn thòisich croitearan air a bhith
soirbheachail an aghaidh uachdaran le sgur màl a phàigheadh. Leis a’ bheachd
Èireannach chuir croitearan ann an Cille Mhoire san Eilean Sgitheanach romhpa
sgur am màl a phàigheadh agus mu dheireadh thall, às dèidh strì fhuair iad màl
25% na b’ ìsle ann an 1881.

Thachair an ùpraid as ainmeile, Blàr a' Chumhaing, anns a’ Bhràighe ann an 1882.
Bha croitearan anns a’ Bhràighe air eisimpleir Cille Mhoire, anns an Eilean
Sgitheanach, a leantainn agus dhiùlt iad màl a phàigheadh. Ann an 1883 chaite na
b’ fhaide agus dh’iarr croitearan Gleann Dail an talamh air ais a chaidh a
thoirt air falbh bhuapa anns na bliadhnaichean ron sin. Ged a chaidh cuid
dhaoine dhan phrìosan, cha robh neart gu leòr aig a’ phoileas fìor stad a chur
air Ùpraid nan Croitearan. Cha b’ e an fheadhainn seo a-mhàin a thòisich strì
air a’ Ghàidhealtachd gus an còirichean a bhuannachadh, agus leis an aimhreit a’
fàs, bha èiginn air an riaghaltas rannsachadh air na trioblaidean, cuideachd air
sgàth ùidh phoblach anns na tachartasan agus air sgàth na thachair ann an
Èirinn.

Le sin chaidh coimisean a chur an cèill leis an riaghaltas gus sgrùdadh air
suidheachadh eaconomaigeach agus sòisealta nan croitearan agus coitearan air a’
Ghàidhealtachd aig deireadh na 19mh linn. ’S e An t-Uasal Napier ceann a’
choimisean agus Calum MacNèill an Rùnaire. Chaidh iad timcheall air a’
Ghàidhealtachd bhon Chèitean 1883 agus dh’èist iad ri 775 duine (a’ mhòr-chuid
anns a’ Ghàidhlig) ann an 61 àite. Chaidh a h-uile rud a sgrìobhadh sìos gu
mionaideach agus eadar-theangachadh. Chaidh fhoillseachadh ann an 1884 anns a’
Bheurla. ’S e obair fîor chudromach a rinn Coimisean Napier airson na
Gàidhealtachd. B’ e sin a’ chiad turas a bha ùidh phoblach anns a’
Ghàidhealtachd agus ann an suidheachadh nan daoine, agus a’ chiad turas a chaidh
oidhirp a dhèanamh faighinn a-mach mu dheidhinn seo. ’S e fianais cudromach a
th’ anns na h-agallamhan, chan ann dìreach air sgàth ’s gun deach an dèanamh le
mòran daoine air feadh na Gàidhealtachd ach gu h-àraidh air sgàth ’s gu bheil
iad cho mionaideach agus air an innse leis na croitearan fhèin. Bha an coimisean
ag iarraidh gum faigh gach duine ann an Alba cothrom an aithisg a leughadh agus
gum biodh leth-bhreac de na leabhraichean anns gach leabharlann.

Às dèidh an sgrùdaidh rinneadh planaichean leasachaidh gus beatha nan croitearan
a dhèanamh nas fheàrr. Chuir iad cuideam àraid air ceist an fhearainn. An
toiseach, ann an 1885 fhuair croitearan cead pàirt a ghabhail ann an taghadh
poilitigeach. Mar sin dh’fhàs ùidh phoilitigeach aig na Gàidheil agus neart
cùisean atharrachadh anns an sgìre. Chaidh Achd na Croitearachd (1886) a
dhèanamh ann an 1886 agus airson a’ chiad turas fhuair croitearan còirean air an
talamh. Mu dheireadh thall, fhuair iad tèarainteachd air an fhearann air an robh
iad a’ fuireach agus an còir ga chur air adhart gu ball an teaghlaich. Fhuair
iad dìoladh airson leasachaidhean a rinn iad air a’ chroit nuair a dh’fhàgadh
iad. Thòisich Coimisean nan Croitearan, cuairt an fhearainn, gus màl a chumail
reusanta.



https://gd.wikipedia.org/wiki/Caisle%C3%A1n_an_Bharraigh

‘S e baile meadhanach ann an Contae Mhaigh Eo, sa Chúige Chonnacht an Èirinn a
th’ann an Caisleán an Bharraigh. Tha e suidhichte eadar Loch Cuilinn agus Loch
Chaisleán an Bharraigh, ann am meadhan na Siorramachd (Gaeilge: Contae), 224km
air falbh bho Chorcaigh, 66km bho Ghaillimh agus 209km bho Bhaile Átha Cliath,
prìomh-bhaile na dùthcha. Tha 11,891 duine a’ fuireach an seo.

Chaidh am baile agus an caisteal a stèidheachadh ann an 1235 le ridire Normanach
air an robh De Barra agus fhuair am baile a chuid chòirichean bhon Rìgh Seumas
VI ann an 1613. Chuir na Gàidheil agus feachdan na Frainge ruaig air Arm na
Breatainne ri linn Ar-a-mach na Frainge agus Ar-a-mach Comann nan Èirinneach
Aonaichte (Gaeilge: Cumann na nÉireannach Aontaithe), ann an 1798. Bha am buaidh
a thugadh air Gearrasdan nan Gall cho làidir is iad nan ruith air falbh cho
luath aig peilear dearg am beatha mar eich, gun tugadh Rèisean Chaisleán an
Bharraigh air a’ Chath siud. Chaidh Lìg Nàiseanta Fearann na h-Èireann (Gaeilge:
Conradh na Talún) a chuir air dòigh anns a’ bhaile air an 21 an Dàmhair 1879, le
Mícheál Mac Dáibhéid, a bhuineadh don tSráid, baile beag eile sa sgìre. Dh’fhàs
am baile na bu mhotha fad na 90an is toiseach na 21mh Linn le cuideachd bho
luchd-poileataigs-ionadail, gu h-àraidh bho Éanna Ó Coinnigh, a tha na Taoiseach
an latha an-diugh.



https://gd.wikipedia.org/wiki/Burgos

’S e baile mòr faisg air Vitoria-Gasteiz ann an cridhe na Spàinne a th’ ann am
Burgos (IPA: burɣos). Tha e suidhichte aig 859m os cionn ìre na mara, 224km air
falbh bho Mhadrid, prìomh-bhaile na Spàinne, agus 618km bho Bharcelona. Tha
179,906 daoine a’ fuireach ann am Burgos. A bharrachd air sin, ‘s e
prìomh-bhaile na Roinne Burgos a th’ann cuideachd.

Tha a h-uile coltas ann gur ann à burgus ann Laideann - às a' Ghreugais Πύργος
(pyrgos) airson tùr - a tha ainm a' bhaile. A bharrachd air sin, tha an
t-eileamaid gu matha cumanta ann an Castilla. B' e Caput Castellae (Gàidhligː
Ceann a' Chaisteil) a chanadh ris nuair a bha an sgìre fo bhuaidh nan Ròmanach.
A dh'aindeoin sin, tha cuid a' ràdh nach eil sin idir ceart agus gur ann à baurg
ann an Gotais a tha e, eadar na Ròmanaich agus na h-Arabaich.

B' e na Ceilt-Ibearaich o shean a stèidhich am baile agus b' ann leotha a bha an
t-àite nuair a ràinig na Ròmanaich. Bha am baile agus an sgìre fo bhuaidh nan
Ròmanach fad linntean, mar phàirt Hispania Citerior agus an uair sin Hispania
Tarraconensis. Chruthaich Diego Rodríguez Porcelos caisteal an seo ann an 884,
air na crìochan eadar na Muslamaich agus Crìostaidhean. Mar a b’àbhaist san
Spàinn, chuireadh ainm a’ bhaile air an roinn nuair a chaidh a stèidheachadh ann
an 1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936. Stèidhichte Francisco Franco a phrìomh-bhaile an seo gu
ruige deireadh a' chogaidh.

A rèir figearan an Riaghlatais, 's e an t-Iuchar agus an Lùnasdal na mìosan as
teotha agus 's e am Faoilleach a' mhìos as fhuaire ann am Burgos. Cha tuit ach
476mm de dh'uisge air a' bhaile fad na bliadhna - 551mm nas lugha na
Steòrnabhagh - leis gur e àite àrd tioram a th' annː



https://gd.wikipedia.org/wiki/Buaidh_an_taigh-ghloine

Tha an buaidh an taigh-ghloine, air lorgadh a-mach a' chiad le Joseph Fourier
ann an 1824, agus air rannsachadh gu h-àireamhail a' chiad le Svante Arrhenius
ann an 1896, 'na seòladh gum teasaich àile planaid le.

Tha buaidhean an taigh-ghloine aig Corg, ribhinn (planaid) agus colainn speurach
eile le àileachan (mar Titan), ach air sochar bheir an còrr an ailt seo iomradh
air a' chùis na Talmhainn.

Sa' bhruidhinn chumanta, faodaidh an facal buaidh an taigh-ghloine air
chleachdadh a bhith a thoirt iomradh a bharrachd air a' bhuaidh an taigh-ghloine
nàdarra, a tha a' bhuaidh an taigh-ghloine gun tachair gu nàdarra air Talamh, no
air a' bhuaidh àrdaichte (duine-gineach) an taigh-ghloine, gun tig gu crìoch às
a' ghnìomhadh nan daoine daonna (seallaibh cuideachd blàthachadh na cruinne).
Tha a' chùis shean air ghabhail ri le gu lèir; tha air ghabhail ri a' chùis leis
a' chuid as motha nan eòlaichean, ged th' ann cuid chonnspaid (seallaibh beachd
na h-eòlaidheachd air an atharrachadh na h-aimsire agus creidsinn nan
atharrachaidhean ùra na h-aimsire).



https://gd.wikipedia.org/wiki/Bliadhna_a%27_Phrionnsa

'S e "Bliadhna a' Phrionnsa" no "Bliadhna Theàrlaich" a bh' aig na Gàidheil air
Ar-a-mach nan Seumasach 1745-1746 fon Prionnsa Teàrlach Stiùbhart, an iomairt mu
dheireadh aig na na Seumasaich. Bha Gàidheil air gach taobh ach 'siad a bh' anns
a' chuid a bu motha dhen arm Seumasach; agus eadar 1/3 gu 2/3 dhen arm Dìlseach
cuideachd. Chaidh an latha air na Seumasaich ged a rinn iad sabaid treun agus
lean sin gu droch dhìol air na Gàidheil, air feadh na Gàidhealtachd.

Nuair a thàining Teàrlach Stiùbhart do dh'Èirisgeigh, dh'innis na tighearnan
Gàidhealach dha nach robh cothrom buaidhe ann gun cuideachdadh nam Frangach.
Dh'fhàillich aramachan ann an 1688-1690, 1715 (Bliadhna Sheumais), agus 1719.
Gidheadh, bha mòran Gàidheil air an robh miann riaghaltais Sheumasaich fhathast.
'S aonar dhiubh a bha ann an Raghnall Dòmhnallach, bràthair tighearna Chinn Loch
Mhùideart agus seann-ghaisgeach Bliadhna Sheumais. Bha na fhear-thaic Dhalabroig
(ann an Uibhist a Deas), de cheann-cinnidh nan Ràghnallach. Tharraing e
claidheamh agus thuirt e, "I will! I will! though not another man in the
Highlands should draw a sword; I am ready to die for you!"

Chaidh iad do Ghleann Fhionghain; b' ann an seo a thogadh am bratach Seumasach
an àrd 19 an Lùnastal. A rèir beul-aithris, sheinn Alasdair mac Mhaighstir
Alasdair òran aige "Teàrlach mac Sheumais," ged a bhitheadh mì-chòrdail ris an
teacsa. Sin tòiseachadh an aramach.

Bha Alasdair mac Mhaighstir Alasdair na chaiptean ann an arm Seumasach agus na
oide a' Phrionnsa. Is iomadach òran-brosnachaidh a rinn e an adhbhar nan
Seumasach.



https://gd.wikipedia.org/wiki/Bilbao

‘S e baile uabhasach mòr agus port gu math cudromach ann an ceann a tuath na
Spàinne a th’ ann Bilbo neo Bilbao. Thathar dhen bheachd gur ann às a’ Bhasgais
Bil-Ibaia-Bao, a tha a’ ciallachadh Caladh na h-Aibhne, a th’ann an t-ainm, ged
a tha feadhainn eile a’ cumail a’ dol gur e dìreach ainm Spàinntis a th’ann,
Bello Vado (Àite-coise Brèagha). Chaidh am baile a stèidheachadh ann an 1300.
Tha Bilbao suidhichte eadar 19m agus 689m os cionn ìre na mara (33m ann am
meadhan) faisg air a' bhàgh Biscay, ri taobh inbhir na h-aibhnichean Nervión
agus Ibaizabal. Tha Bilbao 329km air falbh bho Mhadrid, prìomh-bhaile na
Spàinne, agus 50km bho Vitoria-Gasteiz, prìomh-bhaile Dùthaich nam Basgach Tha
353,187 daoine a’ fuireach ann am Bilbao, am baile as motha ann an Dùthaich nam
Basgach, agus an 10mh baile as motha na Spàinne. A bharrachd air sin, 's e
prìomh-bhaile na Roinne Bizkaia a th'ann cuideachd.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann am Bilbao. Tuitidh 1131mm de dh'uisge air a'
bhaile fad na bliadhna - dìreach 42mm nas lugha na Steòrnabhagh (1173mm) - leis
gur e àite uabhasach fliuch a th' ann, an taca ri àiteachan eile san Spàinn.



https://gd.wikipedia.org/wiki/Anton_Corbijn

'S e sgrìobhadair, dealbhadair chamara agus stiùiriche fiolmaichean ainmeil às
Na Tìrean Ìsle a th' ann an Anton Corbijn (ainm slàn: Anton Johannes Gerrit
Corbijn van Willenswaard, IPA: ˈɑntɔn kɔrˈbɛin, Strijen, 20 an Cèitean 1955).

'S e ministear na h-Eaglaise Pròsdanach a bh' ann athair agus banaltruim a bh'
ann a mhàthair. B' e neach-teagaisg ealain a bh' ann a sheanair agus tha a
bhràthair òg, Maarten, na dhealbhadair chamara cuideachd. Fhuair Anton a chuid
fhoghlaim ann an Groningen far an do thoisich e ri dealbhan a dhèanamh ann an
1975. Chunnaic e seinneadair air an robh Herman Brood a’ gabhail òrain ann an
taigh-cofaidh, rinn e dealbhan agus dh’fhàs an dithis uabhasach ainmeil air
feadh na dùthcha air sgàth cho ealanta 's a bha a chuid obrach. Tha Corbijn air
obair le mòran dhen luchd-ciùil as ainmeile aig ìre eadar-nàiseanta fad na 80an,
na 90an agus toiseach an 21mh Linn, ach 's e na dealbhan a rinn e fad 30
bliadhna còmhla ri U2 a th' ann a chuid obrach as cliùitiche co-dhiù. A
bharrachd air dealbhan, tha Corbijn air tòrr bhideothan ciùil a dhèanamh,
feadhainn airson Depeche Mode nam measg, agus tha e air fiolm neo a dhèanamh
cuideachd.



https://gd.wikipedia.org/wiki/Alfonso_L%C3%B3pez_Michelsen

B’ e fear-lagha, sgoilear agus neach-poileataigs à Coloimbia a bh’ ann an
Alfonso López Michelsen (Bogotá, 30 an t-Ògmhios 1913 – ibidem, 11 an t-Ògmhios
2007). Bha e na cheann-suidhe na dùthcha eadar 7 an Lùnastal 1974 agus 7 an
Lùnastal 1978. Bha athair, Alfonso López Pumarejo, na cheann-suidhe dà thuras
roimhe, eadar 1974 agus 1978, agus an uair sin bho 1942 gu 1946. Phòs e aig
Cecilia Caballero Blanco ann an 1938 agus rug i triùir duine-cloinne dha. S' e
boireannach uabhasach ainmeil a th’ innte, a rinn tòrr airson nam ban agus an
cuid chòirichean.

A bharrachd air bliadhna na chomhairliche airson Engativá (1938) cha do rinn e
càil ann am poileataigs mus robh e 40 bliahdna a dh' aois. B' fheàrr leis a
bhith an lùib nan oilthighean agus bha e na cheann-suidhe an Universidad Libre.
Chuir an teaghlach seachad bliadhnaichean nam fògarraich thall thairis aig àm na
deachdaireachd aig Gustavo Rojas Pinilla, ach cha do thill iad mus leig esan a
dhreuchdan ann an 1957. An ceann dà bhliadhna chaidh gluasad poileataigeach a
stèidheachadh le seann oileanaich aige, air an robh an MLR. Sheas e an aghaidh
Guillermo León Valencia ann an 1962 airson na buidhne sin, ach chaill e.
Bhuannaich e mu dheireadh thall ann an 1974. Dh'fhàgadh airsan nach robh e rag a
thaobh luchd-reic dhrogaichean agus gu robh e gu math dluth air Na Stàitean
Aonaichte.



https://gd.wikipedia.org/wiki/Ailig_Salmond

Bha e 'na Phrìomh-Mhinistear ann an Riaghaltas na h-Alba, bhon Chèitein 2007 gu
ruige 19 an t-Samhain 2014

Rugadh agus thogadh e ann an Gleann Iucha agus bha e na oileanach aig Oilthigh
Chill Rìmhinn far an do dh'ionnsaich e eaconomachd agus eachdraidh
meadhan-aoiseil. An dèidh an oilthigh dh'obair e mar eaconomaiche ann an
seirbheis chatharra agus airson Banca Rìoghail na h-Alba. Ghabh e mar bhall ann
am Pàrtaidh Nàiseanta na h-Alba nuair a bha e na oileanach.

Ann an 1987 chaidh e a thaghadh mar Bhall Pàrlamaid airson Banbh agus Buchan.
Chaidh e na cheannard air an SNP ann an 1990. Chaidh a thaghadh mar Bhall
Pàrlamaid na h-Alba ann an 1999 agus leig e dheth ceannardas an SNP ann an 2000.
Thill e air ais gu ceannardas ann an 2004. Ann an 2007 B' e an SNP am pàrtaidh a
bu mhotha ann am Pàrlamaid na h-Alba agus dh'ainmicheadh e mar
Phrìomh-Mhinistear. An dèidh don SNP an taghadh 2011 a bhuannachadh, dh'eagraich
Rìaghaltas na h-Alba reifreann air neo-eisimealachd. Às déidh dhan bhòt san
reifreann a dhol ’na aghaidh, thuirt e gum biodh e aʼ leigeil dheth a dhreuchd
mar cheannard aʼ Phàrtaidh Nàiseanta san t-Samhain, agus às déidh sin a dhreuchd
mar Phrìomh-Mhinistear na h-Alba.

An-diugh tha e 'na Bhall Pàrlamaid airson Gòrdan. Mar BhPA tha e a' riochdachadh
Siorrachd Obar Dheathain an Ear agus bha e a' riochdachadh Gòrdan o 2007 gu
2011.



https://gd.wikipedia.org/wiki/Aachen

Co-chomharran: 50°47′00″N 6°05′00″E﻿ / ﻿50.783333°N 6.083333°E﻿ / 50.783333;
6.083333

'S e baile anns a' Ghearmailt a th' ann an Aachen (Ainm slàn Bad Aachen, Öcher
Platt/Dual-chainnt Aachen: Oche). Tha e suidhichte ann an taobh an iar na
Ghearmailte, far a bheil crìochan na Gearmailte, nan Tìrean Ìsle agus na Beilg
a' coinneachadh. 'S e spatha a th' ann. Thàinig an t-ainm Aachen bhon
fhreumh-fhacal Ghearmaineach "ahwō" agus tha e a' ciallachadh "uisge". B' e
"Aquisgranum" an t-ainm Ròmanach a bh' air: "Uisge na Grannois". B' e dia
Ceilteach na leighis a bha ann an Grannos. Tha tobraichean tethe ann an Aachen.
Tha cumhachdan leighis aca.

Bha a' chiad àite-fuirich ann an Linn ùr na Cloiche. Bha mèinnearachd Ceilteach
ann an Linn an Umha an seo. Thog na Ròmanaich àite-failcidh air na tobraichean
teasach. An ceann na 8mh linne thàg rìgh Teàrlach Mòr Aachen airson an rath a b'
fheàrr aige. Thog e cille, "Pfalzkapelle" agus pàlas impireil. An-diugh tha
talla a' bhaile ann an àite a' phàlais agus tha am "Pfalzkapelle" pàirt na h-àrd
eaglaise "Aachener Dom". Fhuair Teàrlach Mòr taise à Ierusalem agus tha
taistealachd ainmeil "Heiligtumsfahrt" ann an Aachen ann a h-uile seachdamh
bliadhna. Tha an "Aachener Dom" air Liosta Làrach Dhualchas na Cruinne.

Bidh duais "Karlspreis" ann airson a' chuid obrach ro aonachd na Roinn-Eòrpa a
h-uile bliadhna deasghabhail ann an talla a' bhaile. 'S e "RWTH Aachen" an
t-oilthigh cliùiteach ann an Aachen. Bidh co-fharpais eadar-nàiseanta airson
marcadh "CHIO Aachen" a' tachairt a h-uile samhradh. 'S e Alemannia Aachen a th'
ann sgioba ball-coise a' bhaile. Tha an raon aca Tivoli ri taobh an raoin CHIO
anns a' cheàrn Soers

'S e Öcher Platt a tha ann an dual-chainnt Aachen. 'S e cànan Ripuarach a th'
innte. Tha mòran òranan dualchasach traidiseanta anns an Öcher Platt, m.e. an
"laoidh" neo-oifigeil Aachen, "Vür sönd allemoele Öcher Jonge" ('S e bàlaichean
Aachen a th' annainn uile gu léir).



https://gd.wikipedia.org/wiki/%C3%80lach

Ann am matamataig, ’s e buidheann no seata nithean sam bith a th’ ann an àlach.
Mar eisimpleir, tha na ceithir dathan: dearg, buidhe, uaine agus gorm, nam buill
de dh’ àlach nan dathan uile. Ged tha bun-bheachd nan àlach simplidh, ’s e fear
de na smaoineasan bunaiteach ann am matamataig nar latha an-diugh. ’S e teòiridh
àlach sgoilearachd feartan nan àlach, agus tha cuid mhath de mhatamataig
stèidhichte air.

Mar a leanas tha geàrr-chunntas bunasach de na theirear teòiridh àlach sìmplidh.
Gheibh cus fiosrachadh air smaointean nas pongaile bho theòiridh àlach
aicseamach.

’S e cruinneachadh de nithean sam bith a th’ ann an àlach. Tha na nithean seo
nam buill no eileamaidean den àlach. Is àbhaisteach àlach a chomharrachadh le
litir mhòr (me. A, B, C, msaa.). Tha dà àlach co-ionnan, sgrìobhte A = B, ma tha
gach ball de A na bhall de B cuideachd.

Chan eil òrdugh aig buill an àlaich. Mar eisimpleir, biodh A na àlach anns a
bheil na ceithir àireamhan 2, 4, 6 agus 8. ’S urrainnear òrdugh na h-aibidil a
chur riutha, no òrdugh àireamhail, no òrdugh sam bith eile ach chan eil òrdugh
ann mar thà.

Faodaidh dà iomradh a bhith air an aon àlach. Mar eisimpleir, mar os cionn tha A
agus C co-ionnan chionns gu bheil na buill de A nam buill de C cuideachd, agus
tha gach ball de C na bhall de A. ’S ann an seo a tha seagh “co-ionnanachd” nan
àlach, agus seagh comharra “=” nuair a sgrìobh sinn A = C. Mar an ceudna, tha B
= D.

Uaireannan tha foirmle feumail. Mar eisimpleir, ma tha F na àlach den chiad
fhichead àireamhan a tha ceithir nas lugha na slàn-àireamh cheàrnaichte, ’s
urrainnear a sgrìobhadh:

Thathar a’ leughadh a’ chòilein (:) “far a bheil”, agus an iomraidh gu lèir:
“Tha F na àlach àireamh den riochd n² − 4, far a bheil n na shlàn-àireamh agus
tha n san raon bho 0 gu 19”.

Ma tha àlach a’ gabhail a-steach eileamaid, tha seo air a chomharrachadh le ∋,
agus mur eil leis a’ chomharra ∌ (me. D ∋ dearg, D ∌ uaine). Tha na comharran
seo air an leughadh “a tha gabhail a-steach” no “anns a bheil an eileamaid” agus
“anns nach eil an eileamaid”.

Mur eil ball no eileamaid sam bith anns an àlach, ’s e an t-àlach bàn a th’ ann
agus tha an comharra sònraichte ∅ {\displaystyle \varnothing } air.

Ma tha gach ball den àlach A na bhall den àlach B cuideachd, ’s e fo-àlach B a
th’ anns an A. Tha seo air a sgrìobhadh A ⊆ B. Ma tha A ⊆ B agus B ⊆ A, ’s ann a
tha A = B. Ma tha A na fho-àlach B agus tha eileamaidean anns a’ B nach eil anns
an A, tha A na fho-àlach fìor de B. Tha seo air a sgrìobhadh A ⊂ B, no mar A ⊊ B
airson a shoilleireachadh nach eil A agus B co-ionnan. Mar eisimpleir:

Tha gach àlach na fho-àlach fhèin, A ⊆ A, agus tha an t-àlach bàn na fho-àlach
de gach àlach, ∅ {\displaystyle \varnothing } ⊆ A. Mur eil A na fho-àlach B,
thèid a sgrìobhadh A ⊈ B, no A ⊄ B.

Ma tha A na fho-àlach B, ’s e for-àlach A a th’ anns a’ B. ’S urrainnear a’
sgrìobhadh B ⊇ A. Faodaidh na comharran eile air an cur air ais cuideachd (.i. ⊃
⊅ ⊉ ⊋).

’S e aonadh nan àlach A agus B àlach nan eileamaidean uile a th’ anns an A no a
th’ anns a’ B. Tha seo air a sgrìobhadh: A ⋃ B. Mar eisimpleir:

’S e eadar-ghearradh nan àlach A agus B àlach nan eileamaidean uile a tha an dà
chuid na bhall de A agus na bhall de B. Tha seo air a sgrìobhadh: A ⋂ B. Mar
eisimpleir:

’S e co-phàirt an àlaich A àlach nan eileamaidean uile nach eil anns an àlach A.
Tha seo air an sgrìobhadh A′. Thathar a’ togail às an seo gu bheil ciall air
àlach anns a bheil gach ni a th’ anns a’ chruinne-cè. Tha seo ainmichte àlach na
h-uileachd, U, agus tha e soilleir gu bheil:

Anns a’ chumantas, tha e nas feumaile bheachdachadh air àlach leis na
h-eileamaidean nach eil anns an àlach A, can, ach gu bheil ann an àlach eile B,
can. ’S e co-phàirt dàimheach na h-A anns a’ B a tha seo, no an diofar eadar an
t-àlach B agus an t-àlach A. Tha an diofar seo air a sgrìobhadh: B – A. Tha e
soilleir gu bheil:

’S e àrdaileachd àlaich an àireamh de bhuill no eileamaidean a th' anns an
àlach. ’S e neoni àrdaileachd an àlaich bhàin agus eicrioch àrdaileachd nan
àlach P, N, Z, Q, R agus C.



https://gd.wikipedia.org/wiki/%C3%80irde

'S e an t-astar bheartagail, mar as àbhaist eadar ìre na mara agus àite sam bi
fon ghrèin mar chnoc no beinn, a th' ann an àirde. Cleachdar figearan ann am
meatairean - leis an samhla m - agus an giorrachadh s. n. m., - airson na
h-àirde a sgrìobhadh. Ann an cruinne-eòlas, 's e an t-astar bheartagail eadar
àite fa leth air an talamh an taca ris a' Mhuir - air a bheil àrdachadh os cionn
ìre mheadhanach na mara - a th' ann an àirde. A dh'aindeoin sin, tha diofar
bheag ann eadar àirde agus àirdead: bidh sin a' meudachadh an astair bheartagail
eadar dà àite air an talamh; agus ìre-itealaidh, 's e an àirde a rèir a'
bhrùthadh stannardach a leughar air an inneall-àirde, a tha eadar còrr is 20,000
troigh os cionn ìre mheadhannach na mara.

Anns a' mhòr-chuid na Roinn-Eòrpa, Aimearaga-Laideannach, agus àiteachan eile an
t-Saoghail 's ann ann am meatairean am bhithear a' meudachadh na h-àirde. 'S e
na troighean a chleachdar mar as àbhaist anns Na Stàitean Aonaichte, ged a tha
an dùthaich sin ag atharrachadh mean air mhean do Shiostam Eadar-nàiseanta nan
Tomhasan. Ann an itealanachd, thathar fhathast a' cleachdadh nan troighean ach
anns na dùthchannan a bha nam buill a' Cho-aontaidh Warszawa, far a bheil nam
meatairean gan cleachdan is na clàir an an sgrìobhadh ann am meatairean. Anns a'
ghnàth-shìde bidh an àirde a' toirt buaidh uabhasach fhèin làidir air teodhachd
na sgìre.



https://gd.wikipedia.org/wiki/Walter_Scott

B' e nobhailiche agus bàrd Albannach a bha anns an Ridire Walter Scott (15 an
Lùnastal 1771 - 21 an t-Sultain 1832). Bha nobhailean agus bàrdachd Scott air
leth soirbheachail air feadh na Roinn Eòrpa.

Rugadh e ann an Dùn Èideann, Alba. Fhuair e foghlam aig Oilthigh Dhùn Èideann
agus rinn e ceum ann an lagh. Phòs e Charlotte Carpenter ann an 1797. Gu ruige
1826, bha e a' fuireach ann an Dùn Èideann. Ann an 1811, cheannaich e Cartley
Hole Farm - ach thug e an t-ainm 'Abbotsford' air agus dh'imrich an teaghlach
ann an 1812. Thachair e ri Seumas Hogg agus bha iad nan caraidean. Ged a bha na
leabhraich aige glè shoirbheachail, bha trioblaidean mòra aige a thaobh airgid
bho 1826. Chaochail e ann an 1832 aig Abbotsford agus chaidh a thìodhlacadh ann
an Abaid Dryburgh.

Ann an 1818, bha Scott na cheannard na sgioba a lorg seudan na h-Alba a bha air
a bhith air chall. Chaidh an lorg ann an Caisteal Dhùn Èideann. Nuair a thadhail
Rìgh Seòras IV air Dùn Èideann ann an 1822, bha Walter Scott 'n sàs ann an
eagrachadh na cuirme. B' e seo a' chiad turas a chaidh rìgh Hanobharach a
dh'Alba airson tadhail oifigeil.

An toiseach, bha Scott ainmeil mar bhàrd, ged a tha na nobhailean aige nas
ainmeile a-nis. Thòisich e ri bàrdachd nuair a bha e fhathast glè òg. Ann an
1800, dh'fhoillsich e cruinneachadh de bhaileadan, Minstrelsy of the Scottish
Border. Bha ùidh mhòr aig Scott ann am beul-aithris nan Crìochan. Nuair a bha e
na bhalach, chuir e seachad ùine mhòr ann an Sandyknowe còmhla ri a sheanmhair
agus piuthar-màthar. Bha e a' cruinneachadh nan seann bhaileadan agus bha e glè
mheasail orra, ach bha e gan 'deasachadh' agus gan 'leasachadh' cuideachd, gus
am bi iad a' còrdadh ri luchd-leughaidh.

Ann an 1805, dh'fhoillsich Scott a' chiad dàn fada, The Lay of the Last
Minstrel. Bha an dà chuid luchd-leughaidh agus luchd-sgrùdaidh a' moladh an
dàin. Bha na dàin eile a dh'fhoillsich e soirbheachail cuideachd: Marmion (1808)
agus The Lady of the Lake (1810).

Ann an 1814, dh'fhoillsich Scott Waverley, a' chiad nobhail aige, gu dìomhair.
Bha Waverley air leth cudromach, oir b' e a' chiad nobhail eachdraidheil a bh'
ann. Às dèidh Waverley, sgrìobh e iomadh nobhail eachdraidheil eile, 's iad a'
gabhail àite ann an Alba: Rob Roy, The Heart of Midlothian, The Bride of
Lammermoor no Old Mortality.



https://gd.wikipedia.org/wiki/Visby

‘S e baile meadhanach agus port na Suaine a th’ ann an Visby (IPA: viːspʏ). Tha
e suidhichte air an eilean Gotland, an t-eilean nas motha san innis-mhuir Stile,
thall sa Mhuir Bhaltach eadar an t-Suain agus Laitbhia. anns an sgìre Dalarna,
189km air falbh bho Stockholm, prìomh-bhaile na dùthcha, 249km bho Uppsala agus
376km bho Ghöteborg. Tha 22,593 duine a' fuireach ann.

Ged nach eil freumh-fhaclachd an ainm seo cho soilleir tha e coltach gur ann à
vi (Gàidhlig: àite crabhach) agus by (baile) ann an Lochlannais a tha an t-ainm.
Bheireadh sin Baile Crabhach duinn sa Ghàidhlig an latha an-diugh.

Ged a bha daoine a' fuireach san àite seo fiù' s ann an Aois nan Clach, cha b'
ann ach sna meadhan-aoisean a chaidh baile a thogail an seo, leis gur e port
beag ann an àite freagarrach do mhalairt a bh' ann. Bhuineadh Visby dhan Lìog
Hansa. Chaidh cathair-eaglais a thogail ann an 1225 a chaidh fhosgladh le
easbaig à Linköping. Bha cumhachd a' bhaile gu math àrd eadar 1500 agus 1550,
nuair a chaidh na laghan Wisbuy - a riaghlachadh malairt thar na Mara Bhaltaich
fad linntean - a sgrìobhadh.



https://gd.wikipedia.org/wiki/Victor_Hugo

'S e sgrìobhadair Frangach a bha ann an Victor-Marie Hugo. Sgrìobh e bàrdachd
agus nobhailean anns an stoidhle romansach.

Rugadh e san 26mh, am Faoilteach 1802 ann am Besançon. Bha e a’ fuireach an cuid
as motha den bheatha aige anns an Fhraing, ach na bliadhnaichean nuair a chuir
Napoleon III Hugo air fògradh. Mar sin dheth bha Hugo ann an Jersey (eadar 1852
is 1855) agus ann an Guernsey, (eadar 1855 is 1870).

B’ e Notre-Dame de Paris (Beurla: The Hunchback of Notre Dame) a chiad nobhail a
sgrìobh e. Chaidh an leabhar a fhoillseachadh ann an 1831 agus agus an uair sin
air eadar-theangachadh ann an mòran cànain Eòrpach eile. Tha an leabhar
cliùiteach gus an latha an-diugh.

Ri measg Ùr-sgeulachdan eile, ‘s e Les Misérables aon de na leabhraichean as
ainmeile. Chuir Hugo 17 bliadhnaichean seachad airson an nobhail seo a
sgrìobhadh, chaidh a fhoillseachadh ann an 1862.

Nuair a bha e ann an Guernsey sgrìobh e nobhailean eile, m.e.: Les Travailleurs
de la Mer (Beurla: Toilers of the Sea), (1866) agus L'Homme Qui Rit (Beurla: The
Man Who Laughs), (1869).



https://gd.wikipedia.org/wiki/Uiseag

Tha uiseag, topag, riabhag neo fosgag Moire (Laideann: Alauda arvensis) na h-eun
beag donn a tha ann an òrdagh Passerine eunlaith an adhair. 'S e sin ri ràdh,
gum bheil i na h-eun laighe.

Tha an uiseag eadar 16 is 18 cm a dh' fhaid. Tha a bràigh donn breac-bhallach
ach a' bànachadh gu ruige a tarra. Tha cìrean gearr neo-gheur air a ceann;
gabhaidh a togail agus a leigeil. Tha sgiathan an eòin fhireann nas leathainne
na an t-eun boireann. Tha a sgiathan leathann gearr; is geal an oirean cùl agus
a h-earball mar an ceudna.

'S tric a chìthear an uiseag ag iadhadh air iteig san adhar os cionn a' mhonaidh
ann an Alba. Tha e cuideachd a' gabhail còmhnaidh ann am fearann tuathanachais,
ach tha àireamhan an eòin seo air a dhol sìos ann am Breatainn anns na 30
bliadhna a dh' fhalbh ri linn atharrachaidhean ann an dòighean-àiteachaidh. 'S e
is adhbhar dha sin, gum bheil an uiseag a' dèanamh a nid air feur sa ghrunnd.
Gheibhear uaireannan i a' neadachadh ann an raineach.

Is e ceithir uighean a bhios aig an uiseag mar is trice. Ach uair is uair bidh
a' còig aig tè is tè dhiubh. Is e, An Uiseag-Mhuire, a theirear ris an uiseig
aig am bi na còig uighean. Gu math tric, bidh fear de na h-uighean anns nach bi
eun. Nuair a thig na h-eòin às na h-uighean eile, thèid an t-ugh anns nach robh
rùn a chur às an t-sealladh air dhòigh air choireigin; agus theireadh daoine bho
shean gur e "cur anns an deicheamh" a rinn an uiseag air. Tha seo a' nochdadh gu
soilleir dhuinn gun robh an uiseag air a meas na h-eun beannaichte aig an àm ud.

Bha an uiseag air a meas na h-eun beannaichte anns na linntean a dh' fhalbh. 'S
e an t-adhbhar sònraichte airson an robh meas cho mòr air an uiseag, a chionn 's
gun robh i a' tòiseachadh ri gairm anns a' mhadainn Latha Fhèill Brìde. Bha i
mar seo ag innse gun robh an t-Earrach air tighinn. Bha na daoine a bh' ann bho
chionn trì cheud bliadhna a' fàilteachadh na h-uiseig le briathran cho math agus
cho freagarrach 's a b' urrainn dhaibh a chur ann an altaibh a chèile.

Bheir an rann a leanas gnè de bheachd dhuinn air a' mhòr-mheas a bh' aig daoine
air an uiseag. Tha dlùth air trì ceud bliadhna bhon a rinneadh an rann seo. Bha
e mar chleachdadh aig daoine a bhith ga ghabhail anns a' mhadainn Latha Fhèill
Brìde, an uair a chluinneadh iad an uiseag a' gairm.

Cha chreachadh duine sam bith a thàinig gu gliocas an nead aice airson rud sam
bith. Bha feadhainn eadhon a' meas gun robh e na pheacadh nead na h-uiseig a
chreachadh. An àm treabhaidh, nan tachradh gum biodh nead na h-uiseig ann an
talamh a bha gu bhith air a threabhadh, rachadh am ploc dhen talamh anns am
biodh an nead a thogail leis a' chaibe, agus a chur an àite sàbhailte air
uachdar an treabhaidh. Nam biodh an uiseag air tòiseachadh ri gur air na
h-uighean, chan fhàgadh i bhuaipe idir iad; ach mur bhitheadh, cha rachadh i nan
còir tuilleadh.



https://gd.wikipedia.org/wiki/Tom%C3%A1s_%C3%93_Rathaile

﻿B' e sgoilear nan cànan Ceilteach a bh' ann an Tomás Proinsias Ó Rathaile (Lios
Tuathail, 11 an t-Samhain 1882 – Ibid 16 an t-Samhain 1953; Beurla: Thomas
Francis O'Rahilly). Bha e na bhall de Acadamh Ríoga na hÉireann agus bha e gu
sònraichte gnìomhach ann an cànanachas eachdraidheil agus rannsachadh nan cànan
Goidhealach. Chaochail e ann am Baile Átha Cliath ann an 1953.

Rugadh e ann an Lios Tuathail ann an Contae Chiarraí ann an Èirinn agus fhuair e
foghlam aig àrd-ìre aig Ollscoil Ríoga na hÉireann. Bha iomadh ollamhachd aige,
's ann an Coláiste na Tríonóide eadar 1919-1929 airson na Gaeilge agus Coláiste
na hOllscoile Corcaigh eadar 1929-1935 ann an Corcaigh airson nan cànan
Ceilteach agus ann an An Coláiste Ollscoile, Baile Átha Cliath eadar 1935-1941.
Bha e an uairsin na cheannard os cionn Roinn na Ceiltis aig Institiúid Ard-Léinn
Bhaile Átha Cliath eadar 1942 is 1947.

Dh'fhoillsich e iomadh pàipear is leabhar, a' gabhail a-steach sreath de
chruinneachaidhean bàrdachd Ghaeilge eadar 1916 is 1927 no an leabhar Irish
Dialects Past and Present ann an 1932. Chuir e air bhonn Gadelica: a Journal of
Modern Irish studies agus bha e na dheasaiche aig an iris Celtica (1946-1950).

Bha cuid e na beachdan aig Tomás Ó Rathaile gu math connspaideach. Dh'fhoillsich
e leabhar air a bheil Early Irish history and mythology ann an 1946 agus chuir e
nar sùilean gun do rinn muinntir aig an robh cànain Cheiltich tìr-ghabhail
ceithir tursan ann an Èirinn, stèidhichte air sgrùdadh nan seann-sgrìobhainnean.
Ann an òraid sa bhliadhna 1942, nochd e beachd gun robh dà Naomh Pàdraig ann.

Bha beachdan làidir aig a thaobh suathadh cànain agus dà-chànanachas, gu
h-àraidh a thaobh na Gaelg. Thuirt e na leanas ann an Irish Dialects Past and
Present mar eisimpleir:

'S e sgoilearan a bha na bhràthair is na phiuthar cuideachd. Bha ise, Cecile Ní
Rathaile, na sgoilear Ceilteach cuideachd agus dh'fhoillsich i gu sònraichte mu
Tháin Bó Cúailnge. Bha a bhràthair Alfred Ó Rathaile na cheann-suidhe aig
Coláiste na hOllscoile Corcaigh agus cuideachd na Teachta Dála (TD) (ball
pàrlamaid na h-Èireann) airson Cathair Chorcaigh.



https://gd.wikipedia.org/wiki/Theodor_Fontane

Is e sgrìobhadair cliùiteach às a' Ghearmailt a bha ann an Theodor Fontane. Is e
fìorachas bàrdail a tha ann an dòigh sgrìobhadh aige.

Rugadh Heinrich Theodor Fontane 30mh den Dùbhlachd 1819 ann an Neu-Ruppin. Tha
Neu-Ruppin anns an Iar thuath stàit Bhrandenburg anns a' Ghearmailt. Is e baile
snog a th’ ann, faisg air loch miorbhallach, an Neu-Ruppiner See.

Bha bùth-chuingeadhan aig athair. Thogadh e anns a’ bhaile seo cuideachd, agus
an dèidh dha an sgoil fhàgail, dh’ ionnsaich e an aon chuspair. Eadhon mar
fhoghlainteach thòisich e air rannan a sgrìobhadh agus dheasaich e nobhail
bheag, Geschwisterliebe (1839). Anns a’ bhliadhna seo fhuair e cosnadh ùr ann am
bùth-chungaidhean anns a’ bhaile Burg faisg air Magdeburg. Ann an 1844 agus 1845
b’ fheudar dha seirbheis armailteach a dhèanamh agus an uair sin fhuair e
cuireadh do Shasainn. B’ e seo a’ chiad turas gun deach e do Shasainn ann an
1845.

Ann an 1848, shabaid e anns na sràidean airson pàrlamaid Ghearmailtich agus
sgrìobh e ceithir artaigealan gus taic a thoirt do na radagaich an lùib ar
a-mach sa Ghearmailt. An dèidh sin chuir Fontane roimhe an obair aige a
chrìochnachadh agus tighinn beò mar sgrìobhadair. Sgrìobh e aithrisean
poileataigeach agus reic e iad don phàipear-naidheachd Dresdner Zeitung.

Ann an 1850 phòs e Emilie Rouanet-Kummer agus dh’imrich iad a Bherlin. An
toiseach bha iad gu math bochd air sgath’ s gun robh Theodor Fontane gun obair,
ach fhuair e obair ùr ann an 1851. Bha sianar chloinne aig Theodor Fontane agus
a bhean, ach chaochail ceathrar dhiubh nuair a bha iad glè òg. Mhàir an nighean
aca, Martha agus am mac, Frederic beò.

Eadar 1852 agus 1860 chaidh e a-rithist do Shasainn agus do dh'Alba cuideachd,
an uair sin, eadar 1874 agus 1876, chaidh e don Fhraing, don Dhanmhairg agus don
Eadailt, don Ostair agus don Eilbheis. Chruthaich e nobhailean, baileadan agus
sean-fhaclan, agus sgrìobh e cuideachd mu na tursan aige: aithrisean, rosg eile
agus bàrdachd, a bharrachd air 250 rann. Dh'eadar-theangaich Fontane Hamlet bho
Bheurla gu Gearmailtis ann an 1842 agus dheasaich e aiste mu thuras do dh’ Alba,
Jenseit des Tweed, (1860) agus mu sgrìoban ann an Sasainn agus ann an Alba,
Wanderungen durch England und Schottland, (1844-1859). Is e rann ainmeil a tha
am bailead Die Brück’ am Tay (sa Bheurla: The Bridge of Tay) (1880), far a bheil
triùir taibhsean a' tarraing trèana à Dùn Èideann sìos far drochaid-rèile na
Tatha.

Is e sgrìobhadair cliùiteach Gearmailteach a tha ann an Theodor Fontane, eadhon
an-diugh. Chan eil clann anns a' Ghearmailt nach b' fheudar dhaibh an rann Herr
von Ribbeck auf Ribbeck im Havelland ionnsachadh ann an sgoil, ach chìthear
craobh nan peuran anns an rann gu ceart ann an Ribbeck, baile beag ann am
Brandenburg.

Sgrìobh e iomadach leabhar agus nobhail agus seo cuid den fheadhainn às
cudthromaiche:



https://gd.wikipedia.org/wiki/Taigh-solais_%C3%80ird_nam_Murchan

Tha Taigh-solais Àird nam Murchan suidhichte aig Rubha Àird nam Murchan, mu leth
mhìle air falbh bhon chnoc bheag ris an canar Corrachadh Mòr, an t-àite as
fhaide iar air tìr-mòr Bhreatainn. 'S ann an seo far bhios a’ chladaich
dheasaich den leth-eilean Àird nam Murchan (a’ leantainn Loch Suaineart agus a'
Chaol Mhuilich) a’ ruith le chèile leis a’ chladaich thuathaich a tha air ruith
le Rùm, Eilean nam Muc, Eige agus leis an Eilean Sgitheanach. 'S e seo na
co-chomharran a tha aige: 56° 43.6 Tuath agus 6° 13.4 Iar.

Chan eilear cinnteach cò às a thàinig ainm an taigh-solais. Tha dà bheachd ann:
Tha aon mhìneachadh ag ràdh gun tàinig e bho na faclan "Àirde" agus "Muirchu"
(biast dhubh) neo ròn agus a' ciallachadh: àite nam biastan dubha. Tha
mìneachadh eile ag ràdh gu bheil an t-ainm ceangailte leis an fhacal: "Muirchol"
leis a' chiall: àite spùinneadairean-mara.

Rinn Alan Stevenson an dealbhadh. Bha esan a’ buntainn do theaghlaich Stevenson,
a bha ainmeil air sgàth 's gun robh iad a’ dealbhaidh an cuid as motha de na
taighean-solais ann an Alba. 'S e Taigh Solais Àird nam Murchan an t-aona fear
air feadh an t-saoghail a tha deilbhte anns an stoidhle Èipheiteach . Chaidh an
tùr a thogail le clachan eibhir a thàinig às an eilean Muile. Bathar ag obair
trì bhliadhnaichean gus an robh an taigh-solais deiseil. San 5 an Dàmhair 1849
chaidh an solas a losgadh airson a' chiad turas.

An uair sin bha dithis luchd-obrach a' fuireach an-seo, b' e 18 nòtaichean gach
bliadhna am pàigheadh a bha aca. Bha cothrom aca cuideachd dà bhò agus dusan
caoirich a chumail airson a bhith beò.

Bhon bhliadhna 1988 bidh an taigh solais ag obair fèin-ghluasadach, bidh an
Northern Lighthouse Board a’ gabhail cùram air a-nise. Bhon bhliadhna 1996 tha
taigh an luchd-obrach agus na togalaichean eile aig an Ardnamurchan Lighthouse
Trust. Tha ionad airson luchd-turais ann a-nise. Gheibh an luchd-turais
fiosrachadh a bharrachd air sanasan-fiosrachaidh ann am Beurla agus ann an
Gàidhlig a chaidh a chur an àrd aig cois an taigh-solais.

Tha an taigh-solais 35 meatair a dh’àird os cionn an talamh, tha staidhre ann le
152 ceum. Tha e 55 meatair a dh’àird os cionn na mara, tha an solas ri fhaicinn
aig astar 24 mìltean. ‘S e sin an comharra aige: Flashing (2) White every 20
Secs.

Dh’atharrachadh taigh luchd-obrach gu taigh tasgaidh. Tha an taisbeanadh a’
sealltainn ciamar a bhios an taigh solais ag obrachadh. Tha seòmar eile ann làn
fhiosrachaidh mun dòigh beatha na luchd-obrach anns na 1940an. Air a thaobh tha
taigh nan innealan. Anns an t-seann stàball tha cafaidh agus bùth ann a-nis.

Tha an rathad chun an taigh-solais gu math caol is lùibeach, mar sin tha solas
trafaig ann. Canar gur e sin an t-aona fear a tha ann airson 50 mìle.



https://gd.wikipedia.org/wiki/Taibhse_an_Opra

Tha Taibhse an Opra 'na ùirsgeul le Gaston Leroux, brosnaichte le Trilby le
George du Maurier. Foillsichte sa' bhliadhna 1910, agus eadar-theangaichte
a-steach dham Bheurla sa' bhliadhna 1911, tha e air bhith air fhreagarrachadh
mòran amannan a-steach do film agus riochdachaidhean an àrd-ùrlair.

'S e ùirsgeil dubhach a th' ann an Taibhse an Opra- a' cur còmhla suirghe,
uamhann, dìomhaireachd agus slaonasadh.

Anns an ùirsgeul àsaideach 1910 Leroux, tha 'n suidheachadh sa' Pharis 'san 19mh
linn aig an Opera Garnier, togalach shòghail, mhòrail a bheil air thogail
thairis na locha mhòir fon talamh. Tha na h-oibrichean ag ràdh a bheil an
taigh-opra tallacihte le tannasg dìomhair a bheil caochladh sgiorraidhean air
dhèanamh. Tha "Taibhse an Opra" ("le fantôme de l'Opéra") a' cur dubh-chìs air
na dà grèidheir ga phàigheadh fichead francan mìle sa' mhìos agus a chaomhnadh
air bothan uaigneach air cuirmean-ciùil.

Rè na h-ùine seo, tha 'n prìomh-ban-seinn òg Christine Daaé (air chreidsinn a
bhith brosnaichte agus stiùirichte le Aingeal na Ciùil air smaoineachadh air
chur le a h-athair) follaiseachd ghrad air thoirt gu buil air àrd-ùrlar an
t-opra nuair tha i an prìomh-ban-seinn, Carlotta, air chur nì an àite, a robh
cuideigin a dhìth oirre ga cur nì an àite dà uair seach galar neònach. Tha
Christine na cridhean na luchd-èisdeachd air bhuannachd, a' gabhail a-staigh an
cridh' an leannain a h-òige, Biocas Raoul de Chagny.

Eudmhor le a chàirdeas le Raoul, tha 'n Taibhse i air thoirt cuireadh ga thadhal
sìos 'na saoghal fon àitreabh. Ghabh Christine a-staigh a chuireadh, agus sìos
anns na h-uamhan, tha i 'g ionnsachadh a bheil a h-aingeil gu fìor 'na
neach-ealantachd chiùil mì-mhaiseil a feumaidh sgàil air aghaidh a chur a
fhalach a gràinead. Ràn i ann an uamhann aig an sealladh aghaidh fhìor; feargach
is nàireach, ghlas an Taibhse i 'na dhachaigh, 'g aontachadh ga saoradh a-mhàin
an dèidh dhi geall dhèanamh a thilleadh thuige le a toil fhèin.

Tha Christine reubta eadar a gaol air Raoul, an Biocas òg grinn agus a geasachd
leis a' cheòl àlainn gu dorcha an Taibhse. Nuair a tha i 'tuigsinn a bheil a
h-aingeal cuideachd 'na Thaibhse an t-Opra a bheil an urra ris na sioraidhean is
marbhaidhean, tha i 'gus Raoul a phòsadh an uaigneas air shocrachadh air agus a
ruith air falbh às a' Pharis -- agus an ruigheachd an Taibhse.

Lorg an Phantom a-mach an n-oidhirp agus fad an gnìomh Christine ri Marguerite
anns an Fhaust le Gounod, ghoid e i às an àrd-ùrlar. Sìos 'san dachaigh an
Taibhse, tachairidh 'n t-aghaidheachadh deireannach eadar an Taibhse, Christine
agus Raoul.

Bha 'n Taibhse air bhreith ri Erik ann am baile beag dlùth ri Rouen, an mac
àrd-chlachair. Ruith e air falbh aig aois òig às an taigh athair, far a robh a
gràinead cuspair uamhann ri a phàrantan. Rè h-ùine, thadhail e na fèillean, far
a bha e ann am foillseachadh-culaidhean-fhanaid air fhoillseachadh ris a'
"mharbhan beò." Shiubhail e mun cuairt an Eòrpa agus an Àisia leis na
Dubh-shiùbhlaich. An-siud, fhuair e ealain lùth-chleasach is cheòlach agus
gheuraich e ealantachd mhì-fhallain. Dh'fhàs e cuideachd staoireadair eòlach.

Ri ùine, dh'fhàs e ri marbhadair a' chùirt agus innleadairn pearsanta dhan Rìgh
an Phersia agus thog e dha sophisticated glacan dèantach agus
tionnsgalan-cràidhe (mar an Punjab Lasso). An dèidh do rè na h-ùine, bha 'n
t-eagal air an Rìgh a bheil cus fhios aig Erik agus shocraich e air a' cur an
dara thaobh dhe. Ach bha Erik cumhachd a theicheadh, ri ùine dèanamh a shlighe
air air dham Fhraing.

Chleachd Erik ealain na h-ailtearachd agus bhuannaich e còrdadh ri aon den
ailtirean Pharis' Palais Garnier Taigh-Opra. Fon Taigh-Opra, tha loch fuadain
air chruthachadh fad a thogail a' cleachadh ochd taosgair uisgeach, seach
draghan leis a' chòmhnard-uisge an làir a mhair èirigh. Gun neach sam bith ga
thoirt an aire, thog Erik cuairtean chadhan air na còmhnardan nas ìsle. Seachad
air an loch fon-talamh, thog e garadh dha fhèin, far b' urrainn dha fhuireach,
air dìon às an sluagh.

A bharrachd a bhith 'n innleachaiche agus innleadair iongantach, bha Erik
cuideachd neach-ealantachd chiùil, agus thòisich e a thadhal an Taigh-Opra a
dh'èisdeachd dhan oprachan agus a bhuntainn ris a' chiall dhona nam grèidhear.
Seach cha b' urrainn dha aghaidh nochdadh dhan sluagh, ghabh e an dòigh
tannaisg, a' cleachdadh aineart air chor a chur dubh-chlìs air na grèidhearan
agus ga nasgadh ri a thoil. Ghabh e fàth air na saobh-chràbhaidhean nam oibriche
agus a fhios mun cuairt na slighean rùnach na togalaich, a' lùthaigeadh cothrom
ri uile cuid na togalaich gun a' bith air thoirt an aire. Chuir e uamhann air na
daoine siud a dhiùlt a iarraidhean agus mharbh e daoine eadhon ri rabhaidhean.
Ge tà, riaraich e gu caomh na daoine gun robh dìleas dha 'gus a ghèill do
òrdachaidhean (mar Madame Giry (A' Bh. Giry)).



https://gd.wikipedia.org/wiki/Stuttgart

'S e baile uabhasach mòr ann an ceann a deas na Gearmailte a th’ ann Stuttgart
(IPA: 'ʃtʊtɡaɐ̯t, Swabiche: Schturget). 'S ann às an t-seann Ghearmailtis
stuotgarten, a tha a’ ciallachadh gàrradh nan each anns a’ Gàidhlig, a th’ ann
an t-ainm. Tha e suidhichte aig 245m os cionn ìre na mara, ri taobh na h-aibhne
Neckar, anns an stàit Baden-Württemberg agus ‘s e prìomh-bhaile na stàite a th’
ann cuideachd. Tha am baile 512km air falbh bho Bherlin, 195km bho München agus
161Km bho Zürich, thall anns An Eilbheis. Tha 606,588 dhe dhaoine a' fuireach
anns a’ bhaile fhèin, leis gur e an 6mh baile as motha na dùthcha agus tha mu
2.7 muillean anns an sgìre mu thimcheall a’ bhaile. Tha na Beanntan Jura, an
Coille Dhubh (Gearmailtis: Schwarzwald) agus gàrraidhean fìona uile air iomall
a’ bhaile.

Chaidh Stuttgart a chlàradh airson a’ chiad turas ann an sgrìobhainn eaglaiseil
ann an 1160, ach thathar dhen bheachd gu robh daingneach Ròmanach ann aig àm
Ìosa agus treubhan dhe Alemani an dèidh sin cuideachd. Chaidh Oilthigh Hohenheim
a stèidheachadh anns a’ bhaile ann an 1818, Oilthigh Stuttgart ann an 1826 agus
Sgoil a’ Chiùil Stuttgart ann an 1857. B' e prìomh-bhaile Rìoghachd Württemberg
eadar 1816 agus 1918 a bh' ann.



https://gd.wikipedia.org/wiki/St._Louis,_Missouri

‘S e baile uabhasach mòr faisg air Kansas City ann an iar-mheadhan Na Stàitean
Aonaichte a th’ ann an St. Louis (IPA Beurla: seɪnt ˈluːɪs, Fraingis: sɛ̃ lwi).
Chaidh am baile a stèidheachadh leis na Frangaich eadar 1703 agus 1764. Tha e
suidhichte aig 142m os cionn ìre na mara aig inbhir na h-Aibhnichean Mississippi
agus Missouri, dhe 1,140km air falbh bho Washington, prìomh-bhaile na dùthcha,
1,552km bho Los Angeles agus 418km bho Chicago Tha am baile air an àirde an ear
Mhissouri. Tha 365,589 daoine a’ fuireach anns a’ bhaile. Rugadh 6.3% thall
thairis agus ‘s e daoine le freumhan ann an Aimearaga Laideannach a tha 2.9%
agus daoine le freumhan ann an Afraga a th' ann 48.2%. ‘S e an 53mh baile as
motha na dùthcha a th’ ann St. Louis agus an 4mh sgìre as motha ann an
iar-mheadhan co-dhiù.

Chaidh am baile a stèidheachadh le dithis fhear-mhalairt às an Fhraing, Pierre
Laclède agus Réné Auguste Chouteau, eadar 1703 agus 1764. Thug iad ainm an Rìgh
Louis XVI dhan àite. ‘S e àite mhalairt a bh' ann aig an toiseach. Reic Napoléon
an sgìre dha na Stàitean Aonaichte ann an 1804. Dh’fhàs am baile a bhith gu math
làidir taobh ghnìomhachais fad an 19mh linn gu ruige a’ chiad leth dhan 20mh
linn. Ràinig daoine bhon An Roinn-Eòrpa, gu seachd àraidh à Èirinn, às An
Eadailt agus às A’ Ghearmailt agus le sin b’ e St. Louis an 4mh baile na dùthcha
aig an àm. ‘S e daoine le freumhan ann an Afraga a th' ann an coimhearsnachd
bheag-chuid as treasa an latha an-diugh. Bha an dàrna leth an 20 linn uabhasach
doirbh taobh ghnìomhachais, chaill am baile iomadach daoine agus thuit e gu
bhith an 53mh baile na dùthcha, ach tha prìomh oifisean neo
taighean-gnìomhachais aig tòrr companaidhean cudromach ann an St. Louis
fhathast, mar eisimpleir Playtex, Budweiser, Wells Fargo, Energizer,
DaimlerChrysler agus Alamo.



https://gd.wikipedia.org/wiki/St%C3%A0itean_na_h-Eaglaise

B' e dùthaich neo-eisimeileach anns an Roinn-Eòrpa a bha ann an Stàitean na
h-Eaglaise (Laideann: Status Pontificius, Eadailtis: Stato della Chiesa) bho 754
gu 1870. B' e sreath dhe stàitean, a' mhòr-chuid dhuibh ann am meadhan na
h-Eadailt, a bha fo riaghladh saoghalta a' Phàp, a mhair bho 754 gu ruige
stèidheachadh Poblachd na Ròimhe ann an 1798. Thug an Rìgh Pépin Òg, athair
Theàrlaich Mhòir, a' chiad oighreachd dhan Phàp ann an 754 agus an uair sin
oighreachdan eile ann an 756 agus le sin stèidhich an stàit aige fhèin. B' e tè
dhe na stàitean na bu mhò agus na bu chumhachdaile a bh'ann Stàitean na
h-Eaglaise bhon 8mh Linn gu ruige Aonadh na h-Eadailt ann an 1861. Aig a' char
na bu mhò, bhuineadh Lazio, Marche, Umbria agus Emilia-Romagna dhan Phàp.
Bhathar dhen bheachd gun cuireadh Stàitean na h-Eaglaise cumhachd saoghalta na
h-Eaglaise an cèill. Chuir Napoleon Bonaparte às do Stàitean na h-Eaglaise ann
an 1798 agus chuir e air dòigh Poblachd na Ròimhe na h-àite, ach cha do mhair a'
Phoblachd ach bliadhna, leis gu robh i ann an earbsa ri feachdan na Frainge,
agus an uair sin chaidh stàitean na h-Eaglaise a chur air bhog a-rithist gu
ruige 1870. B' fheudar do Phius VI theiche thall thairis, far a chaochail e ann
an 1799. An dèidh 1861 cha robh ach Lazio a bh' ann na Stàite, gu ruige 1870.
Cha robh oighreachd neo oighreachd aig a' Phàp bho 1870 gu ruige 1929 gus a
chuir an ceannard Faisisteach Benito Mussolini crìoch air a' chòmhstri eadar
Riaghaltas na h-Eadailt agus an Eaglais Chaitligeach, a' toirt Cathair na
Bhatacain dhan eaglais.



https://gd.wikipedia.org/wiki/Siostaman_cho-chomharran

'S e dòigh rianail airson co-cheangail a dhèanamh eadar àlach òrdaichte
àireamhan agus puing suidhichte ann an spàs a th' ann an siostam cho-chomharran.
'S e an eisimpleir as sìmplidh an siostam Cartesach. Anns an t-siostam seo tha
aon phuing air a taghadh mar bhun-phuing anns an spàs agus tha trì cùrsaichean
air an taghadh (ainmichte x, y agus z mar as cumanta) a tha ceart-cheàrnach fear
bhon fhear eile. Faodar puing sam bith eile lorg anns an spàs le bhith a' dol an
astair k (can) bhon bhun-phuing air a' chùrsa x, nuair sin an astair m air a'
chùrsa y agus nuair sin an astair n air a' chùrsa z. Tha na trì àireamhan (k, m,
n) nan co-chomharran na puinge, ach feumar an ainmeachadh anns an òrdugh (x, y,
z). Anns an eisimpleir seo, 's e k co-chomharra x na puinge, m an co-chomharra y
agus n an co-chomharra z.

Tha iomadach dòigh airson cho-chomharran a chur air puing. Faodar puing eile
thaghadh mar bhun-phuing. Faodar cùrsaichean eile thaghadh mar shiùil-thomhais.
Agus chan eil e èiseil gum bi na cùrsaichean taghte ceart-cheàrnach, no eadhan
gur e loidhnichean dìreach a th' annta. Tha co-chomharran na puinge an urra ris
an t-siostam a th' air a chleachdadh.

'S e as adhbhar do shiostaman cho-chomharran eadar-dhealaichte bhith ann gu
bheil e nas fhasa, ann am bitheantas, ceist fhuasgladh anns an dara siostam na
tha e ann an siostam eile. Is mathaid nach gabh i fuasgladh idir ann an siostam
air choireigin. Agus gu tric thèid ceist a cur anns an dara siostam ach gabhaidh
i fuasgladh nas fhasa ann an siostam eile. Mar sin tha e cudromach cuideachd gum
bi eòlas againne ciamar a dh'atharraicheas sinn na co-chomharran bhon dara
siostam gu siostam eile.

Ann am matamataig, chan ann ach àlach àireamhan a th' anns na co-chomharran. Ann
am fiosaig gu h-àraidh, ach ann an iomadh raon eòlais eile, faodaidh na
h-àireamhan seo a' riochdachadh uimhirean mar àite, luathas, no forsa. Faodar
spàsan ioma-sheallach easchruthach a thogail, agus siostam cho-chomharran aca
airson phuingean a lorg annta. Ann an reul-fhiosaig, mar eisimpleir, tha modh
fàs còmhlan reultan air a rannsachadh ann an spàs 6sh far a bheil na sia
siùil-thomhais nan àite reul (x, y, z) agus nan codaichean de luathas na reul
leis na trì cùrsaichean (vx, vy, vz). Suidhichear gach reul a' chòmhlain anns an
spàs seo aig co-chomharran (x, y, z, vx, vy, vz).

Tha dà sheòrsa siostam cho-chomharran ann – ceart-cheàrnachail agus
lùb-loidhneach. Chan ann ach aon shiostam den ghnè cheart-cheàrnachail agus sin
an siostam Cartesach. Anns an t-siostam seo 's e loidhnichean dìreach a th' anns
na h-axes (na cùrsaichean tomhais), agus tha na h-axes ceart-cheàrnach fear bhon
fhear eile. 'S e sin ri ràdh gur e ceart-cheàrn an ceàrn eadar dà axis sam bith.
Air plàna (ann an spàs dà-sheallach) dealbhar ceart-cheàrnach (an cumadh) eadar
puing P agus a' bhun-phuing O ma tha an dà phuing seo co-cheangailte le
loidhnichean an cùrsa nan axes.

Tha e lèirsinn gum bi breisleach an seo. Ged nach eil e èiseil gum bi
ceart-cheàrn eadar siùil-thomhais siostam cho-chomharran tha e mòran nas feumail
ma bhios, agus seo feart nan siostaman as cumanta. Tha iad uile ceart-cheàrnach
ach chan ann ach fear dhiubh (an siostam Cartesach) ceart-cheàrnachail. Ri linn
seo, ann am matamataig agus ann am fiosaig cleachdar am facal ortogònach (bhon
Ghreugais ορθός: ceart agus γωνία: ceàrn) an àite a' bhuadhair ceart-cheàrnach,
mar as cumanta.

'S ann lùb-loidhneach a tha na co-chomharran ma tha fear dhiubh, air a' char as
lugha, air a thomhas air cùrsa loidhne lùbte. 'S e an eisimpleir as sìmplidh na
co-chomharran pòlarach air plàna (na co-chomharran pòlarach cearclach). Anns an
t-siostam seo lorgar gach puing air a' phlàna aig na co-chomharran (r, θ), far a
bheil r na h-astar dìreach bhon bhun-phuing O agus θ na ceàrn bho axis pòlarach
(m.e. axis-x an t-siostaim Chartesaich). Tha seòl-tomhais θ ortogònach ri
seòl-tomhais r oir 's e beantan cearcaill le radius r a th' ann an seòl-tomhais
θ agus tha ceart-cheàrn eadar radius a' chearcaill agus am beantan aige.

'S e eisimpleir eile a th' anns na co-chomharran eileapsach. Seo siostam
cho-chomharran air plàna far a bheil puing a lorg aig co-chomharran (u, v) far a
bheil u na eileaps co-fhòcasach agus tha v air a thomhas mar cheàrn bho 0° gu
360° bhon mhòr-axis na h-eileaps. Ma tha v seasmhach, 's ann air hipearbòla,
leis an aon fhòcas 's a tha aig an eileaps, a tha lorg loidhne u. Tha na
hipearbòlan (loidhnichean lùbte le v cunbhalach) ortogònach ris na h-eileapsan
(aig a bheil u cunbhalach). Anns an eisimpleir seo 's e loidhnichean lùbte a th'
anns an dà sheòl-thomhais.

Gus co-chomharran iomlaideachadh eadar siostaman, tha feum air foirmle a
dh'atharraicheas co-chomharran an dara siostaim do cho-chomharran an t-siostaim
eile. Mar eisimpleir, seo na foirmlean bho cho-chomharran pòlarach (r, θ) gus na
co-chomharran Cartesach (x, y):

Ged a bhiodh θ' an ceàrn anns a' chiad cheathramh (0° ≤ θ' < 90°). Nam biodh a'
phuing (x, y) ann an ceathramh eile:

Ann an cuid de shiostaman cho-chomharran, tha puing ann gun luach sònraichte aig
fear de na cho-chomharran. 'S e eisimpleir a th' ann am bun-phuing nan
co-chomharran pòlarach (r, θ). Tha r = 0 agus chan eil e gu diofar dè an luach a
th' aig θ. Far a bheil seo a' chùis, thathar ag ràdh gur e singilteachd a th'
anns a' cho-chomharra seo.

Far a bheil spàs (easchruthach) air leth toinnte, is math a dh' fhaoidte nach
eil e ion-dhèanta (no feumail) airson aon shiostam cho-chomharran a chur air
feadh an spàis gu lèir. Ann an suidheachadh den t-seòrsa seo, cuirear iomadh
siostaim le chèile airson an spàis a chòmhdachadh. Canar cairtean ris na
siostaman cho-chomharran fa leth agus atlas ris a' chruinneachadh dhiubh.
Thàinig am briathrachas seo bho chairtean-mara.



https://gd.wikipedia.org/wiki/Seilchidh_(Neach-r%C3%B2n)

Tha na luchd-ròn (àitheanta cuideachd ri selkies silkies or selchies sa'
Bheurla) 'nam creutairean uirsgeulach 'san eòlas-uirsgeul na h-Èireann agus na
h-Alba a 's urrainn dhaibh fhèin chruth-atharrachadh à ròin ri daoine daonna.
Thòisich an fionnsgeul gu soilleir 'san Arcaibh, far a tha "selkie" gu soirbh am
facal arcach air "ròn".

Tha luchd-ròn urrach a dh'fhàs daoine le cur air imrich am bèin-ròin, agus 's
urrainn dhaibh ris an dealbh ròin thilleadh le cur am bèin air ais umpa. Am
bitheantas tha sgeulan timcheall luchd-ròn 'na sgeulan brònach suirgheil:
tuitich duine daonna agus neach-ròn a-steach do gaol, ach an dèidh do ùine
fàsaidh 'n neach-ròn neo-fhoisneach, a' socrachadh ri thilleadh dham mhuir.
Uaireannan cha bhi fhios aig duine 'bheil a leannan 'nan neach-ròn, agus
dùisgidh gan lorgadh air falbh. Uairean eile falaichidh 'n duine an bian an
neach-ròn, mar sin gam bocadh an tilleadh dhan dealbh-ròin. Tha An Liath
Neach-ròn dhen Sulaciarraighe 'n h-òran coltach an ciad, fad tha An Rùn an
Ròn-Innis 'na film innseadh an sgeul deireannach.



https://gd.wikipedia.org/wiki/Saor

Is e a tha ann an Saor, ceàrd a chruthaicheas rudan a-mach de dh'fhiodh. Canar
"saorsainneachd" ris an gnìomh seo.

Is àbhaist do shaor a dh'ionnsaich a chiùird, fo steòrnadh "maighstir" a thàinig
a mach na shaor nuair a bha e fhèin na h-òige. Fad 's a bhios gille ag
ionnsachadh bithidh "bonn" (cumhnant oibre, a ghabhas a-steach dleasdanas air a'
Mhaighstir a bhith ga treànadh agus dleasdanas air a' ghille a dh'obair gu
deireadh a tìm airson tuarasdail nas ìsle na tuarasdail chiùird) eadar a fhèin
is a Mhaighstir. Gu tradaiseanta mhair am bonn 7 bliadhna, agus thòisich na
gillean aig 14 bliadhna dh'aois, tighinn a-mach nan journeach (fear sgilte,
airidh air tuarastail làitheil) aig 21 bliadhna dh'aois. Ann am Breatainn, anns
an latha an diugh, cha mhair am bonn ach ceithir bliadhna agus mar is tric,
bithidh am bonn eadar an gille agus an companaidh a tha ga fhasdadh. Air
barrachd ionnsachadh 's an ionad oibre, thèid an gille, latha 's an seachdain,
gu colaiste theicnigeach far am bi e coisinn teisteanas foghlaim freagarrach ris
a' chiùird air barrachd an sgrìobhainn-chiùird a gheibh e bhon "mhaighstir" aig
deireadh a' bhuinn.



https://gd.wikipedia.org/wiki/Salvador_Allende

B’ e Salvador Allende Gossens (Valparaiso, 26mh An t-Ògmhios 1908 - Santiago de
Chile, 11mh An t-Sultain 1973), lighiche agus neach-poileataigs às An t-Sile.
Chaidh e a thaghadh ceann-suidhe ann an 1970, an dèidh na taghaidhean nàiseanta
is e os cionn co-bhann leis an canadh Aonachd Phoibleach (Spàinntis: Unidad
Popular).

B’ fheudar dha a bhith an dùthaich a stiùireadh gu ruige deireadh 1976 ach thug
An t-Arm, daoine an làimh dheis agus Na Stàitean Aonaichte ionnsaigh airsan air
an 11mh An t-Sultain 1973, is chuir sinn crìoch gu h-obann dha na
h-atharrachaidhean sòisealta a bhathar a’ cur air dòigh aig an àm. Chaochail e
is An t-Arm a’ leigeil bomaichean air Lùchairt a’ Chinn-suidhe. Chuir e làmh na
bheatha fhèin nuair a bha e air a chuairteachadh leis na Feachdan Armachd, is e
a’ dìon an Riaghaltais gus a bhàsaich e. Rinn an saoghal air fad bròn leis cho
gaisgeach is cho truagh ‘s a bha sin.

Fhuair e am Duais Christa Leem ann an 2007 agus an Duais Lenin ann an 1972. Tha
nighean a’ bhràthar, Isabel Allende, uabhasach ainmeil gus an latha an-diugh mar
ùghdair.



https://gd.wikipedia.org/wiki/Salamanca

'S e baile mòr eachdraidheil air an àirde an iar-thuath na Spàinne a th’ ann an
Salamanca (IPA: salaˈmaŋka, Fraingis: Salamanque, Laideann: Salamantica). Tha e
suidhichte aig 795m os cionn ìre na mara, ri taobh na h-Aibhne Tormes, anns an
Sgìre (Spàinntis: Provincia) Salamanca fhèin, anns a’ Choimearsnachd le
Fèin-riaghladh (Spàinntis: Comunidad Autónoma) Castilla y León, faisg air na
crìochan leis A' Phortagail, 171km air falbh bho Mhadrid, prìomh-bhaile na
dùthcha, 655km bho Bharcelona agus 400km bho Shevilla. Tha 154,462 daoine a’
fuireach anns a’ bhaile, an 44mh baile na dùthcha. Chaidh oilthigh a
stèidheachadh ann an Salamanca ann an 1218, am fear as aosmhoire na Spàinne.
Chaochail an Ceimigear Wendell Meredith Stanley an seo ann an 1971.

'S ann connspaideach 's a tha freumh-fhaclachd an ainm. B' e Helmantike
(Gàidhlig: Tìr na Geaslanachd) a chanadh na Greugaich ris, agus sgrìobh
Ptolomaidh gu robh dùn Ceilteach an seo air an robh Salmatica/Salmantica.
Sgrìobhadh Livius Hermandica e. Tha teòiridh caran ùr ann, a tha a' dearbhadh
gur e ath a th' anns an eileamaid sala- (mar Salas de los Infantes ann am Burgos
no Salas de Pallars ann an Lleida), ged nach eil mòran dhaoine a' gabhail ri sin
fhathast. Tha cruth na tìre a' gabhail ris an teòiridh ùr.

Chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach tòisichidh Cogadh Sìobhalta na
Spàinne ann an 1936.



https://gd.wikipedia.org/wiki/S%C3%B2rbais_%C3%8Cochdarach

Is e cànan a tha anns an t-Sòrbais Ìochdarach (Dolnoserbšćina, Beurla: Lower
Sorbian). Buinnidh i don gheug Slàbhach den teaghlach Innd-Eòrpach. Tha an
t-Sòrbais Iòcharach dlùth-chàirdeach don t-Sòrbais Uachdarach agus tha i faisg
cuideachd air an t-Seacais, air an t-Slòbhacais agus air a’ Phòlais.

Cha b' e cànan leasaichte a bh' ann an Sòrbais Ìsosal ron 20mh linn agus cha
deach tòrr leabhraichean fhoillseachadh rè nan linntean. Anns na seasgadan,
bhathar ag iarraidh gràmar agus briathrachas a leasachadh ach gu mì-fhortanach
cha robh tòrr dhaoine ann tuilleadh aig an robh Sòrbais Ìochdarach mar chànan
màthaireil. Le sin chaidh an cànan a leasachadh le duine a tha air a' chànain
ionnsachadh mar dàrna cànan. Às dèidh an dàrna cogaidh bha na daoine ag iarraidh
gun deachadh crìoch a chur eadar Sòrbais Ìochdarach agus Sòrbais Uachdarach. Mar
sin chaidh an stoidhle sgrìobhaidh Slàbhaich ath-bheòthachadh agus chaidh faclan
den t-Sòrbais Uachdarach a chur às.

Anns a' Ghearmailt tha inbhe thèarainte is oifigeil aig Sòrbais Ìochdarach mar
mhion-chànain.

Tha Sorbais Iosal ga bruidhinn ann am Brandenburg, gu h-àraid timcheall air a’
bhaile Cottbus. 'S teis-meadhan beatha cultarach a’ chànain seo a tha ann an
Cottbus ann an earra-dheas Bhrandenburg. Thàinig an t-ainm Cottbus bhon fhacal
Chóśebuz, tha e a' ciallachadh "taighean beaga brèagha". Chìthear sanasan
rathaid dà-chànanach air feadh a' bhaile.

A rèir chunntasan-sluaigh anns a' bhliadhna 1900 bha Sòrbais Ìochdarach aig
55,8% de muinntir sgìre Bhrandenburg. Ach canar gu bheil mu 6.670 duine a’
cleachdadh Sòrbais Iosal mar phrìomh chànan anns an sgìre seo an-diugh, mar as
trice am-measg nan seann daoine. Tha suidheachadh a' chànain nas miosa na
suidheachadh Sòrbais Uachdarach a tha ga bruidhinn am-measg nan daoine òga
cuideachd an-diugh.

Leis an pròiseict ùr Witaj (a' ciallachadh "Fàilte"), a chaidh a chur air bhonn
ann an Cottbus 1998 's urrainn do chlann bhig Sòrbais Ìochdarach a thogail ann
an sgoiltean-àraich. Thèid an cànan a theagasg ann an 30 sgoiltean. Ann an
Sagsainn, gheibh na sgoiltean-àraich € 500,000 mar thaic-airgid a h-uile
bliadhna airson am foghlam seo a thoirt seachad. Co-dhiù cha robh ach 440 clann
ag ionnsachadh a' chànain ann an 2014. Tha prògraman Telebhisean fon tiotail
Łužyca ann gach mios agus tha prògraman rèidio ann cuideachd.



https://gd.wikipedia.org/wiki/Roy_Wentworth

Rugadh Roy Graham Wentworth ann an 1946 ann an Tooting ann an Lunnainn, agus
thàinig e a dh'Alba a' chiad turas ann an 1963, far an do chuir e seachad
saor-làithean ann an Geàrrloch. Dh'fhàs e càirdeil ris na daoine ionadail an sin
nuair a thill e a-rithist is a-rithist agus chuala e a' Ghàidhlig an sin.
Dh'fhàs e gu h-àraidh càirdeil ri croitear, 'Ain Peigi (Iain MacCoinnich), anns
an àite agus le sin dh'fhàs an ùidh aige anns a' choimhearsnachd agus anns a'
chànan, agus dh'ionnsaich e a' Ghàidhlig.

Rinn e ceum ann an Ceiltis aig Oilthigh Obair Dheathain fon ollamh Dòmhnall
MacAmhlaigh ann an 1973. Bha ùidh shònraichte aige ann an dualchainntean agus
seann Ghàidhlig. Às dèidh sin ghluais e a Gheàrrloch agus às dèidh bàs An Pheigi
chaidh e na chroitear. Bha e cuideachd ag obair aig an taigh-tasgaidh ionadail
agus chùm e a' dol leis na rannsachaidhean aige, Gàidhlig Gheàrrloch. Ghabh e
ùidh ann an ainmean-àite, beul-aithris, teòiric cànanach agus fogharrachd
practaigeach, a' cruinneachadh corpas bho dhaoine ionadail a bhruidhneadh
dualchainnt a bha a' bàsachadh.

Bha maoineachadh ri fhaotainn airson rannsachadh for-cheum aig Oilthigh na
Gàidhealtachd agus nan Eilean (UHI) ann an 1998, is thòisich e air PhD air
dualchainntean fo stiùir Meg Bateman. Chuir e crìoch air ann an 2002, sgrìobhte
anns a' Ghàidhlig.



https://gd.wikipedia.org/wiki/Raibeart_I_na_h-Alba

B' e Rìgh na h-Alba a bha ann an Raibeart Brus (11 an t-Iuchar 1274 – 7 an
t-Ògmhios 1329).

Mac le Raibeart Brus agus Marsaili, baintighearna Carraig, thàining am Brusach
òg gu bhith na Iarla Carraig anns an 9 an t-Sultain 1291. ‘S e ban-uasal
Gàidhealach a bha na mhàthair agus fear dhe na Normanaich Frangach a bha na
athair. Bha am Brus òg fileanta ann an iomadach cànan: fhuair e Gàidhlig bho a
mhàthair, Frangais bho athair, agus b' urrainn dha Beurla agus Laideann a
bhruidhinn cuideachd.

Ghabh am Brusach pàirt anns an ar-a-mach an aghaidh ceannas nan Sasannach sa
bhliadhna 1297, ach bha e am measg nan uaislean a strìochd do dh'Eideard I ann
an Irbhinn. And dèidh do dh'Uilleam Uallas Blàr na h-Eaglaise Brice a chall ri
arm Eideird I ann an 1298, sheas am Brusach agus John Comyn (bho 1299 cuide ri
William Lamberton, Easbaig Cill Rìmhinn) mar fhir-dìona na h-Alba. Cha robh an
dithis mòr aig a chèile, ge-tà, oir bha Comyn a' toirt taic do John Balliol a
fhuair crùn rìoghal na h-Alba ann an 1292, nuair a bha seanair Raibeirt na
fharpaiseach a bu chudromaiche eile, agus leig am Brusach dheth a dhreuchd ann
an 1300.

Bha ceangal air Brus agus Comyn ge-tà, oir bha iad an dà chuid airson Alba
neo-eisimealach fhaighinn a-rithist. Ach nuair a choinnich iad anns an eaglais
Dhùn Phrìs ann am 1306, tha e coltach gun do dh'èirich connspaid eadar an dithis
agus chaidh Comyn a mhuirt leis a' Bhrusach. Thug Robert Wishart, easbaig
Ghlaschu, easbaloid dha (ged a rinn a' phàpa ascaoin-eaglais air Brus na b'
fhadalaiche), agus an dèidh dhaibh cabhag a dhèanamh gu Sgàin chaidh am Brusach
a chrùnadh san 25 am Màrt 1306.

Chaidh e a chogadh ris na Sasannaich ach chaill e aig Blàr Meithinnidh ri arm fo
stiùir Aymer de Valence, Iarla Pembroke. An dèidh sin bha aige ri teicheadh ri
eilean Rathlin ach, anns an Fhaoilleach 1307, thill e gu Siorrachd Inbhir Àir
agus thòisich e ris na Sasannaich a shabaid.

Chaidh Eidear I le arm a dh'Alba ach chaochail e faisg air Cathair Luail san 11
an t-Iuchar 1307. Cha robh a mhac, Eideard II, idir cho làidir ri athair agus gu
slaodach ath-bhuidhinn am Brusach, a' chuid a bu mhotha na dùthcha. An toiseach
rinn e a' chùis air fir-taic Comyn (gu h-àraidh ann am Bàideanach), agus an
dèidh sin bha e a' cleachdadh ceatharnach-cogaidh airson sin a dhènamh, a'
dèanamh sgrios air na caistealan a ghabh e. B' e na fir-cuidich a bu
chudromaiche aige Eideard Brus, a bhràthair, Seumas Dùghlas agus Thomas
Randolph.

‘S e am blàr a bu chudromaiche Blàr Allt a' Bhonnaich far an do rinn Raibeart
agus na h-Albannaich sgrios mòr air arm Sasannach a bha fada na bu mhotha san 24
an t-Iuchar 1314. On a bha trioblaidean le Eideard II leis na uaislean aige a'
chumail, b' urrainn do Raibeart an rìoghachd aige a neartachadh, agus mu
dheireadh leig Eideard III, rìgh Shasainn bho 1327, seachad tagradh sam bith air
rìoghachd Alba ann an 1328 leis a' Chùmhnant Northampton.



https://gd.wikipedia.org/wiki/Potsdam

Is e baile nan lùchairtean agus nan ghàraidhean a th’ ann am Potsdam, (IPA:
ˈpɔtsdam), prìomh-bhaile Bhrandenbuirg. O chionn bliadhna 1990 tha e air a
chomharrachadh leis an UNESCO mar Làrach Dhualchas na Cruinne.

Is e lùchairt Schloss Sanssouci an sealladh as ainmeile ann am Potsdam. Tha an
lùchairt seo na laighe ann an gàradh mòr mar crùn air beinn fhìona a chaidh a
cruthachadh mar staidhre. Chaidh Sanssouci a thogail eadar 1745 agus 1747 mar
lùchairt-shamhraidh air a dhoigh "Rokoko" airson an Rìgh Frederic Mòr.

Tha tòrr lùchairtean eile ann am Potsdam, mar eisimpleir: is e Das Neue Palais
an lùchairt as motha anns a’ bhaile, tha an Neue Orangerie agus am Marmorpalais
ann cuideachd. Anns an lùchairt Schloss Cecilienhof thàinig Winston Churchill (
an-dèidh Clement Richard Attlee), Harry S. Truman agus Iosif Stalin còmhla ann
an 1945 airson co-labhairt ainmeil "Cò-labhairt Photsdam" (Potsdam Conference sa
Bheurla) an-dèidh an Dàrna Cogadh. Anns a’ cho-labhairt seo chaidh a' Ghearmailt
a sgaradh le ceithir pàirtean poileataigeach.

Is e an gàradh as aosda a tha ann an Lustgarten air beulaibh na lùchairt Das
Stadtschloss. Chaidh a chruthachadh anns a' bhliadhna 1660 agus chaidh a
chruthachadh a-rithist ann an 2001 ann an seòrsa ùr airson fèill nan gharaidhean
(Bundesgartenschau sa Ghearmailtis).

Is e gàradh ainmeil eile a tha anns a’ phàirc Babelsberg. Chruthaich Peter
Joseph Lenné, an t-eòlaiche cliùiteach, a’ phàirc seo.

A bharrachd air na lùchairtean agus na gàraidhean is toil leis an luchd-turais
taighean na luchd-tuineachaidh às an Òlaind. Thàlaidh Rìgh Frederic Uilleam I
luchd-ciùird agus luchd-malairt do Bhrandenburg ann an 1733 agus thog iad fhèin
cairteal a’ bhaile le 133 taigh à clachan-chrèadha.

Ann an cairteal eile tha colonaidh Ruiseach Aleksandrowka ann, far an robh dà
sheinneadair dheug de chòisir Ruiseach a’ fuireach ann an naoidheamh linn deug.
Tha ceithir taighean deug agus eaglais anns an stoidhle Ruiseach anns a’
cholonaidh Aleksandrowka.

Is e baile nan oilthighean a tha ann am Potsdam cuideachd. Tha cuid de
oilthighean agus institiuidean prìobhaideach agus trì oilthighean poblach ann,
am measg an oilthighe Konrad Wolf (HFF Babelsberg) airson fhilmichean agus
telebhisean, an t-oilthigh meadhanan as sìne air an t-Saoghal.



https://gd.wikipedia.org/wiki/Poll_a%27_Ghr%C3%B9thain

Tha Poll a' Ghrùthain na mòr-bhaile ann an iar-thuath na Sasainn. Tha e
suidhichte air bruach a tuath Abhainn Mhersey, agus 's e cathair agus port-mara
a tha innte. 'S e 444,500 àireamh-sluaigh a' bhaile. Chuirear Learpholl air a'
chathair anns an nua-Ghaeilge, agus Lerpwl sa Chuimris.

'S e eadar-theangachadh bhon ainm Beurla Liverpool a tha ann am Poll a'
Ghrùthain, ach is ann bho Gaeilge aig linn nan Lochlannach "leifir poll" a
thàinig an t-ainm sin bho thùs. Tha an t-ainm a' comharrachadh lon a chaidh don
mhuir eadar bruaichean polltach. Ruith am "poll" suas gu ceann far a bheil James
Street a' tòiseachadh san latha an diugh. Mhair am poll gu toiseach an 19mh
linn, nuair a chaidh saibhearachadh air.

Theirear gun deach a’ chathair a stéidheachadh ann an 1207 nuair a bhail Rìgh
Iain cairt oirre. Chuirte saighdearan gu h-Éirinn bhon chala ach bu bheag
leasachadh a rinneadh air a’ chathair fhéin gu ceann iomadh linn. Cha robh ach
mu 500 duine a’ fuireach ann am Poll a' Ghrùthain gu meadhan an 16mh Linn. Mu
cheud gu leth bliadhna às dheidh sin, ge-tà, rinneadh parraist de Pholl a'
Ghrùthain le Achd Pàrlamaid agus thòisich fàs na cathrach. Dh'fhàs a cuid
malairt ri Éirinn agus ri na h-Innseachan an Iar agus rinneadh prothaid mhór bho
thràilleas.

Bho 1750 air adhart, b’ e Poll a' Ghrùthain am port san Roinn-Eòrpa a bu mhotha
an sàs ann am malairt nan tràillean. Dh'fhàs a’ chathair gu mòr air malairt
trì-oisinneach: airm, prìosanaich agus bathar cotain a-null a dh’ Afraga,
tràillean a thoirt tarsainn bho Afraga gu Aimeireaga a Tuath agus gu
Meadhan-Aimeireaga, agus cotan, tombaca agus siucair a-nall bho phlanntaichean
Aimeireaga. Mu thoiseach an 19mh Linn bha 40% de mhalairt an t-Saoghail a’ dol
tro Pholl a’ Ghrùthain. Thòisich sluagh à Éirinn a’ tighinn a dh’fhuireach sa
chathair nuair a bha gort ann an Éirinn sna 1840an, agus ann an cunntas-sluaigh
1851 b’ ann à Éirinn a bha a’ cheathreamh chuid den t-sluagh.

B' ann rè an 19mh linn a thogadh toglaichean móra a' bhaile. Lean fàs a' bhaile
san 20mh linn agus e a' tarraing in-imrichean à tìrean na h-Eòrpa, Cuimrich,
Albannaich agus Èireannaich gu h-àraidh. Bha a bharrachd air 850,000 duine sa
chathair ann an 1930. Rinneadh lom-sgrios air Poll a' Ghrùthain rè am "Blitz",
ionnsaigh bomaichean na Gearmailte.

Thàinig mall air malairt a' phuirt agus air gnìomhachasan tradaiseanta Poll a'
Ghrùthain ré na 1970an. Bha stailcean agus aimhreitean sa chathair sna 1980an
agus mhothaich muinntir Poll a' Ghrùthain nach robh cothrom na féinne á fháil
aca bhon riaghaltas aig Mairead Thatcher. Tha an còmhlan-ciùil Motörhead à Poll
a' Ghrùthain cuideachd.



https://gd.wikipedia.org/wiki/Oviedo

'S e baile mòr faisg air Gijón ann an Asturias (An Spàinn) a th' ann an Oviedo
(IPA: oˈβjeðo, Asturianis: Uviéu, Laideann: Ovetum). Tha e suidhichte ann an
ceann a tuath na dùthcha, aig 232m os cionn ìre na mara, anns an sgìre Asturias
fhèin. Chaidh am baile a stèidheachadh ann an 761. 'S e Asturianis agus
Spàinntis a tha gam bruidhinn an seo. 'S e am seirbheisean agus an Riaghaltas
ionadail a tha a' cumail eaconomaidh a' bhaile a' dol. Tha 223,765 duine a'
fuireach ann.

'S ann gu math connspaideach 's a tha freumhan an ainm. Tha cuid ag ràdh gur ann
à Urbs Vetus (seann bhaile) ann an Laideann a tha ainm a' bhaile. Tha feadhainn
dhen bheachd gur e dìreach ovis (caora) agus etum (àite) a th' ann. Bheireadh
sin Baile nan Caorach dhuinn sa Ghàidhlig an latha an diugh. Thuirt Ramón
Menéndez Pidal gur ann à Basgais no fiù 's Ceiltis a bh' ann. Tha teòiridh eile
ann a chanas gur ann à ainm an Dia Iove a th' ann.

Nochd ainm a' bhaile ann an sgrìobhainn airson a' chiad turais ann an 761.
Thàinig an rèile - agus turasachd - ann an 1874. Thuit am baile gu na
Reubaltaich Faisisteach aig toiseach tòiseachaidh Cogadh Sìobhalta na Spàinne
ann an 1936. Chuairtich feachdan an Riaghaltais e fad trì mìosan. Chaidh còrr is
dà mhìil saighdear a mharbhadh ann an sabaid. Chaidh Oilthigh Oviedo a
stèidheachadh an seo ann an 1602. Thuit am baile dha na reubaltaich Faisisteach
beagan an dèidh an ar-a-maich an aghaidh an Riaghaltais aig toiseach
tòiseachaidh Cogadh Sìobhalta na Spàinne ann an 1936, ged a bha an corr dhen
roinne dealas dhan Phoblachd.

A rèir figearan an Riaghaltais, 's e an Lùnastal a' mhìos as teotha agus 's e am
Faoilleach a' mhìos as fhuaire ann an Oviedo . Cha tuit ach 848mm de dh'uisge
air a' bhaile fad na bliadhna - 335mm nas lugha na Steòrnabhagh (1173mm) - leis
gur e àite caran fliuch a th' ann, an taca ri àiteachan eile san Spàinn co-dhiù.



https://gd.wikipedia.org/wiki/Oilthigh_Heidelberg

Is e an t-oilthigh as sine anns a' Ghearmailt a tha ann an Oilthigh Ruprecht
Karl Heidelberg (Ruprecht-Karls-Universität Heidelberg ‘sa Ghearmailtis,
Ruprecht Karl University of Heidelberg sa Bheurla). Tha e ann an Heidelberg ann
am Baden-Württemberg anns an Iar dheas na Gearmailt.

Chaidh a stèidheachadh le cead bho Pàpa Urban VI ann an 1386 anns an Ìmpireachd
Naomh na Ròimhe agus bha e ag obair bhon uair sin gun stad. Airson mòran
linntean bha iad a’ teagasg eòlas-lagha, eòlas-leighis, eòlas-diadhachd agus
feallsanachd.

Tha leabharlann ainmeil ann cuideachd. Ann an 1388 thoisich a’ chiad cheannard
an oilthigh air leabhraichean a chruinneachadh ann am bocsa. Ach anns an 16mh
linn bha leabharlann mòr an ris an canar Bibliotheca Palatina le tòrr
leabharaichean aosmhòr às na Meadhan-Aoisean. Ach chaill an t-oilthigh an cuid
as motha de na leabhraichean anns an “Cogadh airson 30 bliadhna” don àrd-eaglais
na Ròimhe. An dèidh Congress of Vienna ann an 1816 fhuair iad na leabhraichean
Gearmailteach air ais.



https://gd.wikipedia.org/wiki/Neiva

‘Se prìomh-bhaile Huila, ann an Coloimbia, a th’ann Neiva. Tha e suidhichte
291km air falbh bho Bhogotá. eadar dà shreath dhe beanntan na h-Andes, ris an
canar Cordillera Central (Beanntan meadhanach) agus Cordillera Oriental
(Beanntan an Ear), air fearann còmhnard rèidh ris a n taobh an ear na h-aibhne
Magdalena, ann an gleann leis an aon ainm, far a sruthaidh na h-aibhnichean Las
Ceibas agus Río del Oro. ‘S e fear dhe na bailtean nas motha na dùthcha a
th’ann, leis gur e port a cheanglas na bailtean Florencia, Mocoa, Popayán agus
Pasto ri chèile. Tha crìochan aige mu thuath leis na bailtean dhe Aipe agus
Tello; mu dheas le Rivera, Palermo agus Santa María; ris an roinn Meta air an
àirde an ear agus ri Tolima, air an àirde an iar. Tha àireamh-shluaigh dhe mu
316,033 anns a’ bhaile fhèin, neo tritheamh àireamh-shluaigh na roinne gu lèir,
ach tha mu 93% na daoine Huila nan tàmh dìreach mu thimcheall a’ bhaile fhèin.
'S e Neiva an 20mh baile as motha na dùthcha.

Chaidh Neiva a stèidheachadh ann an 1539 le Juan de Cabrera, air àithne a thug e
do Shebastián de Belalcázar, agus dh’ainmich e Villa de la Limpia Concepción del
Valle de Neiva e (Spàinntis: Baile Gineamhainn Fìor-Ghlan a’ Ghlinne Neiva),
anns an àite ris an canar Las Tapias neo Neivaviejo, 5 km mu dheas Campoalegre.
Chaidh Popayán air a bhith a stèidheachadh beagan ro làimhe, nuair a bha esan
fhèin air an t-slighe gu ruige an àite far a bheil Bogotá an latha an-diugh, is
e a’ sireadh a’ bhaile miotasach Eldorado (Spàinntis: Baile an Òir). Cha robh
Neiva ann ach fad aon bhliadhna, o chionn 's gu do deach am fear-steidheachaidh,
Juan Cabrera, cobhair a thoirt dhan bhaile Timaná, leis gu robh na Tùsanaich a’
dèanamh sèisd air: le sin chaidh na daoine a sgapadh 's a sgaoileadh fad is
farsaing.

Stèidhich an Ceann-feachd Juan Alonso am baile airson an dàrna turas 18mh an
Lùnasdal 1550, ann an àite far a bheil Villavieja (Spàinntis: An t-Seann Bhaile)
an latha an-diugh, fearann a bha aig na Tùsanaich Toyo aig an àm ud sin, is thug
e San Juan de Neiva air. Chaidh am baile a mhilleadh le Tùsanaich an àite ann an
1569, (na Pijao agus na Otá) is shabaid iad an aghaidh na cinn-feachd aig
Belalcázar airson tòrachd a thogail air mharbhaidh Timanco, mac a’
chinn-fheadhna ionadail, Guaitipán, air an robh an far-ainm La Gaitana.

Chaidh am baile a ghluasad 24mh an Cèitean 1612 chun an àite far a bheil Diego
de Ospina y Medinilla an latha an-diugh, mar dhùrachd Chaitligeach gu Nuestra
Señora de la Limpia Concepción del Valle de Neiva (Spàinntis: Naomh Màiri
Gineamhainn Fìor-Ghlan a’ Ghlinne Neiva). Tha dathan a' bhrataich còmhnard rèidh
is iad co-ionnan. Tha iad a’ samhlachadh trì stèidheachaidhean a’ bhaile. ‘S e
samhla curantachd, urrantachd agus gaol an saorsa a th' ann an dearg. ’S e
ùmhlachd na h-obrach agus neart cruthachail na daoine agus samhla an dòchais a
th' ann an darna dath, an uaine. Mu dheireadh thall 's e samhla uaisleachd agus
spioradalachd daoine a’ bhaile a th' ann an treas dath, am buidhe.

Aig deireadh an19mh Linn chaidh an sgrìobhadair José Eustasio Rivera dhan sgoil
Santa Librada ann an Neiva, mus an do deach dhan àrd-sgoil thall ann am Bogotá.

Ged a tha 316,033 nan tàmh anns a' bhaile, chan eil ach 20,072 dhuibh a'
fuireach anns na sgìrean dùthchasail am broinn crìochan a' bhaile. Tha fearann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th' ann a' mhòr-chuid dhe na
daoine ann am Neiva, ach tha 0.3% dhe Tùsanaich agus 0.8% dhe daoine le freumhan
ann an Afraga cuideachd. ' S urrainn dhan 92.6% dhe na daoine ann an Neiva
leughadh agus sgrìobhadh. A tuilleadh air sin, tha fòn aig an taigh aig 72.9%
dhe na dachannan.

‘S e àiteachas, malairt, agus mèinnean a tha aig cridhe an eaconamaidh. Tha iad
a’ thoirt air falbh peatrail, gas, òr, airgead, cailc, màrmor agus copar. Taobh
àiteachais, ‘ s e teòclaid, cofaidh, bananathan, rus, pònair agus sorghum an
stuth-bhàirr nas cudromaiche. Tha togail bheathaichean uabhasach adhartach, gu
h-àraidh taobh a’ mhairt. Tha gnìomhachas an àiteachais a’ dol bho neart gu
neart, thathar a’ dèanamh manufacturas de producción artesanal, biadh agus
deoch, y en la fabricacion de carrocerias y la metalmecanica. Tha am malairt gu
math làidir, agus ‘s e Neiva am baile nas cudromaiche ann an iar-dheas na
dùthcha, is e aiseal eaconamach na roinne Huila, Caquetá agus Putumayo.

Thathar a’ cumail am iomadach seòrsa dhe fhèis ann an Neiva. Chithear fèilltean
caitligeach, leis gur e dùthaich le mòr-chuid Chaitligeach a th' ann fhathast,
fèisean na stàite agus tachartasan ionadail a sheallas cho làidir ‘s a tha
beairteas cultarail na dùthcha.



https://gd.wikipedia.org/wiki/Nafarroa

'S e fear de na mòr-roinnean na Spàinne a tha ann Nafarroako Foru Erkidegoa
(Basgais) neo Comunidad Foral de Navarra (Spàinntis). Thathar dhen bheachd gur
ann às an fhacal roimh-ròmanach Naba a th’ ann an t-ainm is gu bheil sin a’
ciallachadh Tìr Rèidh a-measg nam Beanntan. Tha e suidhichte air ann an ceann a
tuath na dùthcha, ri taobh Beanntan nam Pirineo. Tha Nafarroa aon-roinneil. 'S e
Nafarroa an11mh cheàrn as motha a tha anns a' Spàinn. Tha e cho farsaing ri
10,391 cilemeatair ceàrnagach, 2.2% na dùthcha. Anns a' bhliadhna 2009 bha
620,337 duine de shluagh ann, le dlùths aig àireamh 59.7 duine gach km². A
bharrachd air sin, tha dà chànain oifigeil ann: Spàinntis agus Basgais. Tha i na
Coimhearsnachd fèin-riaghlaidh fo smachd an Parlamento de Navarra/Nafarroako
Parlamentua. Tha pàrlamaid le ceann-suidhe agus Buidheann Riaghlaidh aige. Tha
dìreach aon sgìrean ann is ‘s e Iruña a th’ ann am prìomh-bhaile. Tha aon
port-adhair eadar-nàiseanta ann, (Iruña).

Tha iadhtag ann, a bhuineas do Nafarroa, air an àirde an iar-dheas na roinne
a-muigh Zaragoza. 'S e Petilla de Aragón an t-ainm a tha air. Tha e na aite fa
leth air sàilleabh gu bheil sliabh ann eadar an iadhtag sin agus an còrr dhen
roinn. Chan eil ach 34 duine a' fuireach ann.



https://gd.wikipedia.org/wiki/Na_Deuchainnean_na_Buidseachd_Salem

Thàinig Na Deuchainnean na Buidseachd Salem, a thòisich sa' bhliadhna 1692
(àitheanta cuideachd ris an Sealg na Buidseachd Salem agus an Tachartas na
Buidseachd Salem), gu buil ann an àireamh de dìtidhean agus cur gu bàs airson
buidseachas sa' Bhaile beag Salem agus sa' Bhaile Salem, Massachusetts. B' e a'
bhuil de ùine de cogadh am measg buidhnean agus uamhann na buidseachd
Cràbhadaireachd a lean ris na bàsan de fichead daoine (gu mòr boireannach ach
fireannah cuideachd) agus am braighdeanas de ficheadan tuilleadh.

Cha mhòr gun robh am Baile beag Salem a' maireann beò 'san ùine a' leantainn do
na deuchainnean. Ged a-mhàin sia mìle bhon chòrsair, bh' am tuineachadh am
fàsaich, glè mhì-chunbhalach agus a' fuireach air èiginn, air chruinneachadh
leis na coillean (mar sin a' cur eagal air an sluagh, do bhrìgh b' urrainn dham
choille airm feargach nan Aimearagaich-Dhùthchasach, mì-earbsach nam Goill seo a
ghabh an tìr an eòlas, no eadhon an Diabhal agus a luchd-ionaid). Dh'èirich
connsachaidhean geura am measg an t-sluaigh Salem thar na tìre, cuid mòr dhiubh
a bha 'nan tuathanaich bochda gun robh air èiginn a' dèanamh gu leòr a mhaireann
beò. Do bhrìgh gheall na Cràbhadairean a chruthachadh dia-riaghladh air an tìr
nuadh seo, thug braise cràbhach sàrachadh ris a' mheasgadh: thug an
faireachdainn gu lèir gun àbhachd bhon sluagh mire (do bhrìgh b' obair agus a'
moladh Dia na rudan a-mhàin gum bu ceadaichte). Bha an riaghailt am creideimh an
là 'na riaghailt de fulang maireannach agus duais glè mhì-chinnteach; do bhrìgh
chreid na Cràbhadairean gun robh suidhichte an dàn dhuine mus a b(h)reith,
rannsaich iad gu buan airson sanasan timcheall co-dhiù bhitheadh iad air
roghnachadh airson Nèamh no bhith mallaichte ris an Ifreann, ach cha b' urrainn
dhan tlachd agus mì-tlachd Dè air leughadh a bhith. Bhrùth na b'fhaide an
faireachdainn an creideamh gnèithealach gun do chùm na Cràbhadairean airson
mnathan: bu chòir do na mnathan gu h-iomlan fritheilteach ri am fir a bhith (e
am measg an t-sluaigh, i aig an taigh; e a' bruidhinn, i ag èisdeachd; e a'
searmanachadh, i a' cluinntinn, 's air adhart.), gun robh, le nàdar, bean na b'
coltaiche a cheangladh 'san fhrithealadh an Diabhail na bha fear (do bhrìgh cha
robh mnathan ceadaichte a bhith 'nan searmanaichean mar sin b' iad na b'
coltaiche a chur an làmhan ris an Diabhal), agus, le nàdar, bu mnathan drùiseil.
Agus rinn an faireachdainn am baile bheag rùnan glè dhoirbh a chumail agus bh'
air ghabhail ri cho fìrinn am bitheantas na beachdan dhaoine (ceart no ceàrr,
math no droch) mu dheidhinn an nàbaidhean. Agus an fìrinn gum b' e linn nuair a
riaghail an feallsanachd "bu chòir do clann air fhaicinn ach ciùin a bhith" gu
h-àrd; dh'fhulaing daoine-cloinne bho an inbhe aig a' bhun an àradh an comainn.
Bha air fhaicinn dèideagan cho faoin agus bha dhì-mhisnich pàrantan cluiche,
agus mar sin dh'fhulaing daoine-cloinne à dìth an comais a lorgadh àigh sa'
bheatha 's a ghabhail spòrs, ged bha eu-tròcair shònraichte air chàrnadh air
caileagan; b' urrainn do balaich a dhol a' sealg, iasgach, rannsachadh a'
choille, agus 's tric a dh'fhàs iad foghlainich ri saoir agus gobhan, fad bha
caileagan air àrach bho aois bhog a shnìomhadh, a bhrùchd, a fhuaigheal, a
fhigheadh, agus am bitheantas a bhith 'nan searbhantan ri am fir-chèile 'gus
màthraichean ri am clann. Sheall uile nan teannachaidhean a bhith 'nam
cothlamadh airson spreadhadh.



https://gd.wikipedia.org/wiki/Mordor

San t-saoghal fhaoinsgeulach aig J.R.R. Tolkien, b' e Mordor (leis an
fhuaimneachadh [ˈmɔrdɔr]; à Tìr Dhubh agus Tìr a' Dhubhair sna cànain Sindarin
agus Quenya air leth) an ceàrn a bh' air a ghlacadh 's a cheannsachadh le
Sauron, ann an ceann an ear-dheas de thaobh an iar-thuath Meadhain-thalmhainn gu
taobh an ear air Anduin, an abhainn mhòr. B' e beinn-theine ann am Mordor,
Orodruin, an ceann-uidhe a bh' aig Comann na Fàinne ('s an uairsin aig Frodo
Baggins agus Sam Gamgee) nuair a bha iad air an turas gus cur às don Aon
Fhàinne.

Bha Mordor àraidh air sgàth 's gun robh i air a cuairteachadh gu tuath, gu deas
agus an iar oirre le trì callaidean bheann àibheiseach. Bha na beanntan an dà
chuid a' dìon a' cheàrn bho ionnsaigh obann a bheireadh oirre leis an
luchd-còmhnaidh mun cuairt air, agus a' bacadh oidhirpean-teichidh aig an
fheadhainn ann am Mordor fhèin. Theirear gur e beinn-teine Stromboli a bha
fa-near dha Tolkien nuair a chuir e Mordor fa chomhair sùil inntinne.



https://gd.wikipedia.org/wiki/Mary_Jane_Kelly

Teamplaid:EngvarB Teamplaid:Use dmy dates Teamplaid:Infobox person Tha Mary Jane
Kelly (c. 1863 – 9 November 1888), air chantainn ri Marie Jeanette Kelly, "Fair
Emma", "Ginger" agus "Black Mary", air chreidsinn am bitheantas a bhith 'na
h-ìobairteach deireannach an dearg-sreath-mhortaire dì-ainmaichte Seoc an
Reubainnear, a mharbh agus chonablaich iomadaidh mnathan anns a' cheàrn
Whitechapel an Lunainn as an deireadh an Lùnasdal ris an tòiseachadh na Samhna,
1888. Bha i gu tuairmseach 25 bliahnaichean a dh'aois agus a' còmhnaidh am
bochdainn aig an àm a bàis. Thuairmsich na h-aithrisean an uair sin a h-àirde
aig 5 troighean agus 7 òirlich (1.70 meatairean). Tha an dath a fuilt beagan
neo-chinnteach mar ciallaichidh a frith-ainmean iomadach.

Tha an dath a fuilt air a bhith air aithris gu h-iomadach cho bàn no ruadh agus
b'urrainn do "Black Mary" (Màiri Dhubh) chiallachadh gun robh i chiar. Bha air
an dath a sùilean aithris cho gorma. 'Na fhèin-eachdraidh, thagair an
lorg-poileas Walter Dew gun do dh'aithnich e Kelly gu math le lèirsinn agus thug
e iomradh air cho "glè tharraingeach" agus "'na nighean bhreagha, thiugh". Their
e gun do chuir i uimpe aparan glan geal ach nach do chuir i ad oirre fhèin
a-riamh. Dh'aithris Sir Melville Macnaghten an Metropolitan Police Force, nach
cunnaic i gu dìreach a-riamh, gun aithnicheadh i airson a "tarrangan suimeile
pearsanta" leis na bun-tomhasan an uair sin. Thug an Daily Telegraph de 10 an
t-Samhain 1888 iomradh oirre cho "àrd, tana, bàn, snuaidh òig, agus choltais
tharraingich". Thuirteadh i a bhith fileanta sa' Chuimris. Teamplaid:Ripper
victims



https://gd.wikipedia.org/wiki/Mariano_Ospina_P%C3%A9rez

B’ e Luis Mariano Ospina Pérez innleadair agus neach-poileataigs à Coloimbia.
Bha e na cheann-suidhe na dùthcha eadar 1946 agus 1950. Rugadh e ann am
Medellín, Antioquia, Coloimbia, 24mh an t-Samhain 1891 agus dh’ eug e ann Bogotá
14mh an Giblean 1976.

‘S e mac Tulio Ospina Vásquez agus Ana Rosa Pérez Puerta a bh’ann, is mar sin ‘s
e ball fear dhe na teaghlaichean na bu chudromaiche ann an Saoghal a’
Phoileataigs aig ìre nàiseanta bh’ann co-dhiù: bha dithis sheann cheann-suidhe
na dùthcha anns an teaghlach sin, a sheanair Mariano Ospina Rodríguez agus
bràthair-athar Pedro Nel Ospina Vásquez. Phòs e Bertha Hernández de Ospina, a
bha a measg na chiad mnathan a fhuair àite anns an t-Seanaidh.

Fhuair e a chuid fhoghlaim aig an Sgoil San Ignacio de Loyola ann am Medellín,
is an uair sin aig Colaiste na Mèinnean dhe Antioquia, far an tug e ceum mar
innleadair na mèinnean ann an 1914; rinn e turas fad dà bhliadhna agus fhuair e
oideachas a bharrachd thall thairis anns an Louisiana, Lunnainn agus Paris, far
an do rinn e cùrsa neo dhà mu dheidhinn gnothaichean an siùcair, Eaconomachd, an
caidreamh tionnsgalach, siostaman co-oibreachaidh, gnothaichean na mèinnean agus
na rèilichean.

An dèidh a thill e dhan dùthaich ann an 1914 thoisich e conaltraidhean a dh’
fighe le ceannardan a’ Phàrtaidh Tòraidh agus sheas e aig an taghadh gu
Comhairle Mhedellín, far an robh e mar bhall eadar 1915 agus 1917. Chaidh e a
thaghadh na bhall pàrlamaid airson Antioquia sa bhliadhna sin, agus an ceann dà
bhliadhna chaidh e ainmeachadh mar Àrd-Riaghladair Rèile na h-Antioquia, is b’
urrainn dhàsan na sgilean riaghlach aige a dh’ fhoillseachadh leis an dreuchd
sin. Thill e gu Còmhdhail na h-Antioquia ann an 1921, agus nuair a chaochail
athair sa bhliadhna sin fhèin, lean e mar Reachdadair Colaiste na Mèinnean.

Nochd Ospina Pérez air an àrd-ùrlair poileataigeach nàiseanta mar sheanadair ann
an 1922, am bliadhna nuair a chaidh a bhràthair athar, Pedro Nel Ospina, a
thaghadh mar cheann-suidhe na dùthcha. Ged nach e deagh òraidiche a bh’ann air
adhbharan meidigeach (cha b’ urrain dhà a ghuth a thogail a-riamh), fhuair e
cliù is onair eadar a chuid companaich leis cho foghlaimte a bha e taobh
eaconamaidh agus gnìomhachas an nàisein. An dèidh teirm na sheanadair, chaidh
Ospina a dh’ ainmeachadh Ministear na h-Obrach Poblach leis a’ cheann-suidhe
Miguel Abadía Méndez, ach cha do mhair e ach ochd mìosan san dreuchd sin
(1926-1927).

Bha e os cionn Caidreachas Nàiseanta Tuathanaich a’ Chofaidh (Spàinntis:
Federación Nacional de Cafeteros) eadar 1930 agus 1934, agus le sin dh’fhàs e a
bhith "Fear Tuathanaich a’ chofaidh" ann an Coloimbia, is bha e an sàs anns an
gnothach sin cha mhòr deichead, mar ball a’ ghnìomhachais agus seanadair.

A dh’aindeoin gu robh Laureano Gómez Castro air a bhith strì a dhèanamh an
aghaidh Ospina am broinn a’ Phàrtaidh aca son a bhith os a chionn, chaidh e a
mholadh mar thagraiche a’ chinneas ann an 1946, oir b’ fheudar dha na Tòraidhean
brath a ghabhail air na sgaraidhean am broinn a’ Phàrtaidh Libearalach, (eadar
Jorge Eliecer Gaitán agus Gabriel Turbay) agus dh’fhaodadh gun cuireadh
tagrachas an Tòraidh raidigeach Gómez, an dithis ri chèile. Mar sin, trì
seachdainean ro na taghaidhean, chaidh e a dh’ainmeachadh tagraiche a’ Phàrtaidh
Tòraidh, is rinn e an cùis air na nàmhaidean Libearalach aige (ach le 40% na
bhòtaichean a-mhàin).

Thoisich an còmhstri sìobhalta ris an canar An t-Ainneart (Spàinntis: La
Violencia) nuair a bha e os cionn an Riaghaltais, air sàilleabh gu robh na
Tòraidhean, le taic bhon an Riaghaltas fhèin, a’ sgiùrsadh na Mìleantaich
Libearalach. Thoir sin, agus cur gu bàs Gaitán air 9mh an Giblean 1948, Am
Bogotazo gu buil, a chruthaich fìor dhroch ùpraid air feadh na dùthcha. B’
fheudar dha Ospina Riaghaltas an Aonaidh Nàiseanta a chur air dòigh, a
dh’fhàilnich an ceann greiseag. Rinn na Libearalaich dubh-chàineadh air Ospina,
is dh’fheuch an fheadhainn dhuibh anns a’ phàrlamaid ri cùis-lagha
poileataigeach a dhèanamh na aghaidh anns a’ Chòmhdhail. Nuair a fhuair a-mach
Ospina, cho-dhùin e an Còmhdhail a dhùnadh (1949) agus chuir e poileasaidhean
aintighearnail air bhog a dh’fhosgail deichead dhe deachdaireachd sìobhalta agus
armachd ann an Coloimbia. Thill Riaghaltas sìobhalta ann an 1958 air sàilleabh
Còrdaidhean na Buidhne Nàiseanta, is cha robh Ospina fhèin an aghaidh a’ cheum
sin.

Chaidh Gómez fhèin a thaghadh mar fhear-ionaid Ospina ann an 1949 leis gu robh
an t-ainneart a’ dol bho neart gu neart air feadh na dùthcha. An ceann greiseag
dh’fhàs an dithis a bhith nan nàmhaidean poileataigeach garg, rud a chuthach
droch sgaraidhean am broinn Pàrtaidh nan Tòraidh ann an Coloimbia.

Dh’fhàs Ospina a bhith na cheannard geug mheadhanach nan Tòraidh agus mar sin
bha e gu tur an aghaidh an uachdranachd chruaidh dhe Laureano Gómez: bha e fiù’s
an sàs ann an gnothach 1953 a chuir Gustavo Rojas Pinilla, an t-seann Ministear
a’ Phuist agus an Telegraf aige, os cionn an Riaghaltais. Ach an ceann dà
bhliadhna, bha e soilleir nach robh an rèim aig Rojas cho adhartach co-dhiù agus
leis gu robh an Riaghaltas sin a’ dol an aghaidh na beachdan agus na
com-pàirtean aige, agus thug Ospina a chuid thaic air falbh dhà. An dèidh phàirt
a ghabhail ann an steidheachadh na Buidhne Nàiseanta (Spàinntis: Frente
Nacional), chaidh Ospina a mholadh mar thagraiche a’ chinneas a-rithist ann an
1962 agus 1974, ach do rinn e an gnothach; ‘S e an t-seann cheann-suidhe Misael
Pastrana Borrero a dh’fhàs a bhith am fear-ionaid aige mar cheannard nan Tòraidh
meadhanach mu dheireadh thall.



https://gd.wikipedia.org/wiki/Lleida

‘S e baile mòr air an àirde an ear-thuath na Spàinne a th’ ann Lleida
(Catalanais, IPA: 'ʎɛjðə) neo Lérida (Spàinntis, IPA: 'leɾiða). ‘S ann à Ilerda
neo Iltirta bho na Ilergetes, treubh Iberianach, a th’ann an t-ainm. Tha Lleida
suidhichte shuas air a' chòmhnard àrd ann am meadhan Chatalòinia (Catalanais:
Depressió Central), aig 155m os cionn ìre na mara, ri taobh na h-aibhne Segre.
Tha Lleida 394km air falbh bho Mhadrid, prìomh-bhaile na Spàinne, agus 127km bho
Bharcelona, am baile as motha agus prìomh-bhaile Chatalòinia. Tha 137,387 daoine
a’ fuireach ann an Lleida, an 7mh baile as motha ann an Catalòinia agus an 49mh
baile na Spàinne. A bharrachd air sin, ‘s e prìomh-bhaile na Roinne Lleida a
th’ann Lleida cuideachd.

Tha luchd-rannsachaidh dhen bheachd gur ann às an ainm Iltiŕta ann an Ibearais a
th' ann ainm a' bhaile. Fad nan linntean dh'atharrachadh fuaimeanachadh an ainm
mar a leanas: Ilerda ann an Laideann nuair a bha an sgìre fo bhuaidh nan
Ròmanach, لاردة (Laaridah) ann an Arabais, Leyda anns na meadhan aoisean agus mu
dheireadh thall Lleida tron atharrachadh fuaimneachail l → ʎ ann an Catalanais.
'S e palatalizatció (Gàidhlig palatalachadh) an t-ainm a tha air sin.

Chuireadh ainm a’ bhaile air an roinn nuair a chaidh a stèidheachadh ann an
1833.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Lleida. Cha tuit ach 342mm de dh'uisge air
a' bhaile fad na bliadhna - 831mm nas lugha na Steòrnabhagh (1173mm) - leis gur
e àite tioram a th' annː



https://gd.wikipedia.org/wiki/Lebor_Gab%C3%A1la_%C3%89renn

'S e co-chruinneachadh de bhàrdachd is rosg a th' ann an Lebor Gabála Érenn,
Leabhar Gabhalaichean na h-Èireann neo Leabhar nan Ionnsaighean a chaidh a
sgrìobhadh ann an 11mh Linn AC, far an deach seann eachdraidh na h-Èireann is
freumhan nan Gàidheal a mhìneachadh tro mheadhan fhionn-sgeulan, bho
Chruthachadh an t-Saoghail gus na Meadhan-aoisean.

Chaidh a sgrìobhadh mar sheòrsa de Seann-Tiomnadh Ghàidhealach far an robh na
Gàidheil a' sireadh Tìr a' Gheallaidh, is lorgar ann buaidh bho obraichean
Crìostaidh eile, mar eisimpleir:

Tha seo a' tòiseachadh bho Àdhamh, Nòah is sliochd a mhac Iafeth (Eòrpaich is
Àisianaich), is às dèidh sin, Fénius Farsaid, mac Mhagog, a bha am measg nan
rìghrean a thog Tùr Bhàbeil agus a chruthaich Gàidhlig is Ogham. Phòs a mhac
Nell nighean a' Phàraoh Èipheitich, Scota, agus `s e Goídel Glas am mac a bh'
aca, rìgh nan Gàidheal a dh'fhàg an Èipheit leis a threubh aig an aon àm a
thòisich an t-Ecsodus Iùdhach. Dh'fhuirich iad ann an Scythia airson greis is
shiubhail iad fad 440 bliadhna bho dhùthaich gu dùthaich, gus do ràinig iad an
Ibèir, far an do stèidhich iad rìoghachd. Bliadhnaichean às dèidh sin, stèidhich
Breogán, rìgh nan Gàidheal, baile ann an taobh an iar-thuath na Spàinne ris an
canar Brigantia, far a bheil Corùna san latha an-diugh, anns a' Ghàilis.

'S e ogha Nòah a bh' ann an Cessair, a theich bhon Tuil Mhòr gu Èireann le 49
boireannaich eile is triùir fhear: Fintán mac Bóchra, Bith agus Ladra. Phòs
Fintán Cessair, phòs Bith Bairrfhind agus phòs Ladra Alba. Ach ràinig an Tuil
Mhòr is cha d'thàinig fear beò ach Fintán, oir chruth-atharraich e fhèin na
bhradan, is dh'fhuirich e air a' mhuir airson 5,500 bliadhna, nuair a thill e
dhan talamh gus an eachdraidh na h-Èireann innse.

Cha robh ann an Èireann ach fàsach airson 30 bliadhna, 's gun do ràinig 44
longan às a' Mhuir Chaspach. 'S e Sliochd Mhagog eile a bh' ann a bha air an
stiùireadh le Nemed. Dh'fhosgail iad dà fhaich deug is stèidhich iad dà
ghearasdan. Bhuannaich iad ceithir blàir an aghaidh na Fomorianaich, ach
bhàsaich Nemed agus grunn de dhaoine air sgàth plàigh, is bha na Nemedianaich fo
smachd dà rìgh Fomorianach, Conand agus Morc. Mar-sin, bha aca ri pàirt den
chlann, arbhar is bhainne a thoirt orra gach Samhain, ach là a bh' ann thug iad
ionnsaigh an aghaidh nam Fomorianach le 60,000 saighdear eadar a' mhuir is an
talamh. Cha robh iad soirbheachail is chaidh a h-uile long fodha ach tè air an
robh tritheadh duine. Dh'fhalbh feadhainn dhiubh dhan taobh tuath, buidheann
eile a Bhreatann is feadhainn eile dhan Greug.

Ghlac na Greugaich an fheadhainn siud mar thràillean, is bha iad a' giùlan
bhagaichean criadha airson 230 bliadhna, nuair a theich iad is b' urrainn dhaibh
tilleadh a dh'Èirinn. Bha dà chinneadh ann, Fir Domnann agus Fir Gálioin, is
còignear ceann-cinnidh a roinn an eilean eatorra. Fhuair Gann an taobh tuath
Mumhain, fhuair Sengann an taobh deas Mumhain, fhuair Genann Connacht, fhuair
Rudraige Ulaidh agus fhuair Slanga Laighean, is bha àrd-rìghrean ann airson 37
bliadhnan às dèidh sin.

Seo an fheadhainn a dh'fhalbh dhan taobh tuath. Thill iad le cumhachd
dhraoidheil, 's mar sin bha iad a riochdachadh diathan pàganach na h-Èireann.
Shàbaid iad an aghaidh nam Fear Bolg air a' Chiad Bhlàr Maigh Tuireidh is
bhuannaich iad, ach urrainn don Fhir Bholg a bhith a' fuireach ann an Connacht
co-dhiù. Air a' bhlàr a bha siud, chaill an rìgh Nuada a làmh no gàirdean is
dhìobair e, ma-thà, 's e Bres (leth-Fhomorianach) an rìgh a bh' aig na Tuatha Dé
bhon àm sin, ach às dèidh seachd bliadhnaichean rinn an lighiche Dian Cecht
gàirdean airgid do Nuada is fhuair e an stiùireadh a-rithist. Aig an àm siud,
shàbaid iad an aghaidh na Fomorianaich air an Dàrna Bhlàr Moytura, is mharbh
Balor (Fomorianach) an rìgh Nuada, ach mharbh Lugh e, ogha Leth-Fhomorianach a
bh' aige, gus a bhith na rìgh. Sin mar a bha rìoghachd fon stiùireachd na Tuatha
Dé ann an Èireann airson 150 bliadhna a thuilleadh.

O chionn ghoirid chaidh a dhearbhadh gu bheil tùsan fìrinneach air pàirt de na
sgeulachdan seo. Ann an 2006, thaisbean an neach-saidheans agus fìor-eòlaiche mu
ghintinneachd Bryan Sykes leabhar ris an canar Blood of the Isles, far an do
mhìnich e mion-sgrùdadh gintinneach a rinn e anns a' Bhreatann Mhòr agus Èirinn
air fad. Lorg e gu bheil a' mhòr chuid den ghintinneachd Bhreatannach is
Èireannach ceangailte gu làidir ris an Spàinnt agus a' Phortagail, àite far an
robh cànain Q-Ceilteach air a bhruidhinn.



https://gd.wikipedia.org/wiki/L%C3%B9th_ath-nuadhachail

’S e a th’ ann an lùth ath-nuadhachail ach lùth a thig bho thùsan a thèid
nuadhachadh rè ùine ghoirid. Mar eisimpleir: solas na grèine, a’ ghaoth, an
t-uisge, an seòl-mara, stuadhan, is lùth geothermal. Chleachdar an lùth
ath-nuadhachail an àite chonnaidhean àbhaisteach ann an ceithir raointean
eadar-dhealaichte mar a leanas: dealan a chruthachadh dhan ghriod, uisge is
seòmraichean a bhlàthachadh, connadh nan càraichean, agus dealan airson sgìrean
iomallach aig nach eile ceangal ris a’ ghriod nàiseanta.

Thig mu 16% den lùth a thathas a’ chleachdach air feadh an t-saoghail bhon lùth
ath-nuadhachail. Thig 10% den lùth gu lèir bhon bhith-thomad, (a’ mhòr chuid ga
chleachdadh airson blàthachadh) is 3.4% bho dealan-uisge. Aig an ìre nàiseanta,
tha co-dhiù 30 nàiseanan ann a chleachdas an lùth ath-nuadhachail airson
cuibhrean nas àirde na 20% den lùth aca. Creideas gum meudaich a’ mhargaid
airson an lùth ath-nuadhachail gu luath rè an dheicheid a tha romhainn. Tha an
cumhachd gaoithe a’ meudachadh 30% gach bliadhna.

Tha tòrr dhùthchannan coimeasach lùth ath-nuadhachail a chruthachadh ach cha
tèid connaidhean àbhaisteach mar ola no gas a lorg ach ann an àireamh bheag de
dhùthchannan. Tha gach dùthaich ag iarraidh “energy security” - tèarainteachd a
thaobh connaidh. Tha tèarainteachd againn ma tha sinn a’ lorg no a’ cruthachadh
connaidh anns ar dùthaich-ne fhèin. A bharrachd air sin, tha dragh air a h-uile
duine mu atharrachadh na gnàth-shìde agus chan eil buaidh an lùtha
ath-nuadhachail air an gnàth-shìde cho dona ri connaidhean traidiseanta. Tha
buannachd eile do dhùthaich a tha a’ leasachadh lùtha ath-nuadhachail airson ’s
gun tèid obair ùr a chruthachadh agus nach bi an connadh cho daor. Chaidh
suirbhidhean poblach a dhèanamh mun lùth ath-nuadhachail agus bha a’ mhòr chuid
de dhaoine a’ cur taice ri leasachadh nan goireasan seo.



https://gd.wikipedia.org/wiki/L%C3%A8ineag_is_sgiort

Tha sgiort ball-aodaich bhean, air chruthachadh mar pìoban no bidean a bheil
dèanta a chrochadh às a' bhalg-meadhain a phealladh na casan. Eu-coltach
drathas, chan eil sgiorta air leth. Tha lèineag (cuideachd casag mhòr, gùn)
ball-aodaich socraichte de sgiorta le aodach-cuim ceangailte no le aodach-cuim
feagairt, a' toirt a' bhrìgh de ball-aodaich aon-mìr.

Ais as soirbhe, 's thèid do sgiorta brat made dèanta de aon mìr aodaich (sarong,
pareo), ach th' a' mhòr-chuid nan sgiort ceartaichte dham chorp aig a'
bhalg-meadhain agus nas iomlaine fodha, leis an iomlanachd air chur an aithne
tro of gathan, fighean, clàran, agus dòighean eile an fhuaigheil. Tha sgiortan
agus lèineagan nuadh dèanta gu h-àabhaisteach às aodachan aotrom ri leth-trom,
mar dainim, snàth-clòimhe, no poplain. Tha lèinean air chur fo sgiortan agus
lèineagan dèanta às aodachan finealta leantainn a thoirt comas dhan aodach a
chrochadh nas fheàrr.

'S urrainn dhan lìn-fàitheim nan sgiort agus lèineagan a bhirh cho h-àrd ris an
sliasaid uarach no cho iosal ris an làr, earbsadh às na saobh-smuainean nam modh
agus a' bheusachd no a' chiall air leth an neach anns an aodach.

Chuir roinn nam mnàthan na buidhne-àirde Nan Linntean Meadhanach umpa fhèin
lèineagan gun robh as motha na 3 meatair 'san tarsannan aig a' bhonn. Aig a'
chrìoch eile, bha na sgiortan beaga an deicheid den 1960 'na ballan-aodaich
ghanna a faodaidh an fon-aodach chòmhdachadh cha mhòr nuair suidheachadh.



https://gd.wikipedia.org/wiki/Kigali

'S e Kigali am prìomh-bhaile Ruanda. Anns a’ bhliadhna 2005 bha 851,024 duine a’
fuireach an-seo. Mar sin dheth ‘s e am baile as motha den dùthaich a th’ ann
cuideachd. 'S e seo an Co-chomharran aige: 1° 56’ 38” Deas agus 30° 3’ 34”
Ear.Tha Kigali 176km air falbh bho Bhujumbura (Burundi), 367km bho Khampala
(Uganda), 1,658km bho Kinshasa (Poblachd Dheamocrach na Congo), agus 787km bho
Dhodoma (Tansainìa). Tha e suidhichte ann an cridhe na dùthcha, aig 1,539m os
cionn ìre na mara.

Chaidh Kigali a stèidheachadh anns a’ bhliadhna 1907, nuair a bha Rwanda na
colonaidh gearmailteach. B’àbhaist don mwami (rìgh ruanda) a bhith a’ fuireach
ann an Nyanza, ach bha cumhachd na colonaidh stèidhichte ann am Butare. Ach
chaidh Kigali a thaghadh mar prìomh-bhaile anns a’ bhliadhna 1962, air sgàths gu
bheil e suidhichte ann am meadhan na dùthcha. 'S e teas meadhan poileataigeach
agus cultarach a tha ann. Tha an riaghaltas agus an ceann-suidhe Ruanda a’
fuireach an-seo. Tha an Kigali International Airport faisg air a' bhaile. Tha am
baile sgapte air ceithir beanntan, 's e Mt. Kigali le 1,850 m (6,075ft) a’
bheinn as airde.



https://gd.wikipedia.org/wiki/Kalmar

'S e baile meadhanach agus port na Suaine a th' ann an Kalmar (IPA: kalːmar).
Tha e suidhichte air an àirde an ear-dheas na dùthcha ri taobh na Mara Bhaltaich
agus an Kalmarsund, eadar Karlskrona agus Norrköping, anns an sgìre Kalmar län,
313km air falbh bho Stockholm, prìomh-bhaile na dùthcha, 363km bho Uppsala agus
289km bho Ghöteborg. Tha campas Oilthigh Linnaeus stèidhichte an seo cuideachd.
Tha 36,392 duine a' fuireach ann.

Ged nach eil freumh-fhaclachd an ainm seo cho soilleir tha e coltach gur ann à
kalmarnir (Gàidhlig: càrn) ann an Lochlannais a tha an t-ainm.

Ged a bha daoine a' fuireach san àite seo fiù' s ann an Aois nan Clach, cha b'
ann ach sna meadhan aoisean a chaidh baile a thogail an seo, leis gur e port
beag ann an àite freagarrach do mhalairt a bh' ann. Bhuineadh Kalmar dhan Lìog
Hansa. Chaidh caisteal a thogail san 13mh Linn, leis gu robh am baile faisg air
na crìochan leis an Danmhairg - bha Skåne agus Blekinge nan sgìrean
Danmhairgeach gu ruige 1658. Chaidh Aonadh Nirribhidh agus an t-Suain a
sgrìobhadh an seo ann an 1397, a mhair gu ruige 1523. Bha am baile seo ainmeil
air feadh an t-saoghail air sàilleabh gu do thog Volvo taigh-gnìomhachais gu
math probhail an seo ann an 1973, far an robh na sgiobaidhean-obrach fhèin a bha
an urra ris an cuid obrach a phlanadh. Chaidh am factaraidh a dhùnadh ann an
1993.



https://gd.wikipedia.org/wiki/Jos%C3%A9_Mar%C3%ADa_Melo

B’ e José María Dionisio Melo y Ortiz (Chaparral, Tolima, Coloimbia 9 an Dàmhair
1800 - La Trinitaria, Meagsago 1 dhen t-Ògmhios 1860) saighdear agus
neach-poileataigs a rugadh ann an Coloimbia, nuair a bha an dùthaich fhathast am
broinn na Leas-Rìoghachd Ghranada Ùire. ‘S e Tùsanach Pijao a bh’ann, is ‘s e
Manuel Antonio Melo agus María Antonia Ortiz a bh’ann a chuid phàrant. Thogadh e
ann an Ibagué. Bha e na cheann-suidhe na dùthcha aig àm an Ar-a-mach dhe 1854.
Bha càirdeas fad às aige do Roberto Urdaneta Arbeláez, a bha na cheann-suidhe
eadar 1951 agus 1953.

Chaidh e gu Arm na Saorsa 21 an Giblean 1819 mar leas-oifigear, fo Dhaniel
Castañeda. Fhuair e deagh chliù aig Blàr Manizales. Bha e an sàs ann an cha mhòr
gach uile blàr cudromach iomairt Neo-Eisimeileachd Aimearaga a Deas: aig Bomboná
agus Pichincha ann an 1822; aig Junín, agus aig a’ Bhlàr Ayacucho, am blàr a
dhearbhaich neo-eisimeileachd seann tìrean fo bhuaidh na Spàinne ann an
Aimearaga a Deas. Chaidh suaicheantas a chur airsan iomadh turas airson a rinn e
aig na blàran sin is fiù 's fhuair e ìomhaigh ealanta Bholívar fhèin. Ghabh e
pàirt ann an cuairteachadh a’ bhaile El Callao ann an 1825, agus aig Blàr
Portete de Tarqui ann an 1829. Phòs e María Teresa Vargas anns a’ chiad bhainnse
aige, agus fhuair iad dithis chloinne còmhla.

Leig Bolívar ceannas na dùthcha 27 an Giblean 1830, leis gun do dh’fhàs e gu
math tinn is na luchd-dùbhlain ga sgiùrsadh. Spìon a chuid nàmhaid Coloimbia
Mhòr às a chèile. Chaidh am fear-ionaid dearbha aige, Antonio José de Sucre, a
mharbhadh 4 an t-Ògmhios. Chuir an Còmhdhail, a bha ri taobh Bholívar, a chuid
taic dha na oifigearan a dh’fheuch ri beachdan Bholívar a dhìon. Bha an
Seanalair Rafael Urdaneta nam measg, agus chuir esan Domingo Caycedo Santamaría
às an dreuchd agus ghabh e ceannas na dùthcha os làimhe gu neo-bhuan 5 an
t-Sultain.

Nuair a chaochail Bolívar 17 an Dùbhlachd, dh’fhàs an suidheachadh na bu mhiosa
airson a chuid charaid. Ghairm Caycedo gur e esan a bha fhathast na
cheann-suidhe. Thug Urdaneta an dreuchd air ais gu Caycedo, mu dheireadh thall,
tro Chòrdadh Juntas de Apulo 2 an Cèitean 1831. Chaidh Melo agus corra oifigear
eile a chur a-mach às an dùthaich mar phàirt dhen chòrdadh.

Chaidh Melo chun A' Bheiniseala, còmhla ris a’ cho-bhràthair-chèile Urdaneta.
Dh’aontaich e ri buidheann dhe oifigearan tìr-ghràdhaiche a dh’èirich an aghaidh
José María Vargas, ann an 1835, is iad airson ath-thogail na Coloimbia Mòire,
leasachaidhean poiliteagach agus crìonadh smachd eaconamach nan uachdaran, ga
neartachadh tro ghnothach às-mhalairt agus in-mhalairt. Eadar na oifigearan sin
a fhuair deagh chliù tro iomairt an neo-eisimeileachd, bha corra Bholivarianach
ainmeil mar Luis Peru de Lacroix, dìon-chòmhla Bholívar fhèin, agus fiù’s fìor
nàmhaid Bholívar mar Pedro Carujo. Bha Santiago Mariño, Pedro Briceño, Diego
Ibarra agus Julián Castro os cionn an ar-a-mach. Cha d’ fhuair iad ach
buadhachas sealach. Chaidh na Reubaltaich gan cur air leth thall thairis bho na
teaghlaichean, feadhainn chun na Cairibian is feadhainn eile a Niocaragua, nuair
a fhuair an Seanalair José Antonio Páez an Riaghaltas air ais le taic bho
Urdaneta

Chaidh Melo gus an Roinn Eòrpa ann an Dùbhlachd 1836, far an robh e na oileanach
aig an Sgoil Saighdearachd ann am Bremen, anns A' Ghearmailt. Thug na beachdan
sòisealach, is iad gan deasbad aig ìre na sgìre, buaidh mhòr air. Dh’fhàs e
eòlach air na beachdan aig Charles Fourier, a chàineadh gun Tionndaidh am
pailteas gu adhbhar dhe beairteas agus bochdainn anns an Roinn Eòrpa. Leugh e An
Gnìomhachas agus An Siostam le Henri de Saint-Simon. Thug buidheann ùr na
h-aonaidhean-ciùird agus gnothach na Cairteachd, a nochd ann am Breatainn Mhòir
ann an 1838, buaidh uabhasach làidir airsan fhèin.

Thill e gu Ibagué ann an 1841, far an do dh’fhàs e a bhith ceannard poiliteagach
na sgìre. Phòs e, airson an darna turas, ann an 1843, le Juliana Granados, à
Panama, is fhuair iad balach còmhla, Máximo. Bha e an sàs ann an steidheachadh
na Buidhnean Dheamocratach is chuir iad na luchd-chiùird ri chèile leis na
inntleachdaich sòisealach fo bhuaidh Saint-Simon agus Fourier, is iad
leughadairean lasach a chuid obrach aig Luis Blanc, Eagrachadh na h-Obrach agus
an leabhar ùr aig Proudhon, Dè a tha ann an t-Sealbahadaireachd?. Bha ceannardan
na luchd-ciùird air a bhith an sàs ann am Buidhnean a’ Bhìoball, gan cruthachadh
airson eadar-theangachadh Spàinntis a’ Bhìoball a leughadh, leis gu robh iad
dhen bheachd gur e teachdaireachd shòisealach airson na daoine bochd a dhìon a
bh’ann. Bha na buidhnean sin an aghaidh na saor-mhalairt leis a’ Bhreatainn
Mhòir, An Fhraing agus na Stàitean Aonaichte o chionns gun do chuireadh
in-mhalairt cron air leasachadh a’ ghnìomhachais nàiseanta. Dh’iarr iad gum
leanadh Àiteachan ghleidhidh nan Tùsanach agus chur às dhan Tràilleachd. A
bharrachd air sin dhiùlt iad an Còrdadh Mallarino-Bidlack leis na Stàitean
Aonaichte, ris a chuir an ceann-suidhe Tòraidh Tomás Cipriano de Mosquera ainm,
a leig dha na Stàitean a ghabh a-steach ann am Panama.

Thug na Buidhnean Dheamocratach taic dhan Sheanalair Bholivarianach José Hilario
López]] mar thagraiche a’ chinneas oir bha esan airson an Tràilleachd a chur às.
‘S e taghaidhean neo-dhìreach a bh’ann aig an àm ud, is thaghadh na saoranaich
fireannach an cuid riochdairean. Ghabh López fàth air sgaradh nan Tòraidh, agus
fhuair e tuilleadh bhòtaichean na tagraiche sam bith nan triùir Tòraidh agus
dh’èirich na daoine ann am Bogotá airson aonadh nan Tòraidh a sheachnadh. Ga
thaghadh na cheann-suidhe, chaidh dà lagh a sgrìobhadh ann an reachdas ann an
1850: fear a mhol Ministear an Ionmhais Manuel Murillo Toro, lagh leasachadh an
àiteachais leis an t-Sluagh-ghairm Bu chòir dha obair an fhearainn a bhith ri
chùlaibh sealbhadaireachd an fhearainn, is fear eile a chuir crìoch air
luach-rèidh airson An sluagh a shaorachadh bhon ùsaireachd; agus, mu dheireadh
thall, chaidh Lagh Saorsa nan Tràillean a sgrìobhadh ann an reachdas 21 an
Cèitean 1851.

Rinn Na Tòraidh, fo stiùireadh Julio Arboleda (sealbhadair tràillean), ar-a-mach
armachd an aghaidh na laghan ùra sin, is iad a’ càineadh gun do chuir López an
Comann Iosaid, mar leisgeul airson an cuid dhùbhlain dha na leasachaidhean.
Chaidh ar-a-mach nan Tòraidh ann an Cundinamarca fo stiùireadh dithis bhràthair:
Pastor agus Mariano Ospina Rodríguez. B’ fheudar dha López a thoirt Melo air ais
airson ruaig a chur air an ar-a-mach is dh’ àrdaich e gu Seanalair, rud a bha
uabhasach mòr-chòrdte eadar na saighdearan le sin b’ urrainn dhàsan buaidh a
gabhail air na Reubaltaich ann an Guasca. Bha e os cionn an còmhstri aig
Montepío Militar an dèidh call nan Tòraidh, bho 13 an Lùnasdal 1851 agus chaidh
e a dh’ainmeachadh Ceannard an Airm ann an Cundinamarca 19 an t-Ògmhios 1852.

Nochd sgaradh am broinn an Libearalais, eadar na "raidigeach" (far-ainm na
“Gólgotas”), is iad airson na saor-mhalairt agus na luchd-chiùird (far-ainm na
Draconianos), is iad airson polasaidhean dìonachais. Chuidich taghadh a’
mheadhaich José María Obando mar fhear-ionaid López ann an 1853. Cho-dhùin
Libearalaich na làimhe deise is an fheadhainn a bha airson in-mhalairt gun
chrìoch sguir a thoirt air na Buidhnean Dheamocratach, is le sin chaidh iad an
caidreachas leis na Tòraidhean. Fhuair iad smachd dà-phàirtidh air a’ Chòmhdhail
is na roinnean, is mòran chomhairle cuideachd. An uair sin dh’iarr iad gun
leigeadh an ceann-suidhe an dreuchd aige. Thug iad airsan gun cuireadh e ainm gu
Bun-Reachd ùr a chuir às dhan Arm Nàiseanta, a thug tuilleadh dleastanais dha na
Stàitean Feadarail, a dh’fhannaich an Ceann-suidhe agus a fh’fhosgail an
t-slighe chun in-mhalairt gun chrìoch.

Dh’ iarr na luchd-ciùird do Oblando, is iad gan cuireadh air rian ann am
mailisidh, gun do dhùineadh e an Còmhdhail agus gum biodh e na dheachdaire an
t-Sluaigh 17 an Giblean 1854. B’ fheàrr le Obando an dreuchd aige a leigeil agus
an uair sin chuir na Buidhnean Dheamocratach an grèim e. Chuir iad an ceannas an
tairgse do Mhelo, a bha os cionn na Feachdan Armachd ann an Cundinamarca aig an
àm.

Chaidh aige air a bhith ga chumail anns an dreuchd aige eadar an Giblean agus an
Dùbhlachd 1854 tro eadar-theachd an Airm. Cha b’ fhada gun do nochd arm neo arm
gus a chur às dhan sglamhair. Chuir Tomás Cipriano de Mosquera air dòigh agus
mhaoinich e Arm an Tuatha a chaidh sìos bho Barranquilla is esan fhèin os a
chionn. Stiùir José Hilario López Arm an Deas a chaidh bhon A’ Chauca agus
Huila, agus bha Joaquín París os cionn Rèisimeid na Alto Magdalena, le
saighdearan à Antioquia a chaidh thar na h-Aibhne Mhagdalena aig Honda.
Chruinnich na trì airm air na faichean àrda mu thimcheall Bhogotá, far an do
chuireadh an t-seann cheann-suidhe Pedro Alcántara Herrán os cionn co-bhonn na
feachdan. Chuir iad dh’ionnsaigh air a’ phrìomh-bhaile bho thrì taobhan, is Melo
ga dhìon le dìreach seach mìle saighdearan gu math cleachdte ris a’ chogadh à
Cundinamarca agus saor-thoilich na luchd-chiùird. Rinn Mosquera ionnsaigh bho
thuath is, leis an t-Seanalair Tomas Herrara à Panama a’ stiùireadh a’
ghnothaich, ghabh iad am baile tharais sràid air shràid, bho San Diego gu ruige
Ceàrnag San Francisco far an robh Melo is a chuid oifigearan. Rinn López
ionnsaigh bho dheas agus Paris bhon iar tro San Victorino. Ghabh Herrán thairis
na àirdean anns an sgìre “Egipto”. Thàinig na trì feachdan sin ri chèile ann am
Plaza Mayor agus mar sin chuir iad Riaghaltas Sìobhalta air dòigh a-rithist.

Chaidh Melo a chuir an grèim is ghabh José de Obaldía, à Panama, an Riaghaltas
os làimhe. A dh’aindeoin sin, bha e saor rè na trì cùisean-lagha a fhuair ann an
1855 oir phàigh a charaid is fear-dùthcha Manuel Murillo Toro a chuid urrais.

A dh’aindeoin sin, an dèidh an treas chùis-lagha chaidh 200 daoine a bha airson
an ar-a-mach sgapte thall thairis, an cuid stòrais air arbhartachadh, is iad gan
cur air falbh gu ruige Panama air coise. Bhàsaich a h-uile duine, ach na
saighdearan mar Mhelo, air an rathad. Thog e am bàta airson Costa Rica far an do
chuidich e ann an sabaid an aghaidh ionnsaighean an fhir-deuchainn às na
Stàitean Aonaichte William Walker ann an Niocaragua. Nuair chuir e ruaig air na
ionnsaighean ann an 1859 chaidh e gu El Salvador far an robh e an sàs ann an
trèanadh nan saighdear.

Ràinig Melo crìochan Mheagsago 10 an Dàmhair. Dhearbhaich Riaghladair
Libearalach na Stàite Chiapas, Angel Albino Corzo, air ceann-suidhe na dùthcha
sin Benito Juárez do Mhelo a thoirt a-steach dhan Arm ùr na crìochan a bha a’
sabaid ann an Cogadh na Leasachaidhean. Bha Juárez air gach uile eadar-theachd
bho thall thairis a dhiùltadh, fiù’s bho chonsal na Breatainne Mòire George B.
Mathew.

Chuir Melo air dòigh buidheann dhe mu bheagan na bu mhotha na ciad
saighdear-eich nach robh cleachdte ris a’ chogadh idir, is rinn e air Comitán an
uair sin chaidh e airson na crìochan le Guatemala a dhìon. Bha ionnsaighean
feachdan an t-Seanalair Juan A. Ortega, à Meagsago ach na fhògarrach anns an
dùthaich sin, gu math bitheanta anns an sgìre. Dhiùlt e comhairle an Riaghladair
Corzo airson bhuidhne dhe shaighdear-coise a chur air bhog cuideachd

Chaidh ionnsaigh iongantach a chur air an Arm beag aig Juarez tràth sa mhadainn
10 an t-Ògmhios 1860, is iad a’ gabhail fois air an oighreachd ”Juncaná”,
suidhichte far a bheil am baile La Trinitaria, ann an Chiapas an latha an-diugh.
Fhuair na connspaihichean òrdughan bho Ortega a chur gu bàs Melo. Chaidh sin a
dheànamh leis a’ choirpileir Isidro Tordillo agus an t-sàirsdeant José
Maldonado, mar a dh’innis dhuinn an litir a sgrìobh Romualdo Guillén, fear dhe
saighdear aig Ortega, dìreach ceithir latha an dèidh sin.

Nuair a chuir Ortega sguir air a chuid ionnsaigh anns an sgìre an ceann fichead
latha, chaidh e a dhearbhachadh gun do thiodhlaic na Tùsanaich Maya Tojolabal. e
ann an seapeal na h-oighreachd “Juncaná”.Steidhich an Riaghaltas Chiaps
càrn-chuimhne dhàsan ann an Juncaná.



https://gd.wikipedia.org/wiki/John_F._Kennedy

B' e John Fitzgerald Kennedy (29 an Cèitean, 1917 - 22 an t-Samhain, 1963) an
35mh ceann-suidhe de na Stàitean Aonaichte. Sheas è bho 1961 gus an deach a
mhuirt ann an 1963.

An dèidh don Cheannadach obair mar ceannard an USS PT-109, eathar-cuirtiche, ann
an taobh a deas an Cuan Sèimh tron an Dara Cogadh t-Saoghal thionndaidh e a
shùil gu dreuchd a ghabhail mar neach-poileataigs. Sheas è airson Massachusetts
ann an Taigh nan Riochdairean bho 1947 gu 1953 mar Democrat. Rinn Ceannadach a
chùis air Richard Nixon, a bha na Iar Cheann-suidhe aig an t-àm, anns an taghadh
- aon dha na taghaidhean is teannta ann an eachdraidh an dùthaich - a chaidh air
adhart an 1960. Gabh 'n dràsta 's e Iain Ceannadach an aon Caitligeach a chaidh
a thaghadh mar Ceann-suidhe na Stàitean Aonaichte agus an aon ceann-suidhe a tha
air am Duais Pulitzer a bhuannachadh. Fhad 's a bha an riaghaltas aige ann an
cumhachd thachair Ionnsaigh Bàigh nam Muc, an Cunnart Urchair an Cùba, togail
Balla Bherlin, toiseach an Linn-fhànais, an Gluasad Reachd Sobhalta Americanach
agus toiseach Cogadh Bhietnam.

Chaidh Ceannadach a mhuirt air an 22 den t-Samhain, 1963, ann an Dallas, Texas.
Chaidh an casaid a chuir air Lee Harvey Oswald ach chaidh deach a thoirt gu
cùirt or chaidh esan a mhuirt dà latha an deidh do bàs Ceannadach nuair a loisg
Jack Ruby air le gunna. Cho-dhùin an Warren Commission gun robh Oswald ag obair
na aonar nuair a chaidh Ceannadach a mharbhadh ach, thuirt an House Select
Committee on Assassinations an 1979 gu dòcha gun robh co-cheannairc ann. Tha an
cuspair connsachail fhathast le deasbad a dol mu iomadach beachd air mar a
thachair am muirt agus cò a bu choireach. 'S e tachartas geur ann an eachdraidh
Ameireaganach a th' anns am muirt mar is coireach ris am buaidh a bh' aige air
an dùthcha agus iarbhail poilitigeach a lean. Tha tòrr den bheachd gur e Iain
Ceannadach ìomhaigh de dhòchasan agus iarrtasan Ameireaganach agus tha beachd
mhath aig a chuid mhòr den t-sluagh Ameireaganach air fhathast.



https://gd.wikipedia.org/wiki/Johan_Cruyff

B' e cluicheadair agus manaidsear ball-coise às Na Tìrean Ìsle a bh' ann an
Johan Cruyff (IPA: ˈjoːɦɑn ˈkrœy̆f, ainm slàn: Hendrik Johannes Cruijff,
Amsterdam, 25 an Giblean 1947 - Barcelona, 24 am Màrt 2016).

Thoisich Cruyff ri cluiche còmhla ri Ajax, sgioba a bhaile aige fhèin, ann an
1957, nuair a bha e na bhalach òg. Chaidh e dhan sgioba mòr ann an 1964, far a
chuir e seachad 9 bliadhna, mus do chuir e ainm do chùmhnant airson Barcelona,
thall san Spàinn. Dh'fhuirich e an-siud is e na chluicheadair gu ruige 1978.
nuair a dh'fhàg e an Roinn-Eòrpa airson na Los Angeles Aztecs, fad seusan, agus
seusan eile leis na Washington Diplomats sna Stàitean Aonaichte. An uair sin
thill e dhachaigh gu Levante, ann an València, Ajax a-rithist agus mu dheireadh
thall seusan le Feyernoord ann an Rotterdam. A bharrachd air sin, chluich e 48
geamaichean airson sgioba nàiseanta nan Tìrean Ìsle.

An dèidh Feyernoord a leigeil ann an 1984, thoisich e a bhith na mhanaidsear
còmhla ri Ajax, far an do chuir e seachad trì bliadhna. Thill e gu Barcelona ann
an 1988, far an robh e uabhasach soirbheachail mar mhanaidsear fad ochd
bliadhna. Leig e dheth a dreuchd an siud ann an 1996. Tha e air a bhith os cionn
sgioba nàiseanta Catalòinia bho 2009. Phòs Cruyff le Danny Coster ann an 1968.
Tha triùir duine-chloinne aca: Chantal, Susila agus Jordi. Thug iad an t-ainm
Jordi air nuair a bha na h-ainmean Catalanach mì-laghail san Spàinn, ri linn
Deachdaireachd Franco. Tha na daoine ann an Catalòinia uabhasach measail air air
a shon. Thathar dhen gur e an cluicheadair as fheàrr a bh' ann a-riamh san
Roinn-Eòrpa.



https://gd.wikipedia.org/wiki/Jaros%C5%82aw_D%C4%85browski

B' e saighdear, oifigear agus rèabhlaideach sòisealach às a' Phòlainn a bh' ann
an Jarosław Dąbrowski (IPA: jaˈrɔswaf dɔmˈbrɔfskʲi, ainm slàn: Jarosław
Żądło-Dąbrowski, far-ainmean Żądł - gath - agus Łokietek - stealladh -,
Żytomierz, 18 an t-Samhain, 1836 – Paris, 23 an Cèitean 1871). Bha esan an lùib
a' Chomainn Phais agus chaidh a mharbhadh ga dhìon.

Rugadh e ann an Żytomierz, a bha sa Phòlainn fo bhuaidh na Ruise ach a tha san
Ùcrain an latha an-diugh. Mac Wiktor Żądło-Dąbrowski à Dąbrówka agus Zofia
Falkenhagen-Zaleska, bhuineadh e dhan teaghlach uachdarain Żądło-Dąbrowski z
Dąbrówki h. Radwan. Chaidh e dhan Sgoil Saighdearachd ann am Brest - a tha sa
Bhealaruis a-nis - ann an 1845, nuair a bha e dìreach 9 bliadhna a dh'aois air
sàilleabh gun do bhàsaich a phàrantan agus chuir e crìoch air a chuid sgoil ann
an Sankt Peterburg an ceann 10 bliadhna. An uair sin chuir e seachad ceithir
bliadhna na oifigear san Arm is e a' sabaid ann an aghaidh nan Czerkess sa
Cabhcas às leth an tsar. Fhuair e bonn leis cho gaisgeach 's a bha e.

Ann an 1859 chaidh e do Sgoil Choitcheann Mhìcheil nan Àrd Oifigear (Ruisis:
Николаевская академия Генерального штаба) ann an Sankt Peterburg, far a thoisich
e ann am poileataigs. Bha mòran oifigear, an dà chuid Ruiseanaich agus Pòlach,
an lùib bhuidhne dhìomhair air an robh Tìr is Saorsa (Ruisis: Земля и воля), a
ghabhadh a-steach daoine a bha meadhanach bheartach a bha a' gabhail ri
rèabhlaid shòisealach air an dùthaich. B' e Dąbrowski airson atharraidhean
sòisealta dha na daoine agus neo-eisimeileachd dhan Phòlainn. Ann an 1862 chaidh
a chur gu Warszawa leis an 6mh roinn-fheachd Coise, far an do ghabh e pàirt ann
an Ar-a-mach an Fhaoillich (Pòlais: powstanie styczniowe) an aghaidh an tsar ann
an 1863, ach thugadh grèim air leis gun do bhrathaich oifigear eile e is chaidh
a thoirt air falbh do Shibèirea. Theich e ann an 1865 is chaidh e thall thairis
dhan Fhraing.

Dh' fhàs e gu math dlùth air rèabhlaidich eile a bha an aghaidh na stàite, mar
Louis Charles Delescluze, Eugène Varlin agus Auguste-Jean-Marie Vermorel. B' ann
ann am Paris a chaochail e, nuair a bha e dìreach 34 bliadhna a dh'aois, agus na
caraidean aige. Chaill An Fhraing cogadh an aghaidh na Prùise agus bha am baile
air a chuairteachadh le feachdan bho thall thairis. Thoisich ar-a-mach nan
daoine bochda an aghaidh nan Gearmailteach, an Riaghaltais agus nan Monarcach.
Bha an eòlas armach aig Dąbrowski gu math feumail agus, a bharrachd air a bhith
na comhairleach, bha e cuideachd os cionn feachdan a' Chomainn, mar a chanadh
ris an ar-a-mach. Chaidh a mharbhadh a' dìon na rèabhlaide.

Dh'ainmicheadh iomadh sràid sa Phòlainn an a dhèidh agus b' e Dąbrowszczacy a
chanadh ri na Pòlainnich a shabaid airson na Poblachd anns a' Cliath-chòmhraig
Dhąbrowski, aig àm Cogadh Sìobhalta na Spàinne, eadar 1936 agus 1939.



https://gd.wikipedia.org/wiki/Istv%C3%A1n_S%C3%A1ndorfi

István Sándorfi (ann am Fraingis Étienne Sandorfi), a rugadh 12 an t-Ògmhios
1948 ann am Budapest, An Ungair, a chaochail 26 an Dùbhlachd 2007 ann am Paris,
An Fhraing) bha e na dhealbhadair Ungarianach.

Bha athair István ag obair airson buidheann Amairgeanach, mar sin ann an 1950
chaidh e dhan phrìosan airson còig bliadhna. Bha e air a leigeil a-mach beagan
làithean roimh an ar-a-mach den bhliadhna 1956. Dh’fhalbh an teaghlach aige an
Ungair ann an 1956 airson an Ostair agus an uairsin dhan Ghearmailt agus mu
dheireadh ann an 1958 dhan Fhraing. Thòisich Sándorfi dealbhachadh nuair a bha e
ochd bliadhna a dh’aois agus nuair a bha e dà bhliadhna dheug thòisich e
dealbhadaireachd le òla. Fhuair e teisteanas aig École nationale supérieure des
Beaux-Arts ann am Paris agus rinn e studaidh aig École nationale supérieure des
arts décoratifs.

Chaochail e an dèidh tinneas air an 26 den Dùbhlachd 2007, agus bha e air a
thiodhlacadh a rèir an toil aige ann am Budapest.

Thòisich e e fhèin a chleachdadh mar modal anns na 1970 air sgàth ’s nach robh e
a’ còrdadh ris nuair a bha coigreach a’ coimhead air fhad ’s a bha e ag obair.
Bha a’ chiad taisbeanadh aige ann an ealanlann bheag ann am Paris, agus bha a’
chiad taisbeanadh mòr aige aig am Musée d'Art Moderne de la Ville de Paris ann
an 1973. Às dèidh sin bha na dealbhan aige air an lorg ann am measgachadh de
taighean tasgaidh thall thairis mar Copenhagen, An Ròimh, München, A' Bhruiseal,
Basel, Eabhraig Nuadh, Los Angeles agus San Francisco.

Chleachd e nithean annasach anns na dealbhan aige agus suidheachaidhean
neo-àbhaisteach. Bha na dealbhan a chleachd e anns na 1970-1980an gorm, purpaidh
agus dàthan fuara eile. Rinn e ìomhaighean boireann anns na 1980an agus
dealbhadh stòlda. Rinn e tòrr dealbhan de bhoireannaich bho 1988 air adhart. Bha
a’ chiad taisbeanadh Ungarianach aige ann am Budapest sa bhliadhna 2006, agus
bha taisbeanadh eile aige ann an Debrecen sa bhliadhna 2007. Seo a’ chiad turas
a thill e dhan Ungair bho nuair a bha e na bhalach.



https://gd.wikipedia.org/wiki/Islam

Anns a' chiad sia linn de dh'eachdraidh Ioslaim, 's e aon de na rudan as
mothachail an strì eadar an creideamh ùr ud agus an fheadhainn eile
(Crìosdaidheachd agus creideamh Soroaster ann am Persia) a chaill torr is
barrachd talamh ris ann an cogaidhean an dèidh do Mohammad agus an sluagh aige
tòiseachadh air ceannairc an aghaidh na dùthchannan mun cuairt. Anns a'
bhliadhna 600 bha dà Impireachd mhòr, shean agus chumhachdach gun teagamh air
gach taobh den roinn ris an canar an Ear Mheadhanach san latha an-diugh;

'S e a' chiad tè dhiubh an impireachd Roimh Earrach, ris an canar 'Byzantium'
mar is tric, leis a' phrìomh-bhaile Constantinople (Istanbul anns an Tuirc san
latha an-diugh). Ged a thuit an Ròimh agus an impireachd anns an Iar fo sgrios
na sean Ghearmailtich, no Gotaich, bha am pàirt seo den impireachd ainmeil ud
fhathast beò, làidir agus dha-rìribh cha mhòr cho cumhachdach ris an Roimh aig
àm sam bith de dh'eachdraidh. Nas fhaide an ear bha Impireachd Phersia, no Iran,
ris an canar an Impireachd Sassanid mar is tric. B' e seo dùthaich eile le
eachdraidh a cheart cho aosd ris an Roimh agus gu dearbh tha e duilich àm sam
bith a lorg an eachdraidh 'nuair nach robh an da impireachd mhòr seo a' cogadh
an aghaidh a chèile. Aig an àm seo bha Afraga a Tuath, gu h-àraid an Èipheit, an
talamh far a bheil an Tuirc san latha an-diugh, a' Ghrèig, taobh a deas an
Eadailt agus oirthir am meadhan ear fo smachd Constantinople.



https://gd.wikipedia.org/wiki/Inbhir_Nis

'S e baile ann an Ceann a Tuath na h-Alba a th' ann an Inbhir Nis (/iNʲɪrʲ'niʃ/
no /ilɪrʲ'niʃ/) agus 's e prìomh-bhaile sgìre Chomhairle na Gàidhealtachd.

Tha Inbhir Nis suidhichte aig beul (inbhir) Abhainn Nis agus 's e am baile as
luaithe a tha a' fàs san Roinn Eòrpa san latha an-diugh. Ann an 2001 b' e 51,000
àireamh sluaigh a' bhaile agus thathas an dùil gun dùblaich an àireamh seo
thairis air an ath deich bliadhna air fhichead ri thighinn.

Tha Inbhir Nis suidhichte aig ceann ear-tuath Ghlinn Albainn, air taobh deas an
Linne Mhoireibh far a bheil an odhar a dhoirteas a-mach a ceann ear-thuath Loch
Nis ag coinneamh sal na mara. Tha Ceann Loch Nis 6 miltean air falbh. Tha beul
searach Slighe-Uisge a' Ghlinne Mhòir a tha a' ceangail an Linne Mhoireibh leis
an Linne Dhubh le rathad Loch Nis, Loch Omhaich agus Loch Lochaidh aig Clach na
h-Airidh air iomall a' bhaile.

Bha Inbhir Nis taigh do Na Cruithnich agus bha Calum Cille a' tadhail an seo ann
an 565. Chaidh an caisteal a thogail le Maol Chaluim Mac Dhonnchaidh. Thog
Crombhuel "Citadel" ri taobh a' Bhaile. Anns a' bhliadhna 2001 rinneadh cathair
dheth, a cheilearaich an Millenium ur.

Chithear gun do dh'atharraich an cànan bho Ghàidhlig gu Beurla anns na linntean
sa chaidh. Bathar ag ràdh anns an New Statistical Account of Scotland ann an
1845:

Ann an 1881 bha Gàidhlig aig 23.3% de mhuinntir a‘ bhaile, ach ann an 2001 cha
robh i aig ach 5.47% dhiubh.

Chaidh am Mòd Nàiseanta a chumail ann an Inbhir Nis anns na bliadhnaichean 1897,
1903, 1912, 1923, 1928, 1936, 1949, 1957, 1966, 1972, 1984, 1997 agus 2014.

Tha oidhirpean anns a' bhaile airson a' Ghàidhlig a chumail bèo, mar eisimpleir
chaidh Bun-sgoil Ghàidhlig Inbhir Nis a chur air bhonn anns an Lùnasdail 2007.

Tha seirbheisean trèana (dìreach) bho Stèisean-rèile Inbhir Nis gu Obar
Dheathain, Sràid na Ban-righ ann an Glaschu, Dùn Èideann, Inbhir Pheofharain,
Inbhir Uige/Inbhir Theòrsa, Caol Loch Aillse agus Lunnainn.

Tha rathad mòr (A9, A82 agus A96) a' ceangal Inbhir Nis le Obar Dheathain,
Glaschu, Peairt, Inbhir Uige agus Dùn Èideann.

Tha plèanaichean bho Phort-adhair Inbhir Nis a' ceangal Inbhir Nis gu Sasainn,
Eireann, agus An Roinn-Eòrpa.



https://gd.wikipedia.org/wiki/Harold_Kroto

B' e ceimigear à Sasainn a bh' ann an Sir Harold Walter Kroto KBE FRS. Fhuair e
an Duais Nobel ann an Ceimigeachd anns a' bhliadhna 1996 còmhla ri Robert F.
Curl Jr. agus Richard E. Smalley airson an obair aca air C60, cruth ùr de
charbon eileamaideach.

Thàinig a phàrantan gu Sasainn bho Berlin, agus b' e Iùdhaich a bha athair. B' e
"Krotoschiner" an sloinneadh a bh' aca ach ghearr athair e ann an 1955.
Dh'ionnsaich e ceimigeachd ann an Oilthigh Sheffield far an do sgrìobh e an
tràchdas aige, "The spectra of unstable molecules under high resolution". Bha e
na phostdoc san Comhairle Nàiseanta Rannsachaidh ann an Canada agus Bell Labs
agus thill e do Sasainn ann an 1966 nuair a thòisich e ann an Oilthigh Shussex.

Ann an 1995, thòisich e Filmichean Vega. 'S e an t-amas aig Vega prògraman math
a chruthachadh mu dheidhinn saidheans. Ann an 2014, chuir e ainm air athchuinge
gu Pàrlamaid na h-Alba ag iarraidh nach uaireannear creationism a theagaisg mar
shaidheans ann an sgoiltean na h-Alba. Chaochail e ann an 2016.

Rannsaich e mìon-saidheans (nanoscience) agus mìon-teicneòlas (nanotechnology).
Bha e ag obair aig Oilthigh Florida State far a thòisich e ann an 2004.



https://gd.wikipedia.org/wiki/Granada

‘S e baile mòr ann an ceann a deas na Spàinne a th’ ann an Granada (IPA: '
ɡɾa'naða). Tha e suidhichte aig 658m os cionn ìre na mara, aig inbhir na
h-aibhnichean Beiro, Darro agus Genil. Tha Granada 367km air falbh bho Mhadrid,
prìomh-bhaile na dùthcha agus 211km bho Shevilla. Tha am baile air an àirde an
ear-dheas Andalusia. Tha 237,929 daoine a’ fuireach anns a’ bhaile, an treas
baile as motha ann an Andalusia agus an 19mh baile as motha na Spàinne.

Chan eil freumh-fhaclachd an ainm soilleir. Tha e coltach gur ann à Gar-anat
(Gàidhlig: Cnoc na Luchd-taistealachd) ann an Arabais a tha an t-ainm. A dh'
aindeoin sin, tha cuid eile dhen bheachd gur ann à Garnatum ann an Laideann agus
gu bheil sin a’ ciallachadh ruadh no gràn-ubhal: Tha gràn-ubhal air seula a'
bhaile agus tha ùir ruadh pailt san sgìre.

Chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936, ged a bha an corr dhen roinne dealas dhan Phoblachd.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Granada. Cha tuit ach 365mm de dh'uisge
air a' bhaile fad na bliadhna - 807mm nas lugha na Steòrnabhagh (1173mm) - leis
gur e àite àrd tioram a th' annː



https://gd.wikipedia.org/wiki/Gaillimh

'S e baile mòr (Gaeilge: Cathair na Gaillimhe) agus port cudromach air an àirde
an iar Chontae na Gaillimhe, sa Chúige Chonnacht, Èirinn a th'ann an Gaillimh
neo Cathair na Gaillimhe. A bharrachd air sin ‘s e am baile as motha agus
prìomh-bhaile na roinne a th’ann cuideachd. Tha Gaillimh suidhichte 157km air
falbh bho Chorcaigh, 223km bho Dhoire agus 186km bho Bhaile Átha Cliath,
prìomh-bhaile na dùthcha. Chaidh am baile a stèidheachadh ann an 1124 leis an
Rìgh Toirdhealbhach Mór Ó Conchobhair (Seann Ghàidhlig: Tairrdelbach Ua
Conchobair) air Inbhir Abhainn na Gaillimhe, faisg air Loch Coirib, fon ainm Dún
Bhun na Gaillimhe. ‘S e an treas baile as motha na Poblachd agus an ceithreamh
baile as motha na h-Èireann air fad a th’ann an Gaillimh co-dhiù. Fhuair am
baile am far-ainm aige, Baile nan Treubh (Gaeilge: Cathair na dTreabh), ri linn
nan Normanach o chionns gum beireadh 14 teaghlach malartach buaidh làidir air
Gaillimh fad iomadh linn gus a lagaich Oliver Cromwell an cuid chumhachd.



https://gd.wikipedia.org/wiki/G%C3%B6teborg

‘S e baile uabhasach mòr agus port cudromach air an àirde an iar-dheas na Suaine
a tha ann an Göteborg (IPA: /ʝøtəˈbɔrj/, Beurla: Gothenburg, Liotuànais:
Geteborgas, Laideann: Gothoburgum). Tha e suidhichte air caolas air a bheil
Kattegat, a sgarras an t-Suain bho Danmhairg, aig beul na h-aibhne Göta, aig 10m
os cionn ìre na mara, anns an roinn (Suainis: län) Västra Götaland, 396km air
falbh bho Stockholm (prìomh-bhaile na dùthcha), 191km bho Helsingborg, 244km bho
Mhalmö, 409km bho Uppsala agus 1,035km bho Bhoden. Chaidh Göteborg a
stèidheachadh ann an 1621 leis an rìgh Gustavus Adolphus II, agus tha an t-ainm
a' ciallachadh Dùn nan Gotach sa Ghàidhlig. Tha 526,054 duine a' fuireach ann,
is 945,713 san sgìre air fad. 'S e a dàrna baile as motha na Suaine a tha ann
cuideachd. Tha Alba agus na Tìrean Ìsle air buaidh mhòr a thoirt air Göteborg
fad na linntean tro mheadhan a' mhalairt agus tha fiù 's sloinnidhean Albannach
cumanta sa bhaile gus an latha an-diugh. 'S e an treas fear as aosta na dùthcha
a th' ann Oilthigh Ghöteborg.

Ged nach eil freumh-fhaclachd an ainm seo cho soilleir tha e coltach gur ann à
gotn (Gàidhlig: gotach) agus borg (dùn) a tha an t-ainm. Bheireadh sin Dùn nan
Gotach dhuinn sa Ghàidhlig an latha an-diugh agus Gothenburgh sa Bheurla
Ghallta. 'S e co-dhàimh leis A' Bheurla Ghallda burgh a th' ann am borg.

Bho 1867 gu ruige 1929 b' e Elfrida Andrée a bh' ann cluicheadair-orgain na
h-àrd-eaglaise, a' chiad thè a fhuair an dreuchdan seo a-riamh. Chaidh Oilthigh
Ghöteborg a stèidheachadh an seo ann an 1891. Chaochail an sgrìobhadair Henning
Mankell an seo ann an 2015.



https://gd.wikipedia.org/wiki/G%C3%A0idheal

Is iad na Gàidheil (sluagh Ceilteach) a bhios a' bruidhinn Gàidhlig no cànanan
Gàidhealach eile. Tha ceithir dùthchannan san latha an-diugh aig a bheil
eachdraidh a tha co-cheangailte gu mòr leis na Gàidheil. Is iad: Alba, Éirinn
(an dà thaobh) agus Eilean Mhanainn. Tha Alba is Èirinn a Tuath (6/32
siorrachdan Éireannach) fo'n Rìoghachd Aonaichte (le sgaoileadh-cumhachd, o
chionn na 1990s); Eilean Mhanainn fo smachd Bhreatainn (ach le pàrlamaid aca
fhèin, agus air taobh a muigh an Rìoghachd Aonaichte), agus Poblachd na
h-Éireann (26/32 siorrachdan Éireannach) na stàit neo-eisimeileach.

Is ann fo Ghàidheil a bha Alba stèidhichte nuair a ghabh Coinneach mac Ailpin,
Rìgh Dail Riata - an t-seann rìoghachd a bh' aig a' chiad Ghàidheil ann an Alba,
grèim air slat rìoghail nan Cruithnich agus mar seo bha aonachadh eadar an dà
dhùthaich. 'S ann tro a mhàthair, ban-phrionnsa Cruithneach, a bha cothrom aig
Coinneach a shuidhe air an Cathair-rìoghail aig Pictavia agus bha gu leòr pòsadh
agus càirdeas eadar na Gàidheil agus na Cruithnich. Mar seo an dèidh do
Ghàidheil cumhachd fhaighinn, thoisich a' Ghàidhlig buaidh a dhèanamh air cànan
nan Cruithneach, agus ged nach robh uibhir a Ghàidheil ann an Alba ri
Cruithneach (tha dùil gun robh corr is naoi Cruithneach airson a h-uile
Gàidheal) am broinn corr is ceud/dà cheud bliadhna, cha robh càil ach cuimhne de
chànain nan Cruithneach air fhàgail. 'Se Gàidhlig am prìomh cànan ann am
Breatainn a tuath a' nis.

Is ann à Èirinn a' dh'imrich na Gàidheil a' dh'Alba agus 's e Gàidhlig an cànan
a bh' air a bhruidhinn air feadh an t-eilean ud. Dh'atharraich seo an dèidh an
naoidheamh linn nuair a thoisich sgrios nan Lochlannach agus le ionnsaigh
fhiadhaich ghabh iad cumhachd tarsainn air pàirtean mòra den eilean - mar
eisimpleir, an "Dubh Linn" air a neo 'san latha an diugh 'Dublin' sa Bheurla (is
"Divlyn" sa Ghàidhlig Mhanainn) agus Baile Átha Cliath 'sa Ghàidhlig na
h-Èireann no na h-Alba.

Chan ann a-mhàin an Èirinn a lorgadh tu Gall bhon Lochlainn a' dèanamh creach
agus sgrios ach cuideachd an Alba, Mhanainn (far an do ghabh iad grèim air an
cathair-rìoghail) agus gu mòr ann an Sasainn far an do dh'ionnsaigh iad bho rìgh
Cnut air a no Canute 'san aona linn deug agus cheannsaich iad an dùthaich. Ann
an Alba chaidh na h-Eileanan Siar agus a' mhòrchuid den taobh Iar den dùthaich a
ghlèidheadh fo cumhachd nan Lochlannaich - 'sann mar seo a' tha an t-ainm 'Innse
Gall againn air na h-eilean 'san latha an diugh ged is e 'Innse Gàidheal' a
bhiodh nas fìrinneach.

Chan ann gu tighean Somhairle, an gaisgeach ainmeil ud a thoisich Rìoghachd nan
Eilean agus a' dh'fhàg iomadach teaghlach cumhachdach mar Clann MhicDhòmhnaill
mar a ' Shìol a fhuair na Gàidheil buaidh agus cumhachd air na Gall anns na
meadhan aoisean.

Mun àm seo thoisich Gàidhlig a call talamh ann an taobh a deas agus oirthir
Alba. Chan eil cinnt ann carson a thoisich seo ach tha e coltach gun robh
barrachd air aon adhbhair ann - nam measg am bàs mòr a bh' anns an taobh a' deas
de dh'Alba tro na cogaidhean a sheas iomadach bliadhna an aghaidh Sasainn agus
an t-imreachadh a' rinn gall - Sasannaich mar is tric - tuath a dh'Alba. Ghluais
uaislean Normannach bhon Fhraing a-steach cuideachd agus còmhla riutha thàinig
saighdear agus luchd-leanmhainn eile a dùthchannan mar an Òlaind agus a'
Ghearmailt.

Mu dheireadh dh'fhàs taobh a deas Alba a bharrachd air an iar-dheas -
Gall-Gàidhealabh, cho làn Goill is gur e an Galldachd an t-ainm a bh' air agus
a' Ghàidhealtachd a bh' air taobh tuath, iar-thuath agus na h-eileanan siar.

Mun t-àm an t-Ath-Leasachadh anns an siathamh linn deug, cha robh ach còir air
leth de sluagh Alba aig an robh a' Ghàidhlig agus bha Albannaich Gall gu mòr a
tionndadh an aghaidh na Gàidheil. 'S ann aig an àm seo a rinn iad oidhirp
atharrachadh an t-ainm aig a' Ghàidhlig bho 'Scottis', no 'Scottish' gu 'Irish'
no 'Erse' agus an cànan aca fhèin, a' Bheurla Ghallda, gu 'Scots'.

Anns a' bhliadhna 1493 chrìochnaich Tighearnas nan Eilean agus, seach nach robh
cumhachd no riaghaltas Gàidhealach ri lorg, thoisich àm 'nuair a' bha sabaid is
goid cumanta 'sa Ghàidhealtachd. Chanar 'Linn nan Creach' ris an t-àm seo agus
tha a' mhòrchuid de sheann bhàrdachd Gàidhlig o' na bliadhnaichean seo.

Le na linntean a leanas tha nas lugha agus nas lugha Albannaich a' bruidhinn a'
Ghàidhlig agus tha a Ghàidhealtachd a fàs nas lugha cuideachd. Aig an aon àm tha
Beurla a dèanamh ionnsaigh mòr an aghaidh a' Ghàidhlig ann an Èirinn an deidh do
na h-uaislean imrich gu tìr mòr an Roinn-Eòrpa le feagal bho na Sasannaich
(Chanair 'Flight of the Earls' ris an seo anns a' Bheurla) .

Thug seo cothrom do Shasainn, a' bha air cumhachd fhaighinn an Èirinn o' chionn
linntean, sluagh mhòr de Ghoille a' ghluasad - mar is àbhaist bhon Galldachd gu
Èirinn agus Ullamh gu h-àraid. Bhris seo an Gàidhealtachd Mòr a bh' ann fo taobh
an iar-dheas de Èirinn gu ear-thuath de dh'Alba agus bhon àm is tha barrachd
agus barrachd atharraichean a' nochdadh ann an Gàidhlig an dà dùthaich gu, mu
dheireadh, bha dà (trì le Mhanann) chànain atharraichte ann.

An deidh call Blàr Chuil Lodair chaidh sgrios agus muirt mùr a' dhèanamh tron
Gàidhealtachd fo Duke a' Chumberland. Stèidhich an riaghaltas laghan an aghaidh
aodach, ceòl agus dualchas eile nan Gàidheal. Bha feum aig clann na h-uaislean
a' dhol gu sgoiltean Beurla 'sa Ghalldachd an dèidh achd foghlam agus le achd
foghlam nàiseanta chaidh cuir às do sgoiltean Gàidhlig agus dh'fheumadh a h-uile
leanabh dhol gu sgoil a bha cleachdadh a' Bheurla.

Ann an Èirinn chaidh taic làidir a thoirt dhan chànan fon Poblachd agus is e am
prìomh cànan aig an riaghaltas is tha mòran foghlam air a' thoirt seachad sa
chànan ach tha e fhathast a crìonadh le mu 70,000 neach a' bhios ga chleachdadh
mar prìomh cànan (ged a chanas mu 1.5 millean gu bheil iad fileanta gu ìre mhath
no uabhasach math.)

Ann am Manainn bhàsaich a' Ghàidhlig thùsach le Ned Maddrell ann an 1974 ach tha
feadhainn a' tha air ionnsachadh agus a' bhios ga bruidhinn rin clann.

Ann an Aimearaga a Tuath, chan eil ach mu 1,000 Gàidheil air fhàgail den sluagh
a dh'imrich - uile ann an Ceap Breatainn an Alba Nuadh. Tha a' mhòrchuid den
luchd seo gu math aosd ach tha ruid beag foghlam tro mheadhan a' Ghàidhlig ann
le colaistean Gàidhlig agus sgoiltean samhraidh.



https://gd.wikipedia.org/wiki/Fine_Gael

Chaidh am pàrtaidh air stèidheachadh leis an Seanaireal Eoin Duffy, de Oglach na
h-Èireann (Arm Saor-stàit na h-Èireann), as deidh esan air crìochnachadh
túras-rothaire Eòrpa aig deireadh na 1920an. Bha Pàrtaidhean Faiseaich a'
nochdadh air feadh Eòrpa aig an ám agus bha ìomhaigh dearbhach de tìr-graidh
adhartach aig an gluasad. Stèidhich Duffy Eagaireachd de Fir nan Leine Gorma,
mac-shamhla de na dubh-leintaich aig Mussolini. Is ann as an eagaireachd sin a
chaidh stèidhicheadh air Fine Gael (Sloighne nan Gaidheal). Tha fèin-dearbhadh
cinnidh soillear an ainm a' Phartaidh chun latha an diugh.

Tuigsear, gu tanaig Fine Gael a bhi dlùth-cheangailte le na daoine a dh'aontach
leis an "Treataidh" de 1921, agus a bha air taobh na Saor-Stait (An aghaidh na
Poblanaich, a chaidh fo cheannardas Éamon de Valera) rè an cogadh sìobhalta de
1921-22.

Coltach ri Fianna Fáil (Feachd na Fàil), am pàrtaidh Poblanach a stèidhich De
Valera, tha freumhan Fine Gael ann an Sinn Féin, cha mhòr nach do choisinn gach
cathair Eireannach 's an taghadh coitcheann de 1919. Tha e cudthromach ri
aithneachadh gun do sheas am Pàrtaidh Làbarach, pàrtaidh Seamus O Connghaile,
ris an taobh airson an taghadh coitcheann de 1919, taghadh a bha an suil na
h-Èireannaich na de facto referendum air neo-eisimileas.



https://gd.wikipedia.org/wiki/Eliseo_Pay%C3%A1n

B’ e Eliseo Payán (1825-1895) stàitire, fear-lagha, saighdear agus
neach-poileataigs Coloimbianach, a bha na Cheann-Shuidhe na dùthcha eadar Am
Faoilleach agus An t-Ògmhìos 1887. Fhad’s a bhe e na cheann-suidhe rinn e
dlùthachaidhean dha na libearalaich anabarrach agus a bharrachd air sin bha cliù
aige airson na h-obrach poiliteagaiche a rinn e ann am Buga agus anns a’ Chauca.

Fhuair Eliseo Payán Hurtado a chuid fhoghlaim anns an Sgoil Santa Libarda ann an
Cali. An dèidh sin fhuair e ceum anns an Lagh, leis gun d'fhuair e deagh
fhoghlaim aig Oilthigh a' Chauca. Bha e na fhear-lagh ann am Buga, far an robh e
an sàs anns a’ mhalairt, san t-siostam cheartas agus bha dreuchdan aige san
riaghaltas iondail. stèidhich e An Sociedad Democrática Bugueña (Comann
Deamocratach a’ Bhuga) agus bha e na dheasaiche am pàipear-naidheachd "El
Sentimiento Democrático" ann an Cali, ann an co-bhonn còmhla ri Manuel Antonio
Scarpetta y Ramón.

Thoisich an t-slighe aige chun a’ phoileataigs ann an Seòmar Sgìreil a’ Chauca,
far an do dh’fhàs e ainmeil air sàilleabh na cainntearachd spaideil aige. Bha e
anns a’ Mhòr-Dhàil Nàiseanta mar bhall airson a’ Chauca, eadar 1854 agus 1855.
Ann an 1854 thug e pàirt anns a’ chòmhstri an aghaidh an t-Seanalair José María
Melo, a bha na dheachdaire, agus bha e gu math seann-chrìonta anns an airm
ma-thà, leis gun tug e pàirt ann an Cogadh nan Àrdanach ann an 1840, is e na
shaighdear fon Sheanalair José María Obando, an aghaidh Riaghaltas a’
Chinn-Suidhe José Ignacio de Márquez Barreto.

Bha Payán an sàs anns a’ chogadh shìobhalta dhe 1860 mar sheanalair, is esan ri
taobh a’ Chinn-Suidhe Tomás Cipriano de Mosquera, à Cauca cuideachd, an aghaidh
a’ Chinn-Suidhe taghte, an Tòraidh Mariano Ospina Rodríguez. Aig deireadh a’
chogaidh, dh’ainmich Mosquera e mar Riaghaladair a’ Cheàra Bhuga, agus an ceann
bliadhna a-mhàin ràinig e Riaghaltas na stàite a bu mhotha agus a bu bheairtiche
na dùthcha: Cauca. Chaidh e bho Phopayán, prìomh-bhaile a’ cheàrna, gu Quibdó is
esan anns an dreuchd sin 1871 gu ruige 1876.

Bha an Seanalair Payán an sàs anns a’ chogadh shìobhalta dhe 1876 gus a'
Cheann-Suidhe Aquileo Parra Gómez a dhìon, ach cha do shabaid e ach an dèidh a
bhuannaich na Libearalaich aig Blàr Los Chancos, air sgàth gu robh e na
phrìosanach na Feachdan Tòraidh. Chuir an Seanalair Julián Trujillo Largacha,
ceannard airm a’ Chauca, esan os cionn bhuidhne-chatha; agus shabaid e an
aghaidh Feachdan Tòraidh na h-Antioquia agus bhuannaich e aig Blàr Batero. Ann
an 1879 chuir e airm air dòigh airson Riaghladair a’ Chauca, air a bheil Garcés,
a chur às a’ chathair, agus thug e an t-ùghdarras sìobhalta dha Ezequiel
Hurtado, is esan ga thaghadh Ceann-Suidhe Stàit A’ Chauca.

20mh an Lunasdal 1881 fhuair e an rang armailte na b’àirde a bh’ann,
Àrd-Seanalair; agus anns an aon bhliadhna bha e na thagraiche airson a bhith
Ceann-Suidhe na Stàitean Aonaichte Choloimbia; ach leig e dheth e airson
Francisco Javier Zaldua a bhrosnachadh. Bha atharrachaidhean beachd
leantainneach eadar Payán agus na Anabarraich, rè na deichead na 80an, thug e
pàirt ann an Gluasad An Ath-Bheòthachaidh agus thug e taic dha Núñez. bho 1882
gu 1884 is esan na Ministear a’ Chogaidh. Fhuair e cliù airson an
Ath-Bheòthachadh a dhìon fad an darna Riaghaltas aig a’ Cheann-Suidhe Núñez, ann
an 1884-1886: dhìon e an Riaghaltas anns an Ar-a-mach anabarrach dhe 1885, agus
chuir e ruaig air na Feachan Anabarrach aig Cath Santa Bárbara de Cartago. Na
bheachd Rafael Núñez, ‘s e a phrìomh caidreabhach armarchd an aghaidh na
Anabarraich; agus le sin, deagh fhear-dhìon Gluasad an Ath-Bheòthachaidh.
Dh’ainmich Comhairle nam Ball e na Leas Ceann-Shuidhe na Poblachd ann an 1886,
is iad ann an cruinneachadh airson Bun-Reachd Phoiliteagach 1886 a ghabhail ris.

Mar a bha e air a thaghadh mar Riaghladair a’ Chauca cuideachd, b’fheudar dhasan
an dreuchd sin fhàgail airson obair Ceann-Suidhe na Poblachd a dheànamh, leis
nach b’urrainn dhan Cheann-Suidhe taghte Rafael Núñez an gnothach a dheànamh cho
cho tinn ‘s a bha e. Bha e na cheann-suidhe bhon a’ Fhaoillteach gu ruige an
t-Ògmhìos 1887, agus a-rithist bhon a’ Dhùbhlachd gu ruige 8mh an Gearran 1888,
nuair a shuidhe Núñez sa Chathair a-rithist. An ceann greiseag bheag na
cheann-shuidhe, rinn e èigheachd a thug saoranas gu lèir dha na meadhannan ann
an Coloimbia, agus fhuir e dubh-chàineadh air a sgàth. Chaidh Eliseo Payán a
chur às a’ chathair air sàilleabh na comhraidhean a fhuair e leis na
Libearalaich ananbarrach.

Randanaich An Comhairle an Leas-Ceann-Suidheas, is iad a’ beachdachadh gu robh e
dìreach an aghaidh dòighean poiliteagach Ath-Bheòthachadh na Dùthcha. Rè na
bliadhnachan siud, ‘s e payanización" (payanachadh) a t-ainm a bha air gach uile
rud a dheànadh an leas-cheann-shuidhe an aghaidh polasaidhean a’ chinn-suidhe
fhèin. Chaidh Eliseo Payán a chur a-mach às a’ phrìomh-bhaile; Bha e na thàmh
ann am Medellín agus, mu dheireadh thall, bhe e a’ fuireach air an oighearachd
aige ann an San Pedro ann am Buga. Phòs e Carmen Ospina Lenis, agus bha còignear
mic aca.



https://gd.wikipedia.org/wiki/Derek_Bickerton

Rugadh Derek Bickerton air 25 am Màrt 1926 agus 's e cànanaiche agus bha e na
ollamh aig Oilthigh Hawaii. Tha e den bheachd gum faighear toraidhean luachmhor
air tùsan cànain ma choimheadar air cànanan creole. Le sin coimheadaidh e air
cànan aig daoine fa-leth agus cànan mar chomharradh mhic an duine. Rinn e
rannsachadh air cànanan creòle ann an Guyana agus Hawaii. Is esan a chruthaich
am prìomh-phàirt den bhun-bheachd bioprogram cànain. Their am bun-bheachd seo gu
bheil cànanan creòle coltach ri a chèile air sgàth 's gun tèid an cruthachadh
bho pidgin le clann aig a bheil an aon chomas gràmair coiteann daonna (universal
human innate grammar capacity) a tha san inntinn bho thùs.

Fhuair e ceum aig Oilthigh Chambridge ann an 1949, agus thòisich e dreuchd mar
òraidiche ann an litreachas Beurla aig Oilthigh Cape Coast ann an Gàna. Rinn e
rannsachadh for-cheum ann an cànanachas aig Oilthigh Leeds, agus dh'fhàs e na
òraidiche ann an cànanachas aig Oilthigh Ghuiana (1967-71). Bha e na Ollamh
cànanachais fad 24 bliadhna aig Oilthigh Hawaii, às dèidh dha Ph.D fhaighinn bho
Oilthigh Chambridge ann an 1976.

Anns an leabhar aige Roots of Language (1981) smaoinichidh e air bun-bheachd a
fhreagaireas trì ceistean:

Anns an leabhar Language and Species (1990), canaidh e gum faodar freagairt a
lorg ris na ceistean seo le bhith ag agairt gu bheil tùsan cànain a' laighe ann
am mean-fhàs de shiostaman shanasan agus smaoineachadh samhlach còmhla ri
leasachadh syntax foirmeil na b' fhadalaiche.



https://gd.wikipedia.org/wiki/D%C3%A0-Spioraideach

Tha Dà-Spioraideach 'na facal air treas seòrsaich (mar eisimpleir, bean maireann
ri fear) a bheil am measg mòran, mur eil sa' chuid as motha, nam cinneadh
Ameireaganach Dùthchasach. 'S àbhaisd dhi a' bhith a' toirt iomradh air spiorad
fireannta agus spiorad boireanta 'maireann sa' chorp cheudna. 'S i air
chleachdadh le Ameireaganaich Dhùthchasach co-sheòrsach, leasbach, dà-mhiannach,
thairis-sheòrsach, agus eadar-sheòrsach a thoirt dealbh orra fhèin. There are
also native terms for these individuals in the various sa' chànanan eugsamhaile
nan Ameireaganach Dùthchasach.

Tha 'n facal sean "berdache" (às an Fhraingis bardache, às an Spàinntis bardaxa
no bardaje/bardaja, às an Eadailtis bardasso no berdasia, às an Arabais bardaj,
às an Persiais bardaj no barah ciallachadh "gille air chumail," no
"fear-strìopach") 'na fhacal gnèitheach air chleachdadh gu h-àraid le
luchd-corpeòlas agus diùltaidh Ameireaganach Dùthchasach an facal gu tric seach
tha iad ga thuigsinn ri mì-dhòigheil agus cronail. Tha e gu leathann air chur nì
an àite le Dà-Spioraideach.

Tha na luchd seo air sealladh gu tric ri le dà spioraid a' lìonadh aon corp. Tha
an aodach gu h-àbhaisteach 'nam measgachadh an t-aodaich fireannich
dhualchasaich agus boireanich dhualchasaich. Tha na dleasnasan sònraichte an
t-seòrsa 's a' chomainn 'nam cinnidhean. Mar eisimpleir, am measg na Lakota
bh'ann deas-ghnàth fad an Dannsa na Grèine gun robh rìomhaichte 'mhàin le
Dà-Spioraideach a' chinnidhe sin. (Seallaibh winkte(uingte))

Gnìomhaichidh Dà-Spioraideach dreuchdan comannach àraidh 'nam co-chuideachdan.
Tha roinn dhiubh 'nan luchd-comhairle fad tha roinn de eile 'nan ollamh-leighis
no sagartan. Rannsaichidh iad na h-ealain gabhail a-staigh innseadh sgeulan,
taigh-cluiche, draoidheachd, suainealachadh, slànachadh, cungaidh-leighis,
staoir, seinn, ceòl agus dannsa.

Tha roinn nan eisimpleirean Dà-Spioraidich 'san eachdraigh 'gabhail a-staigh na
h-aithrisean le Buadhaichean Spàinneach a chunnaic Dà-Spioraideach(ich) ann an
uile baile ach beag a dh'inntrig iad 'san Ameireaga Meadhanach agus a mharbh iad
an uair sin. B'àbhaist dhan Hopithich a bhith a' cumail deas-gnàth far a chuir
Dà-Spioraideach fireann 16 bliadhna aois na h-aodaich na Ban-Dè an t-Arbhair
uime fhèin. An uair sin, ghnìomhaich uile den fir drùis-tòine leis an neach seo
air chor a bheirsinn torraicheas dham bhàrr an t-arbhair air a' bhliadhna. A
leanas, bha cuirm mhòr air chumail 'san urram an t-òganaich.



https://gd.wikipedia.org/wiki/Cuthag

'S e eun a tha anns a' Chuthag neo Cuthag eòrpach (Laideann: Cuculus canorus,
Beurla: Common Cuckoo). Tha iad a’ tighinn a dh' fhuireach anns an Roinn-Eòrpa
agus Àisia san earrach, ach mun tig fuachd a' gheamhraidh falbhaidh iad air
imrich a dh'Afraga.

Tha a' chuthag na comharra air teachd an earraich oir cluinnear i gach madainn
chèitean a' seinn a ceilear sunndach air bhàrr nan geug. Canar "goirsinn" ris a'
cheilearadh seo. Tha i a' leum bho chraobh gu craoibh, agus chan eil i a'
draghadh ri nead a sholarachadh dhith fhèin.

Cha mhotha a bheir a' chuthag a-mach a h-àl, agus chan àraich i iad nuair a
bheirear a-mach iad le eòin eile. An toiseach an t-samhraidh seallaidh i mun
cuairt dhith airson nid a' ghealbhuinn, no an uiseig agus an uair a gheibh i an
nead falamh, beiridh i ugh innte, agus fàgaidh i an sin e gun tuilleadh cùram a
ghabhail dheth. Tha an t-eun dom buin an nead a' gur air, agus nuair a thig an
t-àl a-mach, tha a' chuthag òg a' fàs suas, agus a' cur às do na h-eòin bhig
eile, agus air an dòigh sin a' faotainn na nid, agus cùram nam pàrantan dhith
fhèin gu h-iomlan.

A-rèir lagh nan Indhach ann an Canada, bha a' chuthag air a meas neo-ghlan, agus
air an adhbhar sin bha e neo-laghail dhaibh a h-itheadh.



https://gd.wikipedia.org/wiki/Cur-ris

’S e cur-ris an t-obrachadh matamataigeach a chuireas dà àireimh ri chèile gus
an t-suim a dhèanamh. ’S e sin an àireamh a tha co-ionnan ris an uimhir gu lèir
nuair a chuireas dà uimhir ri chèile.

Faodar seo a leughadh an iomadh dòigh: “cuir-ris trì agus ceithir” no “trì,
cuir-ris ceithir” no “cuir ceithir ri trì”. Mar cho-aontar, faodar a leughadh
cuideachd gu bheil “a trì ’s a cheithir a’ dèanamh a seachd”:

’S e obrachadh àireamhachd as bunaitich a th’ ann an cur-ris. Tha e a’ leantainn
fearta ’s bunaitich aig na h-àireamhan nàdarra. ’S e sin gu bheil gach àireamh
na h-aon a bharrachd air an tè a th’ ann roimhpe. Mar eisimpleir, nan sgrìobhte
“+ 1” an àite “h-aon a bharrachd air”:

Agus nan cuirte 4 an àite “1 + 1 + 1 + 1” sa cho-aontar os cionn, bheireadh seo
dhuinn:

’S e a’ chiall seo gu bheil a naoi na ceithir uiread de “h-aon a bharrachd” air
a chòig. Canaidh sinn gu bheil i na ceithir a bharrachd air a chòig.

chionns gum bi àireamh nàdarra ann, can c, a tha b a bharrachd air a (.i. a tha
b uiread de h-aon a bharrachd air a). Canaidh sinn cur-ris ris an obrachadh a
chuireas dà àireimh ri chèile san dòigh seo.

’S ann bho na bun-bheachdan sìmplidh os cionn cuideachd a thig am feart
cudromach ris an canar co-iomlaideachd. Ma tha àireamh nàdarra air a togail le
ath chur-ris na h-àireimh a h-aon, tha e soilleir gu bheil:

’S ann ri seo a thathar ag ràdh Lagh Co-iomlaideach Chur-ris, ged tha an “lagh”
na thoradh feart cur-ris. Tha obrachaidhean eile ann am matamataig aig nach eil
am feart seo agus nach eil a’ cumail ri lagh co-iomlaideach.

’S e obrachadh càraideach a th’ ann an cur-ris. ’S e sin obrachadh dà àireimh,
agus dà àireimh a-mhàin. Gus a suas air dà àireimh a chur-ris, bhiodh an treas
àireamh air a cur ri suim na dà roimhpe agus gach àireamh eile air a cur ris an
t-suim-ruithe:

Ach ma thathar a’ cur-ris sreath àireamhan, chan eil e gu diofar ciamar a
thathar gan toirt còmhla nam paidhrichean. Seo feart co-thiomsach chur-ris. Sa
riochd as sìmplidh:

Mar eisimpleir, ( 3 + 8 ) + 2 = 11 + 2 = 13 = 3 + 10 = 3 + ( 8 + 2 ). Uaireannan
thathar ag ràdh Lagh Co-thiomsach Chur-ris no Lagh nan Ceanglaichean Chur-ris ri
seo ach, mar a tha an “lagh” co-iomlaideach os cionn, ’s e feart cur-ris a th’
ann.

’S e neoni an àireamh nach atharraich an dara àireamh ma tha e air a chur rithe.
’S e sin, ma tha

...tha e soilleir gu bheil neoni na àireamh air beulaibh na h-aon anns an òrdugh
àireamh – ’s e a h-aon a tha “aon a bharrachd” air neoni. Tha àireamhan eile ann
a tha ro neoni anns an òrdugh seo. Is iadsan na h-àireamhan àicheil – na
h-àireamhan nas lugha na neoni – agus ’s urrainnear an cur-ris anns an aon
dòigh:

’S e toirt air falbh na h-aon rud ri cur-ris àireimh àicheil, ach thoir an aire
nach eil toirt air falbh co-iomlaideach mar a tha cur-ris.

Chan urrainnear dà rud a chur-ris ma tha iad eadar-dhealaichte. Nan cuireadh
ceithir ùbhlan agus dà orainsear ri trì ùbhlan agus orainsear, bhiodh seachd
ùbhlan agus trì orainsearan ann. ’S urrainnear na h-ùbhlan agus na h-orainsearan
a chur-ris fa leth ach chan urrainnear an cur-ris mar-aon. Ach ’s urrainnear mur
eil sin a’ cunntadh ùbhlan is orainsearan ach pìosan measa. ’S ann mar seo
cuideachd le bloighean:

Gus còigeamhan agus seachdamhan a chur-ris feumar an iomlaid gu bhith nam
bloighean den aon sheòrsa. Chionns gu bheil:

Bheir an aon bhun-bheachd comas dhuinn bheactaran a chur-ris. Tha cùrsa agus
meud aig bheactar, agus ’s docha nach eil e soilleir ciamar a chuireas dà dhiubh
ri chèile ma tha cùrsa eadar-dhealaichte aca. Ach ma tha na bheactaran air an
cur an cèill a-rèir nan aon bhonn-bheactaran, ’s urrainnear codaichean de
bheactaran an cois nam bonn-bheactaran a chur-ris.

Seo eisimpleir. Biodh a {\displaystyle \mathbf {a} } agus b {\displaystyle
\mathbf {b} } nam bheactaran ri chur-ris, agus biodh na bonn-bheactaran aca na
bheactaran aonadach x ^ {\displaystyle {\hat {\mathbf {x} }}} agus y ^
{\displaystyle {\hat {\mathbf {y} }}} , an cois nan axes x agus y. Biodh xa na
chuid-x de bheactar a {\displaystyle \mathbf {a} } agus ya na chuid-y dheth.
Faodaidh sinn a {\displaystyle \mathbf {a} } a sgrìobhadh an teirmean nam
bonn-bheactaran mar a leanas:

Gus an ceartuair, leig an seagh agus leis a’ chomharra “+” an seo, ged a
chithear gur h-e cur-ris a th’ ann.

Faodar a-nis na codaichean-x agus na codaichean-y a chuir-ris, agus nithear
ciall de chur-ris bheactaran c = a + b mar a leanas:

Gabhar faicinn gum faighear an aon bhuil ma tha an dà bheactar a {\displaystyle
\mathbf {a} } agus b {\displaystyle \mathbf {b} } air an cur ceann gu ceann. ’S
e an t-suim aca am bheactar a tha a’ coileanadh an triantain – am bheactar bho
thoiseach a {\displaystyle \mathbf {a} } gu deireadh b {\displaystyle \mathbf
{b} } .

Anns an aon dòigh, ma tha na codaichean de a {\displaystyle \mathbf {a} } , an
cois na h-axes x agus y, na bheactaran:

Faodar dà mhachlaig a chur-ris le bhith a’ cur-ris na h-eileamaidean
co-fhreagarrach fa leth.

Ach cha ghabh machlagan a chur-ris mur eil an dà dhiubh den aon òrdugh (.i.
àireamh cholbhan agus shreathan). Tha cur-ris nam machlagan co-iomlaideach agus
co-thiomsach.

’S e cur-ris sreath (no colbh) àireamhan a th’ ann an suimeadh. Mar
eisimpleirean:

Ann am matamataig, tha e gu tric feumail sreath-suimidh a giorrachadh, gu
h-àraidh ma tha pàtran aig na teirmean, leis a’ chomharradh Σ (litir mhòr
Ghreugais “S” a tha air fuaimneachadh sìghma - σίγμα).

Anns na h-eisimpleirean os cionn, ’s e caochladair brèige a th’ ann an n.
Gabhaidh n gach luach mu seach bhon luach ìochdrach gus am fear uachdrach, agus
san dòigh seo tha teirmean an t-suimidh air an togail. Tha na luachan seo, aig
ìochdar agus aig uachdar na soidhne-suimidh, nan crìochan an t-suimidh. Mar
eisimpleir, bhon chiad eisimpleir, tha an suimeadh bho n = 1 gu n = 6:

Anns an dara eisimpleir, gabhaidh n gach luach bho h-aon gu eicrioch. Tha e
soilleir nach gabhar a sgrìobhadh gach teirm ’s an cur-ris, ach tha
ro-innleachdan matamataigeach ann suimidhean neo-chrìochnach mar seo a dh’
fhuasgladh, co-dhiù seòrsaichean àraidh dhiubh.



https://gd.wikipedia.org/wiki/Corcaigh

Is e Corcaigh an t-ainm air Cathair agus Contae Èireannach. Tha Corcaigh
suidhichte an Contae Chorcaí, Còigeamh Mumhan, ainm a tha sònrachadh iar-dheas
na h-Èireann.

Tha Cathair Corcaigh an dara chathair as motha ann an Èirinn. Chaidh a
stèidhicheadh le na Lochlannaich air bad de eileanan beaga agus boglachan aig
inbhir na Lí. Rè ùine, thogadh talmhainn eadar na h-eileanan nàdurra le cuir
crèadha as grunnd na h-aibhne air bogalaich eadar na h-eileanan. O cionn 's gun
deach a leasachadh tràth mar seo, chan eil làr a' bhaile ach beagan meatair os
cionn barr na mara agus leanaidh abhainn na Lí slighe luibheach tron bhaile.

Tha obair àrc-eòlais, dèanta an co-bhonn le ath-leasachadh air lorg
ballan-bhruaich dèanta à fiodh daraich, a chaidh air gearradh mu 1070. Tha obair
àrc-eòlais eile air dearbhadh gun togadh cuid de na longan Lochlannaich as
darach Èireannach.

Drochaidean: Tha coir is dusan drochaidean thar an Li anns a' bhaile, na measg
Drochaid Uí Cleirig a chaidh air togail an 1776.

Foghlam: Tha Colaisde de Oilthigh Nàiseanta na h-Èireann aig Corcaigh (UCC),
còmhla le Institiud Teicneolais (CIT) agus Colaisde na Malairte.



https://gd.wikipedia.org/wiki/Contae_Dhoire

'S e siorramachd (Gaeilge: Contae) ann am Èirinn a Tuath a tha ann an Contae
Dhoire (tuiseal ainmneach: Doire). Tha e suidhichte ann an ceann a tuath na
dùthcha, ann an Còigeamh Uladh. Tha 214,800 duine a' fuireach san t-siorramachd
fad 2,074km², an 15mh siorramachd as motha na dùthcha a thaobh fharsaingeachd
agus an còigeamh a thaobh àireamh-shluaigh. Tha crìochan aig Contae Dhoire le
Tír Eoghain, Aontroim agus Dún na nGall. Bha 232,174 nan tàmh sa chontae ann an
1841, ron a' Ghorta Mhòir. 'S e Sliabh Dónaird (589m) a th' ann a' beinn as
àirde na siorramachd. Chaidh Contae Dhoire a chruthachadh ann an 1613 ach Chaidh
Comhairle Chontae Dhoire a bhristeadh suas ann an 1973 is ùghdarrasan ionadail
na bu lugha a chur na àite.

Tha sia baranachdan (Gaeilge: barúntacht) am broinn Dhoire: Cianachta, Cúil
Raithin, Líbeartaí Thiar Thuaidh Dhoire, Líbeartaí Thoir Thuaidh Chúil Raithin,
Loch Inse Uí Fhloinn agus Tír Mhic Caoirthinn. A bharrachd air sin, tha 46
parraistean (ann an trì sgìreachdan-easpaig: Doire, ard Mhacha agus An Dúin)
agus mòran bhaile fhearainn sa chontae.



https://gd.wikipedia.org/wiki/Contae_Dh%C3%BAn_nan_Gall

'S e siorramachd (Gaeilge: Contae) ann am Poblachd na h-Èireann a tha ann an Dùn
na nGall (tuiseal ainmneach: Dún na nGall, Laideann: Comitatus Dungalensis) no
Tìr Chonaill mar a chanas a' mhòr-chuid ris. Tha 161,137 duine a' fuireach san
t-siorramachd fad 4,831km², an ceithreamh siorramachd as motha na dùthcha a
thaobh fharsaingeachd agus an 11mh a thaobh àireamh-sluaigh. Tha crìochan aig
Contae Dhún nan Gall le Fear Manach, Tír Eoghain, Doire agus Liatroim. Bha
296,448 nan tàmh sa chontae ann an 1841, ron a' Ghorta Mhòir. 'S e An Earagail
(751m) a th'ann a' beinn as àirde na siorramachd.

Tha ochd baranachdan (Gaeilge: barúntacht) am broinn Dún na nGall: Báinigh,
Baollaigh, Inis Eoghain Thoir, Inis Eoghain Thiar, Cill Mhic Réanáin, Ráth Bhoth
Thuaidh, Ráth Bhoth Theas agus Tír Aodha. A bharrachd air sin, tha 52
parraistean (a' mhòr-chuid ann an sgìreachdan-easpaig Ráth Bhoth agus Doire, ach
tha dà dhuibh ann an Clochar) agus 2,748 bailtean fearainn sa chontae.



https://gd.wikipedia.org/wiki/Coinneach_Odhar

Bha na seann Ghàidheil a' creidsinn gu làidir ann am fiosachd no an
taibhsearachd. Gu tric chanadh iad an dà-shealladh ris. Bha iad dhen bheachd gun
robh daoine àraidh ann aig an robh comas neo-àbhaisteach a bhith a' faighinn
eòlais, chan ann a-mhàin air rudan a bha falaichte bho dhaoine eile, ach
cuideachd air rudan a bha gu teachd.

Am measg taibhsearan na Gàidhealtachd b' e Coinneach Odhar Fiosaiche a b'
ainmeile. Bha urram aig Coinneach mar fhàidh na dhùthaich fhèin oir bha a chliù
mar fhiosaiche air a chraobh-sgaoileadh air fad an Taoibh Tuath, agus eadhon
an-diugh cluinnear gu tric iomradh air na rudan neo-àbhaisteach a labhair e.

Cha robh eòlas aig daoine air ach o bheul-aithris ach chaidh iomradh fhaighinn
air ann an eachdraidh. Bha seo ann an seann phàipear a bha air a sgrìobhadh ann
an Laideann, leis an luchd-riaghlaidh, anns a' bhliadhna 1577, mu àm Rìgh Seumas
VI.

Tha Coinneach air ainmeachadh anns a' phàipear seo mar Keonoch Owir, fìor
dhraoidh. Tha ùghdarras bhon Chrùn air a thoirt do shiorram Chrombaidh a chur an
sàs airson na h-obrach chronail ris an canadh iad an Sgoil-dubh. Faodaidh e a
bhith gun d' fhuair am Fiosaiche droch ainm airson rudan de nach robh e
ciontach, ach a rèir lagha nan làithean ud, bha luchd-draoidheachd air an cur gu
bàs, ged nach eil fhios againn ciamar a chaidh do Choinneach.

Co-dhiù, chan eil e coltach gun deach a chliù càil na bu lugha am measg an
t-sluaigh aig an àm, no an dèidh sin. Seach gun tàinig na sgeulachdan eile a tha
againn mu Choinneach a-nuas tro na linntean le beul-aithris, bha cunnart ann gun
deigheadh mòran a chur riutha. Feumar aideachadh cuideachd gu bheil mòran den
fhàisneachd a tha air a h-ainmeachadh air Coinneach glè choltach ri fàisneachd
Tòmas nan Rann, fiosaiche ainmeil eile a bhuineadh don Ghalldachd, agus a bha
beò ri linn Rìgh Alasdair III, mu thrì cheud bliadhna ro àm Choinnich.

Bhiodh na Gàidheil eudmhor mu chliù am fàidh fèin, agus is dòcha gun cuireadh
iad facail le Tòmas ann am beul Choinnich.

Mar a thachair a thaobh a' Ghreugaich chliùitich sin, Homer, chan eil fhios le
cinnt càite an do rugadh Coinneach, ach b' e beachd a' mhòr-shluaigh gum b' e
Baile na Cille ann an Ùig, Eilean Leòdhais àite a bhreith. Bha iad a' creidsinn
gun do rugadh e mun t-seachdamh linn deug, ach bhon phàipeir air an deachaidh
bruidhinn mu thràth tha fhios againn a-nis gun robh e beò còrr is ceud bliadhna
roimhe sin.

Tha caochladh sgeulachdan neònach air an innse mu làithean òige Choinnich. Tha e
air a ràdh gun d' fhuair e grèim uaireigin air cloich a bha anabarrach bòidheach
an dath is an cumadh, is toll tro meadhan. An uair a bheireadh e sùil troimhpe
chitheadh e sealladh air rudan a bha gu teachd.

Bha an Triath mu dheireadh a bh' ann an Cinn t-Sàile bodhar tro thinneas na
òige, ach ged a bha e caran liotach, cha robh e balbh. Bha fios aig Sir Walter
Scott air an fhàisneachd, agus an deireadh làithean an Triatha seo bha e a'
faicinn mar a bha suidheachadh an teaghlaich agus briathran na fàisneachd a'
tighinn ri chèile.

Na bitheadh e a' cur eagail oirbh ach aig a' cheart àm bithibh a' toirt urraim
dha. Cha leig sibh a leas a bhith fo eagal anns an oidhche ma chluinneas sibh
sgread na caillich-oidhche anns a' choille, no an uair a chì sibh an
teine-dealain air seann mhaide daraich aig taobh an rathaid mhòir, no an dreag
a' siubhal gu soilleir tron adhar.

Rinn Coinneach fiosachd mu bhlàr fuilteach a bha dol a ghabhail àite agus an
dèidh a' bhlàir mar a shàsaicheadh am fitheach e fhèin le fuil laoch fad thrì
làithean. A rèir beul-aithris, bha grunnan àitean anns am faodadh an cath
oillteil seo a bhith air a chur, agus tha aon dhiubh faisg air baile Inbhir Nis.
Aig àm a' Chogaidh Mhòir, chuala na croitearan a bha fuireach os cionn Loch Nis,
ann an àite iomallach, crònan eagalach anns an adhar mu mheadhan-oidhche. B' e
seo soitheach-adhair Gearmailteach a chaidh air chall air na monaidhean. Am b'
iongnadh ged a bhiodh fàisneachd Choinnich Odhair a' tighinn an cuimhne nan
croitearan?

Bha aithne aig an Ollamh Tormod MacLeòid, Caraid nan Gàidheal, air an fhiosachd
mu theaghlach Dhùn Bheagain, is e sin gun deigheadh Tormod nan Trì Tormod a
mharbhadh ann an tubaist an uair a dheigheadh sealltainn air Bratach shìth
Chloinn Leòid an uair mu dheireadh.

Biodh a' Ghàidhlig measail agaibh, agus bithibh an-còmhnaidh dìleas do chànain
bhur sinnsire, ach aig an aon àm thoiribh an làn aire don Bheurla. Tron
Ghàidhlig thèid agaibh air a' Bheurla a labhairt nas ceòlmhoire agus a tuigsinn
nas fheàrr.



https://gd.wikipedia.org/wiki/Ce%C3%A0rn_(Matamataig)

Far an tig dà loidhne nan coinneamh, canar ceàrn ris a' bheàirn eatarra, agus
gob a' cheàirn ris a' cheann chumanta aig an dà loidhne. Aig an aon àm, tha
ceàrn a' ciallachadh tomhas na beàirn - mar as caoile a' bheàrn eadar an dà
loidhne 's ann as lugha an ceàrn. Ach tha bun-bheachd tomhas a' cheàirn a'
buntainn ri cùrsa na dara loidhne an coimeas ri cùrsa na loidhne eile. Faodar a
ràdh gur ann an ceàrn na th' ann de chuartachadh mu ghob a' cheàirn, a'
phuing-thionndaidh, a chuireas an dara loidhne air muin na loidhne eile.

'S e an cleachdach ann am matamataig, ceàrnan a riochdachadh ann an co-aontar le
litrichean beaga aibidil na Greugais (gu h-àraidh: α, β, ζ, η, θ, ξ, φ agus ψ).

Airson cheàrnan a thomhas feumaidh dòigh a bhith ann airson àireamh a chur air a
mheud. 'S ann a tha an ceàrn as lugha far a bheil an dà loidhne nan suidhe air
muin a' chèile gun bheàrn sam bith eatarra. Mar a thèid an ceàrn am meud,
tionndaidh an dara loidhne mun ghob a' cheàirn agus 's e an ceàrn as mò a bhios
ann far a bheil an da loidhne nan suidhe air a' chèile a-rithist ach a-nis 's i
a' bheàrn eatarra an rèidhleach gu lèir mun timcheall.

Smaoinich a-nis air puing B air an loidhne a tha a' cuartachadh gob a' cheàirn
A. Bidh a' phuing seo a' dèanamh dealbh de dh' arc cearcaill mar a tha an ceàrn
a' fàs nas mò. Ri linn seo, faodaidh sinn faid an arc seo a chleachdadh airson
àireamh a chur air ceàrn. Ma tha B an astar r bho ghob a' cheàirn A, 's e 2πr,
an cearcall-thomhas, a th' ann an tomhas a' cheàirn as mò.

Tha faid arc an urra ris an astar r. Ri linn seo, 's ann as feumail an co-mheas
s r {\displaystyle {\tfrac {s}{r}}} , far a bheil s na faid arc. Canar raidian
ris a' cho-mheas seo agus 's e àireamh de radii a' chearcaill a th' anns an
fhaid arc. Mar eisimpleir, 's e 2π raidiannan a th' ann an cuairt iomlan (2π
radii cearcaill sam bith) agus 's e π raidiannan a th’ ann an leth-chuairt.

Tha dòigh eile ann airson cheàrnan a thomhas. San dòigh seo tha ceàrn ceart
(cairteal-chuairt) air a roinn nan 90 earrainn co-ionnan. Canar puingean riutha,
no gu bhith foirmeil "puingean arc", agus thèid a sgrìobhadh le cearcall beag
os-sgrìobhaidh (°). Tha 360° ann an cuairt iomlan, agus tha mu thuaiream 57.3°
ann an raidian. Tha puingean arc cumanta ann an geoimeatras sìmplidh, reul-eòlas
agus co-chomharran an Domhain.

Tha a' phuing air a fo-roinn nan 60 mionaid. Uaireannan canar mionaid arc no
arc-mhionaid oirre. Thèid a sgrìobhadh le prìomh singilte ('). Mar eisimpleir:
3°30' = 3.5°.

Tha an arc-mhionaid air a roinn nan 60 diog, no diog arc, no arc-dhiog. Thèid
diogan an sgrìobhadh le prìomh dùbailte ("). Mar eisimpleir: 3°7'30" = 3°7.5' =
3.125°.

Ann am matamataig 's e an cleachdach ceàrnan a thomhas gu tuathal. 'S mar sin,
tha ceàrn àicheil air a thomhas gu deasail. Mar as cumanta, air a' phlàna
Chartesach, tha ceàrnan air an tomhas bhon axis-x. 'S e -30° a th' anns a'
cheàrn a th' air a thomhas gu deasail bhon axis-x, ach 's e an ceàrn seo
cuideachd 330° air a thomhas gu tuathal bhon axis-x – 's e sin 360° - 30°.

Ann an spàs trì-sheallach, chan eil làn-sheagh aig na tha deasail no tuathal. Ri
linn seo, tha ceàrnan air an ainmeachadh dearbhte no àicheil a-rèir 's mar a
thèid an tomhas gu tuathal no gu deasail mun aiseal tro ghob a' cheàrn agus i
ingearach ri plàna a' cheàirn.

Ann am maraireachd, tha e cumanta cùrsa a thomhas bhon àirde tuath ach tha
ceàrnan air an tomhas gu deasail. 'S e 90° a th' ann an àird an ear agus 270° a
th' ann an àird an iar. 'S e an cleachdach cuideachd cùrsaichean-ceàrna a
sgrìobhadh le trì figearan agus neoni a chur ro cheàrn nas lugha na 100°. San
dòigh seo, sgrìobhar 090° an àite 90°. Ma tha bàta air cùrsa 022°30', tha i a'
seòladh an ear-thuath 's a bhith tuath.

Thoir an aire cuideachd nam b' e 120° cùrsa-ceàrna a' phuing A bhon phuing B, b'
e 120° + 180° = 300° cùrsa-ceàrna B bho A – cuiribh 180° ris, ach thoiribh air
falbh 360° ma tha an cùrsa-ceàrna nas mò na sin.



https://gd.wikipedia.org/wiki/Carlos_Lleras_Restrepo

B’ e fear-lagha agus neach-poileataigs à Coloimbia a bh’ ann an Carlos Lleras
Restrepo (Bogotá, 12 an Giblean 1908 – ibidem, 27 an t-Sultain 1994). Bha e na
cheann-suidhe na dùthcha bho 1966 gu ruige 1970. Phòs e aig Cecilia de la Fuente
Cortés à Barcelona san Spàinn ann an 1933 agus rug i ceathrar duine-cloinne dha.
B’ e boireannach uabhasach beairteach cumhachdail a bh’ innte. Bha Lleras
Restrepo anns na oghaichean le Alberto Lleras Camargo, a bha na cheann-suidhe
cuideachd, eadar 1945 agus 1946 agus bho 1958 gu 1962.

‘S e ball a’ Phàrtaidh Libearalaich Choloimbia a th’ ann an Lleras Restrepo agus
bha e an lùib poileataigs aig àrd ìre fad a bheatha. Thoisich e mar
chomhairliche airson Bhogotá ann an 1931 air sàilleabh gu robh e an lùib gluasad
poileataigeach air an robh Revolución en Marcha (Gàidhlig: Ar-a-mach air an
t-Slighe) agus bha e dlùth air Alfonso López Pumarejo. Chuidich e Enrique Olaya
Herrera cuideachd. Roinnich e an sgìre El Chocho, leis gu robh e airson
oighreachdan mòra a bhriseadh. Bha e na thagraiche ann an iomairt a' cheannais
ann an 1944 ach chaill e. Nuair a bha e os cionn na dùthcha bha luchd-leantainn
Gustavo Rojas Pinilla nan trioblaid mhòr agus theab an Riaghaltas tuiteam.



https://gd.wikipedia.org/wiki/C%C3%A1diz

‘S e baile mòr agus port uabhasach cudromach ann an ceann a deas na Spàinne a
th’ ann Cádiz (IPA: kaðiθ neo kaðis). Chaidh am baile a stèidheachadh leis na
Phoenicianaich o chionn 3,000 bliadhna is ‘s e Cádiz am baile as sine air an
àirde an iar-dheas na Roinn-Eòrpa. Tha e suidhichte aig dìreach 11m os cionn ìre
na mara, ri taobh a’ Bhàigh Cádiz. Tha Cádiz 480km air falbh bho Mhadrid,
prìomh-bhaile na dùthcha agus 98km bho Shevilla. Tha am baile air an àirde an
ear-dheas Andalusia. Tha 125,826 daoine a’ fuireach anns a’ bhaile, an 10mh
baile as motha na h-Andalusia agus an 51mh baile na Spàinne.

Tha luchd-rannsachaidh uile dhen bheachd gur ann gdr ann am Foinìsis a tha an
t-ainm, agus gu bheil sin a’ ciallachadh dùn no caisteal. Mar sin, tha an t-ainm
Cádiz coltach ri Agadir, thall ann am Maroco. Bhathar a’ cleachdadh trì ainmean
eadar-dhealaichte ann an Greugais: ἡ Γαδείρα (Gadeíra), Γήδειρα (Gẽdeira) agus
τὰ Γάδειρα (Gádeira). Chaidh sin atharrachadh gu ann an Arabais a thug Cádiz
dhuinn an an Spàinntis an latha an-diugh.

Chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936.



https://gd.wikipedia.org/wiki/Breda

‘S e baile mòr agus sgìreachd (Duitsis: gemeente) faisg air Tilburg agus Strijen
ann an ceann a deas nan Tìrean Ìsle a th' ann am Breda (IPA: bre.ˈdaː, Fraingis:
Bréda, West-Brabants: Bredao). Tha e suidhichte 9m os cionn ìre na mara, aig
inbhir na h-aibnichean Aa agus Mark, anns an roinn Brabant a Tuath (Duitsis:
Noord-Brabant), 88km air falbh bho Amsterdam (prìomh-bhaile na dùthcha), 43km
bho Rotterdam, 63km bho Den Haag, 52km bho Eindhoven agus 61km bho Utrecht.
Chaidh Breda a chlàradh airson a' chiad turas san 11mh Linn agus fhuair e a
chuid chòirichean (Duitsis: Stadsrechten) ann an 1252. Tha 178,280 duine a'
fuireach ann. A bharrachd air sin, ‘s e an naoidheamh baile as motha na dùthcha
a th’ann am Breda. Tha Breda ainmeil ann an saoghal an ealain leis gun do rinn
Diego Velazquez sàr dhealbh ann an 1634 mu strìochd a’ bhaile ri linn a’chogaidh
eadar An Spàinn agus Na Tìrean Isle. Bha Teaghlach Rìoghail na –Alba, Na
Stiùbhartaich, nan tàmh ann am Breda fad an 17mh linn agus fiù’s chuir Teàrlach
II ainm do chòrdadh an seo ann an 1660 mus do thill e dhachaigh. Tha ann t-ainm
Breda a’ ciallachadh Aa leathann, bho brede (leathann) agus Aa, ainm na
h-aibhne.



https://gd.wikipedia.org/wiki/Baralachas

Ann am matamataig, ’s e baralachas a tha gach ràdh matamataigeach aig nach eil
(fhathast) dearbhadh foirmeil fo riaghailtean rianais mhatamataigich, ged tha
creideas ann gur fìrinn e. Nam biodh dearbhadh foirmeil aige, ’s e teoirim
(cùis-dhearbhte) a bhiodh ann agus faodaidh a chur gu feum gus ràdhan eile a
dhearbhadh. Ach anns an eadar-àm, fhad ’s nach eil dearbhadh foirmeil ann,
faodaidh feum a dhèanamh dheth mar gum biodh e fìor, ged is baralach an obair a
tha stèidhichte air. Mas “dearbhadh” co-dhùnadh na h-obrach seo ’s e dearbhadh
air chùmhnant a th’ ann, agus nochdaidh am baralachas ann an liost
beachd-bharailean an teoirim. Nuair sin bidh iomairt mhòr ann gus am baralachas
fhèin a dhearbhadh oir thèid an co-dhùnadh a leagail mur eil e fìor.

Is docha gu bheil am baralachas as ainmeil am fear ris an canar an teoirim mu
dheireadh le Fhermat. Thagair Fermat gu robh dearbhadh glic aige ach cha
d’fhuaradh e riamh às dèidh a bhàs an 1665. Mar sin cha b’ e teoirim idir a bh’
ann ach baralachas gus an do dhearbh Andrew Wiles an 1995 e, ged a bha iomadh
oidhirp le matamataichean fad na trì cheud bhliadhna chun a seo.



https://gd.wikipedia.org/wiki/Ban-r%C3%ACgh_Ealasaid_II

'S i Ealasaid II (Ealasaid Alexandra Màiri; breith 21 an Giblean, 1926) Bànrigh
an Rìoghachd Aonaichte agus iomadach dhùthcha eile mun cuairt an t-saoghal ris
an canar na Riaghaltan Co-Fhlaitheas; mar eisimpleir Canada.

Gu lèir, tha i na monarc tarsainn air Antigua agus Barbuda, Astràilia, Na
h-Eileanan Bhathama, Barbados, Belize, Canada, Grenada, Iaimeuca, Sealainn
Nuadh, Papua Gini-Nuadh, Naomh Crìstean agus Nibheis , Naomh Lùisia, Naomh
Bhionsant agus Eileanan Greanadach, Na h-Eileanan Sholaimh, Tuvalu is an
Rìoghachd Aonaichte, am Breatainn Mòr agus Èirinn a Tuath.

Chaidh a h-athair, Seòras VI, a chrùnadh an deidh do a bhràthair, Eideard VIII,
leigeil an cathair rìoghail seachad ann an 1936.

Riaghail Seòras VI gu 1952 agus, an deidh do bhàsachadh (an 6mh den Gearran),
chaidh a chrùn gu an nighean is sine aige; Ealasaid. Chaidh a crùnadh mar
banrigh air 2 an t-Ògmhios 1953. 'S e an duine aice, a phòs i ann an 1947, am
Prionnsa Philip, Diùc Dhùn Èideann agus 's ann 'on a' Ghrèig a tha e. Tha
ceithir chlann aca leis am Prionnsa Teàrlach is sine. Tha dà mhac eile aca,
Anndra agus Èideard, agus aon nighean, Anna.

'S i a' chiad leanabh a bh' aig Prionnsa Albert, Diùc York agus a bhean,
Ealasaid. 'S e a h-athair an dàrna mac aig Rìgh Seòras V agus a' Bhanrigh Màiri.
Rugadh i aig 2.40 sa mhadainn (GMT) air 21 dhan Ghiblean 1926 aig taigh a
seanair: 17 Sràid Bruton, Mayfair, Lunnainn.



https://gd.wikipedia.org/wiki/Badajoz

'S e baile meadhanach a tha ann am Badajoz (IPA: baðaˈxoθ, Estremeñu: Baajós).
Tha e suidhichte anns a' Cheàrn Extremadura ann an àirde an iar na Spàinne. 'S e
prìomh-bhaile na Roinne Badajoz a th' anns a' bhaile fhèin. Chaidh am baile a
stèidheachadh ann an 875.

Tha luchd-rannsachaidh dhen bheachd gur ann à ﺑﻂﻠﻴﻮﺱ (batalyaws) ann an Arabais
a tha an t-ainm. Bheireadh sin Áite Làidir no Daingneachadh dhuinn sa Ghàidhlig.
A dh'aindeoin sin, tha teòiridh eile ann a chanas gur e dìreach an t-seann ainm
Ròmanach Pax Augusta air arabachadh a th' ann am Badajoz le B air sàilleabh nach
robh P anns a’ chànan aca: ‘S e Imala a tha air a’ phròiseas sin.

Mar a b' àbhaist san Spàinn, chuireadh ainm a’ bhaile air an roinn nuair a
chaidh a stèidheachadh ann an 1833.

A rèir figearan an Riaghaltais, 's e an Lùnastal a' mhìos as teotha agus 's e am
Faoilleach a' mhìos as fhuaire ann am Badajoz. Cha thuit ach 447mm de dh'uisge
air a' bhaile fad na bliadhna - 726mm nas lugha na Steòrnabhagh (1173mm) - leis
gur e àite gu math tioram a th' ann.



https://gd.wikipedia.org/wiki/B%C3%A0ta-slaodaidh

Is e bàta-smuid beag sònraichte ri tarruinn luingean mòra tro na seòlaidhean ri
cidheachan de phort mhòr a tha ann am bàta-slaodaidh. Chaidh an togail agus
cleachdadh an portaibh mhòr na h-Eòrpa bho mu dheidhinn 1820, mhàir iad tro
atharrachadh mhalairt bho longan-sheòil gu longaibh-smuid, ach nuair a sgurr
malairt thar chuain a shiubhal ann an longaibh bathair choitcheann re na 1960an
agus thanaig mòr-longan sònraichte ri trachdadh fa-leth na h-aite, mòr-longan a
bhiodh a' cleachdadh laimhrigean uisge domhainn, a chaidh air dealbhadh a thoirt
cothrom do na mòr-longaibh seo a thig ris an laimhrig fo chumhachd na h-innlean
aca fèin, chrion mhalairt nam bàtaichean-slaodaidh agus chaidh iad a-mach a bhi.

Tha àireamh bheag de bhàtaichean-slaodaidh fhadhast air an cleachdadh ach is e
innealan Dhieseil a tha annta. Air barrachd tha iad torr nas motha agus nas
cumhachd mhòr na bataichean-slaodaidh na 1950'n agus is e am prìomh obair aca a
shlaodaich longan a tha an cunnart a dhol air creagan gu sabhailteas. Tha mar
eisimplir 's an latha an diugh (2010), Steornabhagh na h-ionad de
bhàta-slaodaidh de Seirbhis nan Maor-Chladaich, agus tha comas aig a'
bhàta-slaodaidh suidhichte ann an Steornabhagh, An Anglian Prince, a libhrig
tarruinn marbh de 150 tonna.



https://gd.wikipedia.org/wiki/Apartheid

B’ e Apartheid (IPA: aˈpɑrtɦɛɪ̯t) Poileasaidh poileataigeach agus siostam dhe
sgaradh-cinnidh a mhair bho 1948 gu ruige 1990 ri linn riaghaltasan a’ Pàrtaidh
Nàiseanta ann an Afraga a Deas (agus Naimibia nuair i a bha fo bhuaidh Afraga a
Deas). Nochd am facal airson a' chiad turas ann an òraid a rinn Jan Smuts ann an
1917 nuair a bha esan na phrìomhair. Tha am facal a’ ciallachadh "dealachadh'"
neo fiù’s "sgaradh" ann an Afrikaans is Duitsis, ach thathar ga chleachdadh ann
an iomadach cànan an latha an-diugh is tha brìgh an fhacail air fàs nas fhaide,
gu seachd àiridh gus cunntas a thoirt air dealachadh-cinnidh air choireigin,ann
an caochladh shuidheachadh air feadh an t-saoghail.

Thoisich dealachadh-cinnidh ann an Afraga a Deas ri linn cholonachd, ach thugadh
inbhe oifigeil air an dèidh nan taghaidhean choitcheann ann an 1948. Sheòrsadh
na daoine ann am buidhnean cinnidh (daoine geala, dubha, dathte is Innseanaich)
agus chaidh na bailtean air an dealachadh cuideachd a-rèir cinnidh is sgapadh na
daoine le làmhachas-làidir. Chaill na daoine dubha an cuid saoranachd agus bha
iad air am fuadachadh gu ruige deich 10 ranntairean fèin-riaghlaidh treubhail
neo bantustans, is bha ceithir dhiubh fiù 's nan stàitean neo-eisimeileach.
Dhealachadh an riaghaltas a h-uile càil air sàilleabh adhbharan cinnidh:
slàinte, foghlam agus seirbhisean poblach: ‘S e na daoine geala a gheibheadh an
cuid na b’ fheàrr is na daoine dubha an cuid na bu mhiosa.

Nochd comhaireachd làidir an aghaidh apartheid taobh a-staigh na dùthcha.
Dh’fheuch an riaghaltas ris an iomairt seo a mhùchadh: thoirmisg iad na
buidhnean dùbhlanach is chuir iad na dùbhlanaich na bu chudromaiche, mar Nelson
Mandela, dhan a’ phrìosan. Dh'fhailich leasachadh fad na 80an piseach a thoirt
do shuidheachadh na dùthcha agus ann an 1990 thoisich an ceann-suidhe F. W. de
Klerk crìoch an t-siostaim a rèiteachadh. Thug taghaidhean saora aite mu
dheireadh thall ann an 1994 agus bhuannaich Nelson Mandela agus a phartaidh, an
ANC.



https://gd.wikipedia.org/wiki/An_t-Seapan

'S e dùthaich eileanach a th' anns an Iapan (Iapanais: 日本 Nihon no Nippon, 日本国
Nihon-koku no Nippon-koku gu h-oifigeil; uaireannan an t-Seapan sa Ghàidhlig)
suidhichte far oirthir Àisia an Ear. Tha na prìomh eileanan - Hokkaidō, Honshū,
Shikoku, Kyūshū agus Okinawa - am measg tuilleadh air 6,800 eileanan eile, ach
tha 97% de fharsaingeachd na talmhainn gu lèir gan cumail dhaibh fhèin. Tha a'
chuid as motha dhiubh beanntach, agus mòran dhiubh bholcànach; m.e, 's e
beinn-theine a th' anns a' mhullach as àirde, Beinn Fuji. Tha an Iapan an ear
air Sìona, Coirea 's an Ruis anns a' Chuan Sèimh, a' sìneadh bho Muir Okhotsk
san taobh a tuath gu Am Muir Sìneach an Ear san taobh a deas. A thaobh
àireamh-shluaigh, 's i an deicheamh dhùthaich as motha anns a' chruinne, le mu
128 millean daoine. 'S e Sgìre Mhòr Tokyo an sgìre àrd-bhailteach as motha air
an t-saoghail le tuilleadh air 30 millean luchd-còmhnaidh ann, agus tha seo a'
gabhail a-steach prìomh-bhaile Thokyo agus cuid de na sgìrean mun chuairt air.

Bhon a tha an Iapan fada gu leòr bho thìr-mòr Àisia, gun a bhith ro fhada air
falbh, fhuair i buannachdan às cultar an tìr-mòr, ach cha deach amaladh ann am
buaireasan a' mhòr-thìr cho tric rè nan linntean. Bha e an comas dhith buaidhean
chultarach à tìrean cèin a dhèanamh freagarrach dhan chultar aice fhèin 's an
uairsin gan aonadh ri a leasachaidh. Gheibhear eisimpleirean dhen seo a thaobh
biadh na dùthcha, leithid Tempura, le buinteanas ris a' Phortagail. A thaobh
litreachais, chaidh an làmh-sgrìobhaidh Iapanach, Kana, a chruthachadh às na
litrichean iol-fhillte Sìonach. A thaobh chreideimh, 's ann a bha Buddhachd air
atharrachadh nuair a chaidh a thoirt a-steach san t-siathamh linn. Cha do sgaoil
e measg an t-sluaigh gus an do nochd Hōnen agus Shinran, an fheadhainn a
stèidhich an dream Jōdo 's an dream Jōdo Shin.

Eu-coltach ri mòran dùthchannan eile, thathas ag ràdh gur e dùthaich gu ìre mhòr
aon-ghnèitheach a th' san Iapan. Leis a' sin, thathar a' cumail a-mach nach eil
mòran caochladh ann an cultar na dùthcha bho sgìre gu sgìre. Chan e a-mhàin gur
e àireamh mhòr de dhaoine, a' fuireach gu dlùth air farsaingeachd bheag de
thalamh is adhbhar dha sin, ach gu robh an sluagh riamh beò fad linntean fo
riaghladh meadhanaichte, a bhiodh a' stiùireadh a h-uile roinn de bheatha an
t-sluaigh gu mionaideach mìn.

A dh'aindeoin sin, cha ghabh fhàgail air nach e cultar mòr saoibhir a th' ann an
cultar na h-Iapain. Tha e ioma-fhillteach, air a dhèanamh air sean is ùr, le
deagh mheasgachadh de nithean cèin is dùthchasach an cois. 'S e coimeasgachadh
eileamaidean Iapanach agus Siarach a th' anns na trì rudan riatanach - biadh,
aodach agus fasgadh. Tha na h-Iapanaich a' cleachdadh deas-ghnàthan à Buddhachd
's Shintō còmhla, agus tha tuilleadh air dàrna leth na h-Iapanais air a dhèanamh
à faclan freumhaich Sìonach. Thathar am beachd gur e an ùidh a th' aig an sluagh
Iapanach ann an cultaran eile agus an seòl a bh' aca rè nan eachdraidh
eileamaidean cultarach cèin a thoirt a-steach, gun an cùl a chur air
cleachdaidhean is traidiseanan dùthchasach as adhbhar don ghnè ioma-fhillteach
seo.

Tha an àireamh-shluaigh aig mu 127,700,000 daoine, agus tha mu 98.2% a'
bruidhinn Iapanais mar chainnt mhàthaireil. Tha an còrr a' buntainn do dh'iomadh
dhùthaich, an cuid as motha do Choirèa (700,000) agus do Shìona (350,000).
Gheibhear cuideachd sluaghan à Bhiet-Nam, à Braisil , na Stàitean Aonaichte
(85,000), an Roinn-Eòrpa (45,000) agus am mion-shluagh dùthchasail a bhuineas do
Hokkaidō, agus Honshū a Tuath, na h-Ainu (mu 30,000).

Tha mu 70% dhen t-sluaigh a' fuireach anns a' cheàrn eadar Tōkyo agus
Kitakyūshū, ann an eilean Honshū. 'S e A' Bheilg agus Na Tìrean Ìsle far a
gheibhear an dlùths àireamh-shluaigh as àirde gu lèir, ach 's e an Iapan far am
faighear an dlùths as àirde a-rèir farsaingeachd talmhainn air an gabh
còmhnaidh.



https://gd.wikipedia.org/wiki/Alasdair_III_na_h-Alba

Rìgh Alasdair III (4 an t-Sultain 1241 - 19 am Màrt 1286) 1249 - 1286 mar rìgh.
'S e rìgh làidir a bh' ann an Alasdair agus bha àm air an cathrach-rìoghal mar
bu trice glè sìtheil. Aig an àm seo bha buaidh làidir Ceilteach ann an Alba
fhathast agus ceangal ri Sasainn oir bha nighean rìgh Shasainn - Èideard I - ,am
bana-phrionnsa Mairead, aig Alasdair mar bhean.

'Se rìgh cho cumhachdach 'sa lorgadh tu aig àm no aite sam bith ann an
eachdraidh a bh' ann an Èideard I. Bha e mur tha air ionnsaigh a thoirt air
Èirinn agus a' Chuimrigh leis a Chuimrigh a nis mar aon de na roinnean aig
Sasainn. Thoisich cuisean a fàs nas miosa an deidh do bean agus mic Alasdair
bàsachadh ann an tìde ghoirid. Bha seo a fàgail Rìgh na h-Alba as aonais mac a
leanadh e agus e dà fhichead sa còig bliadhna a dh'aois.

Phòs e a rithist aig Abaid Jedburgh ri nighean òg brèagha den ainm Yolande a
Dreux. Air an dara latha deug den Mhàirt 1286 bhàsaich Rìgh Alasdair. Bha e air
tilleadh bho Caisteal Dhùn Èideann gu Ceann Gronna far an robh a mhnaoi. Ged a
bha na h-uaislean is thriathan a bha còmhla ris aig iarraidh air fuireach gu
fàsadh an aimsir nas fheàrr sa mhaidinn chan èisdeadh e rubha. Chaill e a
chompanaich san dorchadas agus an ath mhaidinn lorg iad a chorp aig bonn
bearraidh. Dh'fhàg seo Alba gun rìgh agus rinn Èideard a h-uile oidhirp smachd
fhaighinn air Alba agus is ann mar seo a thoisich linn de chreach agus sabaid
eadar an dà rìoghachd.



https://gd.wikipedia.org/wiki/Ain-Riaghailteachd

Tha an t-ainm Ain-riaghailteachd sa Ghàidhlig (cuideachd, 'anargachd' neo
anarcachas) gu math coltach ris an fhacal Greugais αναρχία ("às aonais archonan
(riaghladair/riaghailt)"), agus co-ionann ri Anarchism (Beurla). Chan eil i a'
ciallachadh mì-òrdugh ach 's e feallsanachd poilitigeach a tha innte a tha, ann
an spiorad, a' nochdadh air feadh eachdraidh. Chaidh a cruthachadh mar shiostam
ar-a-mach (aig an aon àm ri Marxachas) san 19mh linn an aghaidh ùghdarrasan,
mì-cheartais is mì-chothromachd agus airson comainn far a bheil cumhachd aig na
daoine fhèin.

‘S e sreath dhe smuaintean feallsanach agus poiliteagach a th' ann an
t-"anarcachas" (bhon Ghreugais αν- ,an-, "gun", agus αρχω, arkho, "cumhachd").
Air an dàrna làimh thathar an aghaigh na Stàite, nan rangachdan neo Ùghdarras
sam bith a chuireas bacadh (fiosaigeach, inntinneil neo spioradail) air saorsa
phearsanta uile gu lèir. Thathar cuideachd dhen bheachd gum biodh an Comann
Sòisealta mòran na b’ fheàrr as aonais a leithid dhe eagrachasan, leis gu bheil
iad ag obair os cionn nan daoine. Air an làmh eile thathar an aghaidh an
t-seilbh prìobhaideach. Bheireadh beachdan agus smuaintean nan Ain-Riaghailtich
buaidh uabhasach mòr air a’ chomann sòisealta san Roinn Eòrpa fad an 19mh Linn
agus toiseach tòiseachaidh an 20mh Linn, ged nach d’ fhuair iad mòran taic taobh
a-muigh Gluasadan nan Luchd-obrach.

Mikhail Bakunin (1814 – 1876) neach-smaoin ain-riaghailteach, a shabaid an
aghaidh Marx a thaobh stàitean, cumhachd, agus cothromachd ann an comann an
luchd-obrach.



https://gd.wikipedia.org/wiki/%E1%B9%A2an%27%C4%81%27

'S e prìomh-bhaile Iemein a tha ann an Ṣan‘ā’ (Arabais:صنعاء, uaireannan Sanaá
neo Sana'a) Tha San‘a’ suidhichte air àrd-thìr Iemein, tha beanntan mòra
timcheall air, m. e. Beinn Jabal Nuqum agus Beinn Aiban. 'S e aon de na bailtean
as aosda a tha ann an Iemen, canar gun deach am baile a thogail anns an 6mh linn
RC. Bha daoine a’ fuireach ann an seann bhaile Ṣan'ā' fad 's 2,500 bliadhna. Tha
mòran seann taighean ann, nas motha na 100 mosg agus seann bhallaichean airson
a’ bhaile a dhìon, cho àrd ri 20-30 troighean. Tha am Bāb al-Yaman (geata
Iemein) a tha anns a’ bhalla seo nas sine na 700 bliadhna. Tha am mosg al-Jami'a
l-Kabir aon de na mosgan as aosta air feadh an t-saoghail Ioslamach. Mar sin
dheth tha Ṣan'ā' air an dìon mar dualchas na cruinne leis an UNESCO. Tha am Suq
al-Milh (Margadh Salainn) cliùiteach airson a h-uile bathar as urrainnear
ceannachd an seo. 'S e am port-adhair eadar-nàiseanta, an Ṣan'ā' International
Airport, am fear as cudromaiche den dùthaich.



https://gd.wikipedia.org/wiki/%C3%80rainn

'S e sgìre far a bheil seòrsaichean sònraichte de fhàsan-bheart a' fuireach a
tha ann an àrainn. Tha am facal mar as trice a 'buntainn ri sòn anns a bheil am
fàs-bheairt a' fuireach agus far an urrainn dhi a lorg biadh, fasgadh, dìon agus
chompanaich airson cead fhaighinn, a 'cleachdadh na feartan tha an gnè air an
atharrachadh airson a bhith beò taobh a-staigh eag-eòlas na h-àrainn. 'S e
àrainneachd nàdarra ann a tha a' fàs-bheairt a 'fuireach, no an àrainneachd
fhiosaigeach a' cuartachadh gnè àireamh-sluaigh.

A àrainn air a dhèanamh suas de feartan corporra a leithid ùir, taisead, raon
teothachd, agus cothrom air solas a thuilleadh biotic nithean leithid na tha ri
fhaotainn de biadh agus an làthair chreachadairean. A àrainn nach eil
cruinn-eòlasach airson sgìre-faoighiche bheairt e an corp a 'toirt aoigheachd,
phàirt de òstair chorp leithid cnàmhach chlàir, no cealla taobh a-staigh an
t-slòigh corp.

Tha Meanbhfàs-bheairt e beag-sgèile corporra riatanasan sònraichte bheairt no
àireamh-sluaigh.



https://gd.wikipedia.org/wiki/Zamora

’S e baile mòr faisg air Valladolid ann an cridhe na Spàinne a th’ ann an Zamora
(IPA: θaˈmoɾa). Tha e suidhichte aig 652m os cionn ìre na mara, 210km air falbh
bho Mhadrid, prìomh-bhaile na Spàinne, agus 660km bho Bharcelona. Tha 66,293
daoine a’ fuireach ann an Zamora. A bharrachd air sin, ‘s e prìomh-bhaile na
Roinne Zamora a th’ann cuideachd.

'S ann connspaideach 's a tha freumh-fhaclachd an ainm. Tha cuid dhen bheachd
gur ann à Οκελοδούρον (Okelodùron), a bha fo bhuaidh nan Vettoni, treubh
Cheilteach às a' bhaile seo, mar a sgrìobh Strabo. Bha Dia Ceilteach ann air an
robh Octo. A dh' aindeoin sin, tha cuid eile a' cantainn gur mathaid gur ann à
Ocelus (Gàidhlig: Cnoc) agus Durum (Gàidhlig: Dùn), eileamaidean a tha gu math
cumanta ann an Ceiltis air feadh na Spàinne. B' e Oceloduri (Sùilean an Duro) a
bha air fo na Ròmanaich. Nochd am foirm Semure fo na Godaich, a chaidh
arabachadh gu سمورة (Samura). Tha teòiridh eile ann, a chanas gur ann às a'
ghnìomhair Samar ann an Eabhra, ged nach eil mòran dhaoine a' gabhail ri sin.

B' e na Ceiltich o shean a stèidhich am baile. Bha baile ann nuair a bha an
sgìre fo bhuaidh nan Ròmanach, ged nach do deach an t-ainm a chlàrach ach ann an
569. Mar a b’àbhaist san Spàinn, chuireadh ainm a’ bhaile air an roinn nuair a
chaidh a stèidheachadh ann an 1833. Thuit am baile dha na reubaltaich
Faisisteach beagan an dèidh an ar-a-maich an aghaidh an Riaghaltais aig toiseach
toisichidh Cogadh Sìobhalta na Spàinne ann an 1936.

A rèir figearan an Riaghlatais, 's e an t-Iuchar a' mhìos as teotha agus e am
Faoilleach a' mhìos as fhuaire ann an Zamora. Cha tuit ach 476mm de dh'uisge air
a' bhaile fad na bliadhna - 794mm nas lugha na Steòrnabhagh - leis gur e àite
uabhasach tioram a th' ann.



https://gd.wikipedia.org/wiki/Vitoria-Gasteiz

‘S e baile mòr ann an ceann a tuath na Spàinne a th’ ann Gasteiz neo Vitoria.
Chaidh am baile a stèidheachadh ann an 1181. Thug an Rìgh Gotach Liuvigild
Victoriacum air a’ bhaile ùr sin, a stèidhich e ann an àite air an robh Gasteiz
o shean. Tha Vitoria-Gasteiz suidhichte aig 516m os cionn ìre na mara, ri taobh
na h-aibhne Zadorra. Tha Gasteiz 291km air falbh bho Mhadrid, prìomh-bhaile na
Spàinne, agus 50km bho Bhilbao, am baile as motha ann an Dùthaich nam Basgach
Tha 235,661 daoine a’ fuireach ann an Gasteiz, an darna baile as motha ann an
Dùthaich nam Basgach agus an 20mh baile as motha na Spàinne. A bharrachd air
sin, ‘s e prìomh-bhaile na Roinn Araba agus Dùthaich nam Basgach a th’ann
Vitoria-Gasteiz cuideachd.

Thuit am baile dha na reubaltaich Faisisteach beagan an dèidh an ar-a-maich an
aghaidh an Riaghaltais aig toiseach toisichidh Cogadh Sìobhalta na Spàinne ann
an 1936.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Vitoria-Gasteiz. Cha thuit ach 855mm de
dh'uisge air a' bhaile fad na bliadhna - 318mm nas lugha na Steòrnabhagh
(1173mm) - leis gur e àite caran fliuch a th' ann, an taca ri àiteachan eile san
Spàinn.



https://gd.wikipedia.org/wiki/Villavicencio

‘S e prìomh-bhaile na roinne Meta, ann an Coloimbia, a th’ann Villavicencio .
Tha e suidhichte aig àirde dhe 467m os cionn ìre na mara 88km air falbh bho
Bhogotá. agus tha teodhachd meadhan dhe 27° aige, rè a’ bhliadhna. Chaidh am
baile a steidheachadh ann an 1840 anns an sgìre ris an canar Còmhnardan an Ear
(Spàinntis: Llanos Orientales). Tha eaconomaidh a’ bhaile gu math crochte air an
àiteachas, gnìomhachas a’ chruidh agus na mèinnean. Tha cunntas-sluaigh dhe
380,222 aig a' bhaile fhèin ann an 2005, a-rèir a’ chunntas-sluaigh mu
dheireadh. 'S e Villavicencio an 12na baile as motha na dùthcha.

'Se Hacienda (Oighreachd) Apaiy a' chiad ainm a bha air an tearmann far a bheil
Villavicencio an latha an-diugh nuair a bha e fo bhuaidh A' Chomainn Iosaid.
Chan eil e soilleir dè a tha am facal Guayupe sin a ' ciallachadh. Chaidh an
t-ainm aige a dh'atharrachadh gu Villavicencio ann an 1845, an sloinneadh aig a'
churaidh Antonio Villavicencio y Verástegui (1775 - 1816), a bha an sàs anns a'
chogadh an aghaidh na Spàinne.

Ged a tha 380,222 nan tàmh anns a' bhaile, chan eil ach 23,691 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th'ann a' mhòr-chuid dhe na daoine
ann am Villavicencio, ach tha 0.4% dhe Tùsanaich agus 2.4% dhe daoine le
freumhan ann an Afraga cuideachd. ' S urrainn dhan 93.5% dhe na daoine ann an
Villavicencio leughadh agus sgrìobhadh. A tuilleadh air sin, tha fòn aig an
taigh aig 67.6% dhe na dachannan.

Thathar a’ cumail am iomadach seòrsa dhe fhèis ann an Villavicencio. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Tiriodh

Tha eilean Thiriodh anns na h-Eileanan a-staigh, don iar-dheas air Eilean
Cholla. Tha e suidhichte ann an Roinn Comhairle Earra-Ghaidheal agus Bhòid. 'S e
eilean ìosal, torrach a th' ann agus a bharrachd air turasachd 's e croitearachd
am beòshlaint as motha aig muinntir an eilein. Fhad 's a bha 770 duine a'
fuireach ann an Tiriodh anns a' bhliadhna 2001, a rèir cunntas-sluaigh cha robh
ach 653 duine a' fuireach anns an eilean ann an 2011. Tha tòrr luchd-labhairt na
Gàidhlig ann an Tiriodh (48.6% a-rèir Cunntas-sluaigh 2001), ceudachd àrd airson
nan Eileanan a-Staigh.

'S e Sgairinis prìomh-bhaile Thiriodh. Bidh bataichean-aiseig a' seòladh a
Sgairinis gu ruige Àirigh nan Gobhar air Colla agus an t-Òban air tìr-mòr Alba.
Tha cuideachd port-adhair beag faisg air a' bhaile. A-measg bailtean eile an
eilein tha Haoidhnis agus Sanndaig, le taighean-tasgaidh beaga 'san dà chuid.

Tha Tiriodh cliùiteach air sgath an Dùin Mhòir, borg bhon chiad linn RC ann am
Bhalla, Clach a' Choire, clach snaidhte àrsaidh agus airson eòin rubha Cheann a'
Bhara. Thathar a' tighinn a Thiriodh cuideachd airson seòladh-clàir agus tha
stèisean-rèadair air an eilean a tha a' cumail sùil air plèanaichean catharra.

Ann an 1770, 's ann le ceithir tuathanaich deug a bha air talamh a thraoghadh
airson arbhair agus ionaltraidh a bha dàrna leth an eilein. Seach a bhith a' cur
air falbh crodh beò (a bhiodh tric claoidhte as dèidh an turais fhada don
mhargaidh agus air nach fhaighte prìsean àrda), thòisich iad air cur air falbh
feòil-mhairt shaillte ann am baraillean, air an robh fèill na bu mhotha. Bha an
corr den eilean air a chur a-mach air mhàl do dhà fhichead 's a còig buidhnean
de dh'àitreabhaichean air tuathanasan co-chomuinn: buidhnean àiteachaidh a bh'
air a bhith ann dh'fhaoidte o linn nan cinnidhean. Bhathar a' toirt seachad
talamh-croit tro bhot bliadhnail agus bhathar a' taghadh cinn-latha cur agus
buain le chèile. Chaidh aithris ann an 1774 gun robh muinntir Thiriodh
well-clothed and well-fed, having an abundance of corn and cattle.

Chaidh port-adhair feachd an adhair (RAF) a thogail air Tiriodh tron Dàrna
Cogadh agus chaidh a chleachdadh mar phort-adhair chatharra as dèidh a'
Chogaidh. Bha cuideachd Stèisean-rèadair RAF aig Cill Choinnich agus fear eile
aig Beinn Hogh. Bha stèisean-tamaill aig Goirtean Dhòmhnaill rompa seo agus as
dèidh a' Chogaidh bha stèisean-reudair ROTOR aig an RAF aig Beinn Ghot. Tha
toglaichean an eilein ainmeil, nam measg 'taighean dubha' agus 'taighean geala'
- tha an seann tughadh fhathast air tòrr aca seo - agus na taighean 'breaca'
nach fhaighear ach air an eilean, far a bheil an t-aol air a pheantadh geal.

(25.06.2010) Dh'fhoillsich Scottish Renewable Power, aig toiseach Ògmhios 2010,
sgeama 's an amharc, a thogail tuathanas gaoithe de 500 muilnean air an Sgeir
Mhòir 5km iar-dheas a Tiriodh. Cosgaidh an leasachadh seo mu £6,000,000,000
Breatannach agus tha dùil gun adhbharaich e àrdachadh sluagh an Eilein bho 800
daoine gu 1100 daoine, le ceudan a bharrachd air sin a' còmhnaidh air an eilean
fad 's a bhios an obair togail a' dol air adhart.

’S ann an Tiriodh a tha an àireamh as motha de thraoin ann an Albainn - 346
a-mach à 1059 a chaidh a chunntadh ann an Albainn ann an 2016.



https://gd.wikipedia.org/wiki/The_Lady_of_Shalott

Tha The Lady of Shalott 'na dàn fionnsgeulach leis a' bhàrd Sasannach Alfred,
Triath Tennyson (1809–1892).

Tha 'n dàn (a sgrìobh Tennyson dhà seòrsachan: aon sa' bhliadhna 1833, le
fichead rann, an eile sa' bhliadhna 1842 le naoi rann deug) bunaichte gu
fuasgail air sgeulachd às an Le Morte d'Arthur le Tòmas Malory timcheall Eilean
Astolat, maighdeann a thuit a-steach dham ghaol le Lancelot, ach bàsaichidh bho
bròn nuair cha thill e a gaol. Thill Tennyson dhan sgeulachd 'san “Lancelot agus
Eilean” ('na 1859 Sgeulan an Rìgh). Ge-tà tha 'n sgeulachd àrsaideach Eilèin glè
eugsamhail bhon bheatha na Mnaoi-uasaile, nach eil ainmichte 'gus a nach eil,
nochdadh i, gu lèir daonna.

Tha A' Bhean-uasal an dàin Thennyson a' fuireach ann an turaid air eilean ann an
abhainn dlùth ri Camelot, air an eilean na t-Sealaid. Tha i fo mallachd: ma
seallaidh i gu dìreach aig a' Chamelot, thig dàneigin neo-aithnichte rithe. Mar
sin tha i a' coimhead an saoghal tro sgàthan, agus fighidh i mar a chì i ann an
lìon seunmhor. Tha na boillsgidhean faileasach na beatha seach an turaid ga
mealladh a shealladh, ged tha fios aice a bheireadh sin a' mhallachd ri a
deireadh neo-aithnichte. Aon là, ge-tà, a' faicinn Lancelot 'na sgàthan,
thuigidh i cho tìnn a bheil i a beatha, agus de faicinn an saoghal tro dubhar is
fàileasan a-mhàin.

Gèillidh i mu dheireadh thall dham mhealladh agus seallaidh i a-mach gu dìreach
nuair maraichidh Triath Lancelot seachad a caisteal a' seinn, agus seallaidh i a
dh'ionnsaigh Chamelot:

Tha roinn a' smaoineachadh "A' Bhean-uasal na t-Sealaid" a chomharrachadh na
t-imcheiste nan luchd-ealain, sgrìobhadairean, agus ceòladairean: a chruthachadh
obraichean timcheall agus gleidheadh an saoghal, no a mhealtainn an saoghal tro
maireann anna gu soirbh.



https://gd.wikipedia.org/wiki/Te%C3%A0rlach_I

Ged a rugadh e ann an Alba, chaidh Teàrlach Stiùbhart a thoirt gu deas na
naoidhean ann an 1603, nuair a shealbhaich athair, Seumas VI Alba, crùn Shasainn
ann an Aonadh nan Crùintean. Bha e na ghille beag lapach, agus cha robh mòran a'
cur suim ann an coimeas ri a bhràthair a bu shine, am Prionnsa Eanraig - oighre
Rìgh Sheumais. Ach nuair a chaochail am Prionnsa Eanraig is gun e ach òg (1612),
fhuair Teàrlach e fhèin aig teas-meadhain a' ghnothaich mar oighre nan trì
duthchannan - Sasainn, Alba is Èirinn. Dh'fhàs e suas bhon uair sin a'
làn-chreidsinn gun tugadh còraichean-riaghlaidh dha le Dia. Mar dhuine bha e
caran fad às na dhòigh, agus gu pearsanta bhiodh e a-riamh a' taobhadh ris an
eaglais pàpanach. Dh'fhàg siud mòran dhuilgheadasan na rathad, agus chaidh e
fhèin agus a phàrlamaidean a-mach air a-chèile - Pàrlamaid Alba an toiseach, an
uair sin Pàrlamaid Shasainn. Lean siud gu Cogaidhean nan trì Rìoghachdan, agus
Cogadh Sìobhalta Shasainn far an robh a' bhuaidh aig Co-fhlaitheas Shasainn aig
a' cheann thall. Chaidh Teàrlach a thoirt am bruid na phrìosanach, agus chaidh a
chur gu bàs ann an 1647 fo òrdugh Oliver Cromwell às leth Co-fhlaitheas
Shasainn.



https://gd.wikipedia.org/wiki/Taigh-solais

'S e tùr no togalach a th' ann an taigh-solais a thèid a chleachdadh mar
uidheam-taice seòlaidh. Tha siostam de lampaichean is lionsaichean aca a bhios
a' sealltainn na slighe ceart do bhàtaichean ann an àitichean cunnartach no
cudromach, gu h-àraid san oidhche. Mar as trice tha iad suidhichte air a'
chosta, fiù anns a’ mhuir no ann an aibhnichean is slighean-uisge air feadh na
dùthcha. Mar eisimpleir gheibhear fiosrachadh mun t-slighe sàbhailte timcheall
air creagan fon uisge no far a bheil na calaidhean. Tha dòighean
eadar-dhealaichte ann airson an togail. Ged a tha mòran dhiubh à clachan,
chìthear feadhainn eile à meatailt, à fiodh no à concrait. B' àbhaist
àite-fuirich a bhith aca airson an neach a bha a' coimhead an dèidh an
taigh-solais. Ann an taighean-solais àrda tha seòmar sònraichte ann far a bheil
an lampa. Tha comharra diofraichte aig na taighean-solais, nochdaidh solas an
lampa ann an dathan eadar-dhealaichte, geall, uaine no dearg, agus tha tricead
is ùine eadar-dhealaichte aig na boillsgidhean. Faicear iad eadar 5 is 20
mìltean mara, tha sin a' crochadh air àirdead an t-solais os chionn na mara is
lùb na talmhainn. A bharrachd air sin tha cumhachd is dath an t-solais cudromach
agus an t-sìde cuideachd.



https://gd.wikipedia.org/wiki/Sylvester_Stallone

'S e cleasaiche às na Stàitean Aonaichte a tha ann an Sylvester Gardenzio
Stallone (Eabhraig Nuadh, 6 an t-Iuchar 1946).

Ged an do rugadh e ann an Eabhraig Nuadh, anns na Stàitean Aonaichte, thogadh e
ann am Philadelphia. Dh'imrich an t-athair aige, Frank Stallone, Sr., às an
Eadailt nuair a bha e òg. Tha a bhràthair, Frank Stallone, na actair is na
sheinneadair.

Chaidh aodann Sylvester Stallone a ghoirteachadh aig brèith aige, mar sin tha
pàirt den bhile, den teanga is den smigead air clì an aodainn aige air an
neartachadh. Nuair a bha e na bhalach òg, bha trioblaidean mòra aige air sgàth
's sin. Anns na sgoiltean bha a' chlann a' tarraing as. Ach mar actair 's e
seòra "trademark" a tha ann an cruth aodann Stallone a-nis, gu h-àraid ma bhios
e a' cluich dòrnair.

Bha e na oileanach anns an Theater Arts Department aig Oilthigh Mhiami airson
trì bliadhna ach cha do chrionaich e sin air sgàth 's gun robh e ag iarraidh
feuchainn a bhith na actair. Thòisich e aig aois 25 anns an fhilm The Party at
Kitty and Stud's (1970), film a dh'fhàs ainmeil bliadhnaichean as dèidh sin fon
ainm Italian Stallion.

Dh'as Stallone ainmeil air feadh an t-saoghail leis an fhilm Rocky (1976). san
24mh den Mhàirt 1975 chunnaic e an co-fharpais dòrnaireachd eadar Muhammad Ali
is Chuck Wepner. Thug sin buaidh mhòr air, agus aig ceann trì làithean sgrìobh e
an sgriobt airson Rocky. Reic e an sgeulachd seo fo chùmhnant gum biodh e fhèin
a' cluich Rocky Balboa. Bha am film gu math soirbheachail, bunnaich e trì
duaisean Academy Awards.



https://gd.wikipedia.org/wiki/Stendhal

B' e ùghdar Frangach a bha an sàs ann an litreachas fad a’ chiad leth den 19mh
linn a bh' ann am Marie-Henri Beyle neo Stendhal (IPA: stɑ̃dal). Rugadh e ann an
Grenoble air an 23mh latha dhen Fhaoilleach 1783 agus chaochail e ann am Paris
air an 23mh latha dhen Mhàrt 1842. Chleachdadh e tòrr ainmean pinn, mar
eisimpleir Louis Alexandre, Anastase de Serpière agus Bombet, a bharrachd air
Stendhal agus Stendalis

Chaidh e dhan Arm ann an 1800, is bha e gu math trang ag obair mar
fhear-riaghlaidh an Airm ri linne Iomairt an Ruis ann an 1812. Bha e uabhasach
dèidheil air an ealain agus air an Eadailt is rinn e tòrr tursan an siud.
Thòisich e a’ sgrìobhadh abaltanan mothachail mar L'Histoire de la peinture,
(Gàidhlig: Eachdraidh a’ Pheantaidh), a thòisich e ann an 1817. Ach chleachd e
an t-ainm “Mgr. Stendhal, oifigear eachraidh” (Fraingis: ”M. de Stendhal,
officier de cavalerie”) airson na chuir e sa chlò san Roimh, ann an Napoli agus
ann am Firenze anns an Sultain 1817. Fhuair e an t-ainm pinn sin bhon Bhaile
Stendal anns a’ Ghearmailt, far an do rugadh Johann Joachim Winckelmann,
tràchdair ealaine agus àrceolaiche ainmeil aig an àm ud sin is a bharrachd air
sin bha Stendhal a’ fuireach faisg air a' bhaile sin eadar 1807 agus 1808 nuair
a bha e a’ sùgradh Wilhelmine de Grisheim. Chuir e an litir H anns an ainm
airson gum biodh coltas na bu Ghearmailtiche air, leis gu robh e ag iarraidh gum
bìte ga fhuaimneachadh mar «Standhal ».

Sgrìobh e Le Rouge et le Noir (1830), La Chartreuse de Parme (1839) agus Lucien
Leuwen (nach do chrìonaich e). Thathar dhen bheachd gu bheil a chuid
bildungsroman (nobhailean ionnsachaidh) cho cudromach mar na sgrìobh Honoré de
Balzac, Victor Hugo, Gustave Flaubert agus Émile Zola, seach gur e fear dhe na
sgrìobhadairean Frangach a bu chliùitiche den 19mh linn a bh’ ann. Lorgaidh
Stendhal “am fìoras, am fìoras searbh” anns na nobhailean aige, a sgrìobh e ann
an nòs caomhnach dùinte, làn sgrùdaidhean eòlais-inntinn. 'S e sgeulachdan mu
dheidhinn òganaich romansach beothail, làn faireachdainnean is leis a’ ghlòir na
inntinn, a th’ ann a’ mhòr-chuid dhe na leabhraichean a sgrìobh Stendhal.



https://gd.wikipedia.org/wiki/Soria

’S e baile meadhanach faisg air Logroño ann an cridhe na Spàinne a th’ ann an
Soria (IPA: soɾja). Tha e suidhichte aig 1,065m os cionn ìre na mara, 227km air
falbh bho Mhadrid, prìomh-bhaile na Spàinne, agus 466km bho Bharcelona. Tha
39,168 daoine a’ fuireach ann an Soria. A bharrachd air sin, ‘s e prìomh-bhaile
na Roinne Soria a th’ann cuideachd.

'S ann connspaideach 's a tha freumh-fhaclachd an ainm. Tha cuid dhen bheachd
gur ann à ainm na h'aibhne Duero (Durius ann an Laideann), a tha a' sruthadh
tron bhaile. Le sin, dh'atharraicheadh an d gu s fad nan linntean, às aonais an
co-fhuaimreag ue anns an Spàinntis. A dh'aindeoin sin, tha cuid eile a' cantainn
nach eil an t-ainm idir nas aosda na na meadhan aoisean agus gur mathaid gur ann
à so (Gàidhlig: Tùr na Faire) agus ura (Gàidhlig: abhainn) ann am Basgais. Tha
teòiridh eile ann a chanas gu robh baile ann o chionn fhada air an robh Oria -
bhon ainm Dorios ann an Greugais - a thug ainm dhan sgìre, ged nach eil ach glè
bheag de dhaoine a tha a' gabhail ri sin an latha an-diugh.

B' e na h-Ibearaich o shean a stèidhich am baile. Cuairtich na Ròmanaich e agus
thug na daoine ùthachd asta fhèin gus tràilleachd a sheachnadh. Ann an 1492 dh'
adhbhraich èigheachd rìoghail an aghaidh nan Iùdhach sgrios air eaconomaidh a'
bhaile.Mar a b’àbhaist san Spàinn, chuireadh ainm a’ bhaile air an roinn nuair a
chaidh a stèidheachadh ann an 1833. Thuit am baile dha na reubaltaich
Faisisteach beagan an dèidh an ar-a-maich an aghaidh an Riaghaltais aig toiseach
toisichidh Cogadh Sìobhalta na Spàinne ann an 1936.

A rèir figearan an Riaghlatais, 's e an t-Iuchar a' mhìos as teotha agus e am
Faoilleach a' mhìos as fhuaire ann an Soria. Cha tuit ach 512mm de dh'uisge air
a' bhaile fad na bliadhna - 756mm nas lugha na Steòrnabhagh - leis gur e àite
àrd, tioram a th' annː



https://gd.wikipedia.org/wiki/Sokrates

B' e Sokrates (às Greugais Σωκράτης Sōkrátēs) (470 RC - 399 RC) feallsanaiche
cudromach Greugach. Dh’fhuirich e anns a’ bhaile mhòr An Àithne. Mar
fheallsanaiche, bha ùidh aig Sòcraitèas air beus-eòlas. Chuir e ceistean mu
dheidhinn dhaoine, mar eisimpleir, ciamar a bhios duine math gu fìor. 'S ann
tric a dh’fhaighnicheadh e ceist le ceist eile na bu dhoimhne. Na linn-sa, b'e
sin dòigh ùr airson comhaichidhean an toirt am follais. Anns an là an-diugh, 's
e "am modh Sòcraiteach" a chanas sinn ris.

Chan eil mòran de dh’fhios againn mu dheidhinn beatha Shokrates. Bha e beò cho
fada air ais 's nach eil fiosrachadh dha-rìribh againn mu a dheidhinn. Tha
sgeulachdan cudromach againn o dhuine no dhà a bha beò aig an àm siud. 'S iad na
càraidean aig Sokrates (mar Platòn, agus Xenophon, eachdraiche Greugach) a bh’
ann a' chuid dhiubh, agus 's e daoine a dhèaneadh sgeig air Sokrates a bh’ann a’
chuid eile (mar Aristophanes, a sgrìobh cleasan-chluich).

Tha sgeulachd ann gun do dh’fhaighnich càraid aig Sokrates dhen ‘oracail’
(càileach naomh do na Greugaich o shean, dham b’urrainn a bhith a bruidhinn ri
na diathan, a reir creideimh) an robh duine sam bith ann a bha na bu ghlice na
Sokrates anns An Àithne. Thuirt an t-oracail nach robh duine ann na bu ghlice.
Bha an t-oracail ainmeil airson a’ bhith ag ràdh rudan nach robh cho soilleir.
Thuirt Sokrates an còmhnaidh nach robh fios sam bith aige air sion, agus cha do
chreid e an t-oracail. Chaidh e do na daoine as glice anns An Àithne airson
ceistean a chur orra. Aig a’ cheann-thall, dh’ionnsaich Sokrates gun robh esan
dha-rìribh na bu ghlice, chionn 's gun do chreid na daoine eile gun robh fhios
aca, ged nach robh. Mar sin, b’e Sokrates an aona duine a bha fiosrachail air a
chuid aineolas-fhèin, agus mar sin, am fear a bu ghlice.



https://gd.wikipedia.org/wiki/Sl%C3%B2can

'S e seòrsa feamainn dhearg a th' ann an slòcan (Laideann: Porphyra umbilicalis,
ainmean Gàidhlig eile: slabhagan/slabhacan/slabhgan/slabhcan no lòcan, Cuimris:
lawr/lawfr, Beurla: laver) a tha tana, mìn. Tha e a' fàs air creagan a tha car
còmhnard.

Thathas ga phunndadh 's ga bhruich le ìm no geir eile gus stuth slamanach a
dhèanamh. Bhite ga ghabhail le uinneanan no leigisean. Bhiodh iasgairean
Ghallaibh ga ghabhail le aran-coirce.

Ann an Leòdhas, bhite ga thoirt a-steach an taigh, agus ga thaomadh mu spògan a'
chlobha, no ni eile a b' urrainn dhaibh a chumail a-steach dhan teine, no ris an
teine, airson nàdar bloigh bruich no slaopadh a dhèanamh air. Bhathas ga ithe
mar sin.

A bharrachd air mar bhiadh, bha na Gàidheil ga cleachdadh mar leigheas do
theanntachd-cuim cruidh, agus mar fhuar-lite airson sgochadh.

Thathas a' reic slòcan anns a chruth shlamanach seo anns a' Chuimrigh. Bidh
daoine ga chòmhdachadh le mìn-choirce, 's ga fhrithigeadh, ach am faigh iad
seòrsa bonnach còmhnard, aran-slòcan. Bithear gu tric ga ghabhail le hama.

Tha slòcan càirdeach ri nori (Porphyra Tenera), seòrsa feamainn a thathas a'
gabhail ann an Iapan, Coirea agus An t-Sìn.



https://gd.wikipedia.org/wiki/Sir_Benfro

'S e aon de na 22 ùghdarrasan ionadail aonadach anns a' Chuimrigh a th' ann an
Sir Benfro. Tha e suidhichte anns an iar-dheas na dùthcha agus tha e cho mòr ri
1.619 km² agus ann an 2012 bha 123.035 duine a' fuireach ann.

'S e frith-rathaid astair agus National Trail ann an Sir Benfro a th' ann an
Slighe Costa Sir Benfro (Cuimris: Llwybr Arfordir Sir Benfro). Tha e mu 186 mìle
(299 km) de dh'fhaid agus tha e a' leantainn iomall-fairge na sgìre gu ìre mhòr.
Chaidh i a stèidheachadh ann an 1970. Tha Slighe Costa Sir Benfro na phàirt den
t-Slighe Costa na Cuimrigh, frith-rathaid astair anns a' Chuimrigh eadar
Cas-gwent is Y Fferi Isaf a bhios a' dol timcheall air costa na Cuimrigh air
fad.

Mu dhà mhìle san àirde a deas air Bosherston tha seipeal ann ris an canar Cill
Naomh Ghobhainn (Cuimris: Eglwys Sant Gofana). Chaidh a thogail ann an creag
anns an 13mh linn ged a tha pàirtean ann a tha nas sine na sin, is dòcha às an
6mh linn, nuair a bha am manach Naomh Gobhainn a' fuireach ann an uamh ri taobh
an t-seipeil.

'S e cruinneachadh de 7 tursachan mòra a tha rim faicinn ann am Pentre Ifan. 'S
e sin a' chrom-leac as motha bho Linn Ùr na Cloiche anns a' Chuimrigh agus a'
chiad tè a chaidh a chlàradh mar Scheduled Ancient Monument an seo. Tha e
suidhichte mu 5 km san àird an ear air Trefdraeth.



https://gd.wikipedia.org/wiki/Siostam_foirmeil

Anns an rianas ’s e siostam foirmeil a th' ann far a bheil cànan foirmeil agus
àlach riaghailtean airson foirmlean deagh-dhèanta a thoirt bho fhoirmlean
deagh-dhèanta eile.

Tha aibidil agus gràmar aig a' chànan fhoirmeil. 'S e àlach chomharran a tha
anns an aibidil agus àlach riaghailtean airson foirmle a thogail a tha anns a'
ghràmar. Thathar ag ràdh gu bheil foirmle deagh-dhèanta ma tha i sgrìobhte le
comharran a' chànain agus air a cur ri chèile a-rèir a' ghràmair.

'S ann le siostaman foirmeil a tha dearbhaidhean matamataigeach air an dèanamh.
Tha aicseaman aig bun siostam foirmeil. Tha iad air an sgrìobhadh mar foirmlean
deagh-dhèanta agus tha foirmlean deagh-dhèanta eile air an toirt bhuapa.
Leanaidh an argamaid ceum air cheum mar seo gus an ruigear co-dhùnadh. Is
dligheach an co-dhùnadh seo mas dligheach gach ceum na h-argamaid agus 's ann
mar seo a tha an co-dhùnadh dearbhte. Uaireannan, bidh co-dhùnadh feumail do
iomadh dearbhadh eile no gheibh e lèirsinn sònraichte do mhatamataig. Nuair sin
's e teoirim a theirear ris.



https://gd.wikipedia.org/wiki/Sionnach

Tha an sionnach (iolra: sionnaich) 'na shineach ann an teaghlach nan con,
(Laideann: Vulpes vulpes). Theirear am madadh-ruadh ris agus ann an sgeulachdan
à beul-aithris, canar Gille-nan-car ris cuideachd. Tha a dhath donn, a bheul
biorach, a chluasan àrd agus dìreach, agus earball fada dosach, agus breac. 'S e
'cuilean sionnaich' a chanas ri sionnach òg.

Tha an toll sam bheil e a' gabhail còmhnaidh am bitheanta fon talamh no ann an
sgeirean chreag.

'S e is biadh dhan t-sionnach, a' mhaigheach, an coinean, cearcan agus eunlaith
de gach seòrsa. Ithidh e mar an ceudna faimh, radanan, agus luchan; agus tha e
ro dhèidheil air ùbhlan agus air gach gnè meas.

Chan fhàg an sionnach a gharadh gu feasgar; agus an sin thèid e a-mach air feadh
nan coilltean agus an fhearainn airson cobhartaich, agus fanaidh e a-muigh gu
madainn. Ged a tha e ro dhìobhalach am measg eunlaith agus uan, tha e a' dèanamh
feum mòr le bhith a' cur às do iomadh creutair millteach agus gràineil. Ann an
Iapan, measar mar Dhiadhachd an fhogharaidh e, beathach a tha a' dìon bàrr an
ruis.

Ann an iomadh àite den domhain, tha an sionnach a' toirt mòr-shùgradh agus
aighear do luchd-seilg. Chasgadh ruaig an t-sionnaich ann an Alba ann an 2002,
agus ann an Sasann 's a' Chuimrigh air Gearran 18, 2005. Roimhe sin ann an
Sasann, bhiodh na sealgairean a' marcachd an dèidh an t-sionnaich, agus ga
ruagadh le madaidhean; ach is tric a sgìthicheas e na coin, na h-eich agus na
sealgairean; agus faodaidh e bhith, an dèidh dhaibh a leantainn car leth-cheud
mìle, gun toir e an car asta mu dheireadh - gun ruig e ionad falach èiginn, agus
gun tèarainn e a bheatha.



https://gd.wikipedia.org/wiki/Silvia

‘S e baile beag ann an Cauca, Coloimbia, a th’ann Silvia. Tha e suidhichte aig
2600m os cionn ìre na mara aig astar dhe 59m bho Phopayán, ann an ceann a deas
na dùthcha. Tha teodhachd meadhanach dhe 12˚ aige. Chaidh am baile a
steidheachadh ann an 1562.

Tha 30,960 nan tàmh anns a' bhaile fa leth, ach tha a’ mhòr-chuid dhuibh,
26,850, a’ fuireach thall anns na sgìrean dùthchasail am broinn crìochan a'
bhaile. Tha fearann na dùthcha sin ga roinn eadar na bailtean (Spàinntis:
municipios) agus le sin tha gach clachan agus croit fo stiùireadh baile air
choireigin. Air adhbharan trioblaidean poiliteagach air an dùthaich, tha a'
mhòr-chuid dhe na daoine anns gach uile baile a-nis a' fuireach anns na bailtean
fhèin, is na daoine a' fàgail na sgìrean dùthchasail. Le sin, 's e pàtran
àireimh-shluaigh uabhasach traidiseanta a th' ann.

Taobh chinnidh, 's e Tùsanaich a th' ann a' mhòr-chuid dhe na daoine ann an
Silvia. Tha 79.4% dhe Tùsanaich, 22.2% dhe daoine geala agus mestizos agus 0.1%
dhe daoine le freumhan ann an Afraga. 'S urrainn dhan 81.2% dhe na daoine ann an
Silvia leughadh agus sgrìobhadh. A tuilleadh air sin, chan eil fòn aig an taigh
aig 7.8% dhe na dachannan.



https://gd.wikipedia.org/wiki/Seumas_I,_R%C3%ACgh_Alba

Bha Alba na dùthaich an-riaghailteach nuair a bha Seumas glè òg, agus chuir
athair, Raibeart III, a-null dhan Fhraing e gus am biodh e sàbhailte. Ach chaidh
am bàta a ghlacadh leis na Sasannaich agus chaidh Seumas a chuir an grèim
leotha. Bho nach robh e ann, chaidh Alba a riaghladh le tànaistearan. Cha deach
a chur ma sgaoil gu 1420, nuair a phàigh na h-Albannaich an èirig a chaidh
iarraidh orra. Na phrìosanach, fhuair e sgoil math ann an cùirt Shasainn, agus
thuit e ann an gaoil ri Joan Beaufort, co-ogha Rìgh Eanraig VI Shasainn. Phòs
iad mus do thill e a dh'Alba. Rè ùine, bhiodh ochdnar cloinne aca. Cho luath
agus a thill e dh'Alba, thug e os làimh dòighean-riaghlaidh ùra, a bhiodh a'
daingneachadh cumhachd an rìgh agus a chuid mhinistearan. Bha e mar amas aige a
dhùthaich air fad a chumail fo riaghladh laghan, agus dh'ath-nuadhaich e
Pàrlamaid na h-Alba a rèir eisimpleir Pàrlamaid Shasainn. Ged-tà cha robh leisg
air làmhachas-làidir a chur gu feum, agus dh'fhàs cuid dhe na h-uaislean
diombach dheth nuair a dh'fhiosraich iad crìonadh an cuid cumhachd.

Chaidh a mhurt le feadhainn dhe na Greumaich ann am manachainn Pheairt air an
21mh latha dhen a' Ghearran, 1437, ged a shabaid e gu treun ri a chuid
nàimhdean.

Uair eile, mar a bha bitheanta ri linn nan Stiùbhartaich, dh'fhàgadh Alba fo
stiùir oighre òg, Seumas II, nach robh ach na naoidhean fhathast.



https://gd.wikipedia.org/wiki/Seoc_an_Reubainnear

Tha Seoc an Reubainnear 'na ainm-brèige air thoirt ri marbhaiche lean-phungach
(no marbhaichean) neo-aithnichte anns an àite gu mòr bochdainnichte Whitechapel
an Lunnainn anns an darna leth de 1888. Tha an t-ainm air ghabhail à litir ris
a' Bhuidheann Meadhanach na Naidheachd le cuideigin a' tagradh a bhith an
marbhaiche, foillsichte aig an àm nam marbhaidhean. Ged tha mòran
bheachd-smuaintean adhartach air a bhith, chan fhaod sònraichte an fhèineachd
Sheoic an Reubainnear a bhith.

Tha na marbhaidhean Reubainnear breisleach iol-fhillte air a dh'fhàs an
rannsachaidh fhìr eachdraidh, beachd-smuain na co-mhionnachaidh
neo-cheannsaichte, agus beul-aithris theagmhach. Tha an dìth na fèineachd
dhearbhte air a' mharbhaiche air a lùdhaigeadh sgrìobhadairean, eachdraichean,
agus gu mòr maoir-lorgaidh a leanas — air chantainn ri Eòlaichean-Reubainnear —
a thomhas am corragan ri caochladh leathann nan luchd-tagraidh. Bhuilich
pàipearan-naidheachd, a tha an cuairteachadh air a dh'àrach fad na linne seo,
suaicheantas bitheanta is leanailteach air a' mharbhaiche do bhrìgh na buirbe
nam marbhaidhean agus am fàilligeadh nam maoir-sìth a bheirsinn buaidh air
glacadh, leis an Reubainnear air uairibh a' teicheadh a lorgadh le mionaidean
a-mhàin.

Bha na h-ìobairtich 'nam mnàthan a' cosnadh teachd-a-steach cho strìopaichean
mì-riaghailteach. Bha ciontaichte ann an àite follaiseach no leth-fhollaiseach
marbhaidhean coltach Reubainnear; bha geàrrte an sgòrnan an ìobairtich, an dèidh
a bha buailteach do gearradh balgach 's air uairibh gearraishean eile a'
chlosach. Tha cuid mòr a' creidsinn gun robh na h-ìobairtich a' chiad air chor a
chur nan tosd. Do bhrìgh an gnàiths nan leòntan air roinn nan ìobairtich air
roi-chreidsinn a bhith den Reubainnear, bha air chur air imeachd na
buill-bodhaig san leth a-staigh aig roinn nan ìobairtich, tha air chur roimh air
a bhith gun robh ìre an ealain na h-oibre-lèighe no lèigheil aig a' mharbhaiche,
no 's mathaid bha 'na fheòladair, ged tha ann am connspaid an seagh seo, mar a'
chuid as motha nam creideamhan air a' mharbhaiche agus na fìrinnean sa chùis.



https://gd.wikipedia.org/wiki/Sardainia

'S e Sardainia neo Sàrdainea (Sàrdais: Sardigna, Sardinna no Sardíngia,
Eadailtis: Sardegna, Catalanais: Sardenya, Beurla: Sardinia), an dàrna eilean as
motha anns a' Mhuir Mheadannach. Tha e suidhichte mu 202 km bho thìr-mhòr na
h-Eadailt agus mu 184 km san àird a tuath Tuinisia. Tha Menorca, eilean
Spàinnteach anns na h-Eileanan Balèarach mu 335 km san àird an iar Sardinia.

Bho thùs bha trì sgìrean poilitigeach ann an Sardainia fhèin: Cagliari, Sassari
is Nuoro. Anns a' bhliadhna 1974 chaidh an sgìre Oristano a chruthachadh. Bho
2005 a-mach tha ceithir sgìrean ùra eile ann: Olbia-Tempio, Ogliastra,
Carbonia-Iglesias agus Medio Campidano.

Tha Sardinia cho mòr ri 24.090 km2 agus ann an 2009 bha 1.672.404 a' fuireach
ann.

Le 150 km a dh'fhad,'s e Tirso an abhainn as motha ann an Sardainia, tha e anns
an taobh an iar dhen eilean. Tha an Coghinas 123 km a dh'fhad agus anns an àird
an earra-dheas tha am Flumendosa (122 km) ann.

'S iad am Punta La Marmora (1834 meatair a dh'àrd) agus am Bruncu Spina (1829 m)
na beanntan as àirde. Tha iad suidhichte ann am meadhan Shardainia anns na
ruith-bheanntan Gennargentu. Ann an ceann a tuath an eilein tha am Monte
Limbara, tha e 1359 m a dh'àrd. Uaireannan lorgar òr is airgead anns na beanntan
Shardainia.



https://gd.wikipedia.org/wiki/Samhain

’S e fèill a th' ann an Samhain a bhios air a chomharrachadh air oidhche an 31mh
den Dàmhair .

A rèir coltais, do na Ceiltich a bha a’ fuireach san Roinn-Eòrpa, is gu h-àraid
do na Gàidheil, bhiodh a’ bhliadhna roinnte eadar na ceithir ràithean, a
thòisicheadh le fèilltean sònraichte, is bha na fèilltean seo dha-rìribh
cudromach dhaibh. Bhiodh iad a’ comharrachadh toiseach an Earraich le fèill ris
a’ chanadh iad Imbolc, air 1 an Gearran (Là Fhèill Brìghde an dèidh làimh),
fèill aig toiseach an t-Samhraidh ainmichte mar Chéadamhan no a-nis Bealltainn,
air 1 an Cèitean, Lugnasad air 1 an Lùnastail mar thoiseach an Fhoghair, is
Samhain, no deireadh an t-samhraidh (Samrad Fuin san t-Seann Ghàidhlig), aig
toiseach a’ mhìos air a bheil an aon ainm. Ge-tà, tha na cinn-là air a bhith a’
gluasad thairis air na linntean.

A thaobh nan seann fhionn-sgeul pàganach a bh’ aig na Gàidheil, ’s mar a chaidh
a sgrìobhadh air Lebor Gabála Érenn san 11mh linn, bha treubhan a’ fanachd
mar-thà ann an Èireann nuair a thàinig na Mìle Spàinne no Gàidheil, ’s iad na
Tuatha Dé Danann is na Fomoirich, daoine-sìthe leis an robh aca ri sabaid mus
d’fhuair iad an eilean. Nuair a bhuannaich na Gàidheil Èirinn, chaidh na
sìthichean dhan t-Saoghal Shìos.

’S e na draoidhean a bha os cionn ghnothaichean os-nàdarrach mus tàinig an
creideamh Crìosdail dha na h-Eileanan Breatannach, is mar a sgrìobh an
luchd-eachdraidh Ròmanach, a leithid Julius Caesar air Commentarii de Bello
Gallico (50mh RC), bhiodh iad a’ dèanamh deas-ghnàth air an oidhche sin, air
Oidhche Shamhna. Tha e coltach gum biodh iad a’ dèanamh gealbhan, a bhiodh, ’s
dòcha, a’ toirt neart don grèin a bha a’ call spìonadh aig an àm seo den
bhliadhna, is dhèanadh iad dannsaichean, ùrnaighean is ìobairtean do dhiathan an
nàdair, fiù ’s fèin-ìobairt no ìobairt daonna, gus bainne is arbhar fhaighinn
ann am pailteas sa bhliadhna a bha a’ tòiseachadh, ach chan urrainn dhuinn
dearbhadh gun robh na cleachdaidhean seo cumanta ann an dha-rìribh, agus chan
eil ach tuairisgeulan Ròmanach is Crìosdail (le manaich) againn man deidhinn.
Co-dhiù, ’s cinnteach gur b’ e seo àm na casgairte aig aon àm, mar a tha Là
Fèill Mhàrtainn fhathast san latha an-diugh air an 11mh den t-Samhain, is
bhiodhte a’ dèanamh gealbhan air an dearbh Oidhche Shamhna suas dhan 20mh Linn
ann an Albainn, mar a nithear fhathast an-diugh ann an Èirinn.

Bha a’ mhòr chuid de na geamaichean co-cheangailte ri fàidheadaireachd, agus gu
h-àraid ri fàisneachdan gaol am measg nan daoine òga. Sgrìobh na Ròmanaich mu
dheidhinn fhèisean mòra a bhiodh air an cumail timcheall air an teine air an
oidhche seo, le biadh is deoch ann am pailteas, mar bu ghnàth dhaibh fhèin ann
am Bacchanalia; is bha sin ciallach nuair a bhiodh, mar toradh, ginealach ùr air
a bhreith as t-samhradh, an t-àm a bu fhreagarraiche. Mar sin, tha e coltach gun
robh an t-àm seo sònraichte don òigridh, is gum biodh an fheadhainn a b’ òige a’
lorg bràmar aig an àm sin, is ’s e cleachd a tha fhathast beò an-diugh ann an
dòigh air choireigin. ’S math dh’fhaodte, ma-thà, gun tàinig na “geamaichean
gaoil” bho na seann chleachdaidhean feòlmhor a chumadh na pàganaich.

A bharrachd air na geamaichean, bhiodh miasan sònraichte air an ullachadh airson
na h-oidhche, mar a bha an fhuarag anns na h-Eileanan (seòrsa brochain
min-choirce le uachdair, uisge no bainne) a bhiodh a h-uile duine a’ gabhail
bhon aon bhobhla - no buntàta-pronn anns a chuirte fàinne, putan, pònair is pìos
clò, a bhiodh a’ ciallachadh bannais, aonarachd, bochdainn 7rl. do na daoine a
bhiodh gan lorg, an dearbh rud ris a’ bhairín bhreac ann an Èirinn.

Air an aon adhbhar, a bhith a’ cumail nan sìthichean is taibhseachan fada bhon
bhaile, bhiodh daoine a’ cur seann aodach, pìosan bèin is aghaidhean-coimhich
orra, a’ feuchainn ri a bhith eagalach, gus nach biodh na sìthichean a’ dol
faisg orra, sin gighis no “guesing” sa Bheurla, is bhiodh a’ chlann a’ dol mun
cuairt bho thaigh gu taigh gus airgead no biadh fhaighinn bho na nàbaidhean an
dèidh a bhith a’ seinn rann no dhà dhaibh. Seo cleachdadh a tha a’ tighinn a-nis
às na Stàitean ann an dòigh eadar-dhealaichte, a chionn ’s gur e
“Trick-or-treat” a bhithear a’ dèanamh mu choinneimh nan doras. Cuideachd,
bhiodh na balaich òga air a’ Ghàidhealtachd a’ dèanamh magadh is bhandalachd
aotrom air feadh an àit’, a leithid dùnadh nan similear aig taighean nan
nàbaidhean, no a bhith a’ leagail crodh is eich saor a-mach às na stàballan. Gu
ìre, bha seo ceadaichte air an oidhche sin.



https://gd.wikipedia.org/wiki/S%C3%ACthiche

'S e sìdhiche/sìthiche, sìdh no duine-sìdhe, creutair bho sgeulan agus
eòlas-ur-sgeulachd. 'S urrainn do sìthiche dealbh sam bith fhaighinn le comas
sònraichte ainmichte "draoidheachd" agus 's urrainn dhaibh dealbh a' chuirp
atharrachadh no àrdachadh a fhalach gnèthean sìtheile às na sùilean nan duine
bàsmhor. Tha 'n facal seo bunaichte às an ainm an t-àite far a bheil iad air
smaoineachadh a fhuireach: Sídhe, agus tha na Sìdhichean air uairibh air
chantainn ris na daoine-sìdh. Tha 'n ur-sgeulachd gu soilleir piceanta thairis
mòran nan dualchas is beul-aithris eugsamhail. Tha mòran ainmean 's dealbhan
aca.

Tha mòran iomraidhean aig na muinntir Cheilteach air sìthichean 'nan
ur-sgeulachdan is seann-sgeulan, agus tha mòran dhealbhan eugsamhail air chur
air an nàdar. Tha iad àitheanta cuideachd ris 'na muinntir bheaga', ach 's
urrainn do seo thoirt dealbh air luprachánan, bòcanan, menehune, agus creutairan
ur-sgeulach eile, ged chan eil uile sìthichean "beag". 'San Eireann, bha na
sìthichean air chantainn ris na Sídhe, agus 'san Alba, na Daoine-Sìdh,
Sìthichean, no mòran ainmean eugsamhail.

Bha aon creideamh seasmhach mun Breatannaich gun robh na daoine-sìdh fann an
aghaidh iarann fuar, leantainn ri mòran nan saobh-chràbhaidhean co cheangailte
ri iarann a bheil air mhaireann, roinn dhiubh a bheil a' maireann an-diugh (mar
eisimpleir, a' cur cruadha air ur doras).

Thug an creideamh sin còmhnadh do roinn nan eachdraichean is luchd-aithris an
t-eòlais-ur-sgeulachd a bheachdachadh gu bheil na sìthichean gu fìor bunaichte à
beul-aithris nam muinntir a chòmhnaich an t-eilean na Breatainn Mhòir mus ràinig
na Ceiltich. Bhiodh na muinntir seo armaichte a-mhàin le umha, 'gus às a seo
bhiodh iarann an leas cinneach nam Ceilteach air bhith.

Sa' chreideamh co-aimsireil, tha sìthichean gu tric comharraichte ri bunasach
caoimhneasach 'nam beus; chan eil seo, ge-tà, a' cumail fìor leis na mòran
fhoillseachaidhean eachdraidheil. Mar eisimpleir, bha 'n creideamh ann am clann
Tàcharan, far bhiodh na sìthichean a' goid air falbh duine-cloinne bàsmhor agus
chuireadh le aon de am pàisde fhèin, bitheanta anns na linnean meadhan-aoiseach;
tha 'n t-ùrlar seo 'nochdadh sa' mhith-òrain Tòmas an Duanaire agus Tam Lin, am
measg òrain eile.



https://gd.wikipedia.org/wiki/Ronaldinho

'S e cluicheadair ball-coise a th' ann an Ronaldo de Assis Moreira. Rugadh e 21
am Màrt, 1980 ann am Porto Alegre, Braisil. Tha e na chluicheadair ball-coise
ris an canar nas trice Ronaldinho Gaúcho, air sgàth gur h-ann às roinn Rio
Grande do Sul a tha e; no mar is àbhaist dìreach Ronaldinho.

Tha an t-ainm Ronaldinho (IPA - Brazil: [ʁonɑu'dʒɪɲo]) a' ciallachadh "Ronaldo
beag" ann am Portagailis; chaidh am frith-ainm a bhuileachadh air gus a
shònrachadh bhon chluicheadair Braisileach eile, Ronaldo. Tha Ronaldinho air
iomadach duais a bhuannachadh, nam measg an tè airson FIFA World Player of the
Year (dà thuras), agus chaidh ainmeachadh mar European Footballer of the Year
agus mar FIFPro World Player of the Year aon thuras le chèile. Tha a' chuid as
motha dheth saoghal na ball-coise dhen bheachd gur h-esan an cluicheadair as
fheàrr air an t-saoghal, agus aon de na cluicheadairean a b' fheàrr a bh' ann
a-riamh - ged a tha e fhèin a' smaoineachadh gur h-e dearg amaideas a tha seo,
is e fhèin air a ràdh gu bheil e dhen bheachd nach e fiù 's an cluicheadair as
fheàrr aig FC Barcelona, an sgioba dhan cluich e an-dràsta.

'S i banaltruim a th' ann am màthair Ronaldinho, Migeulina. Bhàsaich athair,
João, le greim-cridhe nuair nach robh Ronaldinho ach 8 bliadhna a dh'aois. Bha
athair na neach-obrach ann an gàradh togail-luing agus na chluicheadair
ball-coise saor-thoileach airson Cruzeiro. Chluich bràthair bu shine Ronaldinho
ball-coise proifeiseanta airson Gremio ach chaidh stad a chuir air sin tràth
nuair a chaidh a dhroch leòn, agus tha e a-nis ag obair mar mhanaidsear dha
bhràthair òg. Tha gille beag aig Ronaldinho, air ainmeachadh João airson a
sheanar, a rugadh air an 25 latha den Ghearran 2005 le Janaína Nattielle Viana
Mendes.

Na òige leig Ronaldinho fhaicinn dè cho ealanta 'sa bha e le ball le bhith a'
cluich futsal agus ball-coise air an tràigh, agus an deidh grèis ghabh e an sàs
ann am ball-coise na bu thraidiseanta. Thog e aire dhaoine nuair a bha e 13
bliadhna a dh'aois agus e air 23 tadhal a chur an aghaidh sgioba àraid. Fhuair e
tuilleadh cliù le cho math 'sa chluich e san Cupa na Cruinne dhan fheadhainn fo
aois 17 san Èiphit an 1997.

Tha ùidh mhòr aige ann an ceòl Braisileach agus is toigh leis seinn is cluich an
druma còmhla ri charaidean ann am Barcelona.

Nochd e a' chiad uair a-riamh ann an sgioba nàiseanta Braisil ann an 1999 air an
26 Ògmhios an aghaidh Latbhia. Anns a' chiad gheama aige a bha co-fharpaiseil
chuir e tadhal an aghaidh Venezuela anns a' Chopa América 1999 a chaidh a
ghlèidheadh le Braisil.

Bha buaidh nach robh beag aig Ronaldinho nuair a bhuannaich Braisil Cupa na
Cruinne an Iapan agus Coirea a Deas 'sa bhliadhna 2002. 'S e aon de na tadhail a
b' fheàrr sa cho-fharpais am fear a chuir e seachad air David Seaman,
fear-glèidhidh Shasainn, anns an treas chuairt deireannach den Chupa. Fhuair e
cairt dhearg anns a' gheama ud cuideachd agus mar sin chaill e an ath gheama an
aghaidh an Tuirc, ach chluich e an uairsin anns a' chuairt dheireannach an
aghaidh a' Ghearmailt, geama a bhuannaich Braisil 2-0.

Air an 29mh latha dhen Ògmhios 2005, bha làmh nach robh beag aige mar chaiptean
nuair a bhuannaich Braisil an dara Cup FIFA nan Confederations aca nuair a thug
iad buaidh air Argentina 4-1, agus Ronaldinho fhèin a' buannachadh an duais mar
"Man of the Match". Sa Mhàrt 2004, dh'ainmich Pelé Ronaldinho mar aon de na 125
cluicheadairean as fheàrr ball-coise a tha beò.

'S ann air sgioba nan òganach aig a' chlub Grêmio am baile Porto Alegre a
thòisich a bheatha proifeiseanta, fo sgèith a' chòidse Luiz Felipe Scolari, a
bhiodh na mhanaidsear air sgioba nàiseanta Bhraisil anns na bliadhnachan a
leanadh agus a bha na cheannard nuair a bhuannaich iad Cupa na Cruinne ann an
2002. Fhuair e a chiad gheama airson prìomh sgioba Ghrêmio anns an Cupa
Libertadores an 1998, agus cha robh e fada a chomasan airson tadhail agus cluich
ealanta a thaisbeanadh.

An 2001, aig deireadh a thìm aig Grêmio, bha iomadach sgioba air feadh an
t-saoghail a' cur suim ann an Ronaldinho agus gu h-àraid feadhainn bho Shasainn
ach aig a' cheann thall rinn e imrich gu Paris Saint-Germain san Fhraing, 's e
a' cur ainm ri cùmhnant a sheasadh còig bliadhna.

An 2001 dh'fhàg Ronaldinho Grêmio agus chuir e aghaidh air ball-coise na
Roinn-Eòrpa. Ged a bha iomadach sgioba a' feuchainn ri grèim fhaighinn air, 's e
PSG a ghabh e ris. Fhad 's a bha e le PSG bhiodh am manaidsear, Luiz Fernandez,
tric a' gearain gun robh Ronaldinho a' cur seachad cus tìde 'sa bhaile air an
oidhche, an àite suim a chur ann am ball-coise, agus nach biodh e a' cumail ris
na dh'aontaich e de thìde airson nan làithean-saora aige am Braisil.

An dèidh Cupa na Cruinne an 2002, is Ronaldinho air nochdadh dè cho math 'sa
chluicheadh e aig ìre eadar-nàiseanta, bha sgiobannan na bu mhotha a' feuchainn
ri fhaighinn agus ann an 2003 thuirt e gu robh e airson PSG fhàgail. Lean tòrr
còmhstri eadar caochladh sgiobannan 's iad airson grèim fhaighinn air, le
tuilleadh is tuilleadh airgid air a thairgse air a shon.

Air an naoidheamh latha deug dhen Iuchar 2003 cheannaich FC Barcelona Ronaldinho
airson mu £18,000,000. Bha ceannard Barcelona, Joan Laporta, an toiseach an dùil
David Beckham a thoirt dhan sgioba ach dhiùlt an cluicheadair ud iad; b' fheàrr
leis gluasad gu Real Madrid, mar sin ghabh iad ri Ronaldinho, air thoiseach air
Manchester United a bha airson a shoidhnigeadh cuideachd. A' dol gu Barcelona
bha Ronaldinho a' leantainn dòrlach de chluicheadairean ainmeil eile Braisileach
mar Evaristo, Romario, Ronaldo agus Rivaldo.

Anns a' chiad seusan aige (2003/4) chrìochnaich Barca anns an dara àite 'san
lìog (La Liga). Còmhla ri Samuel Eto'o, Deco, Xavi, Ludovic Giuly agus Henrik
Larsson bha e am measg buidheann de chuspairichean cumhachdach a bhuannaich La
Liga an ath-bhliadhna airson Barcelona. Air 20 Dùbhlachd 2004 chaidh Ronaldinho
ainmeachadh mar Cluicheadair Fifa na Bliadhna a b' fheàrr air an t-saoghal, air
thoiseach air Thierry Henry (Arsenal) agus Andriy Shevchenko (AC Milan) agus
thionndaidh Barca sìos an £60,000,000 a bha Chelsea a' tairgse air a shon.

Air 19 Samhainn chuir e dà thadhal mìorbhaileach a chuidich Barcelona gu buaidh
air Real Madrid 3-0 san Santiago Bernabeu, Madrid. An dèidh dha an dàrna thadhal
fhaighinn - an treas fear aig an sgioba aige - dh'fhan a' chuid a bu mhotha de
luchd-leanmhainn Real Madrid nan seasamh is iad ga mholadh, rud iongantach a
leithid nach robh air tachairt bhon a chluich Maradona nan aghaidh, cuideachd
airson Barcelona.

An 2005 chaidh Ronaldinho ainmeachadh mar chluicheadair na bliadhna a b' fheàrr
san Roinn-Eòrpa agus an cuspairiche as fheàrr ann an Cupa na Roinn-Eòrpa airson
a' cho-fharpais ud thar 2004/05. 'S e Ronaldinho an treas Braisileach a tha air
an duais airson a' chluicheadair as fheàrr san Roinn-Eòrpa a bhuannachadh. Air
19 Dùbhlachd fhuair e an duais Cluicheadair FIFA na Bliadhna a b' fheàrr air an
t-saoghal a-rithist, le 956 comharraidhean - còrr is trì uidhir na fhuair an
cluicheadair a bha san dàrna àite, Frank Lampard (306), agus Samuel Eto'o san
treas àite (190). Chaidh a thaghadh airson sgioba UEFA 2005 airson an treas
bliadhna ann an sreath, agus fhuair e tuilleadh bhòt airson an sgioba ud na
cluicheadair sam bith eile a bh' ann le còrr is 1,500,000 neach a' gabhail pàirt
san taghadh.

Air an 7mh latha dhen Mhàrt 2006, anns an dàrna geama dhen chuairt sa Chupa
Eòrpach san Nou Camp, rinn Ronaldinho agus Barcelona a' chùis air Chelsea, an
deidh dhaibh call riutha aig an aon ìre sa cho-fharpais a' bhliadhna roimhe;
chaidh tadhal sgileil a chur le Ronaldinho. An lorg sin, thug iad buaidh air AC
Milan 1-0 thairis air dà gheama gus àite fhaighinn an aghaidh Arsenal sa chuairt
dheireannach am Paris. Anns a' gheama sin rinn iad a' chùis 2-1 an deidh dhaibh
a bhith air dheireadh 1-0 airson a' chuid a bu mhotha dhen gheama, le Henrik
Larsson a' cur gach tadhal airson Barca - a' chiad uair a bha Arsenal air tadhal
a chall ann an còrr is deich geamaichean. San aon bhliadhna bhuannaich Barca La
Liga airson an dàrna seusan le buaidh a thug iad air Celta Vigo 1-0.



https://gd.wikipedia.org/wiki/R%C3%ACoghachd_Aonaichte

Bha na trì rìoghachdan fo aon mhonarcachd on bhliadhna 1603 nuair a fhuair Rìgh
Seumas VI seilbh air cathair-rìgh Shasainn agus grèim air "rìoghachd" na
h-Èireann an dèidh bàs bànrigh Ealasaid I de Shasainn, am monarc mu dheireadh
bho theaghlach nan Tudor.

Chaidh an stàit a stèidheachadh ann an 1707 an dèidh aonadh eadar pàrlamaid Alba
agus pàrlamaid Shasainn. As dèidh Ar-a-mach nan Èireannaich Aonaichte ann an
1798, chaidh Èirinn a-steach air an aonadh pàrlamaideach - cha robh a mhòr-chuid
de mhuinntir na h-Èireann taiceil ri riaghail Shasannach co-dhiù.

Ann an 1688 chaill an Rìgh Seumas II (Seumas VII na h-Alba) a chrùn agus chaidh
a nighean fhèin agus mac a pheathar as an Òlaind na àite. Rinn an fheadhainn a
bha fhathast a' cur taic ris an Rìgh Seumas, na Seumasaich, trì ar-a-machan ann
an 1715, 1719 is 1745 gus a chrùn a thilleadh dha. Aig crìoch a' ghnothaich,
chaill mòran mhorairean Albannach na h-oighreachdan aca.

Bha an dùthaich gu mòr an sàs ann an tràilleachd thar a' Chuain Shiar eadar an
16mh Linn agus an 19mh Linn. Thachair an t-Ar-a-mach Aimeireagach ann an 1776;
ann an 1783, dh'aithnich a' Bhreatann Mhòr gun robh na Stàitean Aonaichte
neo-eisimeileach.

Aig deireadh an t-seachdamh linn deug, bha an Rìoghachd Aonaichte an sàs anns na
Cogaidhean Napoleon Bonaparte, gu sònraichte anns an Spàinn.

Ann an 1921 chaidh roinneadh air Èirinn a chruthaich Saorstàit na h-Èireann
(anns an robh 26 siorrachdan, no contae, a dh'fhàg an Rìoghachd Aonaichte) agus
Èirinn a Tuath, 6 siorrachdan Ultach a dh'fhan anns an Rìoghachd Aonaichte. Ann
an 1937 thilg muinntir na saorstàit dheth ùghdarras an Rìgh agus stèidhicheadh
Poblachd na h-Èireann.



https://gd.wikipedia.org/wiki/Primo_Levi

B' e ceimigear, bàrd agus sgrìobhadair às an Eadailt a bh' ann am Primo Levi
(IPA: ˈpriːmo ˈlɛːvi, Torino, 31 an t-Iuchar 1919 – Ibidem 11 an Giblean 1987).
Ach tha e ainmeil, gu h-àraidh, mar ìobairt agus neach-tàrrsainn Auschwitz.
Sgrìobh e mòran mun uile-losgadh.

Thogadh Primo Levi ann an Torino agus bhuineadh e do theaghlach Iùdhach
libearalach. Bha obair aig athair, Cesare, còmhla ri companaidh air an robh Ganz
agus chuireadh esan seachad tòrr ùine a' siubhal thall thairis dhan Ungair às
leth Ghanz. Bha Cesare uabhasach dèidheil air leughadh agus dh'ionnsaich e
fhèin. Chaidh a mhàthair, Ester "Rina" Luzzati dhan sgoil Maria Letizia, bha
Fraingis siùbhlach oirre agus chluicheadh i a' phiàna. B 'e athair Rini a chuir
am pòsadh air dòigh agus cuideachd b' e esan a thug flat spaideil air an Via Re
Umberto dhaibh, far a rugadh Primo Levi, far a dh'fuiricheadh e fad a bheatha
agus far a chaochail e. Rugadh a phiuthar, Anna Maria, ann an 1921. Bha dlùth
dàimh aca fad am beatha. Thoisich e am bunsgoil Felice Rignon ann an Torino ann
an 1925. Chaidh e dhan àrd-sgoil Massimo d'Azeglio as t-fhoghar 1930, a'
tòiseachadh ÀS2 an àite ÀS1 oir bha e deagh oideachaidh fhaighinn aig an taigh
fad bliadhna. B' e an sgoilear na b' òige agus na bu tapaidh sa clas a bh' ann
agus an aon Iùdhach cuideachd agus le sin bhiodh cuid dhuibh ag obair air bho àm
gu àm. A thuilleadh air sin, chuir e seachad dà bhliadhna ann an sgoil Talmud
Torah gus òran a ghabhail san sionagog aig a Bhar Mitzvah, ann an 1932. Thoisich
e ceimigeachd aig oilthigh Torino as t-fhoghar 1937 agus thug e ceum ann ann
1941. Bha dreuchd aige leis a' chompanaidh Wander, ann am Milano. B' urrainn dha
an cùrsa aige a choileanadh, a dh'aindeoin gu robhar a' cur laghan a chuireadh
bacadh air oileanaich Iùdhach sna oilthighean air feadh na h-Eadailte.

Ann an 1943 dh'fheuch e agus a chuid charaidean a dhol dhan fheachdan a bha a'
strì an aghaidh nan Nàsach. Bha iad air leth gorm le sin agus chaidh an chur an
greim leis a' Mhailisidh air 13 an Dùbhlachd 1943. Lìbhrig iad Levi do dh'Arm na
Gearmailt, oir dh'aidich e gur e Iùdhach a bh' ann los nach loisgeadh iad airsan
anns a' bhad. Bha e na phrìosanach ann am Fossoli mus deach a chur às an tìr air
21 an Gearran 1944 agus an ceann mìos ràinig e Monowice (Monowitz), fear dhe na
campaichean am broinn aitreabhan Auschwitz, suidhichte anns a' Phòlainn fo
bhuaidh nan Nàsach. B' urrainn dha maireachdainn beò fad deich mìos gus a
shaoraich an t-Arm Dearg an campa. Chaidh 650 Iùdhaich às an Eadailt còmhla ris
ach cha robh ach dìreach 24 dhiubh beò aig deireadh a' chogaidh. Chuir e seachad
naoi mìosan air an rathad mus d'fhuair e dhachaigh. Cha do dh'aithnich an
dorsair e, leis cho bochd robach salach 's a bha e.

Phòs e Lucia Morpurgo ann an 1947. Fhuair iad dithis duine-chloinne còmhla: Lisa
(1948) agus Enzo (1957). Thoisich e a' cantainn mu dheidhinn na thachair thall
sa Phòlainn agus chuireadh e seachad oidhcheannan a' sgrìobhadh. Beag air bheag
nochd a' chiad nobhail aige, Se questo è un uomo, a chaidh foilleachadh ann an
1947. Lean e air ag obair mar cheimigear agus sgrìobhadair fad a bheatha.

Chaochail Primo Levi aig 10:20 madainn air 11 an Giblean 1987, nuair a thuit e
bhon flat aige air an treas làr Via Re Umberto 75 dhan t-sràid. Tha cuid dhen
bheachd gun do chuir e làmh na bheatha fhèin, air sàilleabh gu robh e gu math
ìsle le trom-inntinn dìreach mus do bhàsaich e. A dh'aindeoin sin, cha do dh'
fhàg e litir neo litir a dhearbhadh na thachair dha. A bharrachd air sin, mar
cheimigear, bha fios aige ciamar a ghabhadh e ri a bheatha fhèin ann an dòigh na
bu shìmplidh agus na bu dheirbhe na leum a-mach à balconaidh. Cuideachd, bha
pròiseactan aige ri choileanadh. Ghairm an Rabbai Elio Toaff gun do chuir Levi
brath thuige a' cantainn Tha mi seachd searbh sgìth le mo bheatha dìreach mus do
thuit e.



https://gd.wikipedia.org/wiki/Poileagan

'S ann ann am poileagan a tha cumadh le iomall a tha dèante de dh' àireamh de
loidhnichean dìreach. Tha na loidhnichean seo nan oirean no taobhan a'
phoileagain agus 's e goban a' phoileagain far an tig gach dà thaobh nan
coinneimh. Chionn 's gun tig dà thaobh nan coinneimh aig ceàrn, 's ann a bhios
an aon àireamh de cheàrnan 's a tha de thaobhan agus ri linn seo 's e
ioma-cheàrnach a th' ann am poileagan. Thàinig am facal poileagan bhon Ghreugais
πολή (iomadh) agus γωνία (ceàrn).

Thèid poileagan a sheòrsachadh air a' chiad dol-a-mach a-rèir àireamh nan
ceàrnan no taobhan a th' aige. Anns an dòigh seo, tha iad air an ainmeachadh:
ceithir-cheàrnach, còig-cheàrnach, sia-cheàrnach, seachd-cheàrnach, agus mar sin
air adhart. Tha ainm sònraichte aig trì-cheàrnach agus sin triantan. Agus tha
ainmean sònraichte aig cuid de na ceithir-cheàrnaich: ceàrnag, ceart-cheàrnach,
parailealogram agus trapesium.

Ma tha n taobhan aig poileagan, canaidh sinn gu bheil òrdugh n aig a'
phoileagan. Bidh n taobhan, n ceàrnan agus n goban aig poileagan den òrdugh n.

Bho chlì gu deas: poileagan dronnach, poileagan cuasach agus poileagan
fèin-thrasnaidh. Tha an dà dhiubh a chlì reul-chruthach agus am fear a dheas na
reul-phoileagan.

Poileagain a tha (bho chlì gu deas) riaghailteach, co-chasach agus
neo-chothromach.

Faodaidh co-chothromachd de thrì seòrsaichean a bhith aig poileagan:
co-chothromachd mheadhanach, co-chothromachd loidhne agus co-chothromachd
chuartail.

Tha co-chothromachd loidhne aig poileagan ma gabhar fhilleadh ann an leithid de
dhòigh 's gun suidhich an dara leth air an leth eile gu mionaideach. Tha
poileagan den t-seòrsa seo co-chasach.

Tha aon loidhne cothromachaidh aig itealaig. Tha dà loidhne cothromachaidh aig
ceart-cheàrnach. Tha 4 loidhnichean cothromachaidh aig ceàrnaig. 'S e meadhan a'
phoileagain a th' ann am puing trasnadh nan loidhnichean cothromachaidh.

Tha co-chothromachd chuartail aig poileagan ma gabhar a chuartachadh mu phuing
ann an leithid de dhòigh 's gun suidhich e gu mionaideach mar a bha e roimhe. 'S
e meadhan a' chuartachaidh a' phuing mun dèanar an cuartachadh. Tha a' phuing
seo na meadhan a' phoileagain.

'S e òrdugh a' chuartachaidh an àireamh de shuidheachaidhean eadar-dhealaichte a
th' aig a' phoileagan. 'S e 3 a th' anns an òrdugh cuartachadh triantain
ionnan-thaobhaich.

Tha co-chothromachd mheadhanach aig poileagan ma tha meadhan a' phoileagain
suidhichte an teis-meadhan gach prìomh thrastain (faic an ath earrann). 'S ann a
leanas gum bi òrdugh cothromach aig a' phoileagan, agus gum bi na taobhan mu
choinneamh co-shìnte agus den aon fhaid.

Ma tha gach gob poileagain air an lorg air cearcall, canaidh sinn gu bheil am
poileagan cearclach, agus canar cuairtchearcall ris a' chearcall air na suidhich
na goban. Tha cuairtchearcall aig a h-uile triantan, ceart-cheàrnach, agus
poileagan riaghailteach. Faodaidh meadhan a' chuairtchearcaill a bhith taobh
a-muigh a' phoileagain.

'S e cearcall snaighte a' phoileagain an cearcall as mò a thèid a sgrìobhadh na
bhroinn agus a tha a' beantainn ris gach taobh. Tha cearcall snaighte aig gach
triantan agus aig gach poileagan riaghailteach ged nach eil cearcall snaighte
aig a' mhòr chuid de phoileagain.

'S e suim faid nan taobhan a th' ann an cuairt-thomhas a' phoileagain. Ma tha am
poileagan riaghailteach, 's e an cuairt-thomhas C aige:

Nis, ma thèid òrdugh poileagain riaghailteach an àirde, bidh an coltas aige a'
fàs nas dlùithe ri cearcall. Gabhar a beachdachadh air cearcall mar gum biodh e
poileagan riaghailteach den òrdugh ∞ {\displaystyle \infty } (eicrioch) a th'
ann. Mar a theannas n ri ∞ {\displaystyle \infty } , 's ann a theannas α ri
neoni agus a theannas sin x ri x (ma tha x air a tomhas le raidiannan).

Mar a theannas n → ∞ {\displaystyle n\to \infty } , 's ann a theannas cos x ri
1, sin x ri x agus:

Ma tha eòlas ann air àpoiteam a agus faid f taobh poileagain riaghailtich, tha
foirmle eile ann airson na farsaingeachd annaladh:

... far a bheil n na òrdugh a' phoileagain. Tha seo furasta dhearbhadh oir thèid
poileagan riaghailteach a roinn air n triantain co-chasach agus 's e
farsaingeachd gach aon dhiubh:

Mur eil am poileagan riaghailteach ach tha e sìmplidh, 's e sin ri ràdh nach
tèid an t-iomall tarsainn air fhèin, gabhar an fharsaingeachd aige fhaotainn:

...far a bheil (xi, yi) nan co-chomharran goban a' phoileagain den òrdugh N,
agus na goban air an àireamhachadh gu tuathal.

Mas ann fèin-thrasnaidh a tha poileagan, chan eil bun-bheachd farsaingeachd
sìmplidh ann.



https://gd.wikipedia.org/wiki/Pedro_Alc%C3%A1ntara_Herr%C3%A1n

B’e Pedro Alcántara Herrán Martínez de Zaldúa (Bogotá 1800 - 1872) saighdear
agus neach-poileataigs à Coloimbia. Fhuair e an t-ainm sin air sàilleabh a
chràbhachd chreidmheach gu Naomh Pedro de Alcántara.

Shabaid Herrán Zaldúa ann an Cogadh an Neo-Eisimeileachd eadar 1821 agus 1824,
fon Mharasgal Antonio José de Sucre, agus thug e pàirt anns a’ Bhlàr Ayacucho
ris a thaobh, agus a bharrachd air chaidh e còmhla ris rè na bliadhnachan nuair
a bha esan fhèin a’ riaghladh ann am Boilibhia. Fhuair e iomadh dhreuchd ann s
a' Poileataigs an déidh sin. Chuir e am Bun-Reachd dhe 1843 air dòigh fhad ‘s a
bha e na cheann-suidhe na Poblachd Ghranada Ùr eadar (1841 agus 1845). Chuir e
polasaidhean tòraidh air bhog, chuir e às do shaorsa na meadhanan agus thug e
monopolaidh air an fhoghlam dha na sagartan, agus a bharrachd air sin chuir e
cead dhan Chomann Iosaid a thilleadh dhan dùthaich. Thug na Libearalach ris gu
dian ann an ùine goirid, leis cho farsain ‘s a bha na atharraidhean tòraidh a
rinn e agus leis cho làidir s’ a bha buaidh na h-eaglaise air a’ chomann
shòisealta.

An dèidh a’ chinneas a leigeil, bha e na Mhinistear a’ Chogaidh, na sheanadair,
na àrd-seanailear an airm agus, mu dheireadh thall, na thosgair ann an
Washington, D.C. Mar mhinistear làn-ùghdarach Ghranada Ùr ann an Costa Rica ann
an 1856 chuir e ainm gu Cunnradh Calvo-Herrán, a’ chiad aonta a dh’fheuch ris an
staing eadar an dà dhùthaich air an cuid chrìochan a rèitich.



https://gd.wikipedia.org/wiki/Pasto

‘S e prìomh-bhaile na roinne Nariño, ann an Coloimbia, a th’ann Pasto, neo San
Juan de Pasto. Tha e suidhichte aig àirde dhe 2527m os cionn ìre na mara ann an
ceann a deas na dùthcha, 798km air falbh bho Bhogotá. faisg air oithrir a’
Chuain Sèimh. Tha teodhachd meadhan dhe 14° aige, rè a’ bhliadhna. Chaidh am
baile a steidheachadh ann an 1539 anns an sgìre ris an canar an Sliabh an Iar
(Spàinntis: La Cordillera Occidental), ann an gleann mòr anns na h-Andes. Tha
eaconomaidh làidir aig a’ bhaile, stèidhichte air sreath fhada dhe
gnìomhachasan, gnothaichean nam mèinnean agus an àiteachas. Tha àireamh-sluaigh
dhe 382,618 aig a' bhaile fhèin ann an 2005, a-rèir a’ chunntas-sluaigh mu
dheireadh. 'S e Pasto an 17mh baile as motha na dùthcha.

Mar a b'àbhaist ann an Aimearaga, chaidh ainmean-àite a chruthachadh le freumhan
anns na creideamhan nan Spàinnteach: m.e. Sante Fe de Bogotá, San Bonifacio de
Ibagué agus Santiago de Cali. Mar sin, fhuair am baile an t-ainm aige oir chaidh
e a steidheachadh air an latha aig Naomh Iain, neo Juan ann an Spàinntis. 'S e
facal Tùsanach a th'ann an eileamaid Pasto, bho ainm nan Tùsanach Pasto a bha
nan tàmh an seo mus do ràinig na Spàinntich agus tha am facal a' ciallachadh
Sluagh an Tìr bho dhà fhacal: pas (sluagh) agus (to) tìr.

Ged a tha 382,618 nan tàmh anns a' bhaile, chan eil ach 70,241 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine daoine geala/mestizos a th'ann a' mhòr-chuid dhe na
daoine ann am Pasto ach tha 0.8% dhe Tùsanaich agus 1.6% dhe le freumhan ann an
Afraga cuideachd. ' S urrainn dhan 92.1% dhe na daoine ann am Pasto leughadh
agus sgrìobhadh. A tuilleadh air sin, chan eil fòn aig an taigh aig 52.4% dhe na
dachannan.

Thathar a’ cumail am iomadach seòrsa dhe fhèis ann am Pasto. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s a tha
beairteas cultarail na dùthcha.



https://gd.wikipedia.org/wiki/Pabaigh

'S e eilean anns na h-Eileanan a-staigh a tha ann am Pabaigh, (Beurla: Pabay,
Sean-Lochlannais: Papey).

Thàinig ainm an eilein bhon fhacal papar a-rèir an fhacail Gaeilge: pap (a’
ciallachadh pàp). Bha manaich à Eirinn a’ fuireach an-seo mus an d'ràinig na
Lochlannaich.

Tha Pabaidh suidhichte faisg air an t-Eilean Sgitheanach anns an Caolas
Phabaigh. Tha an t-eailean mu cheithir cilemeatair san àird an earra-thuath an
Àth Leathainn. San àird a thuath Phabaidh tha an t-eilean Longaigh agus san àird
an iar tha Sgalpaigh.

Tha Pabaidh cho mòr ri 1.22 cilemeatair cèarnach. Tha an t-eilean gu bhith
cruinn. Chan eil e a’ choimhead mar na h-eileanan eile timcheall air, tha e gu
math rèidh le cuid creagan anns an chladach san taobh tuath is san taobh an ear.
Chan eil àite as àirde na 28 meatairean. Ma bhios a’ mhuir falamh bidh na
sgeirean tioram.

Tha Pabay à aol-clach, measgaichte le sgleat, ris an canar Pabba shale sa
Bheurla. Chaidh an clach a chruthachadh aig àm Diùrasach mar grùid, agus
dh’eirich i tro spreadhadh bholcananch 60 millean bliadhna air ais. Tha na
dìgean (Dykes sa Bheurla) glè chruaidh, tha iad a’ dìonadh an eilein an aghaidh
bhleith-talmhainn.

Tha seann eaglais briste às an 13mh linn ri faicinn ann am Pabaidh. Anns an 16mh
linn bha na spùinneadairean-mara a' cleachdadh an eilein (agus Longaigh
cuideachd) mar taigh- falaich. Fad an 19mh linn bha daoine a’ fuireach ann am
Pabay.

An-diugh chan eil duine sam bith a’ fuireach air an eilean fad na bliadhna, ach
s’urrainnear a dhol ann le bàta neo heileacoptair. San àird a deas na h-eilein
tha tuathanas ann agus togalaichean eile airson sprèidh, far an urrainnear
fuireach.

Bidh Pabaidh a’ foillseachadh stampaichean. Mar sin tha bocsa litreachan air an
eilean airson na litreachean a chur ann.

Tha an talamh còmhdaichte le fraoch, feur agus craobhan beaga. Bithear a’
feuchainn craobhan eile a fhàs.

Th a trì eileannan beaga anns na h-Eileanan Siar aig a bheil an t-ainm "Paabay".
Cluinnear an t-ainm "Papa" gu math tric ann an Arcaibh agus ann an Sealtainn
cuideachd. Tha a h-uile ainm ceangailte leis an ainm „papar“



https://gd.wikipedia.org/wiki/P%C3%A0rtaidh_T%C3%B2raidheach_na_h-Alba

‘S earrann nan Tòraidhean ann am Breatainn air fad a th’ann Pàrtaidh Tòraidheach
na h-Alba is chaidh meur Albannach a’ pàirtidh seo a stèidheachadh ann an 1965
nuair a sgar e bho Phàrtaidh an Aonaidh. ‘S e na Tòraidhean a bh’ann am
buidheann na bu treasa ann am poileataigs na h-Alba gu ruige na 60an. Fhuair na
Tòraidhean 17 seataichean (dhe 129 air fad) ann am Pàrlamaid na h-Alba aig na
taghaidhean ann an 2007 agus a bharrachd air sin tha dithis bhall (dhe 59 do dh’
Alba air fad) aca ann an Lunnainn, ach chan eil ball sam bith aca anns A'
Bhruiseal. Ann am Màrt 2006 bha e coltach gu robh mu 16,000 buill a’ phàirtidh
ann.

Thuit na Tòraidhean agus na Aonachdaich a-mach às a chèile nuair a chaill iad
taghaidhean na Breatainne ann an 1959, is sgar iad ann an 1965 an dèidh
atharrachaidhean ann an siostam taghaidh. Chaidh buidheann roinneil na h-Alba a
stèidheachadh ann an 1977, fo smachd poiliteagach agus ionmhasail a’ phàirtidh
ann an Lunnainn. Riochdachadh iad na daoine ann an Alba a bha an aghaidh na
neo-eisimeileachd, is le sin ghabhadh iad mòran de luchd-bhòtaidh bho na
Nàiseantaich agus na Làbaraich. Bha ceanglaichean aig feadhainn dhuibh leis na
Daoine Bhuidhe, is iad a’ cumail taic dha na ceannaircich pròstanach ann an
Èirinn a Tuath. Bhrist Margaret Thatcher na ceanglaichean sin nuair chuir i ainm
dhan Chòrdadh Breatainn - Èirinn ann an 1985, is chaidh Pàrtaidh Aonadh airson
na h-Alba fa leth a chruthachadh an a dhèidh.

Ged an do chuir na Tòraidhean ruaig air na pàrtaidhean eile anns na taghaidhean
ann am Breatainn air fad ann an 1979, chaill iad na taghaidhean aig ìre na
h-Alba ann an 1983 agus ann an 1987 is beag air bheag dh’fhàsadh na Làbaraich
agus na Nàiseantaich na bu treasa, air sàilleabh polasaidhean airgeadach an
Riaghaltais Thatcher, a dheànadh fìor chron dhubh air gnothaichean agus malairt
ann an Alba. Mar eisimpleir, cha d’fhuair i fàilte chridheil bhlàth idir nuair a
rinn e òraid do dh’ àrd-sheanadh Eaglais na h-Alba ann an 1988.

A bharrachd air sin, dh’ fhàgadh air na Tòraidhean gu robh iad an aghaidh na
h-Alba leis gu robh iad airson na Cìs Clàir Bhòtaidh, a chaidh a stèidheachadh
ann an Alba dà bhliadhna ro Shasainn. Rinn iad beagan na b’ fheàrr anns na
taghaidhean ann an 1992, an dèidh do Thatcher a dreuchd aice a leigeil dheth
agus le John Major na h-àite. Chan fhaodadh iad a bhith ann an iomall a’
phoileataigs agus sgaraidhean am broinn a’ Phàirtidh a sheachnadh, gu seachd
àraidh leis gun do ghabhadh iad ro fhèin-riaghaidh ann an 1997 ge-tà.

‘S e dìreach Pàrlamaid na h-Alba, gu h-iongantach, a tha air tomalt ùr a thoirt
air ais dhuibh, ged nach do dheànadh iad cho math idir ann an taghaidhean na
h-Alba ann an 1999, 2003 neo 2007. Chan eil an cuid bhòtaichean dhan Phàrlamaid
ann an Lunnainn air atharrachadh mòran co-dhiù. Bhuannaich iad aon sheat bho na
Nàiseantaich anns na taghaidhean aig ìre na Breatainne Mòire ann an 2001 ach
chaill iad seataichean dha na Làbaraich ann an 2005.

Mholadh gun atharrachadh ainm a’ phàirtidh air ais do Phàrtaidh Tòraidh agus an
Aonaidh airson gum biodh iad na bu fhaicsinnich ann am poiliteags, ach chan eil
sin air a bhith so-dhèanta fhathast oir chan eilear airson ainm de dhaoine
bhuidheannach ann an Èirinn a Tuatha fhaighinn agus o chionns gu bheil Pàrtaidh
an Aonaidh eile ann mar-thà ann an Alba. Mhol Murchadh Friseal neo-eisimeileachd
a’ phàirtidh neo dìreach càirdeas eatorra agus na Tòraidhean ann an Sasainn mar
a tha eadar CDU-CSU anns A' Ghearmailt. Fiù’s mhol Brian Monteith gun gabhadh
iad taic do fhèin-riaghlaigh ionmhasail seadh nach dh’fhàgadh orra gu robh iad
an aghaidh na h-Alba agus, mu dheireadh thall, bha Iain Bùchan airson taic a
ghabhadh do neo-eisimeileachd na dùthcha. Ach, aig an ìre seo, chan eilear ag
atharrachadh an cuid smuaintean poiliteagach bunaiteach.



https://gd.wikipedia.org/wiki/Owain_Glynd%C5%B5r

B' e Owain Glyndŵr (1355 – c.1415) Prionnsa na Cuimrigh mu dheireadh a rugadh
anns a' Chuimrigh fhèin. Tha Owain Glyndŵr (Cuimris: [ˈoʊain ɡlɨ̞nˈduːr])
aithnichte cuideachd fo na h-ainmean Owain Glyn Dŵr neo Owen Glendower sa
Bheurla. Bha e na phrionnsa eadar 1401 is 1416. Thòisich e aramach Cuimreach an
aghaidh Henry IV Sasainn. Aig deireadh na 19mh linne fhuair e inbhe mar athair
nàiseantachas Cuimreach leis a' bhuidheann Cuimrigh Òg (Cymru Fydd). Bhon àm sin
tha e air a bhith na ghaisgeach do na Cuimrich. Tha an t-Oilthigh "Glyndŵr" anns
a' Chuimrigh ainmichte a rèir Owain Glyndŵr.

Rugadh Glyndŵr ann an teaghlach Angla-Chuimreach ann an 1355. Bha an teaghlach
aige caran beartach agus bha fearann aca ann an ceann an ear-dheas na Chuimrigh.
Fhuair e a chuid foghlam ann an Sasainn agus chuir e ùine seachad anns an arm
Bhreatannach. Ghabh e pàirt ann an ionnsaidh an aghaidh Alba agus an uair sin
chaidh e air ais don Chuimrigh. Bha e na neach-leantainn do Richard II, rìgh
Shasainn. Ach nuair a chaill Richard a' chumhachd aige chaidh cuid dhen fhearann
a bha aig Glyndŵr a thoirt air falbh le Reginald Grey, 3mh Baran Grey de Ruthyn,
neach-leantainn Henry IV a bha a' fàs na bu treasa aig an àm ud.

Bha Owain Glyndŵr ag iarraidh cuideachadh bho Henry IV gus am fearann aige
fhaighinn air ais, ach dhiùlt Henry sin a dhèanamh. Agus cha tug Glyndŵr
saighdearan do Henry airson ionnsaigh eile an aghaidh Alba. Mar sin bha Grey
dhen bheachd gum b' e brathadair a bh' ann an Glyndŵr. Chuir Glyndŵr roimhe a
dhol an aghaidh Henry IV, agus thòisich e ionnsaighean an aghaidh Grey agus
bailtean anns na crìochan gu Sasainn. Ged a bha feachdan Henry IV a' sabaid an
aghaidh Glyndŵr, gus a' chumhachd fhaighinn air ais, cha do thachair sin ach an
dearbh-chaochladh: dh’fhàs aramach an aghaidh Sasainn na bu treasa is na bu
treasa. Anns an t-Sultain 1400 chuir Owain Glyndŵr fhèin an tiotal "Prionnsa na
Cuimrigh" dha fhèin.

Anns a' Ghiblean 1401 chuir feachdan Ghlyndŵr Conwy Castle fodhpa agus san ath
bhliadhna ghlac iad Edmund Mortimer, ceannard nam feachdan Sasannach ann an
"Battle of Bryn Glas", (ris an canar "Battle of Pillethl" cuideachd). Ann an
1404 fhuair e cuideachadh bho fheachdan nam Frangach agus rinn iad ionnsaigh air
Worcester.

Ach ann an 1408 b' urrainn do na feachdan Sasannach buaidh a thoirt air na
Cuimrich agus mar sin chaidh an taic don aramach Chuimreach a lagachadh. Chum
Glyndŵr a dhol le strì is creachan an aghaidh nan Sasannach, ach gu ìre b' e
seòrsa cogadh guerrilla a bh' ann.

Chan eilear cinnteach dè thachair do dh'Owain an dèidh 1412. Ged a bha
airgead-cinn àird air cha deach e a ghlacadh neo a bhrathachadh idir. A rèir
beul aithris tha e adhlaicte ann an Eaglais Naomh Mael is Sulien ann an Corwen
faisg air an dachaigh aige neo is dòcha air an oighreachd aige ann an Sycharth.

Phòs Owain Glyndŵr Marred ferch Dafydd (Beurla: Margaret Hanmer). B' e Sir David
Hanmer a h-athair. Bha còignear mic agus ceithrear nighinn aca. Seo iad:

Chaochail a h-uile mac Owain Glyndŵr anns an aramach no anns a' phrìosan no cha
robh clann aca.

Nochd Owain Glyndŵr mar Owen Glendower anns an dealbh-chluich "Henry IV, Pàirt
1" sgrìobhte le William Shakespeare.

Gheibhear barrachd fiosrachadh mu na seallaidhean air Glyndŵr a nochdas ann an
litreachas Cuimreach san latha an-diugh, anns an leabhar a sgrìobh E. Wyn James,
Glyndŵr a Gobaith y Genedl: Agweddau ar y Portread o Owain Glyndŵr yn
Llenyddiaeth y Cyfnod Modern (Beurla: Glyndower and the Hope of the Nation:
Attitudes to the Portrait of Owen Glyndower in Modern Age Literature)
(Aberystwyth: Cymdeithas Llyfrau Ceredigion, 2007).



https://gd.wikipedia.org/wiki/Ouagadougou

'S e prìomh-bhaile Bhuircina Fhaso a tha ann an Ouagadougou, ainm goirid: Ouaga.
Anns a' bhliadhna 2006 bha 1,181,702 duine a’ fuireach anns a’ bhaile fhèin. Mar
sin dheth 's e am baile as motha a tha anns an dùthaich seo. Tha Ouagadougou
suidhichte air àrd-thìr ann am meadhan na dùthcha. Tha Ouagadougou 772km air
falbh bho Accra (Gàna), 756km bho Lomé (Togo), 742km bho Yamoussoukro (Costa
Ìbhri), 414km bho Niamey (Niger), 703km bho Bhamako (Mali) agus 798km bho
Cotonou Benin). Tha e suidhichte ann an cridhe na dùthcha, aig 307m os cionn ìre
na mara.

'S e teas meadhan malairteach 's gnìomhachail a th' ann. Bha an Ouagadougou
grand market, aon de na blàr-fèillean as motha air feadh Afraga-an-Iar,
suidhichte an seo cuideachd. Ach chaidh an losgadh ann am 2003 agus tha e dùinte
fhathast.

Tha port-adhair eadar-nàiseanta ann ris an chanar Ouagadougou Airport. Tha
rathad-iarainn ann an Ouagadougou cuideachd, tha am baile ceangailte le Abidjan
ann an Costa Ìbhri agus Kaya ann an taobh tuath Burkina Faso. Tha rathad mòr ann
gu Niamey, prìomh-bhaile Nìgeir.



https://gd.wikipedia.org/wiki/N%27Djamena

'S e prìomh-bhaile na Siad a tha ann an N'Djamena, Arabais: Niǧāmīnā. Anns a’
bhliadhna 2005 bha 721,000 duine a' fuireach anns a’ bhaile fhèin, mar sin dheth
's e am baile as motha den dùthaich cuideachd. Tha N’Djamena 955km air falbh bho
Bangui (Poblachd Meadhan Afraga), 996km bho Yaoundé (Camarun), 888km bho Abuja
(Nìgeiria), 1,926km bho Khartoum (Sudan), 2,318km bho Tripoli (Libia) agus
1,411km bho Niamey (Niger). Tha e suidhichte air bruach an Abhainn Chari, air an
àirde an iar na dùthcha, aig 280m os cionn ìre na mara agus tha port aige. Tha
am baile ceangailte le drochaid thairis air an abhainn le Kousséri ann an
Camarun. 'S e seo an Co-chomharran aige: 12° 6' 47" Tuath agus 15° 2' 57" Ear

Air an 29mh latha den Chèitean 1900 chaidh N'Djamena a’ stèidheachadh mar
Fort-Lamy leis an ceannard Émile Gentil às an Fhraing. Thàinig an t-ainm bho
Amédée-François Lamy, oifigear frangach a chaidh a mharbhadh anns an Battle of
Kousséri dìreach làithean roimhe sin. Anns a’ bhliadhna 1973, dh’atharraicheadh
François Tombalbaye, ceann-suidhe na Siad, an t-ainm gu N'Djamena (a’
ciallachadh: àite airson fois a ghabhail).

Tha e inntinneach ri fhaicinn ciamar a tha an àireamh-shluaigh a’ dol suas tro
na bliadhnaichean:

Tha an t-oilthigh University of N'Djamena anns a’ bhaile agus tha am port-adhair
N'Djamena International Airport faisg air a’ bhaile.



https://gd.wikipedia.org/wiki/Murcia

’S e baile meadhanach faisg air Alacant air an àirde an ear-dheas na Spàinne a
th’ ann am Murcia (IPA: murθja). Tha e suidhichte aig 61m os cionn ìre na mara,
350km air falbh bho Mhadrid, prìomh-bhaile na Spàinne, agus 472km bho
Bharcelona. Tha 439,889 duine a’ fuireach ann am Murcia. A bharrachd air sin, ‘s
e prìomh-bhaile na Roinne Mhurcia a th’ann cuideachd.

‘S ann gu math connspaideach ‘s a tha freumhan an ainm air sàilleabh nach eil
Freumh-fhaclachd a' bhaile idir soilleir ach tha a' mhòr-chuid nan
luchd-rannschaidh dhen bheach gur ann à facal air choireigin ann an Laideann fo
riochd Arabais. Tha a h-uile coltas ann gur ann à myrtus (Gàidhlig: miortal) a
tha e. Tha cuid eile a' cantainn gur ann à Myrtea no Murtea (Gàidhlig:
miortlach) a tha an t-ainm. Thuirt Gaius Plinius gu robh miortlach mòran na bu
chumanta an seo na ann an àite sam bi eile san Spàinn.

Chuireadh ainm a’ bhaile air an roinn nuair a chaidh a stèidheachadh ann an
1833.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann am Murcia. Cha thuit ach 297mm de dh'uisge
air a' bhaile fad na bliadhna - 870mm nas lugha na Steòrnabhagh (1173mm) - leis
gur e àite tiomarm a th' ann.



https://gd.wikipedia.org/wiki/Meatailt_B%C3%A0is

Thoisich meatailt bàis aig toiseach na 1980an, a' tighinn bho meatailt slaic. Am
measg nan comhlanan cudthromach anns an stoighle seo tha Autopsy, Cannibal
Corpse, Carcass, Dismember, Death, Deicide, Entombed, Possessed agus Obituary.

- Faclan mu dhedhinn rudan mar marbh agus cogaidh. Leis an seinn mu dheidhinn
rudan daonan gu math dorachd, tha seo caran coltachd rith meatailt dubh.
Cuideachd, s'docha gur e na cuspairean a tha comhlanan a'seinn mu dheinn, neo
cuideachd an stoighle aige, a tha diorabh ag eisteach rith agus gu math
ainneart, a tha a'toirt an t-ainim gun a cheòl.

- A' cleachdadh structar a tha comhltachd rith ag innse sgeulachd, chan e an
structar nas tradiseanta de rann-sèist-rann.

- Ceòl luatha, ainneart, anns a tha rithim gu math cudthromach. ' S e giotaran
agus drumaichean na h-ionnstramaidean as cudthromach, mar ann a gu bhith a
h-uile seorsa de meatailt. Uaireanan a-nis tha comhlanan a'cleachdadh na
meur-chlàr, ach chan eil seo cho cumanta ri ann an stoidhlean eile den ceòl.

- Tha an seinn uairidh neo-àbhaisteach: ìseal, diorabh a'tuigsinn, agus air
a'deanabh aig caol an abhachd. Tha seo a'deanabh fuaim air a tha an t-ainim
"death grunt/growl".

Thàinig meatailt bàis bho meatailt slaic, agus 's e Slayer còmhlan gu math
cudromach ann an seo. Bha buaidh mhòr aig an clàr aca "Reign in Blood" (1986),
agus na clàran as deidh sin, air meatailt bàis.

Ach thòisich an stoidhle rò an sin, ann an 1983, le còmhlanan anns na Stàitean
Aonaichte mar Death agus Possessed. 'S e `s docha a chiad eiseimpleir de
meatailt bàis a bhith air a chlàradh an clàr "Seven Churches" aig Possessed, ann
an 1985.

Ach tha daoine ann a tha ag ràdh nach robh na ciad còmhlanan seo ach
"post-thrash", agus gun d'fhuair iad an t-ainm meatailt bàis dìreach air
t-saileabh an t-ainm aig Death: cha robh gu leor uair mu dheidhinn an ceòl
fhathast.

Tha na daoine seo ag ràdh gun d' thòisich meatailt bàis aig dearadh na 1980an,
leis am buadh de punk air ceòl roc gu leithir. Mar eiseamplear, bha Napalm Death
an toiseach pairt den seoladh hardcore, agus a'cluich grindcore, ach aig
toiseach na 1990an tionndaidh iad go stoidhle uair, a'fagail grindcore agus a
mhor cuid den comhlan air falbh.

Thachair mòran diofar rudan gu meatailt bàis anns na 1990an, le iomadh diofar
stoidhlean agus còmhlanan. Thòisich meatailt bàis binn anns An t-Suain (gu
h-àraid am baile Göteborg), agus cuideachd ann an Nirribhidh agus ann an
Suòmaidh. Tha comhlanan mar Arch Enemy, In Flames agus Dismember cudthromach gun
stoidhle seo.

Cuideachd bha buaidh aig meatailt bàis air meatailt dìt, le comhlanan mar My
Dying Bride agus Paradise Lost a'cleachdadh seinn meatailt bàis uaireanan, agus
ceòl nas slaodachd ach caran coltachd, airson a'deanabh "doom death".

Tha daoine ag ràdh gur e grindcore dìreach meatailt bàis a tha nas ainneart, ach
tha daoine eile ag radh gun robh buaidh na bu mhotha aig hardcore air grindcore,
leis am buaidh as mòr air meatailt bàis a bhith meatailt slaic, agus mar sin,
gur e seòrsan de ceòl diofairte a th'annad.



https://gd.wikipedia.org/wiki/Martyn_Bennett

B' e Martyn Bennett fear-ciùil ùr-ghnothach a mheasgaich ceòl Albannach
traidiseanta agus modhannan as ùire. 'S e bh' ann ach fear de na luchd-ciùil
Albannach as cudromaiche ri a linn-sa. Rugadh e air an 17mh an Gearran 1971, ann
am Baile Naoimh Eòin, An Talamh Ùr, Canada. B' e mac an t-seinneadair Gàidhlig
is eòlaiche ainmeil, Mairead Bennett, às an Eilean Sgitheanach. An uair a bha e
6 bliadhna de dh'aois, thàinig iad ri Ceann a' Ghiùthsaich, Alba, far an deach a
thogail a-measg beartas de dhualchas na h-Alba, an dà chuid Gaidhealach is
Gallta, a thug buaidh mhòr air a cheòl. Rinn e ceòl clasaigeach aig an RSAMD ann
an Glaschu, far an do choinnich e ris a bhean, Kirsten, a' ceumnachadh ann an
1994.

Ged a rinn e ceòl clasaigeach mar cheum, thill e gu ceòl Albannach, a' cluich na
fìdhle is na pìoba mòire agus thòisich e a' fillteadh seo le ceòl dannsa de
leithid eile (air a bheil Rave no House). Thàinig a chiad chlàr, air ainmeachadh
leis fhèin, a-mach ann an 1996. Bha seo an deagh àm, an uair a bha Runrig agus
Capercallie a' fàs sgìth is sean. Ach 's e an dàrna clàr aige Bothy Culture a
bha na chlach-mhìle ann an ceòl "tradaiseanta" Albannach. A' tarraing air
iomadach dhòighean is chultaran, 's e Hallaig le Somhairle MacGill-Eain a'
leughadh a chuid bhàrdachd fhèin a th' anns an òran as mìorbhailiche, ach tha e
doirbh port lag a lorg air a' chlàr.

Dh'imrich e gu Muile ann an 1999 agus chùm e air a' fillteadh nan diofar
dhòighean ri chèile gu ann Glen Lyon agus le Grit a thàinig a-mach ann an 2003.
Chaochail Martyn Bennett ann an Dùn Èideann air an 30mh latha den Fhaoilleach
2005 as deidh tinneas fada le aillse. Dh'fhàg e a bhean chòir, Kirsten agus a
mhàthair, Mairead.



https://gd.wikipedia.org/wiki/Manuel_Mar%C3%ADa_Ram%C3%ADrez_Fortoul

B’ e Manuel María Ramírez Fortoul (Arauca, 5mh an Cèitean 1817 - Bogotá, 3 an
Cèitean 1891) fear-lagha agus neach-poileataigs à Coloimbia, a bha na
Cheann-suidhe Choloimbia bho 22mh an Dùbhlachd 1877 gu ruige 24mh an Dùbhlachd
1877 mar neach-ainmichte, fhad ‘s a bha an Ceann-suidhe Aquileo Parra Gómez air
dhìth.

‘S e mac an leas còrnailear Antonio María Ramírez agus Dolores Fortoul Jaimes,
ogha Pierre Fortoul, duine às an Fhraing a leig an sloinneadh sin ann an
Coloimbia, a bh’ann. Fhuair e a chuid fhoghlaim aig bun-sgoiltean ann am Bogotá
agus Cúcuta, agus an uair sin aig an àrd-sgoil roinneil ann an Guanentá agus mu
dheireadh thall dh’ionnsaich e lagh aig a’ Cholaiste San Bartolomé.

‘S e ball Mòr-dhail Bun-Reachdail na Roinne Shantander (1851) agus a’ Mhòr-dhail
Nàiseanta (1852 - 1853) a bh’ann. An uair sin bha e na fhear-riaghlaidh aig an
Taigh-Cusbainn ann an Cúcuta: chaidh e air ais gus A' Bheiniseala nuair a
chrìochnaich an dreuchd sin. Bha e na Bhreitheamh Coitcheann an Nàisein eadar 1
an Lùnasdal 1877 agus 15mh an t-Ògmhios 1878, agus fhad ‘s a bha e an sàs anns
an dreuchd sin dh’iarr comhairle an riaghaltais gun tugadh e thairis ceannas na
Poblachd air sàilleabh gu robh an dùthaich ann an suidheachadh gu math
cugallach, leis nach robh fiù’s fear dhe na luchd-ainmichte (Julián Trujillo,
Sergio Camargo agus Pablo Arosemena) anns a’ bhaile. Thug Ramírez an ceannas os
làimh agus gu fortanach chaidh an t-òrdugh laghail a cur air bhog a-rithist ann
dà latha a-mhàin, agus an uair sin thill an ceann-suidhe Parra air ais chun a’
chinneas.

Thill e dhan dreuchd mar fhear-riaghlaidh aig an Taigh-Cusbainn ann an Cúcuta
agus ann an 1885 chaidh e a dh’ainmeachadh na chonsal Choloimbia ann an
Trujillo. Ann an 1890 thill e gu Bogotá far an robh e an sàs anns an dreuchd
aige airson greiseag mus do bhàsaich e ann an 1891.

Phòs e Teresa Monreal Roth ann an Trujillo 19mh an Gearran 1844. Fhuair iad
dithis duine-chloinne ri chèile: Felipe agus Carlos Ramírez Monreal.



https://gd.wikipedia.org/wiki/MG_Alba

Is e dleastanas MG ALBA (ainm gnìomha Sheirbheis nam Meadhanan Gàidhlig) fo Achd
Chonaltraidh 2003 dèanamh cinnteach gu bheil deagh phrògraman Gàidhlig rim
faotainn airson dhaoine ann an Alba.

Ann an co-bhanntachd leis a’ BhBC, tha MG ALBA air BBC Alba, an t-seirbheis
dhidseatach Ghàidhlig, a stèidheachadh.

Tha MG ALBA air a mhaoineachadh le Riaghaltas na h-Alba agus air a riaghladh le
Ofcom.

Tha ùghdarras air a thoirt do MG ALBA airson prògraman a dhèanamh agus ceadan
craolaidh a chumail a bharrachd air an fheadhainn shònraichte air an liostadh
ann an Earrann 208 (4B) de Achd Conaltraidh 2003. Tha i air cumhachdan agus
dleastanasan maoineachaidh a ghabhail a-staigh a thaobh maoineachadh phrògraman
Gàidhlig, trèanadh, rannsachadh agus obair cho-cheangailte fo Earrannan 183 agus
184 de Achd Craolaidh 1990, Earrannan 32 agus 95 de Achd Craolaidh 1996 agus
Pàipearan-taic co-cheangailte riutha.

Chaidh uallach airson maoineachadh MG ALBA a thoirt gu Ministearan Albannach fon
òrdugh seo: The Scotland Act 1998 (Transfer of Functions to the Scottish
Ministers etc.) Order 1999 (SI 1999 No. 1750).

Tha co-obrachadh agus com-pàirteachas aig cridhe na h’obrach e agus le ar
com-pàirtichean leithid Bòrd na Gàidhlig, Sabhal Mòr Ostaig, Iomairt na
Gàidhealtachd 's nan Eilean is Alba Chruthachail tha sinn a’ strì airson agus
gum bi a Ghàidhlig air a cluinntinn agus air a cleachdadh gu nàdarra agus gu
bitheanta sna meadhanan agus ann am beatha shòisealta agus cultural na h-Alba.

Tha am buidhean, a tha air a mhaoineachadh le Riaghaltas na h-Alba agus air a
riaghladh le Ofcom, stèidhichte ann an Steòrnabhagh le làthaireachd anns an
Eilean Sgitheanach, Inbhir Nis agus Glaschu. ‘S e ar gealladh gur toir sinn
spionnadh is brosnachadh tro nam Meadhanan agus tron Ghàidhlig.

Chaidh FilmG a chur air bhog le MG ALBA ann an 2008 leis an amas tàlant ùr a
thoirt gu bàrr a thèid a leasachadh airson BBC ALBA. 'S e co-fharpais
fhilmichean goirid Gàidhlig a th'ann an FilmG.



https://gd.wikipedia.org/wiki/M%C3%A1laga

‘S e baile mòr agus port ann an ceann a deas na Spàinne a th’ ann Málaga (IPA:
'malaɣa). Tha e suidhichte aig dìreach11m os cionn ìre na mara air Oirthir na
Grèine (Spàinntis: Costa del Sol), 153km air falbh bho Mhadrid, prìomh-bhaile na
dùthcha agus 209km bho Shevilla. Tha am baile ann an taobh a deas Andalusia. Tha
568,305 daoine a’ fuireach anns a’ bhaile, an darna baile as motha ann an
Andalusia agus an 6mh baile as motha na Spàinne.

‘S ann gu math connspaideach ‘s a tha freumhan an ainm air sàilleabh nach eil
Freumh-fhaclachd na sgìre idir soilleir. Tha a h-uile coltas ann gur ann à m-l-k
(Gàidhlig: Rìgh, riaghladh no rìoghachd) ann am Foinìsis a th’ ann an t-aimn. A
bharrachd air sin, b’ ann à Tyros a bh’ ann na luchd-in-imrich sin agus b’ e
Melqart (Dia a’ bhaile) a bhìte ag adhardh an sin. Tha cuid eile dhen bheachd
gur ann à mlh (Gàidhlig: Salainn) no mlgh (tionndaidh) a tha e oir thathar air
lorgan obair-mheatailt fhaighinn an seo. Sgrìobhadh مالقة ann an Arabais, a thug
Málaga dhuinn an latha an-diugh.

Chuireadh ainm a’ bhaile air an roinn nuair a chaidh a stèidheachadh ann an
1833.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann am Málaga. Cha tuit ach 534mm de dh'uisge air
a' bhaile fad na bliadhna - 639mm nas lugha na Steòrnabhagh (1173mm) - leis gur
e àite tioram a th' annː



https://gd.wikipedia.org/wiki/Lublin

‘S e baile mòr air an àirde an ear na Pòlainn a th’ ann an Lublin. Tha e
suidhichte ri taobh na h-aibhne Vistula, aig 170m os cionn ìre na mara, anns a’
cheàrn Lubin fhèin, 504km air falbh bho Gdańsk, 273km bho Kraków agus 161km bho
Warsaw, prìomh-bhaile na dùthcha. Tha 342,279 dhe dhaoine a' fuireach anns a'
bhaile seo, an 9mh baile as motha na dùthcha. Chaidh am baile a chlàradh airson
a’ chiad turas ann an 1198, aig àm nam Piast is fhuair e Còirichean ann an 1317
agus ann an 1398 thug an Rìgh Jogaila, a bha os cionn an dàrna Rìoghachd na
Pòlainn tuilleadh chòirichean mhalairt dhan bhaile. Bha coimhearsnachd Iùdhach
làidir ann an Lublin ron an Dàrna Cogadh.

Chaidh a’ chiad thuineachadh air an àite far a bheil Lublin a stèidheachadh aig
toiseach tòiseachaidh nam meadhan aoisean, ged a bheil na h-àrc-eòlaichean air a
shealltainn gu robh iomadh chultair bho thùs anns an sgìre air fad. Chaidh an
tuineachadh na bu thràithe is na bu chudromaiche a chur air chois anns an 16mh
Linn, air bhàrr a’ chnuic aig Czwartek, air iomall a’ bhaile. Tha an t-ainm sin
a’ ciallachadh Diardaoin sa Phòlais, is tha e coltach gu robhar a’ cumail
margaidh gach seachdain an siud. Tha e coltach gun do deach tuineachaidhean eile
a thogail air cnocan eile faisg air làimhe, gu h-àraidh far a bheil an t-seann
bhaile an latha an-diugh mun àm ud cuideachd. Dh’fhàs Czwartek a bhith gu math
cudromach taobh mhalairt fad an 10mh Linn is an 11mh Linn. Bha Lublin deatamach
dhan Arm cuideachd, oir bha e suidhichte air taobh an ear na Pòlainn. S’ dòcha
gun togadh a’ chiad daingneach anns an 8mh Linn mar-thà, fiù’s shuas air Cnoc a’
Chaisteil fhèin. Ach tha e cinnteach gu robh daingneach mòr ann an siud aig
deireadh an 10mh Linn. Mar a dh’ fhàsadh an caisteal, ‘s e am baile ris a thaobh
a dh’ fhàsadh na bu mhò is ‘s e an cnoc a’ bhaile shean a bh’ann a t-àite na bu
chudromaiche, agus mean air mhean chailleadh Czwartek a chuid chuideam. Chaidh
an caisteal a chur fo stiùir Riaghladair, is chaidh ainm a’ bhaile a chlàradh
airson a’ chiad turas ann an 1224, ach tha e coltach gu robhar ga chleachdadh
bho toiseach an 12na linn, neo fiù’s an 10mh Linn mar-thà. ‘S ann a 1198 a
th’ann an sgrìobhainn as aosda anns a nochd Lublin bho 1198, is le sin thathar
dhen bheachd gu robhar a’ cleachdadh an ainm ro làimhe.

‘S e amas ionnsaighean nan Tartar, nan Rutheni, nan Jatvingi is nan
Liotuànianaich a bh’ann, is chaidh sgrios a dhèanamh airsan iomadach turas.
Fhuair e a chuid chòirichean ann an 1317. Dh’ aithnich an Rìgh Kazimierz Mòr cho
deatamach ‘s a bha e taobh ro-innleachd gun tog e caisteal cloiche ann an 1341
le mùran dìonadach mu thimcheall a’ bhaile.

Ann an 1392, fhuair am baile buannachdan mòra taobh mhalairt bhon Rìgh Władysław
Jagiełło, is nuair a ràinig an t-sìth eadar A’ Phòlainn is Liotuàinia
dh’fhaodadh do Lublin a bhith na ionad malairt deatamach is e a’ dèiligeadh ri
pàirt mòr a’ mhalairt a bh’ann eadar an dà dhùthaich. Chaidh roinn (Pòlais:
Wojwodstwa) a chur air chois anns an sgìre mu thimcheall Lublin ann an 1474. Dh’
fhàs am baile gu luath anns an 15mh Linn agus an 16mh Linn. Ghabhadh àite
fèilltean malairt mòra Co-fhlaitheas na Pòlainn - Liotuàinia ann an Lublin.
Chumadh caochladh phàrlamaid nan Uachdaran (Sejm) ann an Lublin fad an 16mh
Linn. Chaidh aonadh na dùthcha ri Liotuàinia a ghairm ann an Lublin air 26 an
t-Ògmhios 1569. ‘S e Liublinas an t-ainm ann an Liotuànais. Bha fheadhainn dhe
na sgrìobhadairean agus luchd-ealain ath-bheothachadh na Pòlainn a’ fuireach is
ag obair ann an Lublin, Sebastian Klonowic agus Jan Kochanowski nam measg.
Chaochail esan an seo ann an 1584. Chaidh Àrd Chùirte a chuir air chois ann an
Lublin ann an 1578, is e an Taigh-cùirte na b’ àirde a bh’ann an Roinn na
Pòlainn Ìosail air fad.

Nochd gluasadan an Ath-leasachaidh ann an Lublin on dàrna leth an 16mh Linn,
agus bha coithional mhòr nam Pròstanach Pòlach an làthair sa bhaile ri linn an
Ath-leasachaidh. A bharrachd air sin chaidh fear dhe na coimhearsnachd Iùdhach
na bu mhò na Pòlainn a stèidheachadh ann an Lublin mun àm sin cuideachd. Bha e
na pàirt bheothail beatha a’ bhaile mus do deach iad a chur gu bàs leis na
Nàsaich. Chaidh Comhairle Iùdhach Arba Aracot (Sejm na ceithir dùthchannan) a
chumail ann an Lublin ann an 1580 and 1764. Chruinnich 70 riochdairean nan kahal
ionadail ri chèile, is iad a’ deasbad cìsean is gnothaichean eile a bha
cudromach do choimhearsnachdan Iùdhach. Thigeadh oileanaich bho air feadh na
Roinn Eòrpa do Lublin is iad a’ gabhail ceum aig an yeshiva, neo colaiste
Iùdhach, an seo. Dh’ fhàs an yeshiva a bhith àite deatamach do dh’ ionnsachadh
na Talmud is na Kabbalah. Bha an sgoilearachd aige cho cliùiteach gun tugadh
"Oxford nan Iùdhach" air Lublin mar fhar-ainm; Fhuair Rosh yeshiva an tiotal
reachdadair le còirichean a bha co-ionnan leis an fheadhainn aig na Oilthigh
eile anns A’ Phòlainn, tro chead bhon Rìgh ann an 1567.

Bha am baile ann an droch shuidheachadh fad an 17mh Linn air sàilleabh na
h-ionnsaighean an tug na Ruiseanaich is na h-Ùcrainianaich airsan ann an 1655
agus ionnsaighean eile nan Suaineach ri linn Cogaidhean a Tuath. Chaidh Lublin
fo Iompaireachd na h-Ostair an dèidh an treas roinneadh na Pòlainn ann a 1795,
agus an uair sin bha e am broinn Diùcachd Warsaw bho 1809 gu 1815. An dèidh sin
bha e fo bhuaidh na Ruise gu ruige 1915. Bha iomadach leasachaidhean ann aig
toiseach an 19mh Linn is chaidh ceàrnagan ùra, sràidean agus toglaichean a
thogail. Ann an 1877 chaidh stèisean nan trèana agus Rathad-iarainn a thogail gu
Warsaw agus Kovel, a bhrosnaich leasachadh gnìomhachail a’ bhaile. Dh’ fhàs
àireamh-shluaigh Lublin 28,900 bho 1873 gu 50,150 ann an 1897 (24,000 Iùdhaich
nam measg). Thàinig riaghladh na Ruise gu crìoch ann an 1915, nuair a ghabh
feachdan na Gearmailte agus na h-Ostair-Ùngair thairis am baile. An dèidh gun do
chaill iad an cogadh ann an 1918, chaidh a’ chiad riaghaltas neo-eisimeileachd
na Pòlainn an sàs ann an Lublin fad ùine ghoirid. Lean am baile air eadar na
cogaidhean is e ga leasachadh fhèin, leis piseach anns an àireamh-sluaigh is
chruthachadh companaidhean cudromach, a’ chiad taigh-gnìomhachais plèanaichean
na dùthcha nam measg, air an robh Plage is Laśkiewicz. Chaidh sin a chur ann an
seilbh na stàite fon ainm LWS, mu dheireadh thall. Chaidh Oilthigh Caitligeach
Lublin a stèidheachadh ann an 1918. ‘S e Iùdhaich a bh’ann mu 40% muinntir a’
bhaile.

Bha Lublin fon Riaghaltas Coitcheann an dèidh ionnsaigh Gearmailteach na Pòlainn
ann an 1939. Fhuair muinntir a’ bhaile fìor dhroch làimhseachadh bho feachdan na
Gearmailte, gu h-àraidh na Iùdhaich. Bha plana aig na Gearmailtich airson am
baile a ghearmailteachadh uile gu lèir, is dh’fhàs àireamh-sluaigh
Ghearmailteach gu ruige 20-25 %, an taca ri 10-15% ann an 1939. Chaidh làrach
co-chruinneachaidh a chur air dòigh do dh’ Iùdhaich faisg air Lublin, mar phàirt
a’ Phlana Nisko/Lublin.

‘S e prìomh-àros an Sgeama Reinhardt a bh’ann Lublin, an iomairt na bu
chudromaiche a bha aig na Gearmailtich gus Iùdhaich na Pòlainn a mhilleadh uile
gu lèir. B’ fheudar do dh’ Iùdhaich a’ bhaile a dhol gu Ghetto Lublin, air a
stèidheachadh mu thimcheall Podzamcze. Chaidh a’ mhòr-chuid dhaibh, mu 26,000 de
dhaoine, a chur às a’ bhaile gu Champa bàis Bełżec, eadar 17 am Màrt agus 11 an
Giblean 1942. Bha an fheadhainn a bha air fhàgail, mu 200, a ghluasad gu ionadan
eile ann am Majdanek, campa co-chruinneachaidh air iomall a’ bhaile. Chaidh a’
mhòr-chuid dhaibhse a chur gu bàs aig deireadh a’ chogaidh. Chleachdadh an campa
Majdanek, còmhla ri Prìosan a chaidh a chur air dòigh anns a’ chaisteal Lublin,
mar ionad-uabhais an aghaidh muinntir neo-Iùdhaich Lublin fhèin is anns an sgìre
air fad. An dèidh a’ chogaidh, stèidhich na h-Iùdhaich a bha fhathast beò, is
iad air a bhith air fhalaich neo air a theiche chun an Aonaidh Sobhietach,
coimhearsnachd bheag dhe Iùdhaich anns a’ bhaile a-rithist. A dh’aindeoin sin,
lùghdachadh e gu luath o chionns gun do dh’ fhalbh a’ mhòr-chuid dhaibh chun an
Iar neo gu Iosrael fad na bliadhnachan dìreach an dèidh a’ chogaidh. Ghabh an
t-Arm Dearg thairis am baile air 24 an t-Iuchar 1944, agus bha e na
phrìomh-bhaile eadar-amail Comataidh Shaoradh Nàiseanta na Pòlainn, a bha fo
smachd nan Sobhietach, air an stèidhicheadh iad Riaghaltas Pupaid mu dheireadh
thall. Chaidh Warsaw ainmeachadh prìomh-bhaile na dùthcha san Fhaoilleach 1945.
Lean Lublin air is e a’ fàs tro na bliadhnachan an dèidh a’ chogaidh, an dà
chuid farsaingeachd agus àireamh-sluaigh, a bha air a trioblachadh.
Stèidheachadh bunait uabhasach làidir taobh saidheans agus sgrùdadh mu
thimcheall an Oilthigh ùr Maria Curie-Sklodowska. Chaidh taigh-gnìomhachais mòr
càraichean, air an robh FSC, a chuir air dòigh anns a’ bhaile cuideachd.

Anns An t-Iuchar 1980, ‘s e na luchd-obrach ann an Lublin agus faisg air làimhe
ann an Świdnik a thoisich a' chiad stailcean mòra an aghaidh nanùghdarrasan
Comunnach, is nochd an gluasad Dìlseachd (Pòlais: Solidarność). Ghabh a’ chiad
stailc àite air 8 an t-Iuchar anns an taigh-gnìomhachais WSK ann an Świdnik.
Sgaoil e gu taighean-gnìomhachais eile ann an Lublin is an sgìre mu thimcheall.
Chuir sin stad air lìonra nan trèanaichean is rathaidean a’ bhaile. Mu dheireadh
thall, bha 150 taighean-gnìomhachais far an robh 50,000 ag obair na lùib.
Chleachd iad innleachdan anabarrach: dh’ fhuirich iad am broinn nan
taighean-gnìomhaschais aca, an àite a bhith a’ togail fianais anns an sràidean
far am biodh e cho furasta dha na h-ùghdarrasan ainneart a chleachdadh nan
aghaidh. Dh’iarr iad piseach anns an t-suidheachadh eaconamach aca. Bha
iarrtasan poiliteagach aca cuideachd, mar eisimpleir: taghaidhean ùra airson
ceannardan na h-aonaidhean-ciùird, crìoch do phribhleidean ceannardan a’
Phàirtidh Chomannach, agus lùghdachadh biurocrasaidh nan anns na
taighean-gnìomhaschais.

Mhair na stailcean sin fad cola-deug. Chaidh aig na h-ùghdarrasan Comannach air
crìoch sìtheil a chur orra mu dheireadh thall, gu h-àraidh tro a bhith a
bhuileachadh lasachaidhean eaconamach dhan luchd-obrach. A dh’aindeoin sin,
chruthaich na stailcean Lublin momentum is thoisich stailcean eile an ceann
greis anns an sgìre mu thimcheall Gdańsk, anns An Lùnasdal 1980. Chleachd an
luchd-obrach an siud an aon sheòrsa dhe innleachdan mar a chleachdadh ann an
Lublin dìreach mìos ro làimhe, agus an turas sin b’ fheudar dha na h-ùghdarrasan
Comannach a ghabhail ri iarrtasan na luchd-stailc, is le sin chuir iad
aonadh-ciùird neo-eisimeileach air dòigh, air an robh Solidarność.



https://gd.wikipedia.org/wiki/Le%C3%B3n

’S e baile mòr faisg air Ponferrada air an àirde an iar-thuath na Spàinne a th’
ann an León (IPA: leˈon). Tha e suidhichte aig 837m os cionn ìre na mara, 330km
air falbh bho Mhadrid, prìomh-bhaile na Spàinne, agus 785km bho Bharcelona. Tha
127,817 daoine a’ fuireach ann an León. A bharrachd air sin, ‘s e prìomh-bhaile
na Roinne León a th’ann cuideachd.

Tha e coltach gur ann à Legio ann an Laideann a tha an t-ainm - tha lucas a'
ciallachadh Lèigiun. Bha gearastan an VI Lèigiun an seo o chion fhada. Fad nan
linntean dh' atharraicheadh sin mar a leanas: Legio → Leionem → Leio →
León/Llión.

B' e na Ròmanaich a stèidhich am baile mar ghearastan ann an 29 RC, nuair a bha
an sgìre fo bhuaidh nan Ròmanach. Dh'ainmeachadh prìomh'bhaile na Rìoghachd León
ann an 911. Bha rol gu math cudromach aige ann an cruthachadh na Spàinne fad na
meadhan aoisean. Dh'aonachadh an Rìoghachd ri Castilla ann an 1230. Mar a
b’àbhaist san Spàinn, chuireadh ainm a’ bhaile air an roinn nuair a chaidh a
stèidheachadh ann an 1833. Thuit am baile dha na reubaltaich Faisisteach beagan
an dèidh an ar-a-maich an aghaidh an Riaghaltais aig toiseach toisichidh Cogadh
Sìobhalta na Spàinne ann an 1936.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an León. Cha tuit ach 515mm de dh'uisge air
a' bhaile fad na bliadhna - 551mm nas lugha na Steòrnabhagh - leis gur e àite
àrd tioram a th' ann.



https://gd.wikipedia.org/wiki/Laureano_G%C3%B3mez_Castro

B’ e Laureano Eleuterio Gómez Castro .(rugadh 20mh an Gearran 1889 ann am Bogotá
– chaochail 13mh an t-Iuchar 1965 ann am Bogotá) innleadair agus
neach-poileataigs à Coloimbia, le freumhan ann an Ocaña. Bha e na cheann-suidhe
choloimbia bho 1950 gu 1953 nuair a dh’fhàg Roberto Urdaneta Arbeláez a’
cheanneas gu sealach air adhbharan na slàinte. Thàinig esan ais air chun a’
chinneas 13mh an t-Ògmhios 1953, ach chaidh e a chuir às a’ chathair an ceann
greiseag leis an t-Seanalair Gustavo Rojas Pinilla. Mus do deach Gómez a
thaghadh na cheann-suidhe, bha e air a bhith fear dhe na ceannardan na bu
chudromaiche aig Partaidh Tòraidh na dùthcha fad trì deicheadan agus bhathar ag
ràdh gur e fear dhe na òraidichean na b’ fhèarr anns a’ Chòmhdhail Choloimbia a
bh’ann. Bha Riaghaltas fuilteach aige, ga steidheachadh air cur às nan
Libearalach radaigeach, agus le sin fhuair e na far-ainmean "El Monstruo" (An
t-Uilebheist) agus "El Basilisco" (An Eaglais Mhòr).

Phòs e María Hurtado Cajiao, à Popayán, air 9mh an t-Sultain 1916. Fhuair iad
ceathrar duine-chloinne còmhla: Cecilia Gómez Hurtado, a phòs Daniel Mazuera
Villegas agus an uair sin is i na banntrach, phòs i Carlos Francisco Fajardo
Herrera; Rafael Gómez Hurtado, a bhàsaich ann an tubaist plèana nuair a bha e 30
bliadhna a dh’aois; Álvaro Gómez Hurtado, a phòs Margarita Escobar López; agus
Enrique Gómez Hurtado, a phòs María Ángela Martínez.

Thogadh e fo bhuaidh an Comann Iosaid agus dh’ fhàg e an sgoil le Teisteanas
Ard-ìre ann an 1904: mhàithrich e dhan Oilthigh Nàiseanta Choloimbia far an do
dh’ionnsaich an Innsiniridh Sìobhalta, agus thug e ceum ann an 1909. Dh’ obair e
mar innealadair ann an Antioquia agus steidhich e am pàipear-naidheachd "La
Unidad" airson na beachdan tòraidh agus caitligeach a bhrosnachadh anns an
dùthaich. Chaidh e a thaghadh na ball pàrlamaid airson Cundinamarca ann an 1911
agus chun an Seòmar nan Rìochairean gu ruige 1916; thill e dhan Chòmhdhail eadar
1918 agus 1921, cuine a cuidich e gun leigeadh Marco Fidel Suárez (dhen aon
phàrtaidh) a dhreuchd mar cheann-suidhe. Chaidh e ainmeachadh leis a’
cheann-suidhe Pedro Nel Ospina Vásquez na mhinistear làn-ùghdarach ann An t-Sile
ann an 1923 agus an aon bhliadhna na thosgair ann An Argantain; thill e ann an
1925 airson a bhith na mhinistear na h-obrach poblach, agus thug e pàirt ann an
deasbad ainmeil searbh an t-Seanaidh anns an Lùnasdal 1926, rud a chuir air
adhart e mar cheannard na dùthcha.

Bha e na bhall caochladh cruinneachaidhean roinneil (Santander agus Antioquia)
ann an 1930 agus na Sheanadair eadar 1931 agus 1935 is turas eile eadar 1939
agus 1945: le sin dh’fhàs e a bhith an ceannard na bu mhotha aig a’ Phàrtaidh
Tòraidh, agus Cathraiche an t-Seanaidh eadar 1934 agus 1935. ‘S e neach-dùbhlain
gu math làidir an aghaidh Riaghaltasan nan Libearalach a bh’ann, gu h-àraidh an
aghaidh Alfonso López Pumarejo (seann charaid aige o shean), ach mu dheireadh
thall mhol esasn "gnìomhan gaisgeil" agus "ionnsaighean pearsanta" airson
adhartasan nan Libearalach a sheachnadh. Cha tug am Pàrtaidh Tòraidh pàirt ann
an taghaidhean a’ chinneas aig àm Poblachd nan Libearalach ann an 1934 agus
1938, fo bhuaidh Laureano Gómez. Thug iad taic gus an Libearalach dealachaidh
Carlos Arango Vélez ann an 1942 agus chuir am pàrtaidh taic gu Mariano Ospina
Pérez cneasda, leis gu robh sgaraidhean eadar na Libearalaich ro na taghaidhean
dhe 1946. an dèidh gun do dhiùlt Gómez a bhith na thagraiche a’ chinneas, leis
gu robh fhios aige gun adhbharadh sin aonadh nan Libearalach gu grad.

Chaidh Laureano Gómez ainmeachadh na Mhinistear na Dùthchannan Cèin ann an 1948,
ach leig esan a dhreuchd an ceann greiseag an dèidh fhoill-mhortadh Jorge
Eliécer Gaitán, oir cha robh barrantas eadar-nàiseanta ann, leis gu robh iad
dhen bheachd gur e na Tòraidhean a bha an sàs anns an gnothach fuillteach sin.
‘S e esan an aon tagraiche a bh’ann airson a’ Chinneas ann an 1949, leis gun do
dhiùlt tagraiche nan Libearalach, Darío Echandía Olaya, an iomairt is easan ag
ràdh nach robh teàrrainteach ann airson daoine a’ Phàrtaidh aige air sàilleabh
sreath dhe fhoill-mhortaich a thug àite (mar Ghaitán), a mharbh a bhràthair
fhèin (Vicente Echandía) agus leis gu robh ainneart nan guerrillas ùr,
Libearalaich agus Comannaich, a’ fàs gu luath. Airson a’ chiad uair ann an
eachdraidh na dùthcha, fhuair an Dotair Gómez a bharrachd air millean
bhòtaichean, is le sin thug e an ceannas os làimh 7mh an Lùnasdal 1950.

Thathar a’ beachdachadh gur e an Riaghaltas a bu choireach airson mòran rudan
uabhasach a rinn feachdan dhìomhair nan sìobhaltach fo armaibh. ‘S e Am poileas
Chulavita a bh’ann am Far-ainm aca anns an sgìrean dùthchasail. Chuir iad ruaig
air na Libearalaich Radaigeach agus na Comannaich, ris an canadh "Bandoleros".
Rinn iad droch mhilleadh air oighreachdan agus croitean agus dh’ arbhartaich iad
stòras agus fearainn nan ìobairtich. Thathar a’ beachdachadh gur e na feachdan
dìomhair sin a bha ri cùlaibh iomadh mharbhadh dhe Libearalaich agus dùbhlanaich
a thachair nuair a bha Gómez na cheann-suidhe.

Anns an dàrna làimh, tha feadhainn dhen bheachd gur e Riaghaltas dìreach
eagalach aingidh a bha aig Gómez Laureano air sàilleabh an t-suidheachaidh
dòrainn taobh a’ chogaidh sìobhalta neo-oifigeil anns an dùthaich an dèidh Am
Bogotazo. Anns an làmh eile, saoilidh a’ mhòr-chuid dhe na Tòraidh agus daoine
na h-Eaglaise Chaitligeach gur e fìor churaidh poileataigeach a bh’ann Gómez,
leis gun do bhrosnaich e am foghlam crìosdaidh, chruthaich e Ecopetrol
(Companaidh Nàiseanta a’ Pheatral), chuir e siostam na cìsean air dòigh, agus a
bharrachd air sin dh’fhàs an eaconomaidh aig àm ùpraid sòisealta. Leasaichidh
Gòmez Laureano cùisean sòisealta tro chaitheamh poblach.

Chuir Gómez Laureano Co-Cruinneachadh Bhun-Reachdail air dòigh, airson Stàit
corpaichte, faisisteach a chruthachadh, coltach ri corra dhùthaich na Roinn
Eòrpa mar an Eadailt fo Mhussolini. Nam biodh Gómez Laureano soirbheachail,
bhiodh Coloimbia air a bhith a’ chiad dùthaich ann an Aimearaga a bheireadh a’
mhòr-chuid dhen Riaghaltais gu saoghal an gnìomhachais is le sin deamocrasaidh
raideagach fhaighinn, mar a sgrìobh am Feallsanaiche Gearmailteach Jürgen
Habermas. Bha am pròiseact aige gu math connspaideach, gun teagamh, ach thathar
a’ cumail gun do steidhich sin deagh òrdugh air an dùthaich aig àm uabhasach
ùpraideach.

Ghabh e greim cridhe ann an 1951 agus an uair sin stiùireadh an neach-ainmichte
Roberto Urdaneta Arbeláez an Riaghaltas. A dh’aindeoin gu robh e tinn, bheireadh
Gómez buaidh air an Riaghaltas tro Urdaneta agus chaidh e air ais mu dheireadh
thall.

Bha suidheachadh na dùthcha a’ fàs na bu mhiosa taobh ainneart poileataigeach
agus bha amharas ann gun gabhadh na feachdan armachd grèim air an Riaghaltas (a
thachair 13mh an t-Ògmhios 1953). Gun roghainnean, b’ fheudar dha Laureano Gómez
a theich thall thairis chun na Spàinne na fhògarrach.

Lean Gómez mar cheannard nan Tòraidh, ged a bha e na fhògarrach thall thairis
agus mar sin chuir e ainm gu Còrdadh dhe Benidorm ann an 1956 le ceannard nan
Libearalach Alberto Lleras Camargo an aghaidh Riaghaltas an airm.

An ath-bhliadhna, an dèidh la caída Riaghaltas an Seanailear Rojas Pinilla,
chuir e ainm gu Foillseachadh dhe Sitges le Lleras, a definiría poileataigs na
dùthcha fad 17 bliadhnachan, leis an dà phàrtaidh traidiseanta a’
com-pàirteachadh an Riaghaltais gu ruige 1974 ann an aontachadh leis an canar A’
Bhuidhean Nàiseanta.

Thill Gómez gu Colombia far an robh e os cionn nan Tòraidh gus a bhàsaich e ann
am Bogotá, air 13mh an t-Iuchar 1965. Rinneadh e còmhraidhean leis na Tòraidhean
Òga nuair a bha ùine gu leòr aige. Aig an Oilthigh Saor dhe Bogotá (Spàinntis:
Universidad Libre de Bogotá). ‘S e Alvaro Atencia Carcamo a bha an neach-ionaid
poileatageach aige.



https://gd.wikipedia.org/wiki/Klaas_Hendrikse

‘S e Ministear Pròstanach is ball Eaglais Phròstanach nan Tìrean Ìsle (Am PKN) a
th’ann an Klaas Hendrikse (Groot-Ammers, 1947). Tha e na mhinistear ann am
Middelburg is Zierikzee, anns an sgìre Zeeland. ‘S e 'Am Ministear
Neo-dhiadhaire' am far-ainm a tha air.

Thogadh Hendrikse ann an teaghlach gun chreideamhan ann an Alblasserwaard. ‘S e
lighiche bheathaichean a bh' ann athair. Bha Hendrikse na sgoilear ann an
Gorinchem bho 1961 gu ruige 1966. An uair sin chaidh e dhan Nyenrode Business
Universiteit (1968 – 1970) is mu dheireadh thall san Oilthigh Michigan State
(1971 – 1972). Bho 1972 gu ruige 1983 bha dreuchd aige leis a’ chompanaidh
Xerox. Thug creideamh buaidh air is le sin dh’ionnsachadh Diadhachd san
Rijksuniversiteit ann an Utrecht bho 1977 gu ruige 1983, is na mhinistear an
dèidh làimhe.

Dh’fhàs e ainmeil ann an 2006 tro na meadhanan, nam measg Algemeen Dagblad,
Trouw agus Volkskrant, is e a’ dearbhadh nach robh Dia ann, is gur e dìreach
'tachart' a bh' ann Dia. Le sin, fhuair e am far-ainm am ‘Ministear
Ana-dhiadhaire’ air feadh na dùthcha. Dh’adhbhraich na beachdan aige ùpraid
taobh a-staigh agus taobh a-muigh na PKN. Chaidh sgrùdadh a chur air dòigh aig
ìre sgìreil, ach cho-dhùin an Eaglais ann an Zeeland nach biodh e idir
freagarrach càin a leigeil air. Air an 24 an t-Ògmhios 2009 thuirt Nederlands
Dagblat gu do dhearbh A’ Chlèir ann an Zierikzee nach do rinn Hendrikse coire
idir air bun-chreideamhan na h-Eaglaise. Ann an 2010 dh’fhoillsich seanadh na
PKN aithisg mun chùis Hendrikse, a dh’innis gu robh àite gu leòr am broinn na
h-Eaglaise airson beachdan dhen a h-uile seòrsa is nach dh’fhaodamaid a
mhìneachadh a h-uile càil mun dheidhinn Dia. A dh’aindeoin sin, dhearbh an
aithisg gun do chreideadh am PKN ann an Dia na Trianaid.



https://gd.wikipedia.org/wiki/Katowice

S' e baile mòr ann an ceann a deas na Pòlainn a th’ ann an Katowice (IPA:
katɔ'vʲitsɛ , Gearmailtis: Kattowitz, Latbhais /Seacais: Katovice, Liotuànais:
Katovicai, Laideann: Katovicum). Tha e suidhichte aig 293m os cionn ìre na mara,
ri taobh na h-aibhne Rawa, anns an roinn Śląskie. Ann an 2009 bha 308,724 duine
a' fuireach ann. Tha Katowice 272km air falbh bho Lublin, 67km bho Kraków, 454km
bho Gdańsk agus 260km bho Warsaw, prìomh-bhaile na dùthcha. ‘S e an 10mh baile
as motha na dùthcha a th’ann. A bharrachd air sin, fhuair am baile a chuid
chòirichean ann an 1865 agus chaidh oilthigh a stèidheachadh ann an 1968.

‘S e na Silesianaich a bha nan tàmh an seo o shean. Bha na Piast uabhasach
làidir fad na linntean, gus an tug na Habsburg an àite ann an 1532. Chaidh am
baile beag Katowice air a stèidheachadh anns an 19mh Linn, nuair a bha an roinn
fhathast fo bhuaidh na Prùise. Fhuair e a chuid chòirichean mar bhaile dìreach
ann an 1845. ‘S e baile measgaichte a bh’ann le Gearmailtich, Silesianaich,
Pòlaich agus mòran dhe Iùdhaich nan tàmh an seo. Chaidh e a chur ris A’ Phòlainn
eadar 1918 agus 1921.

Dh’fhàs Katowice gu math beartach air sàilleabh gu robh mèinnean guail anns na
beanntann mu thimcheall a’ bhaile. Chuir an gnothach seo piseach air an
gnìomhachas, dh’fhàs àireamh-sluaigh a’ bhaile is thoisich gnìomhachas an Iarann
cuideachd. Fhuair sin droch bhuaidh air na daoine is an àrainneachd, gu h-àraidh
an dèidh an Dàrna Cogaidh is cha robh a’ chùis a cheartachadh gu ruige 1989, o
chionns gum brosnachadh gnìomhachasan làidir ri linn nan Comannach. ‘S e
Stalinogród a bha air a’ bhaile bho 1953 gu 1956, leis gu robh an Riaghaltas
Comannach uabhasach dlùth airsan is an dùthaich fo bhuadh an Aonadh Sobhiat.



https://gd.wikipedia.org/wiki/Kappa_(Creutair_Miotas-eolasach)

Buinidh an Kappa（河童) do na seann faoin-sgeulachdan Iapanach agus 's e seòrsa
glaistiga th’ ann. Cha mhòr nach eilear ag aithris mu dheidhinn air feadh Iapain
gu lèir, mar sin tha an t-ainm agus a riochd ag atharrachadh a rèir gach sgìre.
Is e Kawatarò (河太郎（かわたろう) ainm eile a ghabhas air.

Tha e a’ còmhnaidh ann an aibhnichean is lochain. ‘S e is ciall dhan fhacal
Kappa "leanabh na h-aibhne", agus tha an Kappa mu mheud leinibh anns a’ chuid as
motha de sgeulachdan. Chan fhaodar an t-uisge a tha glèidhte ann am "bobhla" air
a chinn a thraoghadh idir, oir 's e tobar beatha an Kappa th' ann. Thathar ag
ràdh ma ruitheas an t-uisge seo a-mach gun caochail an Kappa. ‘S e th’ anns “a’
bhobhla” ach seòrsa lag na cheann far am bheil an t-uisge, agus tha sin air a
chuairteachadh ‘s air a chòmhdachadh leis a’ ghruaig sgèiteach aige. Tha a slige
air a dhruim coltach ri slige toirtis. Tha craiceann nan Kappa gorm, uaine no
dearg.

‘S toigh leis an Kappa a bhith ri aimhleas oir, tha iad coltach ri clann nan
dòighean. Tha iad làn de mhagaidean. ‘S tric a bhios iad a’ slaodadh dhaoine
agus bheathaichean sìos a-steach do na h-aibhnichean, agus tha iad dualtach a
bhith a’ feuchainn gleac Sumo air daoine san dol seachad. Bidh daoine air an
dàrna taobh faiceallach mun timcheall orra, ach air an taobh eile, tha dàimh
eatorra cuideachd.

‘S minig a bhathar a’ measadh an Kappa mar Dis Uisge a shàbhaileadh daoine a bha
ann an cunnart bàthaidh.

Tha sgeulachdan ann far a bheil na Kappa ag obair còmhla ri daoine ann an
co-chomann ris a chèile, far a bheil daoine agus Kappa a' cuideachadh càch a
chèile. Mar eisimpleir, tha sgeulachd ann co-cheangailte ri Asakusa ann an
Tokio, far am b' àbhaist drochaid a bhith ann (Kappa-bashi) 河童橋; agus ri
drochaid eile, air a bheil ainm ceudna - Kappa-bashi - faisg air tobar teth
(onsen)温泉　beag ann an Chichibu, Saitama, air am bheil (Mangan no Yu)満願の湯. Anns
an sgeulachd seo, bhiodh teaghlach de Kappa, Clann Togoro (カッパ勝五郎）,a'
cuideachadh muinntir clachain ann a bhith ag imrich dhachaigh a gheamhradh is
samhradh.

Tha buaidh sgeulachdan nan Kappa a' mairsinn ann an cultar an latha an-diugh.
Canar gur e cularan as fheàrr leis an Kappa mar bhiadh, agus thathas a’
tairgsinn a’ ghlasraich sin dhaibh rè fèillean diadhachd-uisge. Thathar a’
cleachdadh an fhacail “kappa” mar ro-leasachan airson biadhan aig am bheil
cularan nam broinn. Mar eisimpleir, kappa-zushi（河童寿司）, a tha na sheòrsa de
mhaki-sushi anns am bheil pìosan de chularan.



https://gd.wikipedia.org/wiki/K%C3%B6lsch

'S e buidheann de dhual-chainntean a tha ann an Kölsch (Beurla: Colognian) a tha
gu math dlùth-chàirdeach do chèile. Tha iad gan bruidhinn gu h-àraidh ann an
Köln (Cologne) agus timcheall air Köln ann an ceann an ear-thuath na Gearmailt.
Cluinnear iad eadar Düsseldorf sa tuath is Bonn san àird a deas agus eadar Düren
san iar is Olpe san ear cuideachd.

Buinidh an Kölsch do mheur nan cànanan Gearmailteach Siarach de theaghlach nan
cànanan Innd-Eòrpach. Tha an cànan fhèin air aon de na dual-chainntean den
bhuidheann Ripuarian ris an canar Rhinelandic dialects sa Bheurla. Gu ìre mhòr
tuigidh luchd nan diofar dhual-chainntean a chèile gun cus strì.

Tha a' bhuidheann nas àirde, Ripuarian Franconian, a' sealltainn gu bheil Kölsch
a' gabhail a-steach cuid fhacail a tha ceangailte le Frangais. 'S e as adhbhar
gun robh Köln fo smachd Napoleon Bonaparte eadar 1794-1815. Chithear
eisimpleirean ann an: malad, Fraingis: malade (a bhith tinn), Panz no Pänz,
Fraingis: panse (clann bheag) agus Parraplü, Fraingis: parapluie (sgàilean
uisge).

Tha faclair is leabhar gràmair ann agus thèid leabhraichean fhoillseachadh ann
an Kölsch.

Tha ceangal làidir eadar cànan agus cultar. Tha taighean-cluiche ann far nach
eil ach Kölsch air bruidhinn air an àrd-ùrlar. M.e.: An Volkstheater
Millowitsch, taigh-cluich ainmichte a-rèir Willy Millowitsch (1909-1999) no an
Hänneschentheater a chaidh a chur air bhonn ann an 1802. Tha bhuidhnean ciùil le
Kölsch gu math fasanta, an dà chuid le ceòl tradaiseanta is ceòl ròc. Tha BAP
aon de na bhuidhnean ròc as aimeile is soirbheachaile anns a' Ghearmailt. Tha
iad a' cluich ann an stoidhle ris an canar Kölsch rock.

Tha buidhean ann leis an t-ainm Akademie för uns Kölsche Sproch (acadamaidh don
chànan Kölsch againn). Chaidh a stèidheachadh ann an 1983 leis an Stadtsparkasse
Köln (Cologne Savings and Loan Association) mar fonndas cultarach a' bhanca. Tha
an acadamaidh a' dèanamh cùrsaichean mu litreachas is cuspairean cànanach agus
cuiridh iad fèisean air bhonn. Tha iad a' cruinneachadh is ag rannsachadh a'
chànain agus gam foillseachadh. Tha leabharlann aca, tha mu 15.000 leabhar ann a
tha ceangailte leis a' chànan. Tha cruinneachadh de mheadhanan eile, bhideo,
clàran is dealbhan aca cuideachd.



https://gd.wikipedia.org/wiki/Juan_Manuel_Santos_Calder%C3%B3n

'S e neach-poileataigs, fear-aithris agus eòlaiche-eaconomaidh à Coloimbia. a
th’ ann Juan Manuel Santos Calderón. Rugadh e air an 10mh latha dhen Lùnasdal
1951 ann am Bogotá. Tha e air a bhith na cheann-suidhe na dùthcha bhon an 7mh
latha dhenLùnasdal 2010. An dèidh a bhith an sàs anns na meadhanan thòisich e
ann an saoghal poilitigeach mar bhall a’ Phàirtidh Libearalach is bha e os cionn
ministrealachd na Malairt Eadar-nàiseanta fo Chésar Gaviria. An uair sin leig e
am Pàrtaidh Libearalach is chaidh e dha na Tòraidh fo Andrés Pastrana Arango is
e na Mhinistear a’ Mhaoineachaidh. Dh’fhàsadh e na bu treasa is na bu treasa am
broinn an Riaghaltais aig Álvaro Uribe, a ghabh thairis a’ chinneas ann an 2002,
Chuir e na Libearalaich ris a chùlaibh gu tur agus bha còmhla ris an fheadhainn
a stèidhich Pàrtaidh an Aonaidh Nàiseanta (Spàinntis: Partido Social de Unidad
Nacional). Chaidh e ainmeachadh mar Mhinistear an Dìona ri linne an Riaghaltais
aig Uribe bhon Iuchar 2006 gu ruige Chèitein 2009. Ghabh Santos thairis ceannas
na dùthcha air an 7mh latha dhen Lùnasdal 2010 airson an teirm bho 2010 gu 2014.

Buinidh e do na Santos, teaghlach a tha air buaidh mhòr a thoirt air eachdraidh
na dùthcha. ‘S e am fear-naidheachd Enrique Santos Montejo, far-ainm "Calibán",
a bh' ann a sheanair agus b’ e bràthair a sheanair, Eduardo Santos, na
cheann-suidhe na dùthcha eadar 1938 agus 1942, is bha e os cionn a’
pàipeir-naidheachd El Tiempo cuideachd. ‘S e co-ogha Francisco Santos Calderón,
seann leas cheann-suidhe Choloimbia, a th’ann co-dhiù. Tha Santos pòsta le María
Clemencia Rodríguez de Santos agus tha triùir daoine-chloinne aca, María
Antonia, Martín agus Esteban.

Thug Juan Manuel Santos ceum ann an Eaconomaidh agus Rianachd ghnothaichean aig
an Oilthigh Kansas, anns na Stàitean Aonaichte. An uair sin fhuair e
maighstireachd ann an Eaconomachd agus Leasachadh Eaconamach aig an LSE ann an
Lunnainn agus maighstireachd eile ann an Rianachd Phoblach aig an Oilthigh
Harvard.

Ann an 2016, mu dheireadh thall, chuir na FARC agus Juan Manuel Santos Calderón
- ceann-suidhe na dùthcha - ainmean gu còrdadh na Sìthe agus bhuannaich Santos
Calderón Duais Nobel airson Sìthe air a shonsa.



https://gd.wikipedia.org/wiki/Jos%C3%A9_Vicente_Concha

B e José Vicente Concha Ferreira (Bogotá, 1867 - An Ròimh, 1929) fear-lagha agus
neach-poileataigs agus eòlaiche-lagha à Coloimbia. ‘S e ball a’ Phàirtidh
Thòraidh a bh’ann, agus bha e na cheann-suidhe na dùthcha eadar 1914 agus 1918.
‘S e mac José Vicente Concha Lobo (fear-poileataigs agus fear-teagaisg tòraidh,
a steidhich an Oilthigh Pío Nono) agus Adolfa Ferreira a bh’ann.

‘S e fear-lagha agus riochdaire dioplòmasach a bh’ann, bha e na Riochdaire anns
a’ Phàrlamaid ann an 1898 airson Bhogotá agus Ministear a’ Chogaidh ann an 1901.
Chaidh e a dh’ainmeachadh tosgair dha na Stàitean Aonaichte ann an 1902. Shabaid
e an aghaidhcòrdadh leis an dùthaich sin, oir bha esan dhen bheachd gur robh e
gnothach ceàrr do Choloimbia agus le sin thill e chun na pàrlamaid aig deireadh
an ann aon bhlaidhna. Sheas e mar thagraiche airson a’ chinneas ann an 1910, ach
chaill e gu tagraiche a ‘ phàirtidh Unión Republicana Carlos E. Restrepo
Restrepo anns a’ Chòmhdhail Nàiseanta. Ach mu dheireadh thall, is le taic bhon
a’ Phàrtaidh Libearalach, le Rafael Uribe Uribe os a chionn, ghabh e an ceannas
os làimhe airson an teirm eadar 1914 agus 1918, a’ cur ruaig air, Nicolás
Esguerra. Chaochail e nuair a bha e na thosgair thall anns an Eadailt.

Bha e na riochdair neo na sheanadair ann an caochladh teirm an Riaghaltas, is
fhuair e deagh chliù airson an dòigh cho fosgarra is cho soilleir a mhìneachadh
e na beachdan air an robh e dèidheil, agus air sgàth gu robh e uabhasach
briathrach is impidheach. ‘S e a chuid òraidean a rinn e anns a’ Chòmhdhail ann
an 1898 agus na tachartasan a dh’adhbharaich crìoch Riaghaltas an t-Seanalair
Rafael Reyes a th’ann an fheadhainn na bu chliùtiche aige.

Thachair cùis gu math anabarrach nuair a bha esan os cionn an Riaghaltais. Ghiod
seirbheiseach chatharra gu foilleil pàipearan air an robh "bannan
Coloimbianach", airson am fiach mòr dhe 130 000 peso ann an òr, air an tugadh
a-mach à Oifis a’ Chreidis Phoblach (Spàinntis: Oficina de Crédito Público) a
bha fo stiùireadh Cordovez. Nuair an do deach an eucoir sin fhoillseachadh, b’
fheudar dha sealbhadairean nan bann, gan toirt air ais chun na poileis, is le
sin chaill iad uile an cuid airgead an seilbh. Ceannaich iad na bonos gun
fhiosta gur e cùis foille a bh’ann

Bha e uabhasach cliùiteach airson a chuid oraidean a rinn anns a’ phàrlamaid.
Shabaideadh e an aghaidh an t-Seanalair Rafael Reyes, is thuirt e gur e "Còig
bliadhna gràineil" (1904 - 1909) a bh’ann ann teirm aigesan. Dh’fhàs na
briathran sin gu math ainmeil ann an litreachas poiliteagach na dùtrhcha. Seo
deagh eisimpleir an dòigh labhairt a bh’aige, bo oraid a rinn e anns a’
Chòmhdhaill ann an 1909, dìreach an dèidh do Reyes an Riaghaltas a leigeil is an
dùthaich fhàgail gu saor-thoileach:

"Ach a’ Labhraiche a’ Chòmhdhail, chan e an Seanalair Reyes an aon duine a tha
cionntach: ‘S dòcha gum bu chòir dhomh a ràdh nach e an eucorach nas cudromaiche
a th’ann an Seanalair Reyes co-dhiù. Airson na cleachdaidhean aig gach uile fear
anns a’ bheatha phoblach a thuigsinn, feumaidh sinn an saoghal far a bheil a ‘
fuireach is an èadhar a tha mu a thimcheall a thuigsinn. Agus, air adhbharan
spìocach neo-onorach, ‘s e faireachadh dhe brosgal cealgach a tha mu thimceall
an t-Seanalair Reyes, mar sgòth làn bhreugan is cealgaireachd, is dhùin a h-uile
càil a chuid shùil le mòran làimhe, is chuir iad sgàil mòr air na sùilean aige.
Is mar sin, dall, bodhar, air mhisg leis na luaidhean meallach, rinn e ceum air
cheum dhan ghlòm is thuit esan chun an t-sluic gun ìochdar, is an uair sin
dh’fhalbh na gillean-cheann-doill a thilg gu domhainn e is iad a’ gabhail air gu
bheil iad air an oillteachadh, agus iad a’ deànamh ùpraid is a’ toirt tàimailt
air an duine a bha mar iodhol dhuibh dìreach an-dè. Seo, a’ labhraiche,
cleachdaidhean nan strìopaich is nan brosgalair, beus nan cluainire bho’n
bhon-dhè, is tha ainm air a shon ann an Spàinntis nach chanainnsa a-rithist an
seo".

Chaidh e a dh’ainmeachadh na thosgair gus na Stàitean Aonaichte leis an
Riaghaltas aig Marroquín, far an robh e na air a bhith na mhinistear a’ chogaidh
ro làimhe dìreach mus do chaill Coloimbia Panamá, is an dùthaich a’ dortadh na
fala leis gu robh Cogadh na Mìle Làithean ann. Thug e an cead oifigeil aige dhan
na h-ùghdarrasan air an 8mh latha dhen Chèitean 1902 an àite Charlos Mhartínez
Shilva, a chuir Marroquín air falbh is e na chabhaig.

Nuair a bha e ann an Washington D.C. b’ fheudar dhàsan chur an aghaidh gu
fosgailte an t--iarrtas a chuir Marroquín chun an Riaghaltais an siud airson
feachdan na Stàitean Aonaichte a thoirt gu Panama (a-rèir a’ Chòrdaidh
Mallarino-Bidlack, dhe 1846), nuair a bha na feachdan Libearalach, nàmhaidean
Riaghaltas nan tòraidh, a’ cur ruaig air feachdan an Riaghaltais. A dh’aindeoin
sin, chaidh saighdearan na Stàitean Aonaichte gu tìr ann an Coloimbia mu
dheireadh thall.

Chaidh e a thaghadh mar cheann-suidhe airson teirm dhe ceithir bliadhna a
thoisich ann an 1914. Aig an toiseach-toisichidh bha e fo fhaileas an
ceann-suidhe mu dheireadh, Carlos Eugenio Restrepo, a bha cho còrdte nuair a
leig e a dreuchd. Tha e gu math inntinneach gun do dh’ainmiche e, nuair a chuir
e an caibineit aige air dòigh,an t-àrd shagart Carlos Cortés Lee mar mhinistear
an Fhoghlaim Phoblaich, dìreach mar a rinn Miguel Antonio Caro Tovar ann an
1894, a dh’ainmich an t-àrd-shagart Rafael María Carrasquilla]] dhan aon
dhreuchd. Rinn e sin air sgàth gu robh uaidh mhòr aige air an fheallsanachd
chaitligeach a theagasag chun an t-sluaigh.

Fhuair e taic mòr anns a’ Phàrlamaid nuair a cho-dhùin e co-dheasachd na dùthcha
a chumail aig àm a’ Chogaidh Mhòir, a thoisich o chionn ghoirid anns an Roinn
Eòrpa. Rinn an cogadh sin thall thairis crom mòr air an dùthaich, is dh’fhàs
suidheachach fiosgail na dùthcha uabhasach iom-fhillte. B’ fheudar dhan
Chomhdhail rudan anabarrach a dheànamh, mar an lagh àireamh 25 air a’ chiad
latha dhen Shultain 1914. Bha geàrraidhean làidir taobh cosgais gun fheum anns
an Riaghaltas aig cridhe a’ chuilbheart aige, is chuir e dail air feadhainn eile
is air na h-iasdan nàiseanta, is esan gan cumail fo smachd.

Nuair a bha e os cionn an Riaghaltais chaidh ceannard nam Libearalach Rafael
Uribe Uribe a mharbhadh, air an 15mh latha dhen Dàmhair 1914. Thug esan taic
dhàsan mar thagraiche a’ chinneas corra bhliadhna ro làimhe.

A bharrachd air sin, steidhich e cìsean air caochladh chleachdaidhean agus air
iomadh seòrsa dhe bhàthair, is e a’ gabhail cuimse air piseach a chur air comas
eaconomachd an Riaghaltais, ri dhèiligeadh leis an t-suidheachadh dòrainn sin.
Cho-dhùin e dreuchdan poblach a chur às neo a rach an aon, lughdaich e
tabhartas-airgid na h-obrach poblach is thug e na feachdan armachd a-nuas
cuideachd. Bhuail sin air obair carthannas agus air an fhoghlam. ‘S e rud a
chuir maille air ath-bheothachadh luath anns an eaconomaidh a bh’ann an cogadh
mòr, o chionns gun do rinn sin crom mòr air leasachadh na malairt, a bha gu math
crochte air na dùthchannan eile, gu seach àraidh anns na dùthchannan beartach.
Chuir e stad air an creideas eadar-nàiseanta. Fhuair luchd-mhalairt na dùthcha
draghan mòra gus na dleastanasan marsanta a rinn iad ron a’ chogadh a thoirt gu
buil. A bharrachd air sin, bha an gnothach gu math doirbh air sàilleabh piseach
ann am prìsean a’ chòmhdhail agus a’ bhàthair is draghan an t-suidheachaidh anns
a’ chumanntas. Chleachd an Riaghaltas bileagan fianais an Ionmhais mar dòigh
rèiteachaidh le iasdaichean na nàisein, far am b’urrainn dha, airson an
eaconomaidh a chumail ann an deagh stàit.

Mu dheireadh thall, b’ fheudar dhàsan a chur an aghaidh toradh samhradh ro theth
agus plàigh dhe locastan a rinn droch mhilleadh. Rinn Concha rud a bha làn
ghràdh-dùthcha: dhiùlt e iasdan bho thall thairis fhaighinn, oir bha e dhen
bheachd gum biodh an ceum sin na bu fheàrr taobh uachdaranachd na dùthcha a
chumail beò aig àm cho doirinn air feadh na cruinne. A dh’aindeoin sin, chuir e
adhartas gu corra obrach phoblach a thoisich fo Riaghaltasan ro làimhe, mar
loighnichean an treàna, Toglach an Riaghaltais Nàiseanta, an dealain-spèid chun
na Caquetá agus a cheangail Bogotá gu Arauca. Taobh na crìochan, chuir e ainm
gus a’ Chòrdadh Suárez-Muñoz Vernaza, ann an t-Iuchar 1916, a steidhich crìochan
na dùthcha le Eacuador.

Thachair ùpraid is aimhreit eadar na Tùsanaich, na Croitearan bochda agus na
h-Uachdarain ann an corra àite, gu seach àraidh ann an Cauca agus ann an Huila,
mòran dhuibh fo stiùireadh Manuel Quintín Lame.



https://gd.wikipedia.org/wiki/Jos%C3%A9_Ignacio_de_M%C3%A1rquez_Barreto

B’ e José Ignacio de Márquez Barreto fear-lagha agus neach-poileataigs à
Coloimbia. Rugadh e an an Ramiriquí, Boyacá 9 an t-Sultain 1793, agus dh’eug e
21 am Màrt 1880 ann am Bogotá. Bha e na Cheann-suidhe Choloimbia eadar 1837 agus
1841.

A dh’aindeoin gur ann teaghlach uabhasach bochd a bha e, b’ urrainn dha a chuid
fhoghlaim fhaighinn aig a’ Cholaiste San Bartolomé, leis cho math ‘s a bha na
toraidhean acadaimeagach aige; Thug e Ceum agus an uair sin Dotaireachd ann am
Lagh Sìobhalta an siud. Dh’obair e ann an roinn a’ mhaoineachaidh aig an
Àrd-chùirt (is e ainmichte le Simón Bolívar, 1819-1821) chaidh e a thaghadh mar
riochdaire an àite fear eile aig Co-labhairt ann an Cúcuta, a thug àite ann an
1821; B’ fheudar dhàsan pàirt a ghabhail anns na deasbadan air sàilleabh gu robh
fheadhainn dhe na riochdairean air dhìth, is fiù ’s bha e na chathraiche a’
Mhòr-dhàil. Bha e na Riaghailtear air an Roinne Bhoyacá eadar 1825 agus 1826.
Fiù ’s nuair a deach e ainmeachadh reachdadair Oilthigh Boyacá ann an 1828, cha
do dh’obair e ach beagan mhìos, air sgàth gu do deach e a thaghadh na bhall
airson Roinne Tunja dhan Cho-chruinneachadh ann an Ocaña, far an robh e na
chathraiche cuideachd. Rè linn na Coloimbia Mòire, dh’fhàs e cliùiteach airson
na beachdan sìobhalta aige agus leis cho measail ‘s a bha e air a’ Bhun-reachd
cruthaichte aig Mòr-dhàil Chúcuta. Dh’obair e mar Riaghladair air Cundinamarca
fad beagan mhìos ann an 1830, gus an do dh’ainmich an ceann-suidhe eadarach
Domingo Caycedo Santamaría e na Mhinistear a’ Maoineachaidh, agus dh’fhàs e
ainmeil leis an dòigh cruaidh leis a shàbhalaich e maoineachadh na dùthcha.

Nuair a Bhris Coloimbia Mòr às a chèile, Bha Márquez an sàs ann an
Co-chruinneachadh Stèidheachadh na Poblachd Ghranada Ùr ann an 1831, far an robh
e os cionn a’ bhuidhne ion-mheadhanach. Thagh am Mòr-dhàil Francisco de Paula
Santander mar cheann-suidhe na poblachd agus Márquez mar leas ceann-suidhe 9mh
am Màrt 1832; agus fhuair e an ceannas (bho 10mh am Màrt gu ruige 7mh an Dàmhair
1832) leis gu robh Santander air dhìth. An dèidh do Shantander a thilleadh (ga
thaghadh ann an 1833, còmhla ri Joaquín Mosquera) dh’obair e leis na dùbhlanaich
agus chuir e air bhog buidheann nam libearalach ministearalach (freumh a’
Phàrtaidh Tòraidh). Sheas e aig taghadh a’ chinneas ann an 1837, far an tug e
air an t-Seanailear José María Obando agus Vicente Azuero (riochdairean a’
bhuidhne libearalach adhartach). Bha an Riaghaltas aige ainmeil airson
brosnachadh an t-sìobhaltais, dìon an eaconomaidh, tearmannachd nan Tòraidh agus
brosnachadh an fhoghlaim. Bha e an sàs ann an Cogadh nan Àrdanach, eadar 1840
agus 1841.

Bha e na ollamh aig an oilthigh agus na Bhritheamh aig an Àrd-Cùirt an dèidh a'
chinnas a leigeil ann an 1841.



https://gd.wikipedia.org/wiki/Iomain

Tha camanachd no iomain, air a bhith ga cluich o chionn da mhìle bliadhna leis
na Gàidheil. Thug a' chiad Ghàidheil an geam leatha a Èirinn nuair a ràinig iad
Dal Riata ann an linn Chaluim Chille. Tha iomain ga chleachdadh mar gnìomhair
cuideachd gu bitheanta anns a' Ghàidhlig. An àite a bhith ag ràdh "Tha mi a'
cluich camanachd" no "tha mi a' cluich iomain", bithear ag ràdh "Tha mi ag
iomain".

Aig aon àm, bha daoine ga cluich air feadh na dùthcha, m.e. Bearaig a Tuath,
Gallaibh is Glaschu, ach latha an-diugh, tha e làidir ann an Srath Spè, an
t-Eilean Sgitheanach, agus an Gearastan agus àiteachan eile air feadh na
Gàidhealtachd le grunn sgiobaidhean. Anns na bailtean mòra, thòisich oileanaich
is maoir-shìthe Ghàidhealach clubaichean cuideachd.

B' àbhaist dha iomain a bhith air a cluich tron gheamhradh , leis a' bhliadhna
a' tòiseachadh anns an Lùnasdal is a' dol gu Cèitean (Mar ball-coise). Gu
mì-fhortanach, chan eil an t-sìde air a' Ghàidhealtachd uamhasach coibhneil aig
an am seo, 's mar sin uaireannan shìneadh a' bhliadhna gu Iuchar, uaireannan a'
crìochnachadh cha mhòr cola deug mus do thoisich an ath bhliadhna. Ann an 2003,
cho-dhùin na clubaichean airson sgeama gearr-ùine de dh'iomain san t-samhradh a
chur air bhog. Bha seo air leth soirbheachail le barrachd gheamannan gan cluich
air an dearbh latha (Ged bha trioblaidean le cus geamaichean riochdachaidh gun
fheum ag adhbhrachadh cus cinn-sheachdain ban). Anns an t-Samhain 2005, le mòran
moladh bho Chomunn na Camanachd, chaidh iomain samraidh a' dearbhadh gu tur le
taghadh cha mhòr aon-ghuthach. ged bha sgiobaidhean mòra mar Baile Ùr an
t-Slèibh, Ceann a' Ghiuthsaich, agus Kyles Athletic a' cur na h-aghaidh gus a'
mhionaid mu dheireadh.

’S e geama simplidh th’ ann an iomain. Ann an geama nam fear tha dà
chluicheadair deug anns gach sgioba agus feumaidh iad am ball a chur eadar dà
phost airson tadhal fhaighinn. Tha iad a' cleachdadh caman a tha dèante de
dh’fhiodh agus ball a tha dèante de leathar.

'S e Comunn na Camanachd a th' anns a' bhuidheann stiùiridh aig camanachd agus
tha dleastanas aca urra ri riaghailtean a' gheama. Tha bòrd-stiùiridh aca.

Ged thug na Gàidheil camain leotha air feadh an t-saoghail nuair a dh'imrich iad
a Alba às dèidh Cùil Lodair agus nam Fuadaichean is gun deach iomadach
gheamannan a chluich ann an àiteachan cho sgapte ri Patagonia gu Astràilia,
chaidh an cleachdadh seo a bith as deidh greis. (Chaidh rannsachadh
mìorbhaileach a dhèanamh air seo le Ùisdean D. MacIllFhinnein mar phàirt den
tràchdas acadaimigeach aige). A dh'aindeoin seo, chaidh an geama
ath-bheothachadh ann an Aimearaga a Tuath anmoch sna 1990an le Camanachd
California a Tuath, a chaidh a thòiseachadh le daoine aig an robh uidh anns a'
gheama agus ann an cultar na h-Alba.) a-nis, tha barrachd sgiobaidhean air
èirigh air taobh an iar Ameireaga agus ann an Texas. Thàinig California a Tuath
gu Alba anns an t-Samhradh 2005.



https://gd.wikipedia.org/wiki/Iain_Mac_a%27_Ghobhainn

'S e tidsear agus sgrìobhadair a bha ann an Iain Mac a' Ghobhainn (1 am
Faoilleach 1928 – 15 an Dàmhair 1998), a bha cuideachd a' cleachdadh an t-ainm
Beurla Iain Crichton Smith. Sgrìobh e bàrdachd, nobhailean, sgeulachdan ghoirid
is dealbhan-chluich sa Ghàidhlig agus sa Bheurla.

Rugadh e ann an Glaschu ann an 1928, ach bha a phàrantan à Leòdhas agus ghluais
an teaghlach dhan Leòdhas nuair a bha e fhathast òg, ann an 1930. Thogadh e ann
am Pabail, an aon bhaile far a thogadh Ruaraidh MacThòmais agus Anna Frater. B'
e Gàidhlig am prìomh chànan aige. Bhàsaich athair leis a' chaitheamh. Chaidh e
dhan Sgoil Phabail, Sgoil MhicNeacail ann an Steòrnabhagh is rinn e ceum anns an
Oilthigh Obar Dheathain ann am Beurla. Cheumnaich e ann an 1949. Rinn e
seirbheis nàiseanta agus às dèidh na seirbheis, bha e ag obair mar thidsear ann
an Bruaich Chluaidh agus, airson bhliadhnaichean, anns an Oban. Dh'fhàg e
Àrd-Sgoil an Òbain ann an 1977, oir bha e ag iarraidh a bhith a' sgrìobhadh
làn-thìde. Nuair a phòs e Donalda Gillies Logan, ghluais iad gu Taigh an Uillt.
Ann an 1980, fhuair e OBE. Gu mì-fhortanach, thàinig aillse air agus chaochail
Iain Mac a' Ghobhainn ann an 1998, nuair a bha e 70 bliadhna a dh'aois.

Bha ùidh aig Mac a' Ghobhainn ann am Fuadach nan Gàidheal: tha an nobhail Beurla
aige, Consider the Lillies, an dealbh-cluich Gàidhlig, A' Chùirt, is an dàn
Gàidhlig a' làimhseachadh a' chuspair seo.



https://gd.wikipedia.org/wiki/Hiort

Tha na h-eileanan ris an canar Hiort, a’ chuid as iomallaiche a dh'Alba, 41 mìle
(68 cilemeatair) an iar air Beinn na Faoghla ann an Innse Gall na h-Alba. Tha na
h-eileanan seo, len cuid bhearraidhean is stacan, air àite sìolachaidh cho
cudromach ’s a tha air ceann an iar thuath na Roinn Eòrpa airson eòin-mhara.
Nuair a dh’fhàg na daoine ann an 1930, thàinig eachdraidh iongantach air tighinn
beò gu crìch.

Dh'fhàg an còigeamh Iarla Bhòid Hiort aig Urras Nàiseanta na h-Alba mar dhìleab
ann an 1957. Chaidh a chomharrachadh san aon bhliadhna mar Thèarmann Nàdair
Nàiseanta le Glèidhteachas Nàdair (Dualchas Nàdair na h-Alba a-nis). Dìreach mus
do chaochail e, dh’aontaich Iarla Bhòid pìos beag fearainn a thoirt air mhàl do
Mhinistreachd an Dìon mar stèisean-lorgaidh ràdair airson raon nan urchraichean
ann am Beinn na Faoghla ann an Innse Gall.(Chaidh an aonta màil ùrachadh ann an
1976 airson 25 bliadhna eile.)

An-diugh, tha na trì buidhnean seo, Urras Nàiseanta na h-Alba, Dualchas Nàdair
na h-Alba agus Ministreachd an Dìon, ag obair ann an co-bhanntachd gus prògram
glèidhteachais agus rannsachaidh a leudachadh air na h-eileanan airson a bhith
cinnteach gun tèid Làrach Dhualchas na Cruinne a chumail gu math agus a dhìon.

An dèidh don RAF an t-eilean a' gabhail os làimh ann an 1957, bha Seumas A.
MacAoidh na oifigeach-fhoghluim airson a rèiseamaid. Bha e thall air Hiort agus
chunnaic e cia mar a bha beatha nam balach a bha an urra ris nan rocaidean an
sin. Sgrìobh e alt toil-inntinneach leis an tiotal Hiort an Diugh a chaidh
fhoillseachadh ann an GAIRM Leabhar VIII, 1959-60. Rinn e luaidh air alt eile le
Tim Weir mu Hiort, a thàinig a-mach ann an Gairm an Earraich,1958.

Tha planaichean ann ionad fiosrachaidh mu dheidhinn Hiort a thogail ann am
Mangurstadh ann an Ùig Leòdhais.

Sgrìobh Màrtainn MacGilleMhàrtainn mun chuairt a rinn e do Hiort ann an 1697
anns an leabhar A Late Voyage to St Kilda. Chaidh an leabhar fhoillseachadh ann
an 1698.



https://gd.wikipedia.org/wiki/Gwynedd

'S e aon de na 22 ùghdarrasan ionadail aonadach anns a' Chuimrigh a th' ann an
Gwynedd [ˈɡwɨnɛð]. Tha e suidhichte san iar na dùthcha agus tha e cho mòr ri
2.535km² agus ann an 2012 bha 122.142 duine a' fuireach ann. 'S e Gwynedd an
dàrna roinn as motha anns a' Chuimrigh, ach chan eil mòran daoine a' fuireach
ann. Tha Cuimris aig mòran dhiubh. Tha oilthigh Prifysgol Bangor (Bangor
University) ann am Bangor.

Tha an leth-eilean Llŷn ainmeil air sgàth 's na Tèarmannan Nàdair Nàiseanta aca.
Mu 1.9 mìle (3.1 km) san iar-dheas Llŷn tha an t-eilean Ynys Enlli ann, an
ceathramh eilean as motha anns a' Chuimrigh. S e àite cudromach a thaobh
creideamh a th' ann agus tha Ynys Enlli ainmeil airson fiadh-bheathaichean
cuideachd. Chaidh am Pàirce Nàiseanta Snowdonia a chur air bhonn ann an 1951.

Gu eachdraidheil tha e stèidhichte air an seann Rìoghachd Gwynedd (Laideann:
Venedotia no Norwallia; Cuimris mheadhanach: Guynet) a bh' ann bhon 5mh linn
a-mach gu 1216. Mar sin thèid an t-ainm Gwynedd a chleachdadh cuideachd gu
eachdraidheil is cultarach airson roinn nas farsainge, roinn a ghabhas Ynys Môn
cuideachd, ann an ceann a thuath na Cuimrigh .



https://gd.wikipedia.org/wiki/Gruag_bh%C3%A0n

'S e dath na gruaige a tha bàn (àitheanta cuideachd cho fionn). Tha gruag
bhàn/gruag fhionn air lorgadh ann an roinn sinich sònraichte, comharraichte le
inbhean ìseal an datha dorcha eu-mealainin agus inbhean nas àirde an datha bàn
phæomelainin, am bitheantas le gruag ruadh. Bhon ghruag as duirche ris a' ghruag
as bàine, sgaoilidh na dathan air leth na gruaige bàine timcheall 2% an
t-sluaigh an t-saoghail.

Earbaidh an buil an datha resultant air cuir air leth, ach bidh dath-eigin de
buidhe, a' dol bho glè bhàn air chruthachadh le sgaoileadh gann an datha, ris na
dathan bàn-ruadh "sùbh-làir" de bàn no dathan òr-dhonn, an dath mu dheireadh le
barrachd eu-mealainin. Tha a' ghruag as caoile aig daoine bàna, fad tha a'
ghruag as sturraile aig daoine ruadha. Tha gruag bhàn air lorgadh ann an daoine
daonna agus seòrsaichean sònraichte de còin agus cait, am measg nan seòrsaichean
sineach.

Tha ceist le seasmhachd bho chian air a bhith "Carson a thàinig na h-Eòrpaich mu
Thuath gu crìch a chruthachadh gruag bhàn (agus caochladh leathann na dath nan
sùilean) cho nuadh gu co-shamhladh 's gu luath 'san ùine an tighinn gu crìch na
daonnachd?" Nan robh na h-atharrachaidhean air a thachairt leis na seòlaidhean
an tighinn gu crìch, bhiodh iad timcheall 850,000 bliadhna air a ghabhail. Ach,
imeachd bhon Afraga, ràinig daoine daonna ùra an Roinn-Eòrpa a-mhàin bliadhna
35,000-40,000 bliadhna o chionn .

Tha gruag dhorcha, craiceann dorcha, agus sùilean dorcha nan ola-grèine an
nàdair. Rinn freagarrach ri an àrainneachd a' mhuinntir gun do dh'fhàs anns na
h-àiteachan nas teotha, nas grianaiche na cruinne le dorchachadh an dath an
taobh a-muigh. Tha bàn-dhearg na deàrnan agus an taobh a-staigh nam beul nan
Afraganaich dhubha do bhrìgh beanaidh an t-soillse ris na h-àiteachan sin gu
h-ainneamh. Fulaingidh gruag bhàn, sùilean gorma, agus craiceann geal dochann na
grèine gun an dìon seo. Tha craiceann geal aig apaichean agus beathaichean fodha
am bian do bhrìgh caisgidh am bian an t-soillse dhochainneach, mar sin cha bhi
aig a' chraiceann ri dèanamh. Fàsaidh fiamhan bàna, a' gabhail a-staigh gruag
bhàn, anns na h-àiteachan far a chan eil mòran shoillse ann, mar air an
Roinn-Eòrpa a Tuath agus air Lochlainn, far a tha an speur neulach fad a' chuid
as motha an ama. An-siud, chan eil dìon às a' ghrian a dhìth air. Tha
seòrsaichean geala nan èisg na h-uaimhe agus nam biastagan na h-uaimhe ann an
saoghal gur dorcha gu h-iomlan, agus mar sin, chan eil an dìon an datha dhuirche
a dhìth orra. Tha slògh Arctach, mar na h-easgamo, ciar 'nam comharradh fad nam
mìlean bliadhna do bhrìgh an lùbadh na grèine air an deigh, cruthachadh
deàrrsadh gun dorchaich an craiceann nan easgamo, agus deàrrsadh air an uisge
gun cruthaich gu tric doille 'sna h-iasgairean.

Dh'fhoillich Peter Frost, neach-corpeòlais na Canada, fodh sgiath-dìon na
Oilthigh Anndra, rannsachadh sa' Mhàirt 2006 bhon iris Evolution and Human
Behavior gu bheil ag ràdh gun tàinig gruag bhàn gu bith glè luath aig an
deireadh na Linne na h-Eighe leis an dòigh na taghaidh gnèithich. A-rèir ris an
rannsachadh, dh'fhàs gruag bhàn agus sùilean gorma mnathan na Roinn-Eòrpa mu
Thuath aig an deireadh na Linne na h-Eighe gan dèanamh comharraichte am measg am
còmhstrithich aig àm de còmhstri garg ri fireannaich ainneimhe. Tha an
rannsachadh a' tagairt gun do bhunaich gruag bhàn san àite na Roinn-Eòrpa do
bhrìgh de gainne am bìth 10,000-11,000 bliadhna o chionn. Cha mhòr gun do
thàinig bho treudan iom-shiubhlach nam mammotan, fèidh mòra an t-sneachda,
damhan mòra molach, agus eich am beathachadh a-mhàin san Roinn-Eòrpa mu Thuath
agus dh'iarr gam lorgadh sgrìoban na seilge fada, spàirneile gun do mharbh mòran
fhireannaich, treòrachadh ri ruith àrd nam mnathan maireann ri fir. Bha nas
tarraingiche mnathan bàna ri am cèilean agus mar sin bh' ann brùthadh
mean-fhàsach gun do h-àrdaich an àireamh nan daoine bàna.

A-rèir ris na sgrìobhaidhean an leabhair The History and Geography of Human
Genes (An Eachdraidh agus an Eòlas-Cruinne nam Ginntinneachd-Dhaonna) (1994),
dh'fhàs gruag bhàn buadhaichte air an Roinn-Eòrpa mu dheidhinn 3000 BC, 'san
raon a tha àitheanta ri Liotuainia an-dràsda, am measg nan tìrichean
Tùs-Ind-Eòrpach air ruighinn gu nuadh (tha Liotuainia fhathast 'na dùthaich leis
an àireamh as àirde sa' cheud nan daoine bàna); tha e air smaoineachadh gun do
sgaoil an stil gu luath tro taghadh gnèitheach a-steach do Lochlann nuair a bha
an raon sin suidhichte oir smaoinich fir gun robh tarraingeach mnathan bàna.

Tha coltach gruag bhàn ris na daoine na Roinn-Eòrpa mu Thuath, gu sònraichte le
Lochlann; tha gruag glè bhàn air uairibh air chantainn ri "bàn na Lochlainn".
Ach tha doilleirichte na meudan fìora is an ìre na gruaige bhàn nàdarra air a
bhith leis an àireamh nan daoine gum gealaich am gruag. Tha an àireamh as àirde
sa' cheud nam fireannach agus boireannach gum cleachd stuth-duileolachd a
atharrachadh an dath nàdarra am gruag ri 'Bàn na Lochlainn' aig an t-Suain, an
dùthaich as motha is as sluaghaiche nan dùthchannan na Lochlainn. Tha air
lorgadh troimh na Roinn-Eòrpa gruag bhàn (ged ann an roinnean nas lugha) agus 's
i fiù is làthaireil san Ear Mheadhanach agus Aisia mu Thuath, ged 's i
fìor-ainneamh an-siud, ach am measg nam Paistun na h-Afghanistan agus Pakistan.
'S urrainn do gruag buidhe-dhonn a bhith aig Astràilianaich Dhùthchasach, gu
sònraichte air na h-àiteachan Ear-mheadhanach a' mhòr-thìr. [1] Mar as trice,
tha comannaichte gu ginteil le dath nas finne nan sùilean (gorm, uaine, agus
bàn-dhonn) agus dath fionn (air uairibh breac-bhallach) an craicinn gruag bhàn
anns na h-Eòrpaich.

'S e cuideachd gnàthach air gruag a fhàs dorcha tro leanabachd. Tha leanaban
Caucasach mar as trice air a bhreith leis an sop as lugha na gruaige bàine, agus
an uair sin fad an leanabachd thèid iad a dh'fhàs gruag an datha gu bheil iad
ro-rùnaichte gu ginteil a dh'fhàs. Gealaichidh soillse làidir gruag de dath sam
bith cuideachd, ri ìrean caochladh.

Tha beachdail ri ìre-eigin an dealachadh eadar gruag bhàn agus dhonn.[2] Ghabh
an sònrachadh de Carleton Coon de 'bàineachd' a-staigh "gruag le raon ann an
dath bho buidhe-dhonn ri bàn-liath no òrail". Rinn meas air gruag bhàn ann an
sluaghan Eòrpach Dùthchasach [3] a rannsachadh nan rannsachaidhean corp-meadrach
anns na roinn leantail (mur eil air ràdh, gabhaidh a-staigh 'buidhe-dhonn' ri
dath na gruaige bàine na h-àireamhan seo -- tha daonnan cuid nas lugha daoine
bàna fìora):

Smaoinich daoine dorcha gu h-eachdraidh gun robh ùidheil gruag bhàn, agus
dh'iarr iad gu tric ga h-atharrais. B' e àbhaisteach do na mnathan dorcha (agus
leis na strìopaichean as àirde na h-inbhe) na Ròimhe a cheannach gruaig-brèige
dèanta as a' ghruag bhàin, ruaidh, agus dhorcha nam cinnidhean Gearmailteach is
Ceilteach agus Grèigich a choinnich an saoidheachd bho àm gu àm. Ann an Dualchas
an Iar, tha cumanta an gealachadh na gruaige, gu sònraichte am measg nam
mnathan.

Tha a' ciallachadh roinn an rannsachaidh gun dùisg gruag bhàn, a bhith coltach
de$pàisdean òga, faireachdainnean na spèise agus an dìona ann an luchd eile nach
eu-coltach mar pàrant. Faodaidh an ceangail seo an ceann-fàth an dlùth-chlòdh
cumanta an Iar de luchd bàna (is gu sònraichte, mnathan bàna) cho neo-thuigseach
a bhith (mar an caractar ùr-sgeulach Chrissy Snow, bean bhàn ghòrach
dlùth-chlòdhach). Bha Marilyn Monroe (a rugadh bàn ged chiar a ghruag) agus Jean
Harlow (a bha bàn-ghlas gu nàdarra) dà ìomhaigh miann ainmeile nan Stàidean
Aonaichte na linne 20mh a chuidich a dhèanamh an dealbh seo coiteanta,
aithnichte ris "an Toirm-shlige Bhàn" agus "the An Toirm-shlige Bhàn Tùsail", fa
leth. Riochdaich araon dhiubh gu tric na mnathan bàna gòrach "prìomh-shamhlach"
'nam filmean, fhathast b' àitheanta iad gu dìomhair cho mnathan tuigseach. Tha
Jean Harlow gu tric air chreidsinn cho a' chiad duine gun rinn e iomchaidh ann
an dualchas an Iar air mnathan cumanta a ghealachadh gu breugach am gruag gun a
bhith air beachdachadh cho strìopaichean.

San linn moch 20mh, bha air uairibh gruag bhàn comannaichte le Sìol Maighstir
Airianach, air chur air adhart le Luchd-Lochlannachd mar Madison Grant agus
Alfred Rosenberg, ged bha (agus tha fhathast) nas cumanta am measg nan
Airianaich gruag dhonn no dhubh na gruag bhàn.



https://gd.wikipedia.org/wiki/Greifswald

‘S e baile meadhanach air an àirde an ear-thuath na Gearmailte a th’ ann an
Greifswald (IPA: ɡʁaɪfsvalt, Plattdüütsch: Griepswoold). 'S ann à Greif
(grìbhean) agus wald (coille) a tha an t-ainm. Tha e suidhichte aig 7m os cionn
ìre na mara ri taobh na h-aibhne Ryck, faisg air na h-eileanan Usedom agus Rügen
agus ri beulaibh na Baltach, anns an stàit Mecklenburg-Vorpommern, 110km air
falbh bho Rostock, 225km bho Bherlin agus 264km bho Hamburg. ‘S ann leis an
sgìre Landkreis Vorpommern-Greifswald a tha am baile agus, le 56,445 duine a'
fuireach ann, ‘s e an còigeamh baile as motha na roinne a th'ann.

Chaidh am baile a chlàradh airson a' chiad turas ann an 1199 nuair a stèidhich
manaich às An Danmhairg manachainn agus chaidh oilthigh a thogail ann an 1456,
an dàrna fear as aosda ann an ceann a tuath na Roinn Eòrpa. Bhuineadh am baile
dhan lìoga mhalairt Hansa fad na meadhan aoisean. Eadar 1631 agus 1815, bha am
baile, agus Pomerania air fad, fo bhuaidh na Suaine.An uair sin, chaidh Roinn
Phruisianach Phomerania a stèidheachadh, le Greifswald na broinne gu ruige 1945.



https://gd.wikipedia.org/wiki/Gallaibh

Is e an sgìre as fhada dhan tuath air tìr mhòr de Gàidhealtachd na h-Alba a tha
ann an Gallaibh (Beurla: Caithness). Tha i suidhichte air ceann an ear de
ear-thuath na h-Alba, le Linne a' Phentland dhan tuath. Chan eil crìoch aige le
sgìre eile ach A' Chataibh a' mhàin.

Tha dualchas Gàidhealach aig Gallaibh a dh'aindeoin a h-ainm, ach tha an
dualchas sin air crìonadh gu mòr. Thadhal na Lochlannaich gun teagamh, ach chan
eil ainmean àite na sgìre a thoirt fianais ris a' bheachd gun do stèidhich
Lochlannaich bailtean-fhearann idir. Ged a tha eachdraidh Lochlannach aig na
h-eileanan de dh'Arcaibh agus de Shealtainn dhan tuath, tha eachdraidh
Lochlannaich aig iomadh baile sìos cost an ear Sasainn; Ioirc mar eisimpleir,
neo Cathair Corcaigh an Èirinn tòrr nas soilleir na eachdraidh "Lochlannaich"
Gallaibh.

A rèir an New Statistical Account de 1841, bu gann gun tuigsear facal Gàidhlig
taobh sear de Burn of Clyth, agus air an taobh siar dh'fhuiling a' Bheurla an
dearbh dàin.

"Tha meomhrag preisbeatraidh de 1727 ag ràdh de 1,600 daoine a bha air 'ruigsinn
inbheas', nach robh ach Gàidhlig a-mhàin aig 1,500, agus cha robh ach còignear
le comas leughaidh. B' i a' Ghàidhlig aig an àm seo na prìomh chainnt anns a'
chuid bu mhòr de na paraisdean ach airson Bower, Canisbay, Dunnet agus Olrig".

Tha Gallaibh ainmeil airson "Taigh Iain Gròit", far an robh Duitseach don b'
ainm Iain a ruith aiseag dha Arcaibh uaireigin anns an linn Hainseatachd. Bha
fàradh an aiseig seo a' cosgadh gròt. A rèir na h-ùghdarrasan Turasachd tha
Taigh Iain Ghròit aig a' phuing as fhaide tuath air Tìr Mòir na h-Alba. Gu
mì-fhortanach chan eil seo fìor: Tha Am Parbh ann an Cataibh aig ceann siar den
chosta a tuath nas fhaisge air a' Mhùl.

Bha Gallaibh na siorrachd fa-leth sìos gu 1974, nuair a chaidh eagar ùr air
riaghladh ionadail na h-Albainn, bho 1974 gu 1996 bha dà inbhe de riaghaltas
ionadail air feadh Alba. Rè an ùine sin bha Gallaibh na sgìre (le comhairle
sgìreil) de Roinn na Gàidhealtachd. Chaidh ath-rèiteachadh air riaghaltas
ionadail na dùthcha a-rithist ann an 1996, chaidh Gallaibh air a pasgadh
a-steach ri roinn ùr don ainm "A' Ghàidhealtachd". Mhair siostam rianachd
stèidhichte air na sgìrean de 1974 airson deichead eile gu Giblean 2007, nuair a
chaidh ath-eagarachadh air a' Chomhairle, a tha an-diugh air an roinneadh airson
adhbharan rianachd eadar trì sgìrean. Tha Gallaibh na pàirt den sgìre a thuath.

Is e Inbhir Ùige a tha suidhichte air an taobh searach, prìomh-bhaile na sgìre.
Tha an taigh staile "Old Pulteney" agus cala meadhanach mòr aig a' bhaile. Tha
Inbhir Theòrsa, na dara bhaile Ghallaibh air a' chosta a tuath. Is ann aig
Sgrabastal, baile iasgaich 2 mhìle dhan iar a Inbhir Theòrsa a tha an aiseag
airson Arcaibh. Tha flacais niùclasach aig Dùnrath.



https://gd.wikipedia.org/wiki/Gaisgeach

Ann an ur-sgeulan, 's e gaisgeach a th'ann fear no bean (an tè mu dheireadh air
chantainn ri ban-ghaisgeach gu tric), gu dualchasach an laoch de sgeul,
seann-sgeul no sàga, a bheil comasan no càileachd nas motha na neach cumanta
aig, a nì e/i comasach a ghnìomhadh euchdeigin fìor-iongantach, luachmhor
("euchd gaisgeil") a fàsaidh e/i iomraiteach air. Chan eil na comasan seo air
uairibh a' chuirp a-mhàin ach cuideachd na h-inntinn. Tha gaisgich air chur an
aghaidh gu coltach le slaoightearan.

Fàsaidh neach gaisgeach gu gnàthach le gnìomhadh euchd fìor-iongantach agus
ionmholta. Tha euchdan dualchasach marbhadh uile-bhèistean is sàbhail luchd à
bàs cinnteach. Crìochnaichidh gaisgeach mar as trice na sònrachaidhean de mar a
th' air smaoineachadh math 'gus miadhail 'san dualchas àrsaideach. Ge-tà, 'san
litreachas, gu h-àraidh 'san bròn-sgeul, faodainn gaoidean gàbhaidhe aig a'
ghaisgeach a bhith a leanaidh do a mh(h)illeadh, mar Hamlet.

Cuiridh roinn nan luchd-aithris chomannach a-mach an dìth air gaisgich ann an
àmannan de mì-thoileachas comannach no fèin-mì-chinnt nàiseanta, faicinn dìth
air samhailean-dreuchd beusach, gu h-àraidh air na h-òganaich. B'fhaodainn
dèanamh ur-sgeulachd den t-seòrsa nas fheàrr 'san àm a dh'aom: faodainn
gluasadan làithreach gaisgich agus an adhradh-ghaisgich bhreisleachadh leis an
dualchas na h-iomraiteachd a-mhàin.



https://gd.wikipedia.org/wiki/Frombork

'S e baile beag ann an ceann a tuath na Pòlainn a tha ann an Frombork (IPA:
ˈfrɔmbɔrk, Gearmailtis: Frauenburg, Latbhais: Fromborka, Laideann:
Frauemburgum). Tha e suidhichte aig 28m os cionn ìre na mara, dìreach ri taobh
an Lagùn Vistula, na h-aibhne Vistula agus Am Muir Baltach anns an sgìre
(Pòlais: Powiat) Braniewski, anns an roinn (Pòlais: Województwo)
Warmińsko-mazurskie. Ann an 2010 bha 2,425 duine a' fuireach ann. Tha Frombork
396km air falbh bho Lublin, 303km bho Kraków, 66km bho Gdańsk agus 250km bho
Warsaw, prìomh-bhaile na dùthcha. Chaidh Fromborg a chlàradh airson a’ chiad
turas ann an 1278, ann an sgrìobhainn eaglaiseil agus fhuair e a chuid
chòirichean ann an 1310. Chaochail an Reul-eòlaiche Nicolaus Copernicus an seo
ann an 1543.

Chan eil sinn idir cinnteach fhathast nan nochdadh Frombork na àite seann
chlachan nam Pruiseanach, a bhiodh ri taobh an Lagùn Vistula o shean. Nochd an
caisteal Frauenburg airson a’ chiad turas mar chathair ùr na h-Easbaigeachd
Ermeland, ann an 1282, an dèidh gun do mhilleadh manachd ann am Braniewo, ri
linn ar-a-mach nam Pruiseanach fad na 1270an. A-rèir seann mhìosachan nan
chlèireach à Frauenburg, chuimhnich iad fear air an robh Heinricus de Castro
far-ainm Pasloci (bho Sheann-Phruisis passis lukis = Sgìre ar Tighearna, neo
Pasłęk anns an dòigh-labhairt Phòlais) agus a bhean Gertrude Paslocisse, ann an
1393.

Bheir na sgrìobhainnean guth air an ainm Laideann Castrum Dominæ Nostræ
(Caisteal ar Bhaintighearna), do Mhoire, freumh an ainm-àite Frauenburg ann an
Gearmailtis, bho frau (boireannach) agus burg (Daingneach), neo Frombork anns an
dòigh-labhairt Phòlais. Ach nochdaidh an dùn fon ainm Warmia ann an caochladh
sgrìobhainn Laideann, a bharrachd air Ermeland, leis gu robh cathair-eaglais am
broinn a’ chaisteil cuideachd. Mean air mhean nochd clachan aig bun a’
chaisteil, is fhuair e còirichean mar bhaile ann an 1310 bhon Easbaig Eberhard
von Neisse, air a mhisneachadh leis na Laghan Lübeck. Dh’fhuirich Frombork
suarach tàireil taobh an eaconomaidh an coimeas ris a’ bhaile chumhachdail Hansa
Braniewo, a tha faisg air làimhe, is e a-riamh ri cùlaibh Warmia, far an robh na
h-Easbaigean.

Thug Rìoghachd na Pòlainn thairis Easbaigeachd Warmia, is Frombork na broinn,
tro Chòrdadh Thorun, ann an 1466. Ann an 1520 chaidh 89% a’ bhaile a mhilleadh
leis na feachdan aig Albert de Brandebourg-Hohenzollern, an ceannard (is an 37mh
fear) mu dheireadh na Buidhne Teutonach, ri linn a’ chogaidh aige an aghaidh na
Pòlainn. B’ fheudar do Nicolaus Copernicus, a bha na chlèireach ann an Warmia,
theiche gu Olsztyn. Chuir Copernicus ùine mhòr seachad is e a’ dìon is ag
ath-thogail na h-Easbaigeachd. Chaochail esan ann am Frombork ann an 1543. Tha
pràis-chuimhne dha am broinn na h-eaglaise air a sgrìobhadh ann an Laideann:
Astronomo celeberrimo, cujus nomen et gloria utrumque implevit orbem.

Thug an t-Arm Dearg ionnsaigh le plèanaichean cogaidh air Frombork air an 9mh An
Gearran 1945, is chaidh 80% a’ bhaile air a mhilleadh. Falamh is gun daoine,
chaill an t-seann bhaile sin ann am Prùis-an-Ear inbhe dhe baile, is cha d’
fhuair sin air ais mu 1959. Ach cha do thoisich obair-càraidh gu ruige 1966, le
taic bho tochaillichean òga (Pòlais: Harcerstwo Polskie) às a’ Phòlainn.

Ann an 2001 thog ùghdarrasan na Pòlainn càrn-cuimhne ri taobh an Lagùn Vistula,
do na Sìobhaltaich a dh’fhulaing nuair a b’ fheudar dhuibh am baile fhàgail ann
an 1945 is an t-Arm Dearg a’ dèanamh air Frombork. Bheannaich Àrd-easbaig
Warmia, an t-Ollamh Edmund Piszcz, pràis-chuimhneachaidh air a sgrìobhadh an dà
chuid ann am Pòlais is ann an Gearmailtis.



https://gd.wikipedia.org/wiki/Florencia_(baile)

' S e baile beag ann an Caquetá, Coloimbia, a th' ann Florencia. Tha e
suidhichte ann an ceann a deas na dùthcha, 517km air falbh bho Bhogotá. faisg
air na coilltean-uisge anns an Amazon. Tha àirde meadhanach dhe 242m os cionn
ìre na mara aige. 'S e baile le gnàth-shìde theth a th’ann le teodhachd
meadhanach dhe 24.8˚ rè na bliadhna. 'S e Florencia an 35mh baile as motha na
dùthcha. Chaidh am baile a stèidheachadh air 25 an Dùbhlachd 1902.

Ged a tha 163,323 nan tàmh anns a' bhaile, chan eil ach 21,519 dhuibh a'
fuireach anns na sgìrean dùthchasail am broinn crìochan a' bhaile. Tha fearann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poilitigeach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala a th' ann a' mhòr-chuid dhe na daoine ann an
Florencia (is mòran dhuibh mestizos). ‘S e Tùsanaich a th' ann an 0.8% agus tha
3.3% dhe daoine le freumhan ann an Afraga. 'S urrainn dhan 85.1% dhe na daoine
ann an Florencia leughadh agus sgrìobhadh. A tuilleadh air sin, tha fòn aig an
taigh aig 44.9% dhe na dachannan.

Thathar a’ cumail am iomadach seòrsa dhe fhèis ann am Florencia. Chithear
fèilltean caitligeach, leis gur e dùthaich le mòr-chuid Chaitligeach a th' ann
fhathast, fèisean na stàite agus tachartasan ionadail a sheallas cho làidir ‘s
tha beairteas cultarail na dùthcha.



https://gd.wikipedia.org/wiki/Fitheach

'S e is àite-còmhnaidh dhan fhitheach àrd-mhonadh, far am bheil pailteas de
sprèidh ga chumail suas.

Coltach ris an iolair tha am fitheach a' tighinn beò air eòin bheaga, air uain,
agus, feadh a' gheamhraidh, air cairbh bheathaichean a tha a' faotainn bàis le
plàigh, le fuachd, no le gort.

'S e an t-sùil a' chiad nì air am bheil am fitheach a' toirt ionnsaigh nuair a
tha e ag iarraidh cobhartaich; agus tha e gu minig a' dalladh chaorach le a
sgiathan, agus an sin a' spìonadh a-mach an sùilean, agus gam marbhadh.

Cha dèan am fitheach feum sam bith de chnàimh lom, agus uime sin is e an cnàimh
air am faigh e a' bheag no a mhòr de chriomadh air am bi gaol aige. Tha mòran
ann a tha a' cumail a-mach gum bheil gaol aca air muinntir nuair nach eil aca
orra ach gaol an fhithich air a' chnàimh. Tha mòran de nàdar feòlmhor,
truaillidh an fhithich anns a' mhuinntir seo. Chan eil e doirbh do dhuine glic,
geur-chùiseach, dealachadh a chur eatorra seo agus a' mhuinntir anns am bheil
nàdar glan, uasal a' chalmain.

Is anabarrach comharraichte mar a chruinnicheas na fithich as gach àird a dh'
ionnsaidh na closnaich mun gann a gheibh an t-ainmhidh bàs. Bha na seann daoine
ann am beachd gun robh fiosachd aca. Air a' cheart dhòigh thèid na daoine a tha
salach, truaillidh nan nàdar a dh'ionnsaidh an àite anns am faigh iad am miannan
truaillidh a shàsachadh. Mar a chì sùil gheur an fhithich a chlosnach 's e ag
itealaich seachad anns na speuran, chì an duine truaillidh mar an ceudna an nì a
tha truaillidh.

Tha am fitheach neo-ghlan, salach 's mar a tha e gu nàdarra, miadhail gu leòr
air a àlach fhèin. Ach mar a tha am facal ag ràdh, cha tugadh e sùil a'
bheathaich mhairbh do a isean fhèin. Is minic a bha daoine an aghaidh blasad air
an t-sùil nuair a chuirte ceann na caorach fan comhair air a' bhòrd, an dèidh
dha bhith air a ghlanadh 's air a dheasachadh gu math 's gu ro mhath, agus an àm
a bhith a' moladh cho math 's a tha an t-sùil ri a h-ithe, theirte, "Cha tugadh
am fitheach don isean i."

Tha e coltach gur e am fitheach eun cho tràth air a' bhliadhna 's a nì a nead 's
a th' anns an ealtainn. Is e a nàdar seo a dhèanamh, agus fhad 's a bhios am
fitheach beò bidh e air a riaghladh le a nàdar.



https://gd.wikipedia.org/wiki/Fhraing

'S e dùthaich anns an Roinn-Eòrpa a tha anns an Fhraing, neo uaireannan A'
Fhraing.

'S e Paris am prìomh-baile aice - aon de na bailtean as ainmeile agus as
cudromaiche air an t-Saoghal agus am baile as motha anns an Roinn-Eòrpa as dèidh
Lunnainn. 'S i Frangais cànan nam Frangach, ach tha cànanan eile air am
bruidhinn anns an dùthaich cuideachd - mar eisimpleir teanga le càirdeas ris a'
Ghàidhlig, am Breatannais (neo "Breton" ann am Frangais). A bharrachd air sin,
tha na cànanan a leanas air an cleachdadh ann an sgìrean eile den Fhraing:
Basgais, Catalanais, Corsicanais, Gearmailtis, Fleamais, Ocseadanais (Occitan)
agus Alsaisean (Alsatian). Tha Walon na mion-chànan san àird an ear-thuath na
dùthcha.

Tha crìochan aig an Fhraing leis a' Bheilg, Lucsamburg, a' Ghearmailt, an
Eilbheis, an Eadailt, Monaco, Andòra agus an Spàinn. Tha an Fhraing na ball
cudromach den Aonadh Eorpach agus is i tè de na dùthchannan as motha a tha ann.
'S e an creideamh Caitligeach an creideamh as motha anns an Fhraing. 'S e
ball-coise an spòrs as measaile, ach tha rugbaidh glè chudromach cuideachd.

Bha an dùthaich gu mòr an sàs an gnothach tràilleachd thar a' Chuain Shiar eadar
an 16mh linn agus an 19mh linn, ged a chuireadh às do thràilleachd taobh
a-staigh na dùthcha fhèin ann an 1315.



https://gd.wikipedia.org/wiki/Eilean_E%C3%B2in

Tha Eilean Eòin neo Eilean a' Phrionnsa (Beurla: Prince Edward Island) na
mòr-roinn Chanèidianach ri taobh Alba Nuaidh.

'S e Eilean a' Phrionnsa cruth goirid ainm an àite-sa a bha cumanta am measg
luchd na Gàidhlig air an Eilean-sa: 'Eilean a' Phrionnsa Ìomhair' sa chruth
fhada; canaidh cuid ann an Alba Nuaidh Eilean Eòin ris mar eadar-theangachadh
air Saint John's Island, ainm an eilein aig deireadh na 18mh linne is ainm a bha
na eadar-theangachadh e fhèin air an Fhraingis Île Saint Jean; chanadh tùsanaich
an àite, na Mi'kmaq, abegweit no epikwit ris: 'air a thulgadh air na tuinn' ann
am Mi'kmaq.

O chionn còrr is deich bliadhna air ais, fhuair muinntir Eilean a' Phrionnsa
drochaid a tha a' ceangal an eilein ri tìr-mòr Chanada. Tha Baile Sheàrlot na
phrìomh-bhaile.

Bha coimhearsnachd làidir de luchd-labhairt na Gàidhlig ann bho dheireadh na
18mh linne suas gu meadhan na 20mh linne. Ged a tha an cànan fhèin air sìoladh
às bhon uair sin, tha fhathast coimhearsnachdan Gàidhealach rim faotainn air
feadh an eilein 's gu h-àraidh ann an ceann an ear 's an ear-dheas an eilein
eadar Eilean na Coille (Wood Islands), far am faighear am bàt'-aiseig a-null gu
tìr-mòr Alba Nuaidh, is Drochaid Mhòntagu: a' gabhail a-staigh àiteachan
'Gàidhealach' far am b' àbhaist a' Ghàidhlig a bhith air a bruidhinn mar 'Am
Bruach Àrd' (no 'High Bank'), 'Sgonnsair' (no 'West Caledonia'), 'An Tuirc' (no
'Lewes'), 'Gleann Uilleim' ('Glenwilliam'), 'Gleann Mhàrtainn' ('Glenmartin'),
'Drochaid an Livingstonaich' (no 'Murray River'),'Uige' ('Uigg') 's mar sin air
adhart.

A thuilleadh air na coimhearsnachdan Gàidhealach, tha coimhearsnachd ann de
luchd-labhairt na Fraingis, no 'les Acadiens', (mar a chanas iad riutha fhèin
ann am Fraingis), is iad sin air a bhith ann bho dheireadh na 17mh linne ged a
thug am fuadach a dh'fhuiling iad ann an 1755 ('le Grand Dérangement') crathadh
mòr orra. Cuideachd tha tùsanaich an eilein, na Mi'kmaq fhathast a' fuireach ann
an caochladh àiteachan a leithid Eilean Lennox shuas air oirthir a tuath an
eilein. A bharrachd air na Mi'kmaq, na h-Acadianaich is na Gàidheil, bha is tha
gu h-eachdraidheil coimhearsnachdan de mhuinntir na h-Èireann, de mhuinntir
Shasainn agus coimhearsnachd bheag de mhuinntir Leabanon a rinn imrich an tùs
gnothaich a-null gu ruige Eilean a' Phrionnsa a-mach às Ìompaireachd nan Ottoman
aig deireadh na 19mh linne.



https://gd.wikipedia.org/wiki/Eibhir

Tha eibhir no clach-ghràin na seòrsa de na clachan teinnteach a tha gu math
cumanta air feadh an t-saoghail. Tha i na pàirt mòr de rùsg na Talmhainn.
Thàinig am facal clach-ghràin bhon fhacal Laideann "granum", (gràinne) is a'
toirt iomradh air structar na cloiche.

Chaidh eibhir a chruthachadh nuair a bha magma teas leaghta a' sgaoileadh fo
bhàrr na talmhainn far an deach e eadar clachan eile. Tro fhuarachadh den mhagma
dh' atharraich an structar gu clach chruaidh. Mar is trice thachair am pròiseas
seo anns an doimhne eadar 1.5 cilemeatair is 50 km am broinn rùsg na talmhainn.
Ged a chaidh clachan gràine a chruthachadh fo bharr na talmhainn chaidh an toirt
gu barr le gluasad ann an rùsg na talmhainn agus nochdaidh iad gu math tric mar
bheanntan àrda, mar eisimpleir: am Monadh Ruadh.

Tha clach-ghràin a' gabhail a-steach 20% èiteag air a' char as lugha den
tomhas-lìonaidh, mioca agus feldspar.

Tha clach-ghràin gu math cruaidh, cha dèan uisge no truailleadh mòran cron don
chloich, mar sin thèid i a chleachdadh ann an iomadh dòigh. Cleachdar i airson
taighean a thogail no mar clach lìomhte anns a' chidsin no mar làr. Tha
cuaraidhean ann airson clachan-gràine le dath agus/no structar sònraichte a
mhargaideach.



https://gd.wikipedia.org/wiki/Donnchadh_B%C3%A0n_Mac_an_t-Saoir

'B e bàrd Gàidhlig a bh' ann an Donnchadh Bàn Mac an t-Saoir (1724 - 1812), aon
de na bàird Ghàidhlig as ainmeile is as cudromaiche ann an 18mh linn.

Bhuineadh Donnchadh Bàn Mac an t-Saoir (1724 - 1812) do Ghleann Urchaidh ann an
Earra-Ghàidheal. Bha e na fhòrsair agus na gheamair anns an sgìre sin airson
iomadach bliadhna agus 's ann airson nan dàn ainmeil nàdair a rinn e mu na
beanntan agus na glinn mun cuairt oirre a tha a' mhòr-chuid eòlach air ainm. Nam
measg seo tha 'Òran Coire a' Cheathaich', 'Cead Deireannach nam Beann' agus
'Moladh Beinn Dòbhrain'.

Bha Donnchadh cuideachd a' tighinn beò mar shaighdear aig diofar amannan. Tha
iomradh na bhàrdachd mu bhith a' sàbaid an arm an riaghaltais aig Blàr na
h-Eaglaise Brice ann an 1746. Bha e greis ann am Freiceadan Bhràghaid Albann
agus bha e ann an Geàrd Bhaile Dhùn Èideann on bhliadhna 1767 a-mach.

Tha carragh-cuimhne mòr do Dhonnchadh Bàn ann an Eaglais nam Manach Liath ann an
Dùn Èideann. Chaidh seo a ghlanadh agus seirbhis a chumail le
buidhinn-choimhearsnachd Ghàidhlig a' Bhaile, Bothan ann an 2005. Tha
carragh-cuimhne eile ann dha mu dheas air Dàil Mhàillidh ann an Earra-Ghàidheal.

Ged nach robh leughadh no sgrìobhadh aig Donnchadh bha e mion-eòlach air a'
bhàrdachd Ghàidhlig a bh' air teanga tòrr den t-sluagh aig an àm. Choisinn e
cliù bhuan do chuid bhàrdachd fhèin nuair a dh'fhoillsich e i anns a' bhliadhna
1768. Bha cuideachadh aige bho ghrunnd charaidean ann a bhith a' coilionadh na
h-obrach seo, nam measg An t-Ollamh Dòmhnall MacNeacail, Lios Mòr.



https://gd.wikipedia.org/wiki/Dolores_Ib%C3%A1rruri

B’ e Isidora Dolores Ibárruri Gómez neo La Pasionaria, (Gallarta, 9 an Dùbhlachd
1895 – Madrid, 12 an t-Samhain 1989), ceannard Poblachdach, tè-phoileataigs agus
Comunnach à Dùthaich nam Basgach rè Cogadh Sìobhalta na Spàinne. ‘S mathaid gu
bheil i cho cliùiteach gus ar làithean airson na rinn i airson Dàrna Poblachd na
Spàinne a dhìon agus an t-sluagh-ghairm ainmeil aice ¡No Pasarán! ("Cha tèid iad
seachad") ri linn Cath Mhadrid. Ged an robh i na Chaitligeach rìoghaire
(Spàinntis: Carlista) nuair a bha i òg, dh’fhàs i a bhith na neach-dèanadais
cathail is i airson ar-a-mach comannach, is fiù 's fhuair i ballrachd Pàrtaidh
Comannach na Spàinne (Spàinntis: Partido Comunista Español) nuair a chaidh am
pàrtaidh a stèidheachadh ann an 1921. Fad na 30an sgrìobhadh i ann am Mundo
Obrero (Gàidhlig: Saoghal nan Luchd-obrach), pàipeir-naidheachd a’ phàrtaidh
fhèin. Chaidh i a thaghadh mar bhall-pàrlamaid airson Asturias anns An Gearran
1936 ri linn an dàrna Poblachd. B’ fheudar dhi an dùthaich fhàgail aig deireadh
a’ chogaidh. Dh’ainmicheadh Ibárruri Ceannard Comataidh Mòr a’ Phàirtidh,
dreuchd a chumadh i bho 1942 gu ruige 1960. A bharrachd air sin, bha i na
ceann-suidhe onorach nan Comannach Spàinnteach fad a beatha cuideachd. Nuair a
dh’fhaodadh i a thilleadh gus An Spàinn ann an 1977, chaidh i a thaghadh
a-rithist airson an aon sgìre. Thathar ag ràdh daonnan gur e tè dhe na
h-òraidichean na b’ fheàrr na 20mh Linn a bh' innte. Thog na aonaidhean-ciùird
càrn-cuimhne air a son ann an Glaschu. Bha Spàinntis agus Basgais aice.



https://gd.wikipedia.org/wiki/Djibouti_(Baile)

'S e prìomh-bhaile Diobutaidh a tha ann an Djibouti (Arabais: جيبوتي, Somali:
Jabuuti, Fraingis: Ville de Djibouti). Tha e suidhichte air leth-eilean eadar an
Gulf of Aden agus an Gulf of Tadjoura. 'S e seo an Co-chomharran aige: 11° 36′
Tuath agus 43° 10′ Ear. Tha mu 400,000 duine a’ fuireach anns a’ bhaile fhèin.
Tha Djibouti 557km air falbh bho Addis Ababa (An Aetiòp), 616km bho Asmara
(Eartra), 1,473km bho Dhiuba (Sudan-a-Deas), 1,230km bho Khartoum (Sudan),
1,594km bho Nairobi (Ceinia) agus 1,087km bho Mhogadishu. Tha e suidhichte air
an àirde an ear na dùthcha, aig 3m os cionn ìre na mara.

Chaidh am baile a stèidheachadh anns a’ bhliadhna 1888 mar port-mara le Eloi
Pino, duine às an Spàinn. An uair sin bha e na phrìomh-bhaile ann am French
Somaliland bhon 1891. Tha rathad-iarainn ann, an Djibouti-Addis Ababa Railway, a
tha a’ dol eadar Djibouti agus Addis Ababa. Tha an port-adhair Djibouti-Ambouli
International Airport faisg air a’ bhaile. Tha am port-mara aige cudthromach
fhathast airson malairt eadar-nàiseanta, iasgaich agus na bàtaichean-aiseig gu
Obock agus Tadjoura.



https://gd.wikipedia.org/wiki/Dath_nan_s%C3%B9ilean

Tha Dath nan sùilean 'na comharradh iomabhunach agus 's e suidhichte leis a'
mheud agus seòrsa nan dathan gur làthaireil 'san sùil. Tha mòran chlaonaidhean
anns na dathan nan sùilean aig daoine daonna.

Tha sùilean ciara aig a' chuid as motha an t-sluaigh an t-saoghail, le raon bho
donn ri gu bhith dubh. Tha cuideachd làthaireil ann am mòran dhaoine sùilean
bàn-dhonn, ach ri ìre nas lugha. Tha sùilean donna aig a' chuid as motha nan
luchd-àiteachaidh tùsail na h-Afraga, na h-Àisia, agus na h-Aimearaga. Tha
sùilean donna cuideachd air lorgadh 'san Roinn-Eòrpa, Mhòr-chuanachd, agus
Ameireaga-a-Tuath, ged chan eil iad buadhach iad ris an ìre cheudna ann an
sluaghan na Roinn-Eòrpa. Am measg muinntire na Roinn-Eòrpa, tha comannaichte gu
tric le gruag chiar agus leis an dath an craicinn dhaonna sùilean donna, ach 's
urrainn do sùilean gorma, uaine, no liatha aig daoine donn/dubh a bhith.

Am measg nan coltasan daonna, tha sùilean gorma nas ainneimhe agus cuingichte
ris An Roinn-Eòrpa mar as trice. Tha iad air lorgadh gu sònraichte ann an
sluaghan nan sinnsearachdan Eòrpach mu Thuath agus Eòrpach an Ear, agus ri ìre
nas lugha, ann an sluaghan na Roinne-Eòrpa mu Dheas, san Ear Mheadhanach, Afraga
mu Thuath agus Àisia Mheadhanach.

Faodaidh sùilean gorma aig Àisianaich mu Dheas a bhith, ach chan cumanta seo,
ged 's e nas cumainte am measg nam Pathanaich agus Pairsisich sa' Phagastàn,
Gujarat, Rajasthan, ann an Kashmir agus Punjab. Tha an ceudad as àirde nan
daoine le sùilean gorma aig Suòmaidh. Tha air a bhreith le sùilean gorma mòran
leanaban Caucasach, ged fàsaidh an sùilean nas duirche no atharraichidh an dath.
Tha suidhichte an dath nan sùilean leanabain a-staigh ann am beagan de làithean
ri beagan de seachdainnean, ged mairidh an dath nan sùilean de roinn nan daoine
a dh'atharrachadh air àireamh de bliadhnaichean.

Sa' mheadhan na 20mh linne an dèidh an tòiseachadh nam filmean an datha, bha
sùilean gorma air chreidsinn a bhith glè mhiadhail airson ag iarraidh a bhith
cleasaicean de Hollywood. Dh'fhàs seo nas lugha na fìor a dh'ionnsaigh an leth
deireannach na linne sin.

Tha sùilean uaine nas ainneimhe na sùilean donna, gorma, is liatha, agus tha iad
air lorgadh as trice ann an daoine nan sinnsearachdan Ceilteach, Gearmailteach,
agus Slòbhach. Tha an ceudad as àirde nan sùilean uaine na sluagh sam bith aig
Ungairich, dlùth ri 20%.

Ann am beathaichean (a' gabhail a-staigh daoine daonna) a tha an gealachd aig,
faodaidh na cearcallan nan sùilean dearg nochdadh do bhrìgh de dìth nan dathan —
gabhaidh an cearcall na sùla an dath na fala. Bheir buaidh air na dathan nan
sùilean na ginean cumanta dhan ghealachd, agus th' ann tuilleadh ginean
ionadaile an datha cuideachd, mar gealachd na sùla.

Tha iol-dathachd (àitheanta cuideachd ri iol-dathachd an cearcall-na-sùla) 'na
cor na t-sùla nuair bidh aon cearcall na sùla de dath air leth an cearcaill na
sùla eile (iol-dathachd iomlan), no nuair tha cuid aon cearcaill de dath air
leth às an fhuigheall an cearcaill (iol-dathachd roinnte).



https://gd.wikipedia.org/wiki/D%C3%A0rna_Poblachd_na_Sp%C3%A0inne

'S e Dàrna Poblachd na Spàinne an t-ainm a bha air An Spàinn eadar 1931 agus
1939, an dèidh gun do chuireadh crìoch gu Deachdaireachd Phrimo de Rivera agus
nuair theich an Rìgh Alfonso XIII thall thairis. Chuir Francisco Franco crìoch
dhan Phoblachd ann an 1939, nuair bhuannaich e Cogadh Sìobhalta na Spàinne. B' e
Madrid agus an uair si València a bh' ann phrìomh-bhaile na Poblachd. Rè 8
bliadhna fhuair an dùthaich 3 cinn-shuidhe:

Bha suidheachadh sòisealta agus poileataigeach na Spàinne gu math cugallach an
dèidh gun do chailleadh An Spàinn a cuid cholonaidhean thall thairis ann an
Cogadh an aghaidh na Stàitean Aonaichte ann an 1901. Rachadh an dùthaich bho
staing gu staing, Riaghaltas ùr gu Riaghaltas ùr fad na Bliadhnachan. Dh'fhàs an
suidheachadh gu math doirbh agus chuireadh às dhan Dheachdaireachd agus dhan
Mhonarcachd ann an 1931. Thoisich an dùthaich às ùire le poblachd ùr ann an
meadhan Staing an Eaconomaidh air feadh an t-saoghail ri na 30an.

Bhuanaich El Frente Popular (Caidreachais a' Phobaill) na taghaidhean nàiseanta
ann an 1936. 'S e measgachadh dhe nàiseantaich ionadail, Sòisealaich, Comunnaich
agus Anarcaich a bh' ann ann Riaghaltas ùr, is thoisich iad ris an dùthaich
atharrachadh gu tùr. Cha do chòrd sin leis an fheadhainn a bha air a bhith
cumhachdail san dùthaich bho thùs, gu h-àraidh an Eaglais Chaitligeach, An t-Arm
agus na h-Uachdarain. Ann an 1936 sheas an t-Arm an aghaidh an riaghaltais
laghail. Fhuair na reubaltaich taic bhon A’ Ghearmailt agus An Eadailt ach cha
d’fhuair an Riaghaltas agus ach beagan dhe chuideachaidh bhon An Aonadh Sobhiat.
Mhair Cogadh Sìobhalta na Spàinne fad trì bliadhna dhe fuil, caoineadh agus
ainneart, gus an do ghabh Francisco Franco an dùthaich os làimhe. Chaochail an
ceann-suidhe Manuel Azaña na fhògarrach san Fhraing agus chuireadh ceann-suidhe
Chatalòinia, Lluís Companys i Jover gu bàs.



https://gd.wikipedia.org/wiki/D%C3%A0rna_Cogadh

'S e cogadh mòr a bha anns An Dàrna Cogadh, eadar 1939 agus 1945 eadar
dùthchannan a' Chaidreachais is a' Ghearmailt, An Eadailt agus Iapan. 'S e an
cogadh a bu sgriosaile a thachair ann an eachdraidh an t-saoghail. Chaill còrr
is 60,000,000 am beatha 's cha robh ceàrn an t-saoghail nach do dh'fhairich a
bhuaidh. Bha feachdan an Fhaisisteachais, an Deamocrasaidh agus an Co-mhaoineas
a' sabaid ri chèile sa chogadh.

29mh an t-Sultain, 1938, chuir Neville Chamberlain (A' Bhreatann Mhòr), Édouard
Daladier (An Fhraing), Adolf Hitler (A' Ghearmailt) is Benito Mussolini (An
Eadailt) An Cùmhnant Munich (Seicis: Mnichovská dohoda; Beurla: Munich
Agreement) air bhonn. A rèir An Cùmhnant Munich, fhuair Adolf Hitler sgìrean
faisg air na crìochan far a bheil sluagh Ghearmailtrach a' fuireach,
Sudetenland, bhon t-Seic-Slòbhac (Czechoslovakia).

Is e an t-Uile-losgadh (Eabhra: haSho'ah, השואה) an scrios is murt den Iùdhaich
Eòrpach a rinn na Nàsaich agus na luchd sin gun do phàirtich am beachd nan
Nàsaich den linn an Dàrna Cogadh. Bha gràin mòr aig na Nàsaich air Iùdhaich sa'
bheachd-smaoinealas agus sluagh-iùlach aca bho thùs, agus sgrìobh Adolf Hitler
air a' chuspair sin san leabhar leis - Mo Chath Fhein (Mein Kampf). Smaoinich
iad gun do rinn na Iùdhaich brath air a' Ghearmailt san Chiad Cogadh. Air sgath
sin, rinn na Nàsaich iomairt bruideal is luath, a' cur muileannan de Iùdhaich ri
campaichean-braighdeanais, agus gan marbhadh, a' mhorchuid le gas nimheil.
Còmhla leis na h-Iùdhaich, dh'iarr na Nàsaich cuideachd a mharbhadh na Giofagan,
Pòlainnich dhùthchasach agus Slàbhaich eile, prìosanaich-cogaidh on t-Aonadh
Sobhiat, Comannaich, Clachairean, fir cho-sheòrsach, Pàpanaich, ciorramaich,
agus daoine eile gum foillsicheadh maoidheadh ris na Nàsaich 'nan tòrachd airson
chumhachd.

Bha na Nàsaich a' stèidheachadh campaichean-braighdeanais air feadh meadhan na
Roinn-Eòrpa, mar eisimpleir Auschwitz-Birkenau, Majdanek, Chelmno, Sobibór,
Treblinka is Belzec anns A' Phòlainn, Theresienstadt / Terezín anns an
t-Seic-Slòbhac (Czechoslovakia), Mauthausen anns An Ostair agus Buchenwald,
Bergen-Belsen, Dachau, Flossenbürg, Ravensbrück is Sachsenhausen anns A'
Ghearmailt fhèin.



https://gd.wikipedia.org/wiki/Cumadh

Ann an geoimeatras, 's e loidhne-muigh nithean dà-sheallach (2sh) a th' ann an
cumadh. Tha dealachadh air a dhèanamh eadar cumadh agus cruth. 'S e riochd nì a
tha trì-sheallach (3sh) a th' ann an cruth. 'S e cumaidhean a th' ann an
cearcall, ceàrnag agus triantan, ach cruthan a th' ann an ciùb, pioramaid,
priosam no siolandair. Faodar cumaidhean a tharraing bho chruth an iomadh dòigh,
mar eisimpleir sealladh-plana no roinn-tharsainn no loidhne-muigh aodainn sam
bith aig a' chruth a tha còmhnard.

Tha an t-aon chumadh aig dà nì ma tha imeachd, cuartachadh no sgèileadh
(meudachadh no lughdachadh) ann a lìbhrigeas an dara fear gu mionaideach air an
fhear eile. Faodaidh am factar-sgèile a bhith àicheil, oir 's e cuartachadh 180°
a th' anns am factar-sgèile de -1. Canaidh sinn gu bheil dà chumadh:

'S e cumadh sìmplidh a th' ann ma tha e dèante de dh' earrainnean sìmplidh
geoimeatrach mar mhìrean loidhne no arcan cearcaill. Tha feartan geoimeatrach
mar fharsaingeachd agus cuairt-thomhas furasta dh' annaladh aig a' mhòr-chuid
dheth. 'S e na cumaidhean sìmplidh as aithnichte:

'S e am feart aig cuid de na cumaidhean sìmplidh gun gabhar an leacadh. 'S e sin
ri ràdh gum faodar an cur taobh ri taobh airson uachdair a chòmhdachadh gun
bheàirn sam bith eatarra. Mar eisimpleir gabhar ceart-cheàrnaich agus triantain
a leacadh ach cha ghabhar cearcallan no sia-cheàrnaich.

Faodar uimhir de chumaidhean sìmplidh an cur ri chèile airson cumaidh nas
toinnte dhealbhadh. 'S e cumadh ceangailte mar ainm air agus tha e furasta
feartan mar fharsaingeachd agus cuairt-thomhas a dh' annaladh ma tha an cumadh
air a roinn air na h-earrainnean simplidh aige.



https://gd.wikipedia.org/wiki/Corinto

'S e baile beag ann an Cauca, Coloimbia, a th'ann Corinto. Tha e suidhichte
118km air falbh bho Phopayán (prìomh-bhaile na roinne) agus dhe 53km bho Chali,
ann an sgìre ris an canar an Sliabh Meadhanach (Spàinntis: La Cordillera
central) ann na na h-Andes. 'S e baile le gnàth-shìde theth a th’ann le
teodhachd mu 24˚ thar cheann, rè na bliadhna, ged a tha teodhachd mu 13˚ faisg
air a’ bhaile. Chaidh am baile a stèidheachadh ann an 1867.

Ged a tha 28,310 nan tàmh anns a' bhaile, tha a'mhòr-chuid, 16,157 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail. Le sin, 's e pàtran àireimh-sluaigh traidiseanta a
th'ann.

Taobh chinnidh, ' s e daoine Afraganach agus Tùsanach a th'ann a' mhòr-chuid dhe
na daoine ann an Corinto (is mòran dhuibh mestizos). ‘S e Tùsanaich a th’ann an
44.2% agus tha 27.9% dhe daoine le freumhan ann an Afraga. ' S urrainn dhan
83.1% dhe na daoine ann an Corinto leughadh agus sgrìobhadh. A tuilleadh air
sin, tha fòn aig an taigh aig 15.9% dhe na dachannan.

Chaidh coslach fhir às An Spàinn a lorg ann an Corinto air 22 an Lùnasdal 2013.
Chaidh Sergio Muñiz Brioso, a bha 28 bliadhna a dh'aois, a thoirt am brùid as
t-samhradh san aon bhliadhna.

Thathar a’ cumail am iomadach seòrsa dhe fhèis ann an Corinto. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s
tha beairteas cultarail na dùthcha.



https://gd.wikipedia.org/wiki/Cordon_(Sreath_telebhisein)

'S e drama airson an telebhisein à Flanndras a th’ann Cordon is chaidh a
dhèanamh leis a’ chompanaidh VTM ann an 2014. Bha an sreath air a stiùireadh le
Tim Mielants, a sgrìobhadh le Carl Joos agus a riochdachadh le Eyeworks.

Anns an sreath, thèid bìoras marbhtach a thoirt a-steach dhan fhaoinsgeulach
Institiut Naiseanta airson Galaran Gabhaltach ann an Antwerpen (NIIZA), le
euslainteach. Le sin, thèid an sgìre fhasanta Zuid Antwerpen a dhùnadh bhon
t-saoghal air fad, feuch an cur stad air sgaoileadh a’ bhìorais.

Dh’innis a’ chompanaidh Aimeireaganach CW air 2 an Gearran 2015 gum filmeadh iad
pìolait an sreath airson luchd-coimhid anns na Stàitean Aonaichte agus gum bi am
prògram ùr suidhichte ann an Atlanta. Dh’innis Eyeworks air 8 an Cèitean 2015,
a’ chompanaidh a rinn a’ chiad dreach anns A' Bheilg, gun deigheadh an dreach ùr
a chraoladh ann an 2015 air CW Television. Bidh an sreath air a suidheachadh ann
an Atlanta, a stiùireadh le Julie Plec agus a riochdachadh David Nutter.
Cleachdar an tiotal "Containment" thall sna Stàitean.



https://gd.wikipedia.org/wiki/Cl%C3%A0r_pillteach

'S e siostam airson nan eileamaidean ceimigeach a chur air dòigh a tha ann an
clàr pillteach no clàr nan eileamaidean.

'S e ùinean a tha ann an sreathan a' chlàir agus buidheannan a tha anns na
colbhan. Tha an clàr seo cuideachail air sgàth 's gu bheil na feartan de aon
eileamaid coltach ri na feartan eile anns an aon bhuidheann, mar eisimpleir na
haloideanan, na gasaichean uasal, na meatailtean alcalaidh agus na meatailtean
talmhaidh alcaileach. Àireamhaichear na buidheannan bho 1, na meatailtean
alcalaidh, do 18, na gasaichean uasal. Tha an t-siostam seo a' cur an aite nan
siostam neo-chòrdail Eòrpaich agus Aimeirigeanaich.

Cudromach cuideachd a tha na blocan san clàr. Tha buidheannan 1, 2 agus 18 sam
bloca-s, 13 do 17 sam bloca-p, scandium, itrium agus buidheannan 4 do 12, na
meatailtean trastach, sam bloca-d agus an t-sreath nan lantanach is an t-sreath
nan actanach sam bloca-f.

Ann an 1869 dh'fhoillsich Dmitri Mendeleev a' chiad chlàr pillteach. Rinn e dà
rud cudromach: chuir e beàrnan sa clàr agus bhris e an òrdugh cruaidh an tomaid
atamach, mar eisimpleir le telurium agus aidhodain, far an robh an eileamaid
mì-choltach ri na h-eileamaidean eile san aon bhuidheann. Leis a' dhòigh seo b'
urrainn dha na feartan de ghailium agus ghearmainium a ro-innse.



https://gd.wikipedia.org/wiki/Chepman_and_Myllar_Press

B' e an Chepman and Myllar Press a' chiad ghnìomhachas clò-bhualaidh a chuireadh
air bhonn ann an Alba.

Chuireadh air bhonn e ann an 1508 ann an Dùn Èideann le Walter Chepman agus
Androw Myllar. Bha e cuideachd aithnichte mar The Southgait Press.

Chan eil mòran pìosan obrach on clò-bhualadair fhathast ann. À measg an
fheadhainn a tha air fhàgail, tha naoi leabhran ris an canar "The Chepman and
Myllar Prints" agus teacs Laideann cràbhach ris an canar an Leabhar Ùrnaighean
Obar Dheathain.

Tha criomagan de dà fhoillseachadh eile ann: deasachadh de "The Actes and Deidis
of the Illustre and Vallyeant Campioun Schir William Wallace" agus "The Buke of
the Howlat".

'S e na Chepman and Myllar Prints naoi leabhran bho Chepman & Myllar air an chur
còmhla san aon leabhar còmhla ri dà leabhran eile às an 16mh linn. Tha an
leabhar seo a-nis ann an Leabharlann Nàiseanta na h-Alba.

Anns an leabhar, gheibhear na teacsaichean a leanas. Tha iad sgrìobhte ann an
Albais air neo Beurla.



https://gd.wikipedia.org/wiki/Cearcall

Is e cruth raonail a tha ann an cearcall. Tha cearcall coltach ri fainne, ach
gun tiughad, théid a riochdachadh le loidhne a chromas gu cunbhalach mus an
còinneach e le a phuing tòiseachaidh. Is feart chearcaill sam bith, gum bith
gach puing air a chuairt-loidhne aig a h-aon astar bho puing stéidhichte. Chanar
lar a' chearcaill ris a' phuing seo agus an reidius ris an astar eadar lar agus
cuairt-loidhne. Tha e soilleir gu bheil an reidius co-ionnan ris an leth-phàirt
de trast-thomhais a' chearcaill.

Tha cruth chearcall coltach ri cruth cearcall air bith eile, agus do bhrìgh sin,
tha e soilleir gum bith an riochd eadar trast-thomhais chearcaill agus fad
cuairt-loidhne a' chearcall na cunbhalach coitcheann.

Far a bheil an litir T a' riochdachadh fad an trast-thomhais agus an litir C a'
riochdachadh fad a' chuairt-loidhne is fior gu bheil

Cha lorgar Dearbhadh Deireannach air luach π, ach tomhaisear e a bhith dlùth ri
22/7 neo 3.142.

Ach, far a bheil r a riochdachadh reidius a' chearcaill, o chionn 's gu bheil T
= 2 × r

Tha π a' nochdadh a-rithist anns an fhormula airson an Achar neo Farsuinnead de
Chearcall. Tomhaisear achar an aonadan ceàrnach, stéidhichte air tomhais fad,
tha gach aonad ceàrnach a' riochdadh achar de raon a bhitheadh aonad achar cho
fad agus cho leatha ri tomhais an fhad a' cuibhrigeadh. Nan robh ceàrnach le
taobh T aonadan 's an fhad sgrìobhta air raon, bhiodh Achar a' Chearnaich = T x
T tomhaiste an aonadan cheàrnach.



https://gd.wikipedia.org/wiki/Cartagena_de_Indias

‘S e prìomh-bhaile na roinne Bolívar a ann an Coloimbia a th’ann Cartagena de
Indias (kartaˈxena ðe ˈindjas), neo Cartagena, agus a bharrachd air sin ‘s e an
còigeamh baile as motha na dùthcha a-rèir àireamh-sluaigh, an dèidh Bogotá,
Medellín, Cali agus Barranquilla. Chaidh e ainmeachadh Sgìre Turasachd agus
Cultarail ann an 1991. Tha am baile suidhichte dìreach air oirthir a’ Muir
Chairibianach 1,060km air falbh bho Bhogotá. agus ‘s e fear dha na puingean
turasachd as cudromaiche ann an Coloimbia, agus e an darna baile as motha air
oirthir Cairibianach na dùthcha, ri chùlaibh Bharranquilla. A bharrachd air sin,
's e Cartagena an 5mh baile as motha na dùthcha. Chaidh am baile a steidheachadh
ann an 1533.

Bha àireamh sluaigh dhe 892,545 aig a' bhaile fhèin ann an 2005, a-rèir a'
chunntais-sluaigh mu dheireadh.

‘S e fear dhe na puirt a bu chudromaiche ann an Aimearaga a bh’ann Cartagena de
Indias bho stèidheachadh a’ bhaile anns an 16mh linn is rè àm ìompaireachd na
Spàinne. Ghairm am baile a neo-eiseamleachd bhon an Spàinn 11 an t-Samhain 1811.
‘S e Fèis Nàiseanta ann an Coloimbia a th’ann an latha sin agus tha Fèisean an
Neo-Eiseamleachd nan ruith fad ceithear latha anns a’ bhaile fhèin. Bho 1933,
tha 11 an t-Samhainn air a bhith latha taghadh Miss Coloimbia, ann am Farpais
Nàiseanta an Aille.

Rè na linntean, tha Cartagena air a bhith ga leasachadh, agus am baile
eachdraidheil a ghleidheachadh, agus an latha an-diugh ‘s e fear dhe na puirt as
cudromaiche na dùthcha agus làrach turasachd cliùiteach a th’ann. Tha
àireamh-sluaigh iomall dhe 892,545 anns a’ bhaile fhèin, ach a bharrachd air sin
tha àireamh-sluaigh iomall bho 1,188,078 air feadh a’ cheàna aige, a’ gabhail
a-steach na bailtean Turbaco, Arjona, Turbana, Santa Rosa, Santa Catalina,
Clemencia, Maria La Baja, Mahates, San Etanislao, Arenal agus Villanueva, le
Cartagena ann an teas mheadhan dhuibh. Chaidh meadhan a’ bhaile eachraidheil
Chartagena, ris an canar La Ciudad Amurallada (Baile na Mùirean), a
dh’ainmeachadh Làrach Dhualchas Nàiseanta Choloimbia ann an 1959 agus Làrach
Dhualchas na Cruinne ann an 1984 le UNESCO. Fhuair Ailtireachd Armailte a’
bhaile deuchainn mar an ceithreamh mìorbhail aig Coloimbia ann an 2007.

Ann an 1502, ann an turas nach mhair ach ceithear mìosan, Rinn Rodrigo de
Bastidas taisgleadh air Oithir A’ Chuain Siar (far a bheil Coloimbia an latha an
-diugh) gu lèir, agus bagh Cartagena na measg. Thug e an t-ainm sin oirre oir
bha i cho caol ris a’ bhagh aig Cartagena anns an Spàinnt. An dèidh sin ann an
1533 cho-dhùin an ceannsaiche Pedro de Heredia, à Madrid, gun stèidhich esan am
Baile Cartagena air 1 an t-Og Mhìos sa bhliadhna sin.

Ged a tha 892,545 nan tàmh anns a' bhaile, chan eil ach 50,317 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th'ann a' mhòr-chuid dhe na daoine
ann an Cartagena, ach tha 0.2% dhe Tùsanaich agus 36.5% dhe daoine le freumhan
ann an Afraga. ' S urrainn dhan 91.4% dhe na daoine ann an Cartagena leughadh
agus sgrìobhadh. A tuilleadh air sin, tha fòn aig an taigh aig 47.4% dhe na
dachannan.

Thathar a’ cumail am iomadach seòrsa dhe fhèis ann an Cartagena de Indias.
Chithear fèilltean caitligeach, leis gur e dùthaich le mòr-chuid chaitligeach a
th’ann fhathast, fèisean na stàite agus tachartasan ionadail a sheallas cho
làidir ‘s tha beairteas cultarail na dùthcha.



https://gd.wikipedia.org/wiki/Caochladair

Ann am matamataig, 's e uiread neo-aithnichte, agus le comas atharrachadh, a th'
ann an caochladair. Ann an coimpiutaireachd, 's e àite a th’ ann far am faod
àireamh air a chumail. Ann am fiosaig agus ann an innleadaireachd, ’s e luach a
th’ ann a dh’atharraicheas rè deuchainn, no bho eisimpleir gu eisimpleir, no
fhad ’s a tha siostam ag obrachadh.

Tha iomsgaradh air a dhèanamh eadar caochladair agus cunbhal. ’S e uiread a tha
aithnichte agus neo-caochlaideach a th' ann an cunbhal. Tha iomsgaradh air a
dhèanamh cuideachd eadar caochladair agus paramadair, ged faodaidh nì a tha na
chaochladair anns an dàrna suidheachadh a bhith na pharamadair ann an
suidheachadh eile.

Anns an staitistearachd gnìomhaichte, ’s e factar a tha tomhasach no feart duine
no siostaim a th’ ann an caochladair (.i. rud a dh’fhaodas atharrachadh bho àm
gu àm no bho dhuine gu duine). Anns an staitistearachd matamataigeach tha brìgh
teicneòlach aig caochladair thuairmeach. 'S e seo foincsean a mhapas bho raon na
coltachd gu raon tomhasach sam bith (me. raon nam fìor-àireamhan).



https://gd.wikipedia.org/wiki/Camanachd

Tha camanachd no iomain, air a bhith ga cluich o chionn da mhìle bliadhna leis
na Gàidheil. Thug a' chiad Ghàidheil an geam leatha a Èirinn nuair a ràinig iad
Dal Riata ann an linn Chaluim Chille. Tha iomain ga chleachdadh mar gnìomhair
cuideachd gu bitheanta anns a' Ghàidhlig. An àite a bhith ag ràdh "Tha mi a'
cluich camanachd" no "tha mi a' cluich iomain", bithear ag ràdh "Tha mi ag
iomain".

Aig aon àm, bha daoine ga cluich air feadh na dùthcha, m.e. Bearaig a Tuath,
Gallaibh is Glaschu, ach latha an-diugh, tha e làidir ann an Srath Spè, an
t-Eilean Sgitheanach, agus an Gearastan agus àiteachan eile air feadh na
Gàidhealtachd le grunn sgiobaidhean. Anns na bailtean mòra, thòisich oileanaich
is maoir-shìthe Ghàidhealach clubaichean cuideachd.

B' àbhaist dha iomain a bhith air a cluich tron gheamhradh , leis a' bhliadhna
a' tòiseachadh anns an Lùnasdal is a' dol gu Cèitean (Mar ball-coise). Gu
mì-fhortanach, chan eil an t-sìde air a' Ghàidhealtachd uamhasach coibhneil aig
an am seo, 's mar sin uaireannan shìneadh a' bhliadhna gu Iuchar, uaireannan a'
crìochnachadh cha mhòr cola deug mus do thoisich an ath bhliadhna. Ann an 2003,
cho-dhùin na clubaichean airson sgeama gearr-ùine de dh'iomain san t-samhradh a
chur air bhog. Bha seo air leth soirbheachail le barrachd gheamannan gan cluich
air an dearbh latha (Ged bha trioblaidean le cus geamaichean riochdachaidh gun
fheum ag adhbhrachadh cus cinn-sheachdain ban). Anns an t-Samhain 2005, le mòran
moladh bho Chomunn na Camanachd, chaidh iomain samraidh a' dearbhadh gu tur le
taghadh cha mhòr aon-ghuthach. ged bha sgiobaidhean mòra mar Baile Ùr an
t-Slèibh, Ceann a' Ghiuthsaich, agus Kyles Athletic a' cur na h-aghaidh gus a'
mhionaid mu dheireadh.

’S e geama simplidh th’ ann an iomain. Ann an geama nam fear tha dà
chluicheadair deug anns gach sgioba agus feumaidh iad am ball a chur eadar dà
phost airson tadhal fhaighinn. Tha iad a' cleachdadh caman a tha dèante de
dh’fhiodh agus ball a tha dèante de leathar.

'S e Comunn na Camanachd a th' anns a' bhuidheann stiùiridh aig camanachd agus
tha dleastanas aca urra ri riaghailtean a' gheama. Tha bòrd-stiùiridh aca.

Ged thug na Gàidheil camain leotha air feadh an t-saoghail nuair a dh'imrich iad
a Alba às dèidh Cùil Lodair agus nam Fuadaichean is gun deach iomadach
gheamannan a chluich ann an àiteachan cho sgapte ri Patagonia gu Astràilia,
chaidh an cleachdadh seo a bith as deidh greis. (Chaidh rannsachadh
mìorbhaileach a dhèanamh air seo le Ùisdean D. MacIllFhinnein mar phàirt den
tràchdas acadaimigeach aige). A dh'aindeoin seo, chaidh an geama
ath-bheothachadh ann an Aimearaga a Tuath anmoch sna 1990an le Camanachd
California a Tuath, a chaidh a thòiseachadh le daoine aig an robh uidh anns a'
gheama agus ann an cultar na h-Alba.) a-nis, tha barrachd sgiobaidhean air
èirigh air taobh an iar Ameireaga agus ann an Texas. Thàinig California a Tuath
gu Alba anns an t-Samhradh 2005.



https://gd.wikipedia.org/wiki/Cali

‘S e prìomh-bhaile na roinne Valle del Cauca, ann an Coloimbia, a th’ann Cali,
neo Santiago de Cali (sanˈtjaɣo ðe ˈkali). Tha e suidhichte aig 995m os cionn
ìre na mara agus 440km air falbh bho Bhogotá. agus tha teodhachd meadhan dhe 25°
aige, rè a’ bhliadhna. Chaidh am baile a steidheachadh ann an 1536 anns an sgìre
ris an canar an Sliabh an Iar (Spàinntis: La Cordillera Occidental), ann an
gleann mòr anns na h-Andes. Tha eaconomaidh làidir aig a’ bhaile, stèidhichte
air sreath fhada dhe gnìomhachasan. Bha cunntas-sluaigh dhe 2,119,908 aig a'
bhaile fhèin ann an 2005, a-rèir a’ chunntas-sluaigh mu dheireadh, 'S e Cali an
treas baile as motha na dùthcha. agus an 12mh baile as motha ann an
Aimearaga-Laideannach

Mar a b'àbhaist ann an Aimearaga, chaidh ainmean-àite a chruthachadh le freumhan
anns na creideamhan nan Spàinnteach: m.e. Sante Fe de Bogotá, San Bonifacio de
Ibagué agus San Juan de Pasto. Mar sin, fhuair am baile an t-ainm aige oir
chaidh e a steidheachadh air an latha aig Naomh Seumas, neo Santiago ann an
Spàinntis. Thathar a' creidsinn gur e facal Quechua a th'ann an eileamaid Cali,
leis cho faisg 's a tha am baile ri seann chrìochan ìompaireachd nan Inca. 'S e
Cali an t-ainm a tha air abhainn a' bhaile cuideachd.

Ged a tha 2,119,908 nan tàmh anns a' bhaile, chan eil ach 36,737 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e Daoine geala/mestizos a th'ann a' mhòr-chuid dhe na daoine
ann am Cali. A bharrachd air sin. ‘s e Tùsanaich a th’ann 0.5% agus tha 26.2%
dhe daoine le freumhan ann an Afraga. ' S urrainn dhan 94.9% dhe na daoine ann
an Cali leughadh agus sgrìobhadh. A tuilleadh air sin, tha fòn aig an taigh aig
81.9% dhe na dachannan.

Thathar a’ cumail am iomadach seòrsa dhe fhèis ann an Cali. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s tha
beairteas cultarail na dùthcha.



https://gd.wikipedia.org/wiki/C%C3%B9il_Lodair

'S e baile air a' Ghàidhealtachd a tha ann an Cùil Lodair (Beurla: Culloden).
Tha am baile suidhichte mu 3 mìltean air àird an ear Inbhir Nis. 'S e seo na
co-chomharran aige: 57° 29′ 22.99″ Tuath agus 4° 8′ 7.15″ Iar.

Tha e coltach gur e Cùil Lodair a bhʼ air an àite an toiseach, bhon fhacal
Ghàidhlig “lodan”, ainm a chaidh a ghléidheadh sa Bheurla “Culloden”, ach ron àm
a thachair am blàr ainmeil an sin san 18mh Linn bha an t-ainm air atharrachadh
sa Ghàidhlig gu Cùilodair.

Anns a' bhliadhna 2001 bha 4,064 duine a' fuireach an seo. Tha Sgìre Chùil
Lodair a' gabhail a-steach trì coimhearsnachdan eile: Balloch, Smithton agus
Westhill.

Bho thùs bha taighean fearann (estate houses) ann a chaidh a thogail timcheall
air Culloden House a tha na taigh-òsta a-nis. Cleachdar na seann stàballan mar
taighean air mhàl an-diugh airson daoine a tha air saor-làithean. Cleachdar an
seann sabhal ris an canar tithe barn mar eaglais an-diugh. Tha an eaglais aig
Eaglais na h-Alba.

Tha Dhruim Athaisidh (Drummossie Moor) mu thrì mìltean air àird a deas Chùil
Lodair. 'S e sin an t-àite far an do thachair Blàr Chùil Lodair. Tha cath-làrach
Chùil Lodair fo chùram Urras Nàiseanta na h-Alba agus tha an ionad-fiosrachaidh
a’ tarraing mòran luchd turas gach bliadhna. Chaidh ionad eadar-oibreachadh ùr a
dh’fhosgladh 16 an Giblean 2008.

Timcheall air a’ chath-làrach tha tobraichean ann. Tha an "clootie well" anns na
coilltean Chùil Lodair agus tè eile faisg air Munlochy. Mu mhìle deas air a'
chath-làrach tha Càrn Chlabhalag (Cairns of Clava) ann.



https://gd.wikipedia.org/wiki/Buga

'S e baile meadhanach ann am Valle del Cauca (Roinn), ann an Coloimbia a th' ann
am Buga neo Guadalajara de Buga. Tha e suidhichte aig àirde dhe 969m os cionn
ìre na mara 67km air falbh bho Chali, prìomh-bhaile na roinne, agus 445km bho
Bhogotá. 'S e Buga an 44mh baile as motha na dùthcha. Chaidh am baile a
steidheachahd ann an 1555.

Mar a b'àbhaist ann an Aimearaga, chruthachadh na Spàinntich ainmean-àite le
freumhan anns na creideamhan aca neo mar chuimhne air àiteachan agus daoine
ainmeil thall anns an Spàinn: m.e. Sante Fe de Bogotá, San Bonifacio de Ibagué
agus Santiago de Cali. Mar sin, fhuair am baile an t-ainm Guadalajara bhon a'
bhaile leis an aon ainm ann An Spàinn. 'S ann às an ainm Arabais 'wād al-ḥaŷara
(واد الحجرة neo وادي الحجرة) a tha Guadalajara agus tha e a' ciallachadh Abhainn
na Clachan. Tha na h-ùghdarrsan a'creidsinn gur e ainm Tùsanach a th'ann an
eilimeid Buga, oir bha tuathan Carib nan tàmh an seo ro ruigheachd nan
Spàinnteach. A bharrachd air sin, tha tòrr àite ris an canar Buga ri fhaicinn
air feadh A' Chairibìan.

Ged a tha 116,893 nan tàmh anns a' bhaile, chan eil ach 17,000 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e Daoine geala/mestizos a th'ann a' mhòr-chuid dhe na daoine
ann am Buga. A bharrachd air sin. ‘s e Tùsanaich a th’ann 0.1% agus tha 8.2% dhe
daoine le freumhan ann an Afraga. ' S urrainn dhan 93.9% dhe na daoine ann an
Buga leughadh agus sgrìobhadh. A tuilleadh air sin, tha fòn aig an taigh aig
63.5% dhe na dachannan.

Thathar a’ cumail am iomadach seòrsa dhe fhèis ann an Buga. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s tha
beairteas cultarail na dùthcha.



https://gd.wikipedia.org/wiki/Brandenburg

Is e aon stàit de na sia stàitean deug anns a' Ghearmailt a tha ann am
Brandenburg, agus ’s e Potsdam faisg air Berlin am prìomh-bhaile aice. Tha
Brandenburg coltach ri fainne, fainne timcheall air Berlin, prìomh-bhaile na
Gearmailt. Tha Brandenburg suidhichte mu thuath agus mun ear na Gearmailt. Tha
crìochan aice leis a' Phòlainn san ear, san deas le Sagsainn, san iar le
Sagsainn-Anhalt agus Sagsainn Iosail agus san tuath le Mecklenburg-Vorpommern.

Tha Brandenburg suidhichte ann am meadhan na Ròinn Eòrpa. Bha an dùthaich seo fo
raon-dèighe tiùgh anns an linn-eighe mu dheireadh agus chruthaich an dèigh cruth
na tìre. Tha Brandenburg a Tuath gu math rèidh, ach anns an deas chìthear na
sreathan Lausitzer Höhen neo Sorauer Sandberge , am Fläming agus beanntan beaga
faisg air Berlin, na Müggelberge , na Havelberge agus an Semmelberg faisg air a'
bhaile Bad Freienwalde.

Eadar na h-aibhnichean Havel agus Spree bha treubhan Gearmanach, na Sueben neo
Semnonen, a’ fuireach. Anns a' chòigeamh linn dh’fhàg iad an dachaigh aca agus
ghluais iad dhan iar, dhan abhainn Oberrhein. Anns an dà linn s’ a tighinn
thàinig Slaven, Sprewanen agus Heveller, a-steach dhan dùthaich seo. Anns a'
bhliadhna 808 thug Rìgh Tearlach Mòr an sgìre do threubhan nan Abodriten,
Obodriten agus Wenden, a bha a’ sabaid còmhla ris an aghaidh sluagh nan
Sagsainneach. Ghàbh tòrr dhaoine ris a' chreideamh Chrìosdail agus chaidh dà
sgìreachd-easbaig a stèidheachadh. Leudaich Rìgh Heinrich I (Eanraig I) an
rìoghachd aige agus bhuadhaich e barrachd sgìrean anns an ear.

Bha sabaidean eadar an sluagh an-seo agus na rìghrean às an iar gu tric anns na
linntean s’ a tighinn, ach bhuadhaich Albrecht der Bär (Albrecht am mathan) an
dùthaich seo ann an 1157 agus stèidhich e am "Mark Brandenburg". Tha am facal
"Mark" a’ ciallachadh dùthaich aig a’ chrìoch Ìompaireachd Naomh Romanach nan
Gearmailteach anns na Linntean Meadhanach. Bha am facal airson siorramachd le
iarla a bha aige ri crìoch a dhèanamh cinnteach. Chaidh Albrecht ainmichte mar
uachdaran agus iarla anns an sgìre seo.

Cha b' e am Mark Brandenburg a bh’ ann an mar a tha an stàit Brandenburg
an-diugh. Bha sgìre Mark Brandenburg fada na bu lugha. Bha an sgìre a' fàs
ge-tà. Fhuair iarla den Mark Brandenburg, Johann Sigismund, barrachd dùthchannan
beaga ann an 1614 agus fhuair e a' Phruis mar chòir-fearainn ann an 1618. Chrùin
an iarla den Mark Brandenburg fhèin mar Rìgh anns a' Phruis ann an 1701. On àm
seo gu 1946 bha am Mark Brandenburg na phàirt de a' Phruis.

An dèidh an dàrna Chogaidh, ann an 1947, chaidh an stàit Brandenburg a
stèidheachadh, ach, bho 1949 bhuin e do German Democratic Republic, an dàrna
Ghearmailt, a bha na stàit shòisealach. Ann an 1952 chaidh a dhealachadh ann an
trì pìosan. Bha an dùthaich Brandenburg an-diugh air a stèidheachadh a-rithist,
an dèidh fichead bliadhna ’s a h-ochd deug ann an 1990, nuair a dh’aontaich an
dà Ghearmailt. Is e aon de na sia stàitean deug anns a’ Ghearmailt a tha ann am
Brandenburg. Is e dùthaich a th’ ann a bha a’ leum gu h-obann a-staigh ann an àm
ùr. Cha robh sin furasta idir.

Bha 2,553,648 daoine a’ fuireach ann am Brandenburg ann an 2006, ’s e sin 87
daoine air an aon chilemeatair cheàrnagach. Tha an cuid as mòtha a’ fuireach
anns na bailtean beaga agus bidh iad ag obair ann an àiteachas agus anns an
gnìomhachas-bìdh. Tha achaidhean mòra ann, le eòrna, seagal, cruithneachd agus
asparag. Bidh na tuathanaich a‘ bhleòghainn 174,000 bò dà thuras gach latha,
dh’fhuirich 788,200 muc ann. Tha 144,489 caora ann agus bha gach cearc a’ laighe
295 ùgh ann am bliadhna 2004. Tha 39,000 daoine ag obair anns an àiteachas, ann
an 6700 pìos-fearainn.

Is e cularannan beaga agus glè spiosrach a th’ anns na glasraich as ainmeile à
Brandenburg. Tha iad a’ tighinn às an sgìre air an t-ainm Spreewald (coille air
bruach Abhainn Spree) taobh a deas Bhrandenburg.

Tha cridhe eaconomachd de Bhrandenburg faisg air Berlin. Tha obraichean-stàilinn
aig Eisenhüttenstadt agus anns a' bhaile Brandenburg an der Havel. An sin
gheibhear factaraidh airson innealan clò-pàipeirean cuideachd agus
muilnean-stàilinn. Anns an tuath, ann an Schwedt, chìthear fineadairean ola agus
dà mhuilinn pàipeir. Ann am Brandenburg a Deas tha 15,000 duine ri
mèinnearachd-ghuail. Is ann an Jänschwalde a tha an stèisean-dhealain gual duinn
as motha san t-Saoghal. Tha a’ ghual air a chleachdadh airson
ginidearadh-dealain anns an stèisean-cùmhachd aig Vattenfall, a bheir dealan don
Ghearmailt an Ear air fad.

An-diugh tha 14 sgìrean agus ceithir bailtean mòra gun sgìre ann am Brandenburg.
Seo liosta de na sgìrean agus na prìomh-bhailtean aca, (cuideachd ann an
Sorbais, ma bhios an cànan ga bruidhinn anns an t-sgìre):



https://gd.wikipedia.org/wiki/Barraigh

'S e eilean deasaich nan Innse Gall a tha ann am Barraigh neo Eilean Bharraigh.
Tha ainm an eilein a' ceilearadh misionaraidh Èireannach dom b' ainm Fionn-Barr.
A rèir traidisean, thàinig Fionn Barr gu h-Alba le Calum Cille. Is e eilean beag
a tha ann, mu seachd mìle o cheann gu cheann.

Tha cala math aig Bàgh a' Chaisteil air taobh deas an eilein, far a bheil
lamraig le alt-aiseig. Tha am bàgh ainmichte airson Caisteal Chiosmuil, seann
chathair MhicNèill.

Is e àireamh-sluagh an eilein 1174 ceann daoine, an cuid as motha dhaibh nan
Caitligich. Tha 761 nan luchd-labhairt na Gàidhlig (62%) a' fuireach anns an
eilean.

Rinn Compton Mackenzie am film Whisky Galore ann am Barraigh. Chaidh a
thìodhlacadh ann an Eòlaigearraidh.

Thòisich fèis ann am Barraigh ann an 1981, Fèis Bharraigh. Bha am fèis cho
soirbheachail 's gun deach fèisean eile a chur air dòigh air feadh Alba.

Thòisich rèis ris an canar am 'Barrathon' ann an 2000. 'S e an t-astar
leth-mharathon a' dol timcheall an eilein.

’S e an Tràigh Mhór ann am Barraigh an aon tràigh air an t-Saoghal a thathar a’
cleachdadh mar raon-laighe le clàr-àma stéidhte - ged a tha sin a’ leantainn
rabhart agus conntraigh.



https://gd.wikipedia.org/wiki/Armero

‘S e baile meadhanach ann an Tolima, Coloimbia, a th’ann an Armero neo Armero
Guayabal. Tha e suidhichte aig 325m os cionn ìre na mara 99km air falbh bho
Bhogotá agus 95km bho Ibagué, prìomh-bhaile na roinne. 'S e baile le cìomaid gu
math teth a th’ ann agus tha teodhachd mheadhanach mu 27.2˚ aige, rè na
bliadhna. Chaidh am baile a steidheachadh ann an 1895.

Chaidh am baile a stèidheachadh ann an 1895 mar San Lorenzo ach chuireadh ainm
ghaisgeach nàiseanta - José León Armero - air ann an 1930. Bha am baile gu math
beairteach fad iomadh bliadhna air sàilleabh cho soirbheachail 's a bha gnothach
cotan an seo. Chaidh còrr is 25,000 duine a mharbhadh nuair a spreadh a'
beinn-teine Nevado del Ruiz ann an 1985, a rinn sgrios air a' bhaile: dh'fhàgadh
air an Riaghaltas gu robh laigsean mòra anns dòigh a dhèilig iad ris an
t-suidheachadh. Fhuair an ceann-suidhe, Belisario Betancur Cuartas, fìor dhubh
chàineadh anns na meadhanan. Chaidh baile ùr a thogail ach tha an sgìre fhathast
gu math ìosal agus gu math bochd.

Tha 32,774 nan tàmh anns a' bhaile fa leth, ach chan eil ach 5,945 dhuibh a’
fuireach thall anns na sgìrean dùthchasail am broinn crìochan a' bhaile. Tha
fearann na dùthcha sin ga roinn eadar na bailtean (Spàinntis: municipios) agus
le sin tha gach clachan agus croit fo stiùireadh baile air choireigin. Air
adhbharan trioblaidean poiliteagach air an dùthaich, tha a' mhòr-chuid dhe na
daoine anns gach uile baile a-nis a' fuireach anns na bailtean fhèin, is na
daoine a' fàgail na sgìrean dùthchasail. Taobh chinnidh, 's e daoine geala agus
mestizos a th'ann a' mhòr-chuid nan daoine ann an Armero. Tha 0.1% dhuibh aig a
bheil freumhan ann an Afraga. 'S urrainn dhan 85.4% nan daoine ann an Armero
leughadh agus sgrìobhadh. A thuilleadh air sin, chan eil fòn aig an taigh aig
25.9% nan dachannan.

Thathar a’ cumail am iomadach seòrsa dhe fhèis ann an Armero. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s a tha
beairteas cultarail na dùthcha.



https://gd.wikipedia.org/wiki/Aonadh_Rugbaidh

Tha rugbaidh gu math làidir anns na dùthchannan aig a' Cho-Fhlaitheas is na
h-eileanan sa Chuan Sèimh, m.e.:

Anns an Fhraing, cluichear ann am Paras agus san taobh-a-deas (m.e.: Dùthaich
Bhasgach na Frainge, Provence ⁊c) gu traidiseanta. Cluichear ann an Ròmainia is
a' Chairtbheil gu ìre àrd, agus ann an Seapan, Canada, agus mar mìon-spòrs, anns
na Stàitean Aonaichte.

Tha làrach bheag eile aig rugbaidh air gach mòr-roinn - m.e. anns an Roinn-Eòrpa
taobh-a-muigh na dùthchannan a-nuas; Aimearaga a Deas ann an Tile, Breasail is
Uruguaidh; Afraga - mar Costa Ìbhri, Siombabuaidh, Naimibia, Ceinia is Botsuana;
Àisia - mar Hong Cong is Dubai agus mar sin air adhart. 'S e fear de na
spòrs-bhuidhnean mòr-thaitneach den t-saoghail.

Gu bunaiteach, theid dà sgioba an aghaidh a-chèile (aig a bheil 15 duine), agus
feumaidh iad sgor math a ghabhail. Tha an raon-chluich dronn-uileannach
(rectangular) agus tha na tadhlan mar "H"s.

Tha stuth sònraichte eile ann - mar eiseimpleir, tha am balla san cruth mar
"ugh", chan eil e cruinn idir; agus cleachdaidh rugbaidh scruman (neo
"caigeann", faic an dealbh). Bidh cluicheadairean a' tilg (pass) am balla ris a
chèile, ach feumaidh am balla a dhol mu chùlaibh nuair a bhios e ga thilgeil.
Tha e toirmisgte airson am balla a thilgeil mu bheulaibh, mar ann am ball-coise
Aimearaganach - feumar ga bhreabadh neo ga ghiùlan, ma bhithear ag iarraidh am
ball a ghabhail air adhart.

Nuair a thathar air a ghearradh-sìos, feumar a leigeil mu sgaoil am balla. Tha
dà rud eile annasach le rugbaidh, sin an scrum neo caigeann, agus an rucas neo
ruc. Tha scruman a' tachairt nuair a dh'iarras an rèitear e, agus bidh rucan a'
tachairt gu nàdarra. Cuideachd, bidh na "adhairtich" (forwards) a-mhàin a'
gabhail scrum, ach is urrainn do chuideigin sam bith a dhèanamh ruc. Bidh an
rèitear a' cur scruman air dòigh nuair a bhios peanas ann, neo cluich
mi-cinnteach, bidh an reitear a' gabhail am balla gus an scum half aig fear de
na sgiobannan.

Tha cluicheadairean a' cur an aon seòrsa brògan is briogaisean orra ri
ball-coise (socair), ach tha na lèintean nas tiugha. Bidh cuid den "adhairtich"
a' cur ad-scruim air.



https://gd.wikipedia.org/wiki/Andr%C3%A9s_Pastrana_Arango

'S e fear-malairt, riochdaire dioplòmasach agus neach-poileataigs à Coloimbia
th’ ann an Andrés Pastrana Arango (Bogotá, 17 an Lùnastal 1954). Bha e na
cheann-suidhe Choloimbia eadar 7 an Lùnastal 1998 agus 10 an Lùnastal 2002,
nuair a bha cogadh sìobhalta agus duilgheadas a thaobh dhrogaichean a’ sgiùrsadh
na dùthcha. 'S ann do theaghlach beairteach a bhuineas e: bha athair, Misael
Pastrana Borrero, na cheann-suidhe roimhe, eadar 1970 agus 1974. Chaidh e dhan
Oilthigh an Rosario agus an uair sin dhan Oilthigh Harvard thall anns Na
Stàitean Aonaichte. Phòs e aig Nohra Puyana Bichenbach à Bogotá ann an 1981 agus
rug i triùir duine-cloinne dha. Tha ise a' buntainn do theaghlach cumhachdail, a
tha an lùib taighean-gruide.

An dèidh an Oilthigh fhàgail ann an 1977 chuir e seachad corra bliadhna na
fhear-aithris air an telebhisean mus an do thoisich ann an saoghal a'
phoileataigs. Anns a' chiad dol a-mach, fhuair e àite mar chomhairliche airson
Bhogotá, far an robh e bho 1984 gu 1986. Chaidh a thaghadh probhaist Bhogotá
eadar 1988 agus 1990, ged an robh e a thoirt fo bhruid fad mìos tron
iomairt-taghaidh. Bha Pablo Escobar, ceannard a' chairteil an dùil gun tugadh
air an Riaghaltas a chuid pholasaidhea airson luchd-reic drogaichean a chur dha
na Stàitean Aonaichte atharrachadh. Nuair a bha Pastrana na phrobhaist reic e
mòran sheirbhisean poblachd dhan raon prìobhaideach. Bha e na sheanadair eadar
1991 agus 1993. Chaidh a thaghadh ceann-suidhe na dùthcha ann an 1998. 'S e
comhraidhean na sìthe leis na FARC an rud na bu chonnspaidiche a rinn e: theab e
còrdadh na sìthe riutha a rèiteachadh ach dh'fhàs an cogadh na bu mhiosa. Bha
Pastrana cuideachd na thosgair anns na Stàitean Aonaichte eadar 2005 agus 2006.



https://gd.wikipedia.org/wiki/Andalusia

'S e fear de na ceàrnaidhean as motha anns an Spàinn a tha ann an Andalusia
(Spàinntis: Andalucía). Thàinig an t-ainm bhon fhacal Al-Andalus, b' e sin an
t-ainm a bha air eadar 711 agus 1492. Tha e suidhichte ann an ceann an iar-dheas
na dùthcha. Tha a' Phortagail agus an Cuan Siar san àird an iar dheth. Tha am
Muir Meadhannach san àird an ear agus tha Giobraltair san àird a deas Andalusia.
'S e Andalusia an ceangal nàdarra eadar Afraga agus an Roinn-Eòrpa. 'S e
Andalucia an dàrna cheàrn as motha a tha anns a' Spàinn. Tha e cho farsaing ri
87,268 cilemeatair ceàrnagach. Anns a' bhliadhna 2007 bha 8,059,431 duine de
shluagh ann, le dluths aig àireamh 91.39 duine gach km². Tha trì puirt-adhair
eadar-nàiseanta ann (Almería, Málaga is Sevilla). Cuideachd tha port-adhair
nàiseanta ann an Granada agus Jerez.Tha i na Coimhearsnachd fèin-riaghlaidh fo
smachd an Junta de Andalucia. Tha pàrlamaid le ceann-suidhe agus Buidheann
Righlaidh aige. Tha ochd sgìrean ann an Andalucia.

Tha cruth na tìre gu math eadar-dhealaichte an seo. Tha monaidhean àrda ann a
tha còmhdaichte ann an sneachda fad na bliadhna. Ach tha oir-thìrean
tropaigeach, coilltean tais agus fàsaichean ann cuideachd, m.e.: am Fàsach
Thabernas, a tha suidhichte anns an sgìre Almería.



https://gd.wikipedia.org/wiki/An_Herald

’Se pàipear-naidheachd broadsheet Beurla a th’ anns An Herald. Thathar ga
fhoillseachadh Diluain gu Disathairne gach seachdain ann an Glaschu.

Is è aon de na pàipearan-naidheachd Beurla as sine anns an t-saoghal. Chaidh am
pàipear fhoillseachadh an toiseach ann an 1783 leis an t-ainm Glasgow
Advertiser. B’ e Iain Mennons a’ chiad deasaiche.

Chaidh ainm atharrachadh gu Herald and Advertiser ann an 1802, agus an déidh sin
gu Glasgow Herald ann an 1805. Chaidh e làitheil ann an 1859. Ghluais am pàipear
do thogalach Theàrlaich Rennie Mac an Tòisich air Sràid Mitchell ann an 1868.
’Se an Taigh-solais a tha san togalach sin a-nis, an t-Ionad Albannach airson
Ailtearachd, Dealbhadh agus am Baile.

Ghluais am pàipear do oifigean ùra air Sràid Albion ann an 1980. Bha iad air an
dhealbhadh coltach ris an togalach Black Lubyanka aig an Daily Express ann an
Lunnainn.

Dh’atharraich Eòghann Friseal ainm a’ phàipear gu The Herald anns a’ Ghearran
1992. Cheannaich na manaidsearan (leis an ainm Caledonian Newspapers) e anns a’
Chéitean 1992. Cheannaich Scottish Television e an sin ann an 1996, agus dh’
atharraich an t-ainm acasan gu Scottish Media Group an déidh dhaibh seilbh
fhaighinn air a’ phàipear.

Chaidh dreach a’ phàipear ùrachadh anns a’ Chéitean 1998 agus chaidh pàipear
peathar Dòmhnaich, an Sunday Herald, a stéidheachadh ann an 1999.



https://gd.wikipedia.org/wiki/Alistair_MacLean

B’ e sgrìobhaiche a bh’ ann an Alistair MacLean (ainm Gàidhlig Alasdair
Stiùbhart MacGillEathain, 28 an Giblean 1922 – 2 an Gearran 1987) a thog cliù
dha fhèin mar sgrìobhadair de nobhailean mar “The Guns of Navarone” agus “Where
Eagles Dare”. Sgrìobh e cuideachd fon ainm Ian Stuart.

Rugadh Alistair MacLean ann an Glaschu far an robh athair ag obair mar
mhinistear ach chuir e seachad a chuid as motha de dh'òigridh ann an Deimhidh,
mu 10 mìle taobh a deas Inbhir Nis.

Ghabh e dreuchd mar sheòladair còmhla ris a' Chabhlach Rìoghail ann an 1941 agus
e a' gabhail pàirt san Dara Cogadh Mòr mar “Ordinary Seaman”, “Able Seaman” agus
“Leading Torpedo Operator”. Dh’obraich e an toiseach air a' bhàta PS Bournemouth
Queen faisg air costa Bhreatainn agus an dèidh 1943 bha e air bòrd am HMS
Royalist. Air a' bhàta seo ghabh e pàirt ann an sabaid no dhà ann an 1943 sa
Chuan Siar, Muir Lochlainn agus ann an 1944 sa Mhuir Mheadhanach mar phàirt de
dh’ionnsaigh air taobh a deas na Frainge. Ghabh an Royalist pàirt ann an sabaid
sa mhuir Aegean cuideachd agus mu dheireadh, an 1945, chaidh am bàta a chuir a
dh’Aisia gus sabaid an aghaidh Iapan agus Breatainn ann am Burma, Malaya agus
Sumatra.

Dh’fhàg Alistair MacLean an Cabhlach Rìoghail an 1946 agus ghabh e àite aig
Oilthigh Ghlaschu, a fàgail ann an 1953 le ceum ann am Beurla. An dèidh sin thog
e dreuchd mar maighstir-sgoile san Ruaidh Ghleann. Mar oileanach thòisich
Alistair MacLean air sgeulachdan ghoirid a sgrìobhadh gus rud beag airgid a
chosnadh, agus bhuannaich e co-fharpais ann an 1954 le sgeulachd muireil leis an
ainm “Dìleas”. Thug am foillsichear Collins cuireadh thuige airson nobhail a
sgrìobhadh agus 's ann an uair sin a chruthaich e an leabhar “HMS Ulysses”, mu
na thachair ris fhèin sa chogadh (le rud beag taic is fiosrachadh bho a
bhràthair Ian a bha na Master Mariner). Reic an nobhail gu leòr agus cha robh
fad sam bith gus am b’ urrainn do MhacGillEathain dreuchd a ghabhail làn-ùine
mar sgrìobhadair.

Phòs MacGillEathain dà thuras agus bha triùir mhac aige leis a chiad bean.
Chaochail e ann am München ann an 1987.



https://gd.wikipedia.org/wiki/Alasdair_mac_Mhaighstir_Alasdair

Rugadh Alasdair mac Mhaighstir Alasdair, no Alasdair MacDhòmhnaill (c.1690 -
c.1770), ann an Àird nam Murchan, far an robh athair na mhinistear. Bhuineadh an
teaghlach do dh'Uibhist a Deas agus bha ceanglaichean làidir aca ri Clann
Raghnaill.

A rèir beul-aithris 's ann bho athair a fhuair Alasdair a chuid oideachaidh anns
a' chiad dol a-mach agus chaidh e an uair sin gu Oilthigh Ghlaschu, ged nach eil
seo ga dhearbhadh ann am pàipearan an Oilthigh. Tha beul-aithris cuideachd a'
cumail a-mach nach tug e a-mach ceum aig deireadh an latha ach gun do dh'fhàg e
an oilthigh a phòsadh Sìne Dhòmhnallach à Gleann Eite. Rugadh a mhac, Raghnall
Dubh, ann an 1728. Nuair a nochdas e a-rithist ann an clàran sgrìobhte, ann an
1729, 's ann mar neach-oideachaidh agus ceistear aig an SSPCK (Scottish Society
for the Propagation of Christian Knowledge) a tha e ag obair, ann an Eilean
Fhìonain, faisg air far a bheil an Gearastan an-diugh.

Ann an 1738 bha Alasdair a' teagasg ann an Cille Chòmhain agus ann an 1739 ann
an Coire Mhuilinn, far an do rinn e an dàn ainmeil aige, 'Allt an t-Siùcair'.
Ann an 1741 dh'fhoillsich e faclair Gàidhlig, a' chiad leabhar clò-bhuailte a
nochd bho thùs ann an Gàidhlig na h-Alba a-riamh.

Ann an 1745 chuir Alasdair a chùl ri teagasg agus rinn e air Gleann Fhionghain
far an do chuir Teàrlach Òg Stiùbhairt a bhratach ri crann. 'S ann mun àm sin no
beagan roimhe a bha Alasdair air tionndadh ri Eaglais na Ròimhe agus ghabh e ri
arm a' Phrionnsa mar oifigear an rèisimeid Raghnaill Òig, Mac Mhic Ailein. Rinn
e tòrr òran brosnachaidh Seumasach mun àm seo, leithid 'Òran nam Fineachan',
'Brosnachadh nam Fineachan', 'Òran don Phrionnsa Teàrlach ('O hi ri rì, tha e
tighinn') agus 'Clò Mhic 'Ille Mhìcheil', agus aoir air luchd-taice Rìghrean
Hanòbhair. Tha cuid a' creidsinn gur e a sgrìobh tràchdas anns a' Bheurla a
nochd gun urra goirid as dèidh Bhlàr Chùil Lodair ag innse stòiridh Bhliadhna
Theàrlaich tro shùilean 'Oifigich Ghàidhealaich' an arm a' Phrionnsa.

As dèidh Bhlàr Chùil Lodair bha Alasdair agus a bhean fon choill; tha
beul-aithris ag innse gun robh Sìne trom aig an àm. Mu dheireadh fhuair Alasdair
seilbh air baile fearainn aig Eigneig ann am Mùideart agus rinneadh na bhàillidh
e air Eilean Chanaigh, a bha cuideachd na phàirt de dh'oighreachd Chlann
Raghnaill.

Dh'fhoillsich Alasdair a bhàrdachd fon tiotal Aiseirigh na Seann Chanoin
Albannaich ann an 1751. Bha iomadach diofar stoidhle na chomas, bho òrain-ghaoil
bhlàth leithid 'Moladh Mòraig' gu bàrdachd mionaideach mu nàdar leithid 'An
Samhradh' agus 'An Geamhradh'. Sgrìobhadh e aoir ghoirid sgaiteach a cheart cho
math ri dàin mhòra ghaisgeil leithid 'Bìrlinn Chlann Raghnaill'.

Bhàsaich Alasdair ann an Sanndaig ann an Àrasaig agus tha e air a thìodhlaigeadh
ann an seann chladh Chille Mhuire an sin.

Tha cunntas air beatha Alasdair na òige ri fhaighinn anns an leabhar aig
Raghnall MacIlleDhuibh Alasdair Mac Mhaighstir Alasdair: The Ardnamurchan Years
(Coll, 1986). Tha fiosrachadh mun bhàrdachd aige ann an An Introduction to
Gaelic Poetry le Ruaraidh MacThòmais (Dùn Èideann, 1990) agus ann an Gaelic
Poetry in the Eighteenth Century, leis an aon ùghdar (Obar Dheathain, 1993). Tha
a' mhòr-chuid de bhàrdachd air a cruinneachadh ann an The Poems of Alexander
MacDonald, deasaichte le MacDhòmhnaill agus MacDhòmhnaill (Inbhir Nis, 1924).



https://gd.wikipedia.org/wiki/Ailseabra

’S e oideachadh structair agus dàimhe agus meud a th’ anns an ailseabra agus tha
i tè de na mòr-roinnean matamataig. Tha ailseabra inntrigidh ann an
clàr-teagaisg na h-àrd-sgoile far a bheil sgoilearan a’ faighinn aithne air
smuaintean bunasach ailseabra, agus nan lùib feartan cur-ris agus iomadachadh
àireamh, bun-bheachd nan caochladairean, agus feartan iol-teirmich, am factaradh
agus am freumhan a lorg. Ach tha ailseabra nas farsainge. Mar a tha ailseabra ag
obair le àireamhan, ’s ann a tha i ag obair le comharran, le caochladairean,
agus le eileamaidean àlach. Faodar cur-ris agus iomadachadh a mheas mar gum b’ e
obrachaidhean uile-choitcheann a bh’ annta agus faodar structairean mar
grùpaichean, fàinneachan, agus raointean a thogail bho na mìneachaidhean pongail
a thathar a’ dèanamh orra.

’S e seo ailseabra bhunasach mar a thathar ag ionnsachadh do sgoilearan aig nach
eil ach eòlas bun-phrionnsabail na h-àireamhachd. Anns an àireamhachd, ’s e
àireamhan agus na obrachaidhean àireamhach (.i. +, −, ×, ÷) a th’ ann. Anns an
ailseabra inntrigidh, tha comharran (me. a, x, y) air an cur an àite àireamhan
gus:

’S e fo-roinn ailseabra cudromach a tha anns an ailseabra loidhneach. Tha seo a’
dèiligeadh ri siostaman cho-aontaran loidhneach a tha cumanta anns na
saidheansan agus a tha tè de na ceistean as aosda ann am matamataig.

far a bheil a0, a1, a2, ..., an cunbhalach agus tha x1, x 2, ..., xn rim
faotainn. Tha e loidhneach chionns gur e co-aontar loidhne dìrich a tha:

’S e bheactar a tha 〈 x1, x2, ..., xn 〉agus canar spàs bheactarach do spàs far
am faodar bheactaran a shuimeadh agus a sgèileadh. ’S e cruth-atharrachadh
loidhneach a th’ ann am fuincsean sam bith a ghlèidheas na feartan seo. Tha
ailseabra loidhneach a’ gabhail a-staigh oideachadh bheactaran, spàsan
bheactarach agus chruth-atharrachadh loidhneach.

Tha ailseabra inntrigidh a’ dèiligeadh ri àireamhan – eileamaidean de dh’ àlach
àireamh. ’S e ailseabra easchruthach leudachadh nam bun-smuaintean seo do dh’
àlaichean as coitchinne. Le bhith a’ suidheachadh feartan agus riaghailtean a
tha a’ buntainn ri àlach eileamaidean sam bith, bithidh iad iomchaidh cuideachd
do bheactaran, do mhachlagan, do dh’ iol-teirmich, agus an leithid.

Thathar a’ leudachadh air bun-bheachdan cur-ris agus iomadachaidh gus obrachadh
càraideach a dhealbhadh. ’S e seo obrachadh coitcheann air dà eileamaid àlaich a
bheireas aon eileamaid den aon àlach. Canar obrachadh dùinte ri seo. Bhiodh an
t-obrachadh fosgailte mur eil buil an obrachaidh den aon àlach, ach thathar a’
gabhail ris gu bheil obrachadh càraideach dùinte. ’S e obrachadh càraideach a
th’ anns a’ chur-ris agus e a’ dèanamh 8 bho na h-àireamhan 5 agus 3; mar an
ceudna ’s e obrachadh càraideach eile a th’ anns an iomadachadh agus e a’
dèanamh 15 bhuapa.

Le obrachadh càraideach, faodaidh bhith ann aon eileamaid den àlach nach
atharraich eileamaid eile. Mar eisimpleir, biodh A na àlach agus biodh * na
obrachadh càraideach air. Biodh a agus e nam buill den àlach (.i. a, e ∈ A). Ma
tha:

às leth gach a às an àlach (.i. ∀ a ∈ A), ’s e an eileamaid ionnanachd a th’ ann
an e. ’S e neoni an eileamaid ionnanachd le cur-ris nan àireamhan, agus a h-aon
an eileamaid ionnanachd le iomadachadh.

agus e na h-eileamaid ionnanachd mar os cionn, ’s e eileamaidean iom-thionndaidh
a tha a agus b. ’S e −x an eileamaid iom-thionndaidh aig x anns a’ chur-ris,
agus ’s e 1/x anns an iomadachadh.

Faodaidh obrachadh càraideach a’ cumail ris an lagh cho-thiomsach. Mas fìor seo,
cha toir òrdugh obrachaidh buaidh air a’ bhuil. ’S e seo gu bheil:

’S e grùpa ainm an structair ailseabraich aig a bheil àlach A agus obrachadh
càraideach * le feartan mar a leanas:

Mar eisimpleir, ’s e grùpa a tha àlach nan slàn-àireamhan fon obrachadh cur-ris.
Tha e dùinte chionns gur e slàn-àireamh a tha buil cur-ris, ’s e neoni an
eileamaid ionnanachd, ’s e na h-àireamhan àicheil na h-eileamaidean
iom-thionndaidh, agus tha cur-ris a’ cumail ris an lagh cho-thiomsach.

Ma tha dà obrachadh càraideach aig grùpa, fear suimidh ( + ) agus fear
iomadachaidh ( × ), ’s e fàinne a chanar ris:

Chan eil e riatanach gum bi eileamaid ionnannachd, no eileamaidean
iom-thionndaidh aig an obrachadh iomadachaidh. ’S e sin ri ràdh, ged tha
obrachadh iomadachaidh ann chan eil obrachadh roinnidh ann. Tha na
slàn-àireamhan nan eisimpleir fàinne far nach eil roinneadh na h-obrachadh
càraideach chionns gu bheil i fosgailte.

’S e raon a th’ann ma tha fàinne na grùpa aibèalach fon obrachadh iomadachaidh
cuideachd. ’S e eisimpleirean raoin a tha anns na h-àireamhan coimeasta, na
fìor-àireamhan agus na h-àireamhan co-fhillte.

Gheibhear barrachd fiosrachaidh bho theòiridh ghrùpaichean, bho theòiridh
fhàinneachan, agus bho theòiridh raointean.

’S e oideachadh feartan a bhuineas do na structairean ailseabrach uile a tha
ailseabra cho-choitcheann. Tha i a’ dèanamh mìneachadh air na th’ ann an
ailseabra fhèin mar bhun-bheachd, a’ dèanamh eadar-sgaraidh air na gnèithean
ailseabra, agus a’ toirt asta na h-eileamaidean coitcheann gus na prionnsabalan
co-aonachaidh a lorg. Tha seo a’ toirt barrachd tuigse do na h-ailseabran
aithnichte agus a’ chomais air ailseabran ùra a dhealbhadh.



https://gd.wikipedia.org/wiki/%C3%99ranas_(planaid)

Is Ùranas no Urànus (o Οὐρανός Sheann-Ghreugais tro Uranus Laideann) an
t-seachdamh planaid on ghrian. Tha an treas rèideas planaideach as motha agus an
ceathramh tomad planaideach as motha aige san rian-grèine againn. Tha stuthan
Ùranais coltach ri stuthan Neaptuin, ach tha na stuthan ceimigeach aca
diofraichte on fheadhainn aig na famhairean gasa nas motha, siud am Bliogh agus
Satarn. 'S ann air an adhbhar seo gun cuir na h-eòlaichean "fuamhairean deighe"
air Ùranas agus Neaptun gus an diofar eatorra is na fuamhairean gas a nochdadh.
Tha àile Ùranais coltach ri feadhainn a' Bhliogh agus Satairn on a tha a'
mhòrchuid dhe 'na hàidhdreaidean is hilium ach tha barrachd "deighean" aige mar
uisge, amòinia agus methan cho math ri lorgan hàidhdrea-charbonan eile. 'S e an
t-àile planaideach as fhuaire sa rian-ghrèine a th' ann agus is 49 K (−224.2 °C)
an teothachd as lugh agus tha breathan neòil iom-fhillte aige. Thathar dhen
bheachd gu bheil an t-uisge pailt sna neòil as ìsle agus methan sna neòil as
àirde. Tha a' mhòrchuid dhe mheadhan Ùranais 'na dheighean is clach.

Chan fhaicear Ùranas leis an t-siùil lom ach gu fann. Chaidh a lorg le William
Herschel. 'S e planaid uaine/glas a tha ann.



https://gd.wikipedia.org/wiki/%C3%80rd-th%C3%ACr

'S e ceàrn de thìr àrd a th' ann an àrd-thìr ann an geo-eòlas agus eòlas na
cruinne a tha, mar is àbhaist, gu ìre mhòr còmhnard, rèidh, dùthchail.

'S e ceàrn mhòr de thìr àrd a tha gu ìre mhòr còmhnard a th' ann an àrd-thìr.
Tha e sgaraichte bhon talamh mun cuairt air le leòidean casa (mar ann an
Tibeat), no ri càrnadh grùid, no ri co-mheasgachadh dhen dà chuid (mar an
Altiplano Andean).

Bidh àrd-thìrean gan cruthachadh nuair a bhios tìr còmhnard air a thogail le
tectonic-beòthaileachd, agus an uairsin air a chreimeadh leis a' ghaoth no leis
an uisge.

'S e Chang Tang ann an Tibeat,air a bheil "mullach an t-saoghail", an t-àrd-thìr
as motha agus as àirde sa chruinne agus thathas a' cruthachadh fhathast e, air
sgàth mar a bhios na pleataichean tectonaich Innseanach is Eòraisianach an
aghaidh a chèile.

'S e Altiplano Andianach an dàrna fear as motha 's as àirde air an liosta, aig
3600-4000 meatairean a dh' àirde, suidhichte taobh a-staigh na
Meadhan-Andianaich agus a' gabhail a-steach Loch Titicaca.

Thathas a' cleachdadh àrd-thìr gus dealbh a thoirt air cruitheachdan
geo-eòlasach fon t-sàl. Tha cuid de àrd-thìrean fon t-sàl, leithid an t-àrd-thìr
Seychelles, nan spealgan de rùsg mòr-thìreach a tha nan laighe sgaraichte bho
mòr-thìrean. Tha iadsan co-fhreagarrach ri sgeilpean mhòr-thìreach; tha cuid
eile leithid Àrd-thìr Java Ontong, nan roinnean mhòr theinntidh, air an dèanamh
à tuiltean-bhasailt.

'S e àrd-thìr gu mòr air a chreimeadh a th' ann an àrd-thìr geàrrta. Tha na
h-àrdachaidhean nas sìne ud air an creimeadh le geòdhachan agus aibhnichean gus
faochadh cas car coltach ri beanntan a chruthachadh. Thathas a' cantainn
"beanntan" ri iomadach ceàrn de Àrd-thìr Allegheny agus Àrd-thìr Cumberland, a
tha aig oir an iar Beanntan Appalachianach ann an taobh an ear Aimeireaga a
Tuath, ged 's e àrd-thìrean geàrrta a th' annta ann an da-rìreabh. 'S urrainnear
a bhith a' seasamh air "beinn" àrd agus fainear a thoirt gur ann aig an aon
àirde 's a tha na mullaichean uile eile; rud a tha a' riochdachadh an còmhnard
bho thùs mun deach a thogail.



https://gd.wikipedia.org/wiki/%C3%80ireamh

’S e àireamh a ni mìneachadh air uimhir. Ma tha trì ùbhlan againn, tha am facal
trì ag innse dhuinn na tha againn de dh’ ùbhlan. Nam biodh a cheithir againn, b’
e sin a h-aon air bharrachd air a trì agus b’ e chòig a h-aon air bharrachd air
sin. ’S ann às an fheart shìmplidh seo a thàinig an cunntadh. Canar na
h-àireamhan nàdarra ris na h-àireamhan as sìmplidh mar a tha seo, ach tha am
bun-bheachd air a bhith a’ leudachadh anns a’ chiad dol-a-mach gus bloighean
agus àireamhan àicheil a thoirt a-steach, agus nuair sin do dh’ àireamhan
ìomhaigheach agus àireamhan co-fhillte. ’S a thuilleadh air sin tha àireamhan le
seallaidhean nas àirde ann, mar eisimpleir na ceithirneanan agus na
h-ochdòineanan ged nach eil iadsan cho feumail chionns gu bheil feartan
cudromach de dh’ àireamhachd (.i. co-iomlaideachd agus co-thiomsachd) air an
call.

Tha àireamhan air an sgrìobhadh le figearan. ’S ann bho Arabais a thàinig
cumaidhean nam figearan againne bho thùs agus ’s e figearan Arabach a chanar
riutha airson eadar-dhealachadh a dhèanamh bho fhigearan Ròmanach. Ach tha e
cumanta àireamh a ràdh an àite figeir agus tha na briathran àireamhan Arabach
agus àireamhan Ròmanach cumanta. Tha e cudromach eadar-sgaradh a dhèanamh nar
n-inntinn eadar àireamh mar fhigear agus àireamh mar uimhir.

Nar cainnt làitheil, tha àireamhan air an cur gu feum cuideachd airson ainm a
thoirt do rudan far a bheil tòrr mòr dhiubh a tha coltach ri chèile (me.
àireamhan thaighean air sràid, àireamhan fòn, àireamhan cataloig). Tha seo a’
cur òrdugh nan àireamh ris na rudan sin ged nach fhaod an t-òrdugh a bhith
follaiseach no iomlan no fiù ’s an dùil. Mas e an rùn an t-òrdugh a dhèanamh
soilleir, tha riochd sònraichte aig àireamhan (1d, 2ra, 3mh, ..., msaa.) aig a
bheil na h-àireamhan òrdail. ’S e na h-àireamhan àrdail an riochd roimhe (.i. 1,
2, 3, ..., msaa.).

Chan eil diofar eadar an dà shiostam leis na h-àireamhan gu fichead, ach bho seo
a-mach cumaidh an siostam deicheach an àireamh àrdail le chèile (me. fichead ’s
a h-aon bà, trithead ’s a dhà bà, ceathrad ’s a trì bà). Mar a bhite an dùil, ’s
e ainmear singilte a leanas na h-iomadan a deich. Ann an suidheachadh
matamataigeach, ge-tà, tha a h-uile àireamh air a cumail ri chèile, agus leughar
15x mar chòig-deug x.

’S e na h-àireamhan nàdarra na h-àireamhan as bunasaich. Is iadsan na
h-àireamhan 1, 2, 3, ... agus mar sin air adhart, ged tha feadhainn uaireannan
a’ cur neoni riutha cuideachd. Tha na h-àireamhan seo an dara cuid cothroim (2,
4, 6, ... ) no còrr (1, 3, 5, ... ). Tha iad uile dearbh. Faodaidh a’ mhòr chuid
a bhith air am factaradh mar toradh àireamhan nas lugha. Mar eisimpleir:

Ach tha cuid ann nach bi (me. 2, 3, 5, 7, 11, 13, ... ). Canar riuthasan a
prìomh-àireamhan agus a-mach air a dhà, tha iad uile còrr. Tha am feart aig gach
àireamh nàdarra gum faod i bhith air am factaradh mar thoradh phrìomh-àireamhan:

agus chan eil ann ach aon fhactaradh den t-seòrsa seo. ’S e seo Teòiridh
Bhunaiteach na h-Àireamhachd.

’S e N a th’ ann mar chomharra air àlach nan àireamhan nàdarra. Faodar a
sgrìobhadh N0, gu bhith soilleir gu bheil neoni anns an àlach, agus N+ gu bhith
soilleir nach eil.

Tha na slàn-àireamhan a’ toirt a-steach na h-àireamhan nàdarra, neoni, agus na
h-àireamhan slàn àicheil. Is àicheil gach àireamh a tha nas lugha na neoni, agus
dearbh gach àireamh a tha nas mò na neoni. Tha àireamh àicheil air a sgrìobhadh
leis a’ chomharra “−” mar roi-leasachadh oirre. Mar eisimpleir, ’s e àireamh
dhearbh a th’ anns 5 agus àireamh àicheil a th’ anns −5. Anns an t-seagh seo, ’s
e obrachadh a tha ann an “−” a dh’atharraicheas àireamh dhearbh gu bhith
àicheil.

Ma chuirear àireamh dhearbh ri àireimh àicheil den aon mheud, ’s e neoni a’
bhuil:

Ma faodar àireamh sgrìobhadh mar cho-mheas dà shlàn-àireimh (.i. mar bhloigh
chumanta), ’s e àireamh choimeasta a th’ innte. Tha na slàn-àireamhan uile nan
àireamhan coimeasta oir faodar am sgrìobhadh an riochd bloigh leis an
t-seòrsaiche 1:

agus tha iomadachadh agus roinneadh an aon rud air na h-àireamhan coimeasta. ’S
e Q (Beurla: Quotient) an t-ainm aig àlach nan àireamhan coimeasta, agus ’s e
for-àlach Z a th’ ann. Anns a’ chànan fhoirmeil:

Tha àireamhan ann nach eil coimeasta. ’S docha gu bheil π (pì) an tè as ainmeil.
’S e seo co-mheas a’ chearcall-thomhais le trasd-thomhas a’ chearcaill, ach chan
eil ann dà shlàn-àireamh m agus n far a bheil:

’S urrainn dhuinn tuairmse fhaighinn as eagnaidh as bu toigh leinn ach chan eil
co-mheas ann a tha ceart-cho-ionann ri π. Agus tha eisimpleirean eile ann. Canar
àireamhan eucoimeasta ri àireamhan den t-seòrsa.

Canar na fìor-àireamhan ri àlach nan àireamhan uile seo – ris an àlach a tha a’
toirt a-steach na h-àireamhan coimeasta agus na h-àireamhan eucoimeasta. ’S e R
(Beurla: Real) a th’ ann mar chomharra air an àlach seo. ’S urrainn do na
fìor-àireamhan a bhith air an riochdachadh mar loidhne (’s e loidhne àireamh a
chanar rithe). Air an loidhne seo, tha neoni sa mheadhan, na h-àireamhan dearbh
gu deas agus na h-àireamhan àicheil gu clì. Tha an loidhne a’ ruith gu eicrioch
air gach taobh. ’S urrainn do gach fìor-àireamh a bhith air an riochdachadh mar
phuing air an loidhne seo.

Thàinig seòrsa ùr de dh’àireamhan bhon cheist a bheil freumh ceàrnagach aig
àireamh àicheil. Tha ceàrnag aig gach fìor-àireamh (dhearbh no àicheil) ach tha
na ceàrnagan uile dearbh:

Chan eil fìor-àireamh ann a dhèanadh àireamh àicheil nam biodh i air a
h-iomadachadh leatha fhèin. Mar sin, canar àireamh ìomhaigheach ri àireamh den
t-seòrsa a ni àireamh àicheil nuair a tha i air a h-iomadachadh leatha fhèin.
Tha comharra sònraichte aig √(-1) agus ’s e i a th’ ann. À seo:

Mar a b’ urrainn dhuinn na fìor-àireamhan sgrìobhadh mar 2 × 1, -3.14159 × 1, π
× 1, ’s mar sin air adhart, tha na h-àireamhan ìomhaigheach air an sgrìobhadh 2
× i, -3.14159 × i, π × i, no mar as cumanta: 2i, -3.14159i, π i.

’S e I an t-ainm a tha ann air àlach nan àireamhan ìomhaigheach agus anns a’
chànan fhoirmeil:

’S e an aon rud “neoni ìomhaigheach” agus “fìor-neoni”. ’S ann a leanas gu bheil
loidhne nan àireamhan ìomhaigheach a’ trasnadh loidhne nam fìor-àireamhan aig
neoni. Thèid a riochdachadh mar dhiagram mar tha seo. Canar Argand-diagram ri
diagram den t-seòrsa seo.

’S e fìor-àireamh gach puing air an loidhne R. Chan eil pàirt ìomhaigheach aig
fìor-àireamh – tha an loidhne R tro 0i. Anns an aon dòigh, chan eil pàirt fìor
aig àireimh ìomhaighich (puing air loidhne I). Ach tha e soilleir gu bheil
puingean air an diagram, mar eisimpleir P aig a bheil pàirtean fìor agus
ìomhaigheach. Sgrìobhar:

agus canar àireamh cho-fhillte rithe oir ’s e filleadh fìor-àireamh agus àireamh
ìomhaigheach a tha innte. Ged tha bun-bheachd nan àireamhan co-fhillte gu math
easchruthach, tha na h-àireamhan seo air leth feumail ann am fiosaig ’s ann an
innleadaireachd.

’S e C an comharra air àlach nan àireamhan co-fhillte. Anns a’ chànan fhoirmeil:

’S ann dùinte a tha obrachadh àireamhachd far a bheil buil an obrachaidh den aon
àlach. Mar eisimpleir tha cur-ris dùinte leis na h-àireamhan nàdarra oir ’s e
àireamh nàdarra a tha ann an c far a bheil c = a + b ge b’ e air bith dè luach a
tha air a agus b ach gum biodh iad nan àireamhan nàdarra. Ach chan eil toirt air
falbh dùinte. ’S e àireamhan nàdarra a tha anns 5 agus 7 ach chan e àireamh
nàdarra a tha anns an 5 − 7 ( = −2 ). Chan eil ach cur-ris agus iomadachadh
dùinte leis na h-àireamhan nàdarra. Tha toirt air falbh dùinte cuideachd leis na
slàn-àireamhan, agus roinneadh leis na h-àireamhan coimeasta agus na
fìor-àireamhan. Ach tha na h-obrachaidhean àireamhachd uile dùinte (togail gu
cumhachd nam measg) leis na h-àireamhan co-fhillte.



https://gd.wikipedia.org/wiki/Ynys_M%C3%B4n

'S e aon de na 22 ùghdarrasan ionadail aonadach anns a' Chuimrigh a th' ann an
Ynys Môn [ˈənɨs ˈmoːn] (Beurla: Anglesey). Tha e suidhichte san àird an
iar-thuath na Cuimrigh agus tha e cho mòr ri 711km². Ann an 2012 bha 70.049
duine a' fuireach ann. Tha Ynys Môn còmhla ri Ynys Gyb (Holy Island) is eileanan
beaga eile na ùghdarras ionadail ris an canar Isle of Anglesey County.

'S e eilean as motha anns a' Chuimrigh a th' ann an Ynys Môn. Tha e cuideachd na
eilean as motha ann an Cuan na h-Èireann Tha dà dhrochaid ann a bhios ga
cheangail leis an tìr-mòr, Pont Grog y Borth is Britannia Bridge. Tha turasachd
na gnìomhachas as cudromaiche anns an eilean, ged a tha àiteachas a' dol ann
cuideachd. Tha mòran luchd-turais a' cleachdadh nan h-aiseagan do dh'Èirinn bho
Caergybi gu Dún Laoghaire is Baile Átha Cliath.

'S e frith-rathaid astair ann an ceann a tuath na Cuimrigh a th' ann an Slighe
Cladach Ynys Môn (Cuimris: Llwybr Arfordirol Ynys Môn; Beurla: Anglesey Coastal
Path). Tha an cas-cheum mu 124 mìle (200 km) de dh'fhaid agus a' leantainn
iomall-fairge an eilein. Chaidh an cas-cheum fhosgladh ann an 2006. Tha e na
phàirt de Shlighe Costa na Cuimrigh, cas-cheum mu 870 mìle (1,400 km) de
dh'fhaid bho Cas-gwent ann an ceann a deas gu Y Fferi Isaf ann an ceann a thuath
na Cuimrigh.



https://gd.wikipedia.org/wiki/Washington,_D.C

'S e prìomh-bhaile nan Stàitean Aonaichte a th' ann an Washinton, D.C. Chaidh
Washington D.C. a stèidheachadh a dh'aona gnothach gu bhith na phrìomh bhaile.
Tha na litrichean D.C. a' seasamh airson District of Columbia. Tha sin a'
ciallachadh gur e siorrachd àraidh an Riaghaltais Fheadarail 's chan e stàite a
th' ann an District of Columbia. Tha na trì roinnean an riaghaltais, an
Riaghaltas fhèin, na cùirtean, agus a' Còmhdhail, stèidhte ann an Washington,
D.C. Tha 601,723 duine a' fuireach an seo.

Chaidh an District of Columbia stèidheachadh fo Bhun-reachd nan Stàitean
Aonaichte ann an 1790. Chaidh e a roinneadh bho Virginia agus Maryland. An
toiseach 's e dùthaich cheàrnagach a bh' ann an District of Columbia le 10 mìle
air gach taobh, rud a rinn 100 mìle cheàrnagach air fad a bh' air gach taobh na
h-aithne Patomac. Ann an 1847, chaidh am pàirt a bhuineadh do Virginia bho thùs
a thoirt air ais do Virginia. Mar sin, tha an District of Columbia gu lèir air
an taobh a tuath na h-aithne Patomac.

Tha na Channeled scablands, roinn gheo-eòlach inntinneach, suidhichte ann an
Washington, D.C.



https://gd.wikipedia.org/wiki/Warsaw

Tha Warszawa (IPA: /varˈʃava/, Beurla: Warsaw, Gearmailtis: Warschau,
Liotuànais: Varšuva, Latbhais: Varšava, Fraingis: Varsovie) na phrìomh-bhaile
den Phòlainn. Anns a' bhliadhna 2014 bha 1,726,581 duine a' fuireach ann. Tha
Warszawa 155km air falbh bho Lublin, 118km bho Łódź, 252km bho Kraków agus 280km
bho Gdańsk.

Chaidh an Còrdadh Càirdeis, Co-obrachaidh agus Cuideachaidh a-rèir a Chèile a
chur air dòigh an seo air 14 an Cèitean 1955.

B' e Warszawa a' chiad bhaile a bhuail na Nazi le bomaichean anns an Darna
Cogadh. Thug iad ionnsaigh air a' bhaile air 1 an t-Sultain 1939. Fad mios, bha
sèist air a' bhaile. Aig a' cheann thall air 1 an Damhair, choisich na Nasi
a-staigh dhan bhaile. Thug na Nasi na rudan luachmhor on Chaisteal Rìoghail mar
dealbhan agus mhill iad an Caisteal.

Le Warszawa fo smachd, thòisich na Nazi ag obair air 'an trioblaid Iudhach'.
Chruthaich iad sgìrean dhen bhaile a bhiodh mar phrìosan mòr dha na h-Iudhaich,
na ghetto. B' e a' ghetto Warszawa am fear as motha. Eadar 22 an t-Iuchar agus 3
an Damhair 1942, ghluaiseadh 300,000 daoine bhon ghetto gu campaichean bhàis,
mar an tric na campaichean ann Majdanek agus Treblinka. Ann an 1943, bha
ar-a-mach anns a' ghetto ach chuir na Nazi às e air 16 an Cèitean 1943.

Air 1 an Lùnastal 1944, thòisich ar-a-mach ann an Warszawa air fad an aghaidh na
Nazi. Mhair an ar-a-mach seo 63 làithean.



https://gd.wikipedia.org/wiki/Vasco_da_Gama

Rugadh e mu 1469 aig Sines, port beag ann an Roinn Alemtejo. Chosnaich e ainm
maraiche gal dha fhèin trath na bheatha.

Ann an 1497 thill Bartolem Diaz chun na Portagail as deidh boidse a bha air
chuairteachadh Ceap nan Stoirm. Chuir Rìgh João roimhe tuilleadh rannsachadh a
dhèanamh , ach b'e an ath rìgh, Manoel am Fortunach a chuir an iomairt air
coise. Roghainneadh Da Gama a bhith os cionn a' ghnàthach agus air 8mh Iuchair
1497 dh'fhàg e Lisbon le ceithir luing agus 160 daoine. Cha do lorg iad gaoth
fàbharach agus chaidh ceithir mìosan seachad mus an do rainig iad Bàgh Naoimh
Eilidh. Air cuairteachadh a' cheap agus air cuir sìos cor agus aon "mutiny"
ràinig iad Melinda trath an 1498. Is ann an sin a lorg Da Gama piolaid
Innseanach agus sheòl e air adhart dhan ear-thuath a' ruigsinn Calicut air 20mh
Cheitein 1498.

Bha Zamorin (Righ) na Calicut mì-earbsach de na h-Eòrpaich aig an toiseach agus
an greis chaidh e calg dìreach nan aghaidh. Aig a' cheann thall b' fheudar do Da
Gama a shabaid a slighe a mach as a' Chala. Bhuannaich a chabhlach air ais gu
Lisbōa 's an t-Sultain 1498, a' lorg fàilte mhòr agus urram dhan Admiral. Cho
luath 's a b' urrainn dha dh'ullaich Manoel cabhalach de 13 luingean fo stiùir
de Pedro Alvarez Cabral agus chaidh an cuir a mach le òrdughan a stèidhich
colonaidhean Portugach an India. Sheòl Cabral ro fhada dhan iar agus (air an
slighe gus na h-Innseachan) lorg e oir Bhrasail.

Chaidh Da Gama a mach gu Innse da thrup eile, an 1502-03 agus 1524-25. Air an
treas sgrìob dh'eug e gu h-obann aig Cochin an Dùbhlachd 1525 .



https://gd.wikipedia.org/wiki/Tractar

Tha an alt seo mu deidhinn tractaran de h-uile seòrsa. Tha tuilleadh
fiosrachaidh air tractaran airson àiteachais anns an alt tractaran-àiteachais.

Is inneal-slaòdaidh a tha ann an tractar (Laideann: trahere, tarraing à). Seòrsa
carbaid dealbhaichte a tharuinn carbad eile, neo inneal.

Air barrachd an tractar-àiteachais tha iomadh nòs tractair sonraichte ri
dleasdanasan eile, nan measg tractaran-gunna, nos tractar a chaidh air togail
eadar c.1905 agus na 1950an gus tarruinn gunnaichean-achaidh airm. Anns an
gniomhacais ghiulain-rathaid chanar tractar, neo aonad-tractair, ris an
aonad-slaodaidh de laraidh-altaichte agus air rathaidean-iaruinn chanar tractar
ri inneal beag aotrom, airson gluasad carbadan bhathair taobh a-steachd
garaidhean neo ùtraidean priobhaideachd.

Mar is tric chanar tractar ri tractar-àiteachais, nòs tractair sònraichte ri
obair-fhearainn agus tarruinn innlean àiteachais, bu sònraichte
cruinn-treabhaidh, cliathaich, lunnan, drìlean-sile, agus trèilearan.

Tha am Froelich Foundation a'cumail a-mach gun do nochd a' chiad
tractar-àiteachais ann an Iowa sa bhliadhna 1892. Innlichte le John Froelich, is
e a bha ann ach inneal-siubhalach a dh'iomain inneal-bualaidh .

Chaid turachadh air an ród-slabhraidh le David Roberts , Ceannard-innlichidh
agus Stiuraiche Manaidsidh a'chompanaidh anns a'bhliadhna 1904. Anns a'bhliadhna
siud fhuair Roberts patant airson ród slabhraidh an crutha bonn slabhraidh
dubailte, uidheamaichte le spogan air an taobh a-muigh, agus prinean air an
taobh a staigh. bhiodh an slabhraidh na bonn, a ruith mun chuairt roth fiaclach
aig toiseach agus deireadh a'charbaid. Bhiodh cuideam a' charbaid air a ghiulan
air roithlean, steidhichte air tobhtachain a bhiodh suidhichte air gach taobh
a'charbaid. Mar sin nuair a bhitheadh an inneal a'gluasad air adhart, bhiodh na
roithlean nan ruith air an ród taobh a-stigh an slabhraidh. Bhiodh an roth
fiaclach aig an toisich a'leigeil ród a roimhe na roithlean agus bhiodh an roth
deireanach a'togail an ród às an deidh. Mar sin, na shiubhal air adhart, bhiodh
an t-inneal a leigeil sios an ròd (rathad) aige fhein gu leantainneach. Bhiodh
na roithlean a ruith air an ròd gus bhiodh na rothan fiaclach a'tarruin an
t-inneal thairis an ròd.

Nas anamoch chaidh posadh eadar Holt agus C.L. Best fo ainm The Caterpillar
Tractor Company.

B'e Tractar-ghunna a bha 'san carbad-smuid a thog Nicholas Cugenot, innleadair
Frangach ann an 1769. Cha do shoirbhich leis a' charbad a thog Cugenot, ach
nuair a chuireadh carbadan-mhotoir an sàs ann an modh-ghiulan
feachdan-armaichte, proiseas a thoisich roimhe 1914, chaidh togail air tractaran
sonraichte ri tarruinn gunnaichean-mor. Chaidh leasachadh leantainneach air
tractairean-ghunna, an da chuid tractaran-slabhraidh agus tractaran cuibhlte, a
chaidh air bonnaibh-pneumatachd roimhe an darna chogadh mhòr, leasachadh a
chaidh comhla le leasachadh air na gunnaichean fhèin, gus am biodh iad comasach
a shiubhal aig astar air rathaidean reith.

Is e tha ann an laraidh-altaichte ach tractar agus treilear. Is e carbad fa-leth
a tha anns an tractar, a bhitheas ruith air dha neo tri aisealan. Tha
eisimplirean Eorpach comasach a shiubhal aig astar suas ri 80 cileometre anns an
uair agus ghiulan iad suas ri 8 tunna air gach aiseal. Bithidh tractairean
Breatuinneach (Eorpach?) uidhemaichte le riaghaladairean-einsein a chuireas casg
air cumhachd nuair a bhitheas iad air ruigsinn 80 cpu (56 miltean/uair).

Tha creit-ruith iosal aig na tractoraibh seo, agus ard-lair beag claonta aig
a'chulaibh air am bith toiseach an teilear na suidhe nuair a teid a h-altachadh
ris an tractar. Is abhaist don caradair (motor) a bhi os cionn aiseal an toisich
agus bhothag an draibhear os cionn a' charadair. Nuair a bhitheas beulaibh an
treilear altaichte ris an tractar, tha an t-eagar seo ag aobhrachadh gum bi leth
chuideam an treileir air aisealan chulaibh an tractair agus an dara leth de
cuideam an treileir air na cuibhlichean ga chulaibh. Tha seo ag aobharachadh
cothromachadh eadar na cuideaman a tha gach aiseal a'giulain, suidheachadh a tha
cuideachdail do siubhal sabhailte, bu sonraichte mas fheudar do an draibhear
deanamh stad-an-eiginn neo ma bhitheas an rathad sleamhuinn.

B' e Motor Rail à Bedford a rinn an cuid bu mhòr de tractaran-reile a chaidh air
togail ann am Breatuinn. Ann an 1921 cheannaich an North British Railway Company
ti de na h-innlean seo. B'ise a'chiad inneal-reil iomainichte le
caradair-pheatroil air rathad-iaruinn poblachd ann an Alba.

Is e sar-eisimplir de tractar-reile a tha ann an RT 20 aig Freight
Australia(dealbhaichte aig Swan Hill, Bhictoria, Astràilia ann an 2006). Chaidh
togail air an tractar seo le Victorian Railways anns na h-obraichean aca fein.
Tha Rathaidean-iarainn Bhictoria do geidse 1600mm, mar a tha Iarnród Éireann.

Tha an tractar steidhichte air beart-ruithe de seann carbad-bhathair aig an robh
rothan basaichte. Tha e iomainichte le caradair Fhordsoin, a tha ri faicinn fo
currag bhuidhe a roimhe na bothaig. Tha sin ri ràdh gur e enseinn de seann
tractar-àiteachais (Fordson)a tha ga gluasad. Is eagar cuibhleachd an tractair
2-2-0, a comharrachadh nach eil ach an dara charaid rotha (fo na bothaig)
iomainichte. Chithear gu bheil iomain deireannach tro roth fiacalach air an
aiseal-iomain. Tha e uidheamichte le ceangaileadair meadhanach, a dheanas an da
chuid tarruinn agus putadh ri carbaidean a bhitheas ceangailte ris.



https://gd.wikipedia.org/wiki/Tom%C3%A1s_Herrera

B’ e saighdear agus neach-poileataigs à Coloimbia a bh’ ann an Tomás José Ramón
del Carmen Herrera y Pérez Dávila (Panamá, 21 an Dùbhlachd 1804 – Bogotá, 5 an
Dùbhlachd 1854). Bha e na cheann-suidhe Coloimbia Mòire eadar an Giblean agus an
Dùbhlachd 1854, gus a chaochail e, agus na cheann-suidhe Stàit a' Chaolais
roimhe sin, eadar 18 an t-Samhain 1840 agus 31 an Dùbhlachd 1841. Buineadh
Herrera do theaghlach Uachdaran à Panamá, a bha na roinn ann an Coloimbia gu
ruige 1902. Chaidh e dhan Arm ann an 1821 agus bha e an lùib iomairtean ann am
Pearu agus Junín còmhla ri feachdan na Neo-Eisimeileachd agus dh’fhàs e a bhith
na oifigear. Bha e an sàs ann an comhstri phoileataigeach ann an 1828 agus
chaidh e dha phrìosan. An dèidh sin shabaid e ann am Panamá ann an 1830 (airson
José Hilario López an aghaidh Rafael Urdaneta) agus ann an Cauca ann an 1840.
Phòs e aig ann am Panamá ann an 1845 agus rug i sianar duine-cloinne dha. Mu
dheireadh thall chaidh Herrera a mharbhadh ann am batal faisg air Bogotá an
aghaigh José María Melo.



https://gd.wikipedia.org/wiki/Tarragona

‘S e baile mòr agus port cudromach air an àirde an ear-thuath na Spàinne a th’
ann Tarragona (IPA: tərə'ɣonə). Tha Tarragona suidhichte ri beulaibh na Mara
Mheadhanach, aig 56m os cionn ìre na mara, aig inbhir na h-aibhne Francolí. Tha
Tarragona 552km air falbh bho Mhadrid, prìomh-bhaile na Spàinne, agus 100km bho
Bharcelona, am baile as motha agus prìomh-bhaile Chatalòinia. Tha 140,323 daoine
a’ fuireach ann an Tarragona, an 6mh baile as motha ann an Catalòinia agus an
46mh baile na Spàinne. A bharrachd air sin, ‘s e prìomh-bhaile na Roinne
Tarragona a th’ann Tarragona cuideachd.

‘S ann gu math connspaideach ‘s a tha Freumh-fhaclachd an àite seo. Tha
beul-aithris na sgìre ag ràdh gur ann à Tarraho, mac Tubal anns a' Bhìobal a tha
an t-ainm ach chan eil duine sam bi a' gabhail ri sin a-nis. Bha Strabo dhen
bheachd gun d' fhuair am baile ainm rìgh na h-Èipheit, air an robh Taharqa. A
dh'aindeoin nan teòiridhean seo, tha e coltach gur ann à Tarqon (Gàidhlig: Dùn)
ann am Foinìsis a tha e. Tha cruth na tìre a' gabhail ri sin leis gu bheil dùn
nàdarra ann far a bheil Tarragona. Chaidh sin atharrachadh gu Tarraco no Arce
Potens Tarraco ann an Laideann nuair a bha an sgìre fo bhuaidh nan Ròmanach.

Chuireadh ainm a’ bhaile air an roinn nuair a chaidh a stèidheachadh ann an
1833.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann an Tarragona. Cha thuit ach 560mm de dh'uisge
air a' bhaile fad na bliadhna - 613mm nas lugha na Steòrnabhagh (1173mm) - leis
gur e àite gu math tioram a th' ann.



https://gd.wikipedia.org/wiki/Szczecin

'S e baile mòr agus port air àirde an iar-thuath na Pòlainn a tha ann an
Szczecin (IPA: ʃʧɛtɕin, Gearmailtis/Suainis: Stettin, Liotuànais: Ščecinas,
Latbhais: Ščecina, Caisiuibianis: Szczecëno, Laideann: Stetinum). Tha e
suidhichte aig 1m os cionn ìre na mara, ri taobh na h-aibhne Odra, air an Lagùn
Szczecin agus am bàgh Pomerania, anns an roinn Zachodniopomorskie. Ann an 2008
bha 406,307 duine a' fuireach ann. Tha Szczecin 593km air falbh bho Lublin,
521km bho Kraków, 292km bho Gdańsk agus 450km bho Warsaw, prìomh-bhaile na
dùthcha. 'S e an 7mh baile as motha anns an dùthaich. A bharrachd air sin,
fhuair am baile a chuid chòirichean ann an 1243 agus chaidh oilthigh a
stèidheachadh ann an 1984.

Tha eachdraidh gu math inntinneach aig Szczecin. Tro na linntean tha am baile
seo air a bhith fo bhuaidh nam Pòlach, nam Pruiseanach, nan Danmhairgeach, nan
Suaineach agus nan Gearmailteach. 'S e baile uabhasach Gearmailteach a bh’ ann
anns an roinn Pomerania (Stàit na Prùise), gu ruige 1945. Tha e air a bhith na
bhaile Pòlach on Chòrdadh Photsdam sa bhliadhna sin.

Chaidh am baile a chlàradh airson a’ chiad turas nuair a bha e fhathast na
chlachan beag iasgaich is malairteach nan treubhan Slàbhach anns an 8mh Linn.
Chaidh an fheadhainn sin a chur ri Rìoghachd ùr na Pòlainn, a chuireadh air
chois mu 970, ach dh’èirich iad na h-aghaidh ann an 1005 oir bha iad ag iarraidh
an cuid chreideamhan pàganach a chumail beò.

Bu mhiann an rìgh Mieszko I an roinn a chumail is le sin thug e fèin-riaghladh
dhan roinn Pomerania (Pòlais: Pomorzanie), a bha mu thimcheall Szczecin, gu
h-àraidh taobh mhalairt is creideamhan. Chuir sin, agus adhbharan eaconamach,
dragh orrasan taobh a-staigh an Naomh Iompaireachd Ròmanach. Anns an 12na linn
bha am baile fo bhuaidh nan Danmhairgeach fad mu 40 bliadhna.

Fhuair Szczecin, neo Stettin sa Ghearmailtis, a chuid chòirichean (Gearmailtis:
Statsrechten) mar bhaile ann an 1243 bhon Rìgh Barnim I. Dh’fhàsadh am baile na
bu Ghearmailtiche mean air mhean agus chaidh e ainmeachadh prìomh-bhaile
Diùcachd Phomerania ann an 1309is e fo bhuaidh uachdaranachd Shlàbhach air an
robh na Griffin. Leasachadh Stettin gu luath taobh mhalairt eadar 1243 agus 1630
is fiù’s nochd clàs bhùirdeasach. Fhuair am baile ballrachd na Lìog Hansa is
chruthaich e càirdeas sochairichte le Frankfurt-am-Oder. Chuir na Suainich, is
800 Gàidheil nam measg, ruaig air na Griffin ann an 1631. Chaidh Stettin a chur
ris an t-Suain gu h-oifigeil tro Chòrdadh Westphalien ann an 1648. Le sin,
chaidh a chuid cheanglaichean leis an Hansa a ghearradh, is bha am baile ann an
droch staing eaconomach gus an tug A’ Phrùis ionnsaigh air na Suainich ann an
1713, is thug iad thairis e. Dh’fhàg na Suainich am baile an ceann seachd
bliadhna, fiù’s nach do dh’aidich iad a-riamh gun do chaill iad e. 'S e baile
Pruiseanach bho 1720, is an uair sin Gearmailteach bho 1871, le muinntir
Gearmailteach nan tàmh an seo gu ruige 1945. A bharrachd air sin, b' e
prìomh-bhaile na Roinne Phomerania eadar 1815 agus 1945. Rugadh a’
bhana-phrionnsa Sophie Friederike Auguste von Anhalt-Zerbst-Dornburg, am biodh
na Iompaire na Ruise, an seo ann an 1729. Nuair a chùl-ghairm Riaghatas na
Frainge Àithne Nantes ann an 1685, thug ùghdarrasan na Prùise cuireadh dha na
Pròstanaich Frangach (Fraingis: Huguenot) is ràinig na mìltean dhuibh, is iad a’
leasachadh a’ bhaile cuideachd. Le sin, dh’fhàs Stettin a bhith fear dhe na
bailtean na bu bheairtiche is na bu chudromaiche air a’ Bhaltach co-dhiù. Ràinig
mòran dhe dhaoine bho air feadh na Gearmailte is chuidich iad le fàs an
eaconamaidh. Bha mu 76,000 a’ fuireach a seo ann an 1870 is mu 240,000 ann an
1920. Chaill A’ Ghearmailt Stettin an dèidh an Dàrna Cogaidh, is chuireadh am
baile ris A’ Phòlainn air an 5 an t-Iuchar 1945. Tha Szczecin, le ainm ùr ann am
Pòlais, air a bhith am broinn Poblachd na Pòlainn bhon àm sin.



https://gd.wikipedia.org/wiki/Sumo

'S e spòrs nàiseanta na Seapaine a th' ann an Sumo (相撲 sumō), ach tha an àireamh
de neo-Iapanaich a tha measail air a' fàs. Chan e spòrs a-mhàin a th' ann, ach
rud a tha làn eachdraidh, a tha a' gabhail a-steach traidiseanan 's
deas-ghnàthan à dualchas fèisean an fhogharaidh. 'S iad na h-aon coltasan
sònraichte Iapanach aig an Cearcall Sumo, agus a gheibhear aig, mar eisimpleir
Taigh-cluich Kabuki, a tha a' tarraing daoine ris.

Bha Sumo ann bho shean, agus lorgar cunntasan air farpaisean Sumo anns na
clàraidhean Iapanach as tràithe a tha maireann. B'e deas-gnàth taghairmeach a
bh' ann bho thùs, a' buntainn do dh' ùrnaighean airson an fhoghair. Thàinig e gu
bhith na spòrs amhairc rè ùine agus nochd Sumo proifeiseanta ann an linn Edo.
Chaidh prìomh lann-amhairc Sumo, Kokugikan, a thogail ann an 1909, 's e na
dhachaigh aig Comann Sumo Iapain, a stèidhicheadh ann an 1925.

Chuir an Dàrna Cogadh às don linn a bu bhuidhe　aig Gleacadh Sumo, agus
Futabayama an yokozuna a bu mheasail aig an àm, ach choisinn e a chliù is a
ghreadhnachas air ais a-rithist am feadh is a bha Iapan ga h-ath-bheothachadh
fhèin an dèidh an cogadh a chall.

Tha dithis ghleacadair a’ cur an aghaidh a chèile ann am meadhan doyō (àrd-ùrlar
cearcallach), aig a bheil meadhan-thrastan de 4.55 meatairean. Sa chiad
dol-a-mach, tha iad a’ coileanadh deas-ghnàth ron sabaid, ‘s iad gan cur fhèin
ann an cruth eagalach, agus a’ sgapadh salainn glanaidh air a’ chearcall. Tha a
h-uile sìon a’ mairsinn ceithir mionaidean aig a’ char as motha, do
ghleacadairean aig àrd-ìre. Tha seo uile nam pàirt de thraidiseanan sumo, agus
a-rèir choltais, ‘s e seo a tha gu sònraichte na thàladh mòr do dhaoine cèine.
Tha tuilleadh air 70 dòighean eadar-dhealaichte ann gus sabaid a bhuannachadh,
ach tha leth nan sabaidean air an glèidheadh le bhith a’ cur an cleachdadh nan
dòighean gleacaidh as bitheanta, tsuki-, yori- agus oshi-. Tha gleacadairean air
an ath-rangachadh an dèidh gach co-fharpais, a-rèir a’ chlàir glèidhte/caillte
aca. Tha an rang as àirde, Yokozuna, air a bhith a’ buileachadh air tuilleadh
air 60 daoine.



https://gd.wikipedia.org/wiki/Str%C3%ACopachas_sr%C3%A0ide

Tha strìopachas sràide 'na sheòrsa an strìopachais far an obraichidh
strìopaichean air na sràidean, a' tairgse am frithealaidh ri luchd-dèilige fad
's gun seas iad air na oisinnean nan sràidean no a' coiseachd ri taobh na
sràide, gu tric air èideadh ann an aodach bhuaireanta. Faodaidh an gnìomh air
ghnìomhachadh sa' charbad an neach-ceannach no ann an làrach leth-oireach dlùth
ris an t-sràid, fiù 's anns an t-seòmar na strìopaich. Tha strìopachas sràide
mì-laghail sa' chuid as motha na cruinne.

Tha strìopaichean sràide glè sho-leònte ri ionnsaighean corporra 's èigneachadh,
cho math ri mèirle, tro luchd-dèilige, strìopairean. Lorg an rannsachadh aig a'
bhoireann-dhlighiche Melissa Farley mu dheidhinn 854 strìopaichean an naoi
dùthchannan, a' gabhail Aimearaga a-steach, gun robh ionnsaigh air thoirt air
95% nam ban, agus bha 75% dhiubh air èigneachadh. Thuirt 89% nam ban agallaichte
gun do dh'iarr iad fhàgail strìopachas. Ge-tà, chan urrainn mòran dhaoine an
strìopachas fhàgail an dàrna cuid oir tha iad fodhan stiùireadh neach eile third
party (mar strìopair, cèile no ball-teaghlaich ceannsgalach), no oir tha iad
so-leònte gu maoineadach agus chan urrainn iad a chosnadh airgead gu leòr an
dòigh eile. Mar eisimpleir, b' urrainn tràilleachd a bhith aca, no b' urrainn
iad a thaiceadh an teaghlach.

Chomharraich tomhas New York gu bheil 87% dhiubh gun dachaigh no a' fuireach ann
an taighean neo-sheasmhach. Tha tràilleachd buadhach. Fàsaidh roinn nan
strìopaichean sràide obraichean-drùise a chionn 's nach eil iad foghlaimte gu
leòr fhaighinn no chumail obair nas seasmhaiche. Tha an gluasad an-dràsda sa'
bhinn nan strìopaichean 'sna Stàitean Aonaichte fheuchainn gan teagasg fad 's gu
bheil iad am prìosan.

An rannsachadh 2008 air na strìopaichean sràide à Chicago, lorg maoineadaichean
Steven D. Levitt agus Sudhir Alladi Venkatesh gun obraich na mnathan gun
strìopairean airson luach uarach aig mu dheidhinn $25, agus nì na mnathan ag
obair le strìopairean 50% tuilleadh. Tha seo mu dheidhinn a ceithir uiread an
tuarasdal na h-oibre eile gur ri fhaighinn riutha. 'S ainneamh an cleachdadh de
casganan. Tha strìopaichean air chur an greim aon uair airson gach 450
ceannaichean, agus crìochnaichidh h-uile glacadh deicheamh le àm am prìosan. Aon
uair uile 30 ceannaichean, bheir strìopach feise shaor ri maor-sìthe a
sheachnadh glacadh.

'S e cuideachd gu tric na h-ìobairtich a' bhruid airson lean-mharbhaichean a tha
strìopaichean a chionn 's gun streap iad gu gnàthach a-steach dhan charbad fhir
aineolach orra, a' feuchainn a sheachnadh a' tarraing aire riutha fhèin no an
luchd-dèilige is thèid iad leis na fir ri h-àiteachan far an nach cuir neach
casg orra, agus mar sin faodaidh iad a dhol às an t-sealladh fad làithean is fad
seachdainean mus thoir neach sam bith an aire. Gabhaidh na h-eisimpleirean as
ainmeile nam lean-marbhadh a-steach Seoc an Reubainnear, Gary Ridgway, Na
Hillside Stranglers, Arthur Shawcross, agus Robert Pickton.



https://gd.wikipedia.org/wiki/St._Louis

‘S e baile uabhasach mòr faisg air Kansas City ann an iar-mheadhan Na Stàitean
Aonaichte a th’ ann an St. Louis (IPA Beurla: seɪnt ˈluːɪs, Fraingis: sɛ̃ lwi).
Chaidh am baile a stèidheachadh leis na Frangaich eadar 1703 agus 1764. Tha e
suidhichte aig 142m os cionn ìre na mara aig inbhir na h-Aibhnichean Mississippi
agus Missouri, dhe 1,140km air falbh bho Washington, prìomh-bhaile na dùthcha,
1,552km bho Los Angeles agus 418km bho Chicago Tha am baile air an àirde an ear
Mhissouri. Tha 365,589 daoine a’ fuireach anns a’ bhaile. Rugadh 6.3% thall
thairis agus ‘s e daoine le freumhan ann an Aimearaga Laideannach a tha 2.9%
agus daoine le freumhan ann an Afraga a th' ann 48.2%. ‘S e an 53mh baile as
motha na dùthcha a th’ ann St. Louis agus an 4mh sgìre as motha ann an
iar-mheadhan co-dhiù.

Chaidh am baile a stèidheachadh le dithis fhear-mhalairt às an Fhraing, Pierre
Laclède agus Réné Auguste Chouteau, eadar 1703 agus 1764. Thug iad ainm an Rìgh
Louis XVI dhan àite. ‘S e àite mhalairt a bh' ann aig an toiseach. Reic Napoléon
an sgìre dha na Stàitean Aonaichte ann an 1804. Dh’fhàs am baile a bhith gu math
làidir taobh ghnìomhachais fad an 19mh linn gu ruige a’ chiad leth dhan 20mh
linn. Ràinig daoine bhon An Roinn-Eòrpa, gu seachd àraidh à Èirinn, às An
Eadailt agus às A’ Ghearmailt agus le sin b’ e St. Louis an 4mh baile na dùthcha
aig an àm. ‘S e daoine le freumhan ann an Afraga a th' ann an coimhearsnachd
bheag-chuid as treasa an latha an-diugh. Bha an dàrna leth an 20 linn uabhasach
doirbh taobh ghnìomhachais, chaill am baile iomadach daoine agus thuit e gu
bhith an 53mh baile na dùthcha, ach tha prìomh oifisean neo
taighean-gnìomhachais aig tòrr companaidhean cudromach ann an St. Louis
fhathast, mar eisimpleir Playtex, Budweiser, Wells Fargo, Energizer,
DaimlerChrysler agus Alamo.



https://gd.wikipedia.org/wiki/Slighe_Costa_na_Cuimrigh

'S e frith-rathaid astair anns a' Chuimrigh a th' ann an Slighe Costa na
Cuimrigh (Cuimris: Llwybr Arfordir Cymru; Beurla: Wales Coast Path) a bhios a'
leantainn iomall-fairge na Cuimrigh. Chaidh e fhosgladh 5 an Cèitean 2012. Tha
an cas-cheum mu 870 mìle (1,400 km) de dh'fhaid bho Cas-gwent (Beurla: Chepstow)
ann an ceann a deas gu Y Fferi Isaf (Beurla: Queensferry) ann an ceann a thuath
na Cuimrigh.

'S i a' Chuimrigh a' chiad dùthaich air feadh an t-saoghail a thog cas-cheum
sònraichte air iomall-fairge na dùthcha air fad. Tha an t-slighe a' dol tro aon
tèarmann Nàdair Nàiseanta deug is tèarmainn nàdair eile, cuid dhiubh fo chùram
Urrasan Fiadh-bheatha no Comann Rìoghail Dìon nan Eun. A rèir Lonely Planet, am
foillsichear leabhraichean siubhail as motha air fead an t-saoghail, tha costa
na Cuimrigh an t-àite as fheàrr a thaobh: "Best in Travel: top 10 regions for
2012".

Chaidh Slighe Costa na Cuimrigh fhosgladh 5 an Cèitean 2012 mar chiad cas-cheum
sònraichte air feadh an t-saoghail a ghabhas a steach iomall-fairge na dùthcha
air fad. Tha e a' leantainn iomall-fairge na Cuimrigh bho Cas-gwent san
ear-dheas na dùthcha gu Y Fferi Isaf ann an ceann a tuath na dùthcha. Tha e a'
ceangal slighean a bha ann roimhe sin mar North Wales Path, Anglesey Coastal
Path is Llŷn Coastal Path. 'S e "National Trail" a th' ann am Pembrokeshire
Coast Path roinn a chaidh a thaghadh ann an 2011 leis an iris National
Geographic mar dàrna àite-cladaich a b' fheàrr san t-saoghal.

Tha cas-cheum de 870 mìle (1,400 km) a dh'fhaid a' dol tro roinnean cladaich le
cruth-tìre eadar-dhealaichte. Tha e a' gabhail a-steach slighe bho inbhir Afon
Dyfrdwy a-nall air costa tuath na Cuimrigh leis na bailtean-puirt aca thairis
air Menai Strait gu eilean Ynys Môn, slighe an ann leth-eilean Llŷn, cas-cheum
tron Phàirce Nàiseanta ann an Sir Benfro, agus slighean ann an Gower, Cardiff
Bay, Caerdydd is Cas-gwent. Tha an frith-rathad air fad freagarrach do
luchd-coiseachd. A bharrachd air sin tha cuid phàirtean ann a tha freagarrach do
luchd- baidhseagail is marcaichean no slighean rèidh airson teaghlaichean no
daoine le gluasad cuingichte.

Chaidh an cas-cheum a stèidheachadh le Countryside Council for Wales (a-nis
Natural Resources Wales) ach a-nis tha e fo chùram nan 15 Ùghdarrasan ionadail
tron a bhios e a' dol. Bha còig slighean ann mu thràth ann an Sir Benfro, Ynys
Môn , Gwynedd, Ceredigion agus air costa a tuath na Cuimrigh a bha nam
bun-stèidh don frith-rathad Slighe Costa na Cuimrigh.

Chaidh an t-slighe a chruthachadh le Riaghaltas na Cuimrigh còmhla ri Comhairle
Cruth-tìre na Cuimrigh, 16 Ùghdarrasan ionadail is dà phàirce nàiseanta. Bho
2007 a-mach chuir Riaghaltas na Cuimrigh gu bhith £2 millean ann an seilbh gus
cothrom poblach air costa na dùthcha fhaighinn tron phrògram Coastal Access
Improvement Programme. A bharrachd air sin chuir Maoin Leasachaidh nan Roinnean
Eòrpach £3.9 millean ris gus taic a thoirt don phròiseact.

Tha beachd-smaoin na slighe stèidhichte air an t-soirbheas eaconomach a thàinig
às a' Phembrokeshire Coast Path National Trail agus às an Isle of Anglesey
Coastal Path Chaidh na planaichean a chur an cèill le Prìomh-mhinistear Rhodri
Morgan san Òg-Mhios 2006, nuair a dh'fhosgail e cuairt mu 125-mile timcheall air
Ynys Môn gu oifigeil. Bhathar an dùil gum biodh am pròiseact a' toirt còig
bliadhna a dh’fhad, ach thug e gu bith sia bliadhna gus an robh an cas-cheum
deiseil. Fhuaireadh a-mach gun do chuir na frith-rathaidean ann an Sir Benfro
agus Ynys Môn gu mòr ri gnìomhachas turasachd na Cuimrigh. Bhathar den bheachd
gu bheil e cudromach cuideachd ri daoine ionadail is luchd-tadhail tlachd
fhaighinn ann am blàr a-muigh na Cuimrigh agus buannachd slàinte fhaighinn às
aig an aon àm.

Chaidh an frith-rathad astair fhosgladh 5 an Cèitean 2012 ann an iomadh àite air
feadh na slighe, àitichean a bha a' sealltainn bòidheachd na dùthcha. Gus an
latha seo a chomharrachadh bha Ramblers Cymru, buidhean còraichean-coiseachd a
thoirt cuideachadh don "Big Welsh Coastal Walk", aon de na tachartasan poblach a
bu mhotha a bh' anns a' Chuimrigh a-riamh.

Chaidh leabhar-iùil oifigeil airson Ynys Môn: Walking the Isle of Anglesey
Coastal Path, sgrìobhte le Carl Rogers, fhoillseachadh le Northern Eye Books.
Chuir Countryside Council for Wales iarrtas orra leabhraichean-iùil oifigeil
airson na pàirtean eile a chruthachadh is fhoillseachadh cuideachd. Tha
leabhraichean bho fhoillsichearan eile mun Ceredigion Coast Path agus
Pembrokeshire Coast Path ann mu thràth.

'S e timcheall air 2.8 millean an àireamh thuairmsichte de dhaoine a bha a'
coiseachd air pàirt den t-slighe anns a' chiad bhliadhna agus mar sin chuir iad
£16 millean ri eaconamaidh na Cuimrigh. A rèir coltais dh'fhuirich barrachd na
800,000 luchd-tadhail airson oidhche ann an taigh-òsta no taigh leabaidh is
bracaist a tha suidhichte faisg air an frith-rathad.

Tha na 870 mìle (1,400 km) de Shlighe Costa na Cuimrigh ceangailte ris an Offa's
Dyke Path National Trail. Tha an cas-cheum seo a' leantainn crìoch eadar Sasainn
is a' Chuimrigh agus mar sin tha frith-rathad astair de 1,030 mìle (1,660 km) a
dh'fhaid ann a leanas gu bith timcheall air a' Chuimrigh gu lèir.

Tha an Open Spaces Society a' càineadh gu bheil cuid uachdaranan ann nach leig
cothrom don luchd-coiseachd dol tairis air an fhearann aca. Tha sin a'
ciallachadh gum feumar coiseachd barrachd na 20% den t-slighe air rathaidean.
Air an làimh eile thuirt tè-labhairt Countryside Council for Wales: “Just over
20% of the WCP is on road, slightly less than the average for national trails in
Britain, which is in the region of 25%. This is mainly on quiet, country lanes.”



https://gd.wikipedia.org/wiki/Sionnachan-mara

'S e sionnachan-mara an t-ainm air rud a gheibhear air a' chuan 's
teine-sionnachan a' nochdadh air raon mòr dhen chuan, suas ri 6,000 mìle
ceàrnagach dheth. 'S e lobhagan a bhios ag adhbharachadh seo agus tha iad a'
cruthachadh solas gorm uaigealta.

Tha iomadh fionn-sgeul a' toirt luaidh air an rud seo, a' dol air ais na ceudan
de bhliadhnaichean agus bidh mòran eòlach air an sgeul aig Jules Verne, Fichead
mìle aitheamh fon mhuir, far a bheil sionnachan-mara a' nochdadh.

Cha deach rannsachadh saidheansail a dhèanamh air ach o chionn goirid, ged a
chaidh a chlàradh 235 turas a-mach o 1915, gu h-àraidh ann an Cuan nan
Innseachan faisg air an Innd-Innse.

Shoirbhich le soitheach-rannsachaidh sa Mhuir Arabach sampall dhen t-sàil a
thogail rè sionnachain-mhara agus cho-dhùin iad, an dèidh rannsachadh a dhèanamh
air, gur e an lobhag Vibrio harveyi a tha 'ga adhbharachadh.

Chaidh aig neach-rannsachaidh, Steven Miller o dheuchainn-lann mara ann am
Monterey ann an 2005 dealbh-saideil a cheangal ri cunntas a rinn
soitheach-malairt air sionnachan-mara. A-rèir an deilbh, bha an làrach mu
15,400-km² a mheud agus bha e a' dol fad trì oidhcheannan.



https://gd.wikipedia.org/wiki/Sgoil_Eolas_an_Oirthir_agus_Afraga

Bha Sgoil Eòlas an Oirthir agus Afraga ([[Beurla:School of Oriental and African
Studies (SOAS)) stèidhichte ann an 1916 mar Sgoil Eòlas an Oirthir, le Afraga
air a chuir ris an ainm anns na 1930an. 'S e prìomh amas na colaiste foghlam
agus trèanadh a thoirt do luchd-riaghlaidh Breatannach a bhitheadh a' fàgail
airson obair riaghlaidh air feadh an Impireachd. Bhon àm ud tha a' ghnè aig SOAS
air atharrachadh agus is e a-nis am prìomh ionad air an t-saoghal airson eòlas
agus foghlam mun Oirthir agus Afraga.

Mar colaiste ann an Oilthigh Lunnainn, bidh SOAS a' teagaisg Lagh, Saidheans
Sòisealta, Ealain agus Cànain le cuideam air an Oirthir agus Afraga anns gach
cuspair.

'S e leabharlann SOAS an ionad-ghoireasan aig Breatainn gu leir airson an
Oirthir agus Afraga agus am fear as motha de sheors anns an Roinn Eòrpa.

Tha an sgoil air fàs gu mòr anns na bliadhnachan mu dheireadh; bho mu 1,000
oileanach ann an 1970 gu barrachd air 3,000 san latha an-diugh - le mu leth aca
nan ollamhaich.

Tha SOAS mar is trìc air a mheas mar aon de na deich oilthighean as fhearr ann
am Breatainn anns na clàran rangach aig na paipearan naidheachd. Anns an
'Guardian', tha SOAS air a rangachadh anns an 4mh aite airson na trì bliadhna mu
dheireadh agus anns a' chlàr rangach eadar-naiseanta aig an THES, tha e 44mh
anns an t-saoghal, 11mh anns an Roinn Eòrpa agus 's e an 7mh oilthigh
Breatannach air a rangachadh.



https://gd.wikipedia.org/wiki/Sg%C3%B9rr_Alasdair

'S i Sgùrr Alasdair a' bheinn as àirde anns a' Chuiltheann anns an Eilean
Sgitheanach. Le 992m de dh'àirde 's e Beinn Rothaich a th' ann.

Shreap Alexander Nicolson Sgùrr Alasdair ann an 1873 airson a’ chiad turais,
agus thathar ag ràdh gur esan a’ chiad duine a-riamh a sheas air a mullach. Às
dèidh do Norman Collie faighinn a-mach ann an 1887 gur h-i a' bheinn seo an tè
às àirde sa Chuiltheann, thugadh an t-ainm Alasdair oirre gus urram a thoirt do
Nicolson. Ach ged a thathar ag innse gur esan a’ chiad duine a-riamh a bha shuas
oirre, tha rud iongantach mun sgeulachd sin. Chaidh cìobair a bhoineadh dhan
àite, fear Aonghas MacRath, còmhla ri Nicolson air a’ chiad chuairt aige agus
lean esan e dhan mhullach. Tha sin a’ toirt a chreidsinn gun robh Aonghas eòlach
sa bheinn mar thà, agus dh'fhaodadh e a bhith nach b' e Nicolson idir a’ chiad
duine a sheas air mullach Sgùrr Alasdair. Chanadh daoine ionadail Sgùrr Lagain
rithe bho thùs agus chleachd Alexander Nicolson fhèin an t-ainm sin.



https://gd.wikipedia.org/wiki/Seumas_%C3%93_Conghaile

B' e neach-poileataigs Èireannach a bh' ann an Seumas Ó Conghaile, Seumas
Connolly no James Connolly ann am Beurla (5 an t-Ògmhios 1868 - 12 an Cèitean
1916).

Rugadh Connolly ann an Dùn Èideann, faisg air Geata nam Bò, anns an sgìre a bha
aithnichte mar "Èirinn Bheag". Chaidh a thogail ann an teaghlach Èireannach a
bha fìor bhochd. Bha athair ag obair mar cheartair. Dh'fhàg Connolly Sgoil an
Naoimh Phàdraig nuair a bha e deich bliadhna a dh'aois, agus fhuair e obair aig
pàipear-naidheachd, Evening News. Nuair a bha e ceithir bliadhna deug a dh'aois,
ghabh e anns an Arm Bhreatannach agus chaidh a chur a dh'Èirinn. Phòs e ann am
Peairt ann an 1890.

As dèidh do Chonnolly an t-arm fhàgail, bha e 'n sàs ann am poileataigs
sòisealach ann an Alba. Ann an 1896, dh'imrich e a Bhaile Àtha Cliath agus chuir
e air dòigh Pàrtaidh Poballach Sòisealta na h-Èireann.

Bha am bàrd Somhairle MacGill-Eain a' toirt spèis mhòr do Chonnolly, mar a
chithear anns na dàin aige: "Àird-Mhusaeum na h-Èireann".



https://gd.wikipedia.org/wiki/Sagsainn

'S e saor-stàit Gearmailteach a tha ann an Sagsainn (Sachsen sa Ghearmailtis,
Saxony sa Bheurla). Tha Dresden na phrìomh-bhaile.

Tha Sagsainn ann an earra-dheas na Gearmailt. Tha Brandenburg agus
Sagsainn-Anhalt air taobh tuath dheth. Anns an iar tha Thüringen agus Bayern
ann. Ann an ceann a deas Sagsainn tha an t-Seic agus tha a' Phòlainn san ear.

'S e Leipzig am baile as motha ann an Sagsainn. Tha e anns an iar-thuath
Sagsainn. 'S e "Leipziger Messe" (Fhèill Leipzig) aon dhe na h-àiteachan-fèille
as aosta air feadh an t-saoghail. Chaidh na togalaichean ath-nuadhachadh ann an
1996. An-diugh tha Leipzig cliùiteach m. e. airson an "Leipziger Buchmesse",
(fèill leabhraichean Leipzig). Tha Radio MDR an seo cuideachd.

Tha Dresden na phrìomh-bhaile Shagsainn. 'S e cridhe poileataigeach agus
cultarach a th' ann. Tha Chemnitz anns an ear agus Zwickau anns an earra-dheas
cudthromach airson eaconomaidh. 'S e Plauen anns an iar-dheas am baile as motha
anns an Vogtland. Tha Görlitz air taobh an iar an abhainn Neiße. An dèidh an
Dàrna Cogaidh chaill iad an dàrna pàirt dhen bhaille air taobh an ear na
h-aibhne don Phòlainn. An-diugh 's e Zgorzelec an t-ainm a th' air a' phàirt
Phòlannach.

Chan eil Bautzen anns an earra-dheas uabhasach mòr, ach 's e prìomh-bhaile nan
Sorbach a th’ ann.

Timcheall air Leipzig tha an Leipziger Tieflandbucht ann, roinn far a bheil an
talamh glè thorrach. Anns an àm a dh’fhalbh bha mòran mèinnean-ghuail ann. Ach
an uair sin chuireadh craobhan is lusan air ais air an àite agus cleachdar e mar
àite cleasachd an-diugh.

Ri taobh an abhainn Elbe agus timcheall air Dresden tha an Dresdner Elbtal
(Gleann Elbe Dresden) ann. Eadar 2004 is 2009 bha pàirt den ghleann Elbe na
Làrach Dhualchas na Cruinne den UNESCO. Air sgàth 's gu bheil an t-sìde nas
blàithe agus nas tiorma an-sin, tha fìon-liosan agus àiteachas measan an seo.

Taobh an ear-thuath Shagsainn tha an Niederlausitz le coilltean-feàrna,
talamh-fraoch agus coilltean-giùthsach ann.

Ach tha an Oberlausitz air taobh an earra-dheas Shagsainn ioma-chruthach. Tha an
Oberlausitzer Heide und Teichgebiet faisg air Bautzen a' gabhail a-steach
roinnean le fraoich is lochan a tha cudromach do bhith-chruinne. Mar sin chaidh
e a dhìonadh mar Ionad-dìon Nàdair leis an UNESCO ann an 1996. Ann am mheadhan
an Oberlausitz tha cnocan beaga ann le talamh math airson àiteachas. Air àirde a
deas tha an Lausitzer Bergland ann a tha a' gabhail a-steach an Zittauer
Gebirge. Tha a' chuid as motha den talamh à clachan ghràineil.

Tha Sächsisches Mittelgebirge le cnocan beaga sgaoilte bhon iar gu ear
Shagsainn. Air àird a deas na dùthcha tha beanntan mòra ann ris an canar:
Vogtland le Elstergebirge, Erzgebirge, Elbsandsteingebirge agus Lausitzer
Bergland leis an Zittauer Gebirge (bhon iar gu ear).

Tha Schneehübel (974 m) agus Schneckenstein (883 m) anns am Vogtland. 'S e Hoher
Brand (805 m) a' bheinn as àirde anns an Elstergebirge. Anns an Erzgebirge tha
am Fichtelberg (1215 m), an Eisenberg (1208 m), an Auersberg (1019 m) agus an
Einsberg (1003 m) nas àirde na 1000 meatair. Tha an Großer Zschirnstein (562 m)
anns an Elbsandsteingebirge. 'S e Lausche (793 m) a' bheinn as àirde anns an
Zittauer Gebirge.

Ann ann Sagsainn tha Sòrbais Uarach ga bruidhinn, gu h-àraidh eadar Bautzen
(Budyšin), Kamenz (Kamjenc) agus Hoyerswerda (Wojerecy). Tha eadar 40,000 is
55,000 duine a' cleachdadh Sorbais Uarach mar phrìomh-chànain. 'S e Bautzen
teis-meadhan nan Sorbach agus cridhe dhen bheatha chultarach. Tha mòran
bhuidhnean an seo a tha ag obair gus a' chànain aca a shàbhaladh.

Tha inbhe thèarainte is oifigeil aig Sòrbais Uarach mar mhion-chànain anns a'
Ghearmailt.



https://gd.wikipedia.org/wiki/STV

'S e craoladair malairteach na h-Alba a tha ann an STV (Bheurla:STV no Scottish
Television).

Bha Grampian Television stèidheichte ann an 1961. Tha a' phrìomh-oifis ann an
Obar Dheathain le stiùideo ann an Inbhir Nis agus Dùn Dèagh.

Ann an 1997, cheannaich SMG , neach-seilbhe de Scottish Television, Grampian
Television agus bha na seirbheisean a' gluasad gu Glaschu. Bha a' chompanaidh a'
gluasad gu stiùideo ùr ann an Obar Dheathain ann an 2003. Ann an 2006 chuir SMG
Grampian Television agus Scottish Television ri chèile fon ainm ùr STV. Tha
Grampian Televison laghail thoir iomradh cho STV North ri.

Bha Scottish Television stèidheichte ann an 1957. Tha a' phrìomh-oifis ann an
Glaschu le stiùidio ann an Dùn Èideann. Ann an 2006 chuir SMG Scottish
Television agus Grampian Television ri chèile fon ainm ùr STV. Tha Scottish
Televison laghail thoir iomradh cho STV Central ri.

Ann an 2006, bha a ' chompanaidh a' gluasad gu stiùideo ùr ann an Glaschu,
Pacific Quay air an Abhainn Chluaidh, an ath BhBC. An t-ainm ùr a thòisich ann
an 2006.



https://gd.wikipedia.org/wiki/Ruaraidh_MacTh%C3%B2mais

Bha Ruaraidh MacThòmais no Derick S. Thomson (sa Bheurla), M.A., B.A., D. Litt.,
F.R.S.E, F.B.A (5 an Lùnasdal 1921 – 21 am Màrt 2012) na sgoilear, dheasaiche
agus bhàrd. Bha e 'n sàs ann an iomadh iomairt co-cheangailte ri
ath-bheòthachadh na Gàidhlig. Bha e a' toirt taic do neo-eisimeileachd na h-Alba
fad a bheatha.

Rugadh Ruaraidh MacThòmais 5 an Lùnasdal 1921 ann an Steòrnabhagh ann an
Leòdhas. Bha athair Ruaraidh, Seumas MacThòmais (1888-1971), na bhàrd ainmeil
cuideachd. B' ann à Tunga, Leòdhas, a bha athair, agus b' ann à Ceòs, air na
Lochan, a bha a mhàthair, Tìneag Aonghais Alasdair (Christina "Tina" Mac a'
Ghobhainn). Fhuair Seumas obair mar mhaighstir-sgoile ann am Pabail a' Rubha
nuair a bha Ruaraidh aon bhliadhna a dh'aois, agus dh'imrich an teaghlach a
Phabail Uarach. Thogadh Ruaraidh ann am Pabail, anns an dearbh àite far an do
thogadh dà sgrìobhadair Gàidhlig ainmeil eile: Iain Mac a' Ghobhainn agus Anne
Frater.

Thòisich Ruaraidh a chuid foghlam fhaighinn ann an Sgoil MhicNeacail ann an
Steòrnabhagh, an uair sin chaidh e do dh'Oilthigh Obar Dheathain, far an do rinn
e ceum ann an Ceiltis. Chuir e ùine seachad ann am Feachd Rìoghail an Adhair
eadar 1941 agus 1945. As dèidh a' chogaidh, chuir e crìoch air an ceum agus
chaidh e do dh'Oilthigh Chambridge agus do dh'Oilthigh Bhangor. Ann an 1952,
phòs e Carol Nic a' Bhreatannaich, agus bha sianar chloinne aca. Bha e a'
teagasg aig Oilthigh Dhùn Èideann, aig Oilthigh Obar Dheathain agus aig Oilthigh
Ghlaschu, far an robh e na àrd-ollamh ann an Ceiltis bho 1963 a-mach gus an do
leig e a dreuchd air ann an 1991. Bha e air a' chuid as motha de bheatha a chuir
seachad ann an Glaschu. Chaochail Ruaraidh MacThòmais ann an 2012 an Glaschu,
nuair a bha e 90 bliadhna a dh'aois.

Tha e cliùiteach ais sgàth 's gun do chuir e Gairm air bhonn còmhla ri Fionnlagh
J MacDhòmhnaill. Bha an iris a' ruith fad 50 bliadhna agus bha i gu tùr ann an
Gàidhlig agus mar sin a' brosnachadh sgrìobhadairean Gàidhlig.

Chaidh am pròiseact seo a stèidheachadh aig Roinn na Ceiltis, Oilthigh Ghlaschu
ann an 1966, nuair a bha Ruaraidh MacThòmais na àrd-ollamh.

Bha e air an fho-chomataidh dhen Scottish Certificate of Education Examination
Board a chur ri chèile a' chiad aithisg air Gnàthachas litreachaidh na Gàidhlig
(GOC) ann an 1981. Bha MacThòmais na chathraiche de Chomhairle nan Leabhraichean
eadar 1968 is 1991 agus na cheann-suidhe den Scottish Gaelic Texts Society
cuideachd.



https://gd.wikipedia.org/wiki/Richard_Wagner

B' e neach-ciùil Gearmailteach a bha ann an Richard Wagner (Leipzig, 22 an
Cèitean 1813 - Venezia, 13 an Gearran 1883).

Rugadh e ann an Leipzig anns a' Ghearmailt sa bhliadhna 1813. Chaochail athair,
Carl Friedrich Wagner (1770–1813), nuair a bha e sia mìos a dh'aois. Phòs a
mhàthair, Johanna Rosine Pätz (1778–1848), a-rithist san 28 an Lùnasdal 1814. B'
e cleasaiche agus bàrd a bha ann an Ludwig Geyer (1778–1821), leas-athair
Wagner, a chaochail nuair a bha Wagner ochd bliadhna a dh'àois. Canar gun robh
trioblaid le fèin-aithne aig Wagner fad a bheatha air sgàth "an dà athair aige".
Ghluais an teaghlach gu Dresden ann an 1814. Eadar 1821 agus 1827, an dèidh bàs
an leas-athair, bha Wagner a' fuireach ann an Eisleben aig càirdean an
teaghlaich.

Nuair a bha Wagner 16 bliadhna a dh'aois, chunnaic e an opra Fidelio (a chaidh a
sgrìobhadh le Ludwig van Beethoven) ann an Leipzig. Bhon àm sin bha e soilleir
do Wagner gum biodh e na cheòladair. Thòisich e pìosan ciùil a sgrìobhadh agus
bho 1831 a-mach chaidh e don Oilthigh Leipzig. Anns a' bhliadhna 1833 chruthaich
e a chiad opra: Die Feen ("Na Taibhsean").

San 24 an Sàmhainn 1836 phòs e Wilhelmine "Minna" Planer (5 an t-Sultain 1809 -
25 am Faoilleach 1866) ann an Königsberg. B' e cleasaiche a bha innte. Eadar
1837 agus 1839 bha Wagner ag obair ann an Riga. An uair sin dh'fhalbh e air bàta
gu Lunnainn. Air an t-siubhail seo a bha gu math stoirmeil, nochd am bun-bheachd
mun "Der fliegende Holländer". Bho 1840 gu 1841 bha e a' fuireach ann am Paris
agus an dèidh sin fhuair e obair ann an Dresden mar Kapellmeister aig an
Semperoper. Air sgàth trioblaidean poileataigeach b' fheudar do Wagner a'
Ghearmailt fhagail agus chaidh e do Zürich (1849–1858) agus àitichean
eadar-dhealaichte, gus an do dh'imrich e air ais don Ghearmailt ann an 1872.
Chaidh an Richard-Wagner-Festspielhaus a thogail ann am Bayreuth a rèir
phlànaichean Wagner.



https://gd.wikipedia.org/wiki/Ratharsair

'S e eilean fada caol air taobh an ear an Eilein Sgitheanaich a th' ann an
Ratharsair. Chanaidh cuid Ratharsaigh, ach chan eil ann an sin ach cruth
Gàidhealach air an t-ainm Beurla: Raasay.

Tha an ceann a tuath creagach, agus tha coilltean sa cheann a deas. 'S e Dùn
Cana a' bheinn as àirde air an eilean.

Fhad 's a bha 192 duine a' fuireach ann an Ratharsair anns a' bhliadhna 2001,
a-rèir cunntas-sluaigh cha robh ach 161 duine a' fuireach anns an eilean ann an
2011. Tha iomadh taighean nan iar-dhachaidh. 'S e Inbhir Àrais am prìomh baile.

Tha trì eileanan beaga faisg air ceann a tuath Ratharsair: Rònaigh, am fear as
motha, Fladaigh agus Eilean Taighe.

Lorgar clach-iarainn air Ratharsair aig deireadh an 19mh linn, agus trath anns
an 20mh linn fhuair maighstirean-iarainn Uilleam Baird & Co. seilbh air an
eilean. Fhosgail Baird meinn-iarainn air an Eilean mu àm a' Chogaidh Mhòr ach
cha do chum e a' dol às dèidh 1920.

Nuair a chaidh An Eaglais Shaor Chlèireach stèidheachadh ann an 1893, bha
Dòmhnall MacPhàrlain a bha na mhinistear ann an Ratharsair aig an àm seo, an sàs
ann an tachartas seo gu mòr.

Thàinig leabhar a-mach ann an 2006, Calum's Road le Roger MacÙisdein, mu
dhèidhinn an rathaid air Ratharsair a rinn Calum MacLeòid leis fhèin gun chroit
aige. Thug e deich bliadhna mas do chuir e crìoch air. Tha fonn ann cuideachd
leis an aon ainm a sgrìobh Donald Shaw bho Capercaillie.

Rugadh is thogadh am bàrd Somhairle MacGill-Eain (1911-1996) air an eilean, ann
an Òsgaig, far an robh a phàrant athar na thàillear. Tha a dhàn ainmeil
"Hallaig" a' cuimhneachadh baile air taobh ear an eilein agus an t-sluagh a
chaidh fhuadachadh. Tha 'Sgreapadal' a' làimhseachadh baile fuadaichte eile air
an eilein, faisg air Hallaig.

Rinn Calum Iain "Beag" MacGilleathain (1915-1960), bràthair Shomhairle, obair
mhòr mar neach-cruinneachaidh beul-aithris, ann an Alba is ann an Èirinn
cuideachd.

B' e neach-eachdraidh ionadail a bh' ann an Calum MacLeòid, sgrìobh e an leabhar
Fàsachadh An-Iochdmhor Ratharsair (le eadar-theangachadh gu Beurla). Tha e gu
h-àraidh ainmeil air sgàth 's gun do rinn e 'rathad Chaluim'.



https://gd.wikipedia.org/wiki/Rathad-iarainn

Is e siostam-ghiùlain a tha anns an rathad-iarainn neo rathad nan gad a tha
stèidhichte air rathad sònraichte a bhitheas a' breith agus a' steòrnadh
carbadan a tha uidheamaichte dha.

Is e cruth an rathaid, dà ghad iarainn, co-shìnte agus teannaichte sìos air
bunachar freagarrach.

Bithidh na carbadan rathad-iarainn uidheamaichte le cuibhlichean "bilte".
Tionndaidh dà chuibhle air aiseal cumanta, Tha barr nan riomb leatha agus rèidh
agus bithidh bile mun chuairt gach cuibhle air a slios a-staigh.

Aig a' charr as simplidh chan eil dith ach air rathad singilte goirid agus
carbad a-mhàin. Bha cuid de na h-ionadan-bhradain air an Abhainn Tatha a'
cleachdadh rathadan-iarainn mar seo eisg a ghiùlain suas dhan rathad-dubh eadar
Peairt is Dùn Deagh sìos ris na 1990an.

Chaidh turachadh air rathaidean nan gad ann an Sasuinn mun bhliadhna 1604. Is
ann as fiodh a rinneadh na gadan do na rathadaibh nan gad bu tràithe agus b' e
cumhachd eich a tharruinn na uaganain a chaidh orra. Chaidh toiseach air
cleachdadh gadan iarainn bho meadhan an 18mh linn, agus bho toiseach an 19mh
linn chuireadh carbadan-smùide an gnìomh. Ré na 1820'n rinn Nicholas Wood an
rannsachadh a dhearbh bun-saidheans an rathaid-iarainn, agus an luib sin, eadar
1825 agus 1840, chaidh leasachadh ana-mhòr air an teicneolas. A roimhe 1850,
leigeadh na cnàimhean de branndairean nàiseanta agus eadar-nàiseanta air feadh
Eòrpa.

Tha an sgrìobhadh eachdraidheil bu sine mu rathad nan gad a' nochdadh ann an
cùise laghail Sasunnach a chaidh air èisdeachd an 1604. B' e cnap na cùise gu
robh fear seilbh mhèinne-guail air cuir "tylting rails" thairis air fearann (a
bha an seilbh fear eile) eadar beul a mhèinn agus laimrig air Abhainn na
Sebheirn ann an Siorramachd Nottinghaim.

Mun bhliadhna 1609 fhuair fear à Siorramachd Nottinghaim dom b' ainm Beaumont
taic air mèinn-ghuail air Bruaiche na Tyne an Ear-thuath Shasainn, thug e leis
iomadh innlean nach robh aithnichte ann an Ear-thuath Shasainn aig an àm - nam
measg Snìomhairean Talmhainn agus coincheap rathad nan gad. Thug muinntir
Ear-thuath Shasainn ri na h-innlean seo, bu sònraichte rathaidean nan gad agus
chaidh leasachadh nan raointean-ghuail mu Caisteal Nuadh air Taidhne air adhart
gu luatha. Thogadh ficheadan de rathaidean nan Gad eadar beul-meinnibh agus
laimrigibh aibhne. Bha rathaidean nan gad, neo rathaidean-uagain mar a chaidh
orra, cho dlùth cheangailte ri leasachadh na sgìre gun deach iad fo far-ainm
"Newcastle Road" roimhe deireadh an 17mh linn.

Chaidh leasachadh air an teicneolas mean air mhean- bho meadhan an 18mh linn
chuireadh cinn iarainn air na gadaibh fhiodh agus ro dheireadh an linn rinneadh
gadan-ruithe as iarainn leaghta. Thàinig cuibhlichean iarainn a-steach as deidh
1750 agus ro deireadh an linn rinneadh an siud 's an seo bòrd-claoin
fèin-obrachaidh.

Is ann an 1722 a chaidh togail air a' chiad rathad-uagain an Alba, eadar Tranent
agus Cockenzie air Raon ghuail a Lodaidh, agus is ann an 1754 a chaidh fhosgail
air a chiad rathad-uagain an Èirinn, eadar an slochd ghuail aig Drum Glas an
Contae Tir Éoghainn agus canal leth-mhìle air falbh. Thuraich an t-inneal smùid
róthadachd aig Seumas Bhatt ann an 1784, inneal stèidhichte a bha seo a chleachd
smùid bho goilear fa-leth aig bruthaich gu math ìosal. Taobh a-steach deich
bliadhna thoisich an Córnach Risteard Trevithick a thogail innealan “paisgte”
air an robh an goilear na bunachar don inneal fhèin agus a chleachd “smùid
làidir” aig bruthaicheas suas ri 40 punnd air an òirleach cheàrnag ( 2.5
ailean). Thog Trevethick inneal smùid fèin-ghluasad cho tràth ri 1801 agus ann
an 1804 rinn e inneal a ruitheadh air gadan airson fear a sheilbh obraichean
iarainn agus rathad trama aig Pen-y-Darren an Cymru a Deas. Dhearbh an inneal a
thog Trevethick gum b' urrainn do inneal stotha a tharruinn cuid uagain na
sguain, ach cha deach an cleachdadh an aite nan each a bha nan modh tarruinn
àbhaisteach aig an am.



https://gd.wikipedia.org/wiki/Portmeirion

Co-chomharran: 52°55′04″N 4°05′35″W﻿ / ﻿52.91778°N 4.09293°W﻿ / 52.91778;
-4.09293

Tha am baile Portmeirion suidhichte ann an Gwynedd ann an ceann a tuath na
Cuimrigh. Chaidh am baile a dhealbhadh is a thogail eadar 1925 is 1975 le Sir
Clough Williams-Ellis. Tha e dealbhaichte ann an stoidhle Eadailteach agus 's e
aon de na àitichean as cudromaiche a th' ann airson roinn turasachd na Cuimrigh.
Tha e aig urras carthannach a-nis.

Tha am baile suidhichte anns an sgìreachd Penrhyndeudraeth, aig inbhir Abhainn
Dwyryd, mu 2 mìle (3.2 km) san ear-dheas air Porthmadog agus mu mhìle (1.6 km)
air falbh bho stèisean ann am Minffordd.

Chaidh mòran fhiolmaichean is prògraman Tbh a thogail ann am Portmeirion agus
dh'fhàs e ainmeil mar "The Village" anns na 1960an air a' phrògram Tbh "The
Prisoner".

Bho thùs bha oighreachd prìobhaideach ann ris an chanadh "Aber Iâ". Bha an
làrach air an leudachadh nuair a chaidh ionad-leaghaidh is bàta-lann a thogail
anns na 1850an. Cheannaich Sir Clough Williams-Ellis am fearann seo ann an 1925
airson nas lugha na 5.000 not. Dh'atharraich e ainm an àite gu Portmeirion:
"Port-" air sgàth 's gu bheil e faisg air a' chosta; agus "-meirion" bhon
sgìreachd Merioneth (Cuimris: Meirionydd) far a bheil am baile suidhichte.

Cha robh ach togalach mòr ann agus taigh a' ghàirnealair, taigh a' ghobhainn is
stàballan. Aig an toiseach leasaich e na taighean dùthchail mar
taighean-còmhnaidh agus chuir e ainmean ùra orra: "White Horses", "Mermaid" is
"The Salutation". Chaidh prìomh togalach na h-àite ag atharrachadh gu
taigh-òsta; dh'fhosgail e ann an 1926. Eadar 1926 is 1939 chaidh barrachd
togalaichean ùra a thogail leithid Angel & Neptune, an tùr Campanile air a'
chnoc as àirde; Prior's Lodging, Hercules Hall, Pilot House is eile. Chleachd e
seann phìosan bho thogalaichean a chaidh a leagail ann an àitichean eile. Mar
eisimpleir thàinig an Hercules Hall à Sir y Fflint agus am Pantheon à Sir
Gaerfyrddin. Ghabh e rudan bho ailtirean eile a-steach cuideachd. Air an tràigh
air beulaibh an taigh-òsta chaidh bàta "Amis Réunis" a thogail, bàta a bha air a
sgrios ann an stoirm ann am Portmeirion. Ged a tha an "Amis Réunis" a dhèanamh à
clachan tha coltas mar fhìor bhàta aige ma choimheadar air bho astair rud beag
air falbh. Chuir an Dàrna Cogadh is laghannan ùra a thaobh sàbhailteachd
togalaichean stad air leasachaidhean eile airson greis, ach eadar 1954 is 1973
thog Williams-Ellis togalaichean eile a-rithist, mar eisimpleir: Telford's
Tower, Bristol Colonnade, High Cloister, an dòm Pantheon neo Gloriette Balkon.

Tha tobhtaichean seann chaisteal às na Meadhan aoisean ann an coille dìreach
taobh a-muigh a' bhaile. Thug Giraldus Cambrensis (Gerald of Wales) iomradh air
ann an 1188. Tro na linntean bha iomadh ainm air a' chaisteal, mar Castell
Deudraeth, Castell Gwain Goch is Castell Aber Iâ.

Ann an 1931 cheannaich Williams-Ellis Castell Deudraeth bho Sir Osmund Williams
le sùil ri ceangal a chur do na taighean-òsta ann am Portmeirion. Ach chuir an
Dàrna Cogadh stad air na planaichean aige. Ged a bha daonnan miann aig
Williams-Ellis sin a choileanadh cha do thachair sin nuair a bha e beò. Ach le
taic bho Mhaoin-Dualchais a' Chrannchuir, Maoin Leasachaidh nan Roinnean Eòrpach
agus Bòrd Turasachd na Cuimrigh chaidh an caisteal fhosgladh mar taigh-òsta san
11 an Lùnasdal 2001. An-diugh tha taigh-bidhe is 11 seòmraichean cadail ann.

An-diugh tha Portmeirion aig urras carthannach a bhios a' cleachdadh a' chuid as
motha den na togalaichean mar sheòmraichean taigh-òsta no taighean
fèin-fhrithealaidh. Tha bùthan ann, cafaidh, taigh-bìdh is seòmar-teatha
cuideachd. 'S e Portmeirion aon de na h-àitichean as tarraingiche don
luchd-turais ann an ceann a thuath na Cuimrigh. Tha e saor an asgaidh airson
luchd-turais a bhios a' fuireach ann fhad na saor-làithean aca, ach feumaidh
luchd-turais a bhios dìreach ann airson latha pàigheadh airson faighinn a-steach
don bhaile is coimhead air na togalaichean.

Bha Sir Clough Williams-Ellis, a rinn an dealbhachadh ann am Portmeirion, airson
sealltainn gun gabh àite àlainn leasachadh gu seasmhach gun a bhith ga mhilleadh
agus mar sin a' cur ri bòidheachd nàdair aig an aon àm. Bha e ag iarraidh baile
a chruthachadh aig a bheil coltas is faireachdainn meadhan-thìreach. Dhiùlt e
beachdan bho dhaoine eile, gun robh am baile seo a dh'aon rùn mar Portofino anns
an Eadailt. Ach tha e ag aideachadh gun robh gaol aige air a' bhaile
Eadailteach:

Sgrìobh Lewis Mumford caibideil mu Phortmeiron anns an leabhar aige "The Highway
and the City" . Bha esan dhen bheachd gu bheil



https://gd.wikipedia.org/wiki/Poilitigs_ann_an_%C3%88ireann

Tha còig còigeamh ann an Èirinn, a bha tràth ann an eachdraidh na h-Èireann nan
còig rìoghachdan fa-leth. Is iad Ulaidh, An Mí, Leamhainn, Mumha agus Connacht.
B' e an Mi an còigeamh as lugha agus tha i air a bhi na phàirt den Mhumha bho
linn nan Normanach.

Nuair a dh'fhuair na Normanaich greim air Èirinn anns an 14mh linn, roinn iad an
tìr eadar 32 siorramachd, agus ainmeachadh cuid shiorramachdan "Contae". Is e na
conntaidhean sin a tha fhathast nan aonadan rianachd na dùthcha agus tha
fèin-aithneachadh làidir aig muinntir gach chontae.

Eadar 1801 agus 1921 bha Èirinn na phàirt den Rìoghachd Aonaichte. Ged a chòrd
an Rèiteachadh seo ri cuid Èireannaich bha an cuid a bu mhotha na aghaidh.
Dh'aontaich pàrlamaid na Breatuinn ri fèin-riaghladh airson Èireann ann an 1911.
Bha fèin-riaghladh ri tòiseachadh ann an 1915 ach chuireadh bacadh air sin aig
toiseach a' Chogadh Mhòr. Aig a' cheann thall cha tàinig Fèin-riaghladh idir ro
1921, nuair a stèidheachadh Saor-Stàite na h-Èireann as dèidh strì armaichte.

Mhair Saor-Stàite na h-Èireann bho 1921 gu 1937. Fon aontachadh de 1921 bha an
Saor-stàit neo-eisimeileach ach taobh a-staigh Commonwealth na Breatuinn agus
chùm an Cabhlach Rìoghail seilbh air port daingnichte aig Cobh faisg air Cathair
Corcaigh anns a' Mhumha. Ann an 1937 dh'aontaich muinntir na h-Èireann ri
bun-stèidh poblachd, agus choisinn Èirinn làn neo-eisimeileachd.

Tha 2 thaigh riaghlaidh ainmichte an bun-reachd na h-Èireann. Is e a tha anns an
Dail an taigh ìochdar agus theirear Teachdaire Dàil (TD) ri gach ball den Dail.
Tha gach TD a' riochdachadh Contae ach tha corr is aon TD aig gach conntaidh.
Tha uimhir nan TD aig gach conntaidh a-rèir meud sluagh a' chontae. Thèid an
roghainn le siostam bhòt singilte so-iomcharachd. Is e a tha anns an Oireachtas
an Taigh Uachdar, tha gach ball taghta ach tha cuid de buill an oireachtas a'
riochdachadh roinnean sònraichte de mhuinntir na h-Èireann, mar eisimpleir, tha
luchd-riochdaidh aig oil-thighean na h-Èireann anns an oireachtas.

Tha ceithir pàrtaidhean poilitigeach le riochdairean ann am Dàil Èireann anns an
latha an diugh (2007). Is iad Fianna Fáil, Fine Gael am Pàrtaidh Làborach agus
Sinn Fein.



https://gd.wikipedia.org/wiki/Pierre_Kemp

B' e Pierre Kemp (Maastricht 1 an Dùbhlachd 1886 - Ibidem, 21 an t-Iuchar 1967)
bàrd, peantair agus sgrìobhadair às Na Tìrean Ìsle. Thathar dhen bheachd gu robh
a chuid obrach gu math duibhir, muladach. Sgrìobh Kemp a’ chiad phìos bhàrdachd
airson a’ phàipear-naidheachd De Limburger Koerier ann an 1910. Chuir e Bliadhna
seachad na phreantas fhear-aithris aig De Tijd ann an Amsterdam mus do dh’fhalbh
e dhachaigh. Phòs e ri Hubertina Catharine Mommers ann an 1918 agus fhuair iad
triùir duine-chloinne. Chuir e seachad tòrr bhliadhna, bho 1916 gu ruige 1945,
ag obair ann am mèinn ann an Eygelshoven is e a’ sgrìobhadh cuideachd, fiù's air
an treàna air an slighe dhachaigh. Bhuannaich e an Duais Constantijn Huygens
(Duitsis: Constantijn Huygens-prijs) agus 2,500ƒ ann an 1956 agus an Duais P.C.
Hooft (Duitsis: P.C. Hooft-prijs) ann an 1958. 'S e sgrìobhadair a bh'ann a
bhàthair beag, Mathias Kemp, cuideachd. A bharrachd air sgrìobhadh, ’s e sàr
pheantair a bh’ann agus chaidh taisbeanaidhean a chuid obrach a chumail ann am
Maastricht ann an 1975 agus 2010 san taigh-tasgaidh Bonnefanten.



https://gd.wikipedia.org/wiki/Patran_a%27_ph%C3%B2saidh_na_Roinne_E%C3%B2rpa_an_Iar

Tha am patran a' phòsaidh na Roinne-Eòrpa an Iar 'na phatran theaghlaich is
eòlach-sluaigh gu bheil air chomharrachadh le pòsadh coimeasach fadalach (anns
na meadhan-ficheadan), gu h-àraidh airson bhan, le mùthadh aoise bitheanta beag
eadar na cèilean, roinn bhrìgheil nam ban a mhaireadh gun pòsadh, agus an
stèidheachadh taigh ùr dealaichte as na teaghlaichean am fhir is a' mhnà an
dèidh a' bhanais.

An 1965, lorg John Hajnal gu bheil an Roinn-Eòrpa dealaichte a-steach do dà
earrann comharraichte le caochladh patranan a' phòsaidh. Dhan dh'iarr an
iomaill, bha na h-ìrean a' phòsaidh agus mar sin an torrachais coimeasach ìsle
agus phòs beag-chuid bhrìgheil nam ban fadalach no dh'fhan iad gun pòsadh agus
bha a' chuid a b' motha nan teaghlach niùclasach; dhan dh'ear na lìne agus
còmhla ris a' Mhuir Mheadhanaich agus air roinnean-dùthcha àraidhe na
Roinne-Eòrpa an Iar-tuath, bha pòsadh moch agus dachaighean an teaghlach
sgaoilte an àbhaist agus bha torrachas àrd air chlòthadh le bàsmhorachd àrd.

Chan eil tòiseacheadh soilleir aig a' ghluasad a dh'ionnsaigh a' "phatran a'
phòsaidh na Roinne-Eòrpa an Iar", ach bha e gu cinnteach air a fhàs stèidhichte
mus an deireadh an linn 16mh air a' chuid a b' motha nan iomallan-fairge a'
Chuain a Tuath. Patran a' phòsaidh far an do phòs càraidean coimeasach fadalach
'nam beatha (agus àraidh fadalach airson na mnà), air cuibheas 'sna
meadhan-ficheadan agus a' bunaiteachadh teaghlaich niùclasaich, uile seo air
roimh-imeachd le ùine oibre 'nan cuidichean-teaghlaich foghlamaichean-ciùird.
Cuideachd, phòs co-roinn bhrìgheil nam ban an dèidh am ficheadan agus mhair
eadar 10 is 20 sa' cheud nam ban neo-phòsta.

Chuir am patran a' phòsaidh fhadalaich is chuingichte bacadh tomadach air
torrachas, gu h-àraidh nuair gun robh e co-cheangailte le ìrean fìor-ìsle na
h-aiseid a-muigh a' phòsaidh. Thachair casg-gineamhainn tron chur dàlach air
pòsadh tuilleadh na cosgadh torrachas a-staigh pòsadh. Bha an tamall an
t-saoghail mhnà às an àm-tòiseachadh fuil-mhìos (a bha air ruigheachd aig
cuibheas 14 bliadhna, aig mu thuairmse 12 bliadhna airson ban rìoghail is
uaisle) ris a' bhreith a ciad-ghin neo-àbhaisteach fada, air cuibheas de deich
bliadhnaichean.

Dh'atharraich am patran phòsaidh seo thairis an ama is àite is bhuidhinn; phòs
mnathan-uaisle moch gu cinnteach, ach bha iad 'nam beag-chuid chrìon. Tha an
aois phòsadh coimeasach fadalach airson ban agus a' bheàrn-aoise bheag eadar
cèilean air leth; phòs mnathan 'nan inbhich an àite 'nam bliadhnaichean
eisimeileach, dh'obraich gu tric mus pòsadh agus mar sin rug seòltachdeigin
a-steach dham phòsadh, cha robh cho coltach a bhith chlaoidhte le leatromachd
sheasmhach, agus bha iad is an cèilean mu thuairmse 'nan co-aoisean.

Dhan dh'iarr na Lìne Hajnal, bha mu thuairmse 50% nam ban nan aoisean 15 ri 50
bliadhna phòsta aig uair air bith fhad 's gun robh an leth eile 'nam
banntraichean no seann-nigheanan; dhan dh'ear na lìne, mu thuairmse 70% nam ban
nan aoisean 15 ri 50 bliadhna phòsta aig uair air bith fhad 's gun robh an 30%
eile 'nam banntraichean no cailleachean-dubha. Soillsichidh na clàran phòsaidh
na Roinne-Eòrpa an Iar is an Ear moch 'san linn 20mh am patran seo gu soilleir;
an Iar an Iomaill Hajnal, cha robh ach 25% nam ban nan aoisean 20–24 bliadhna
phòsta fhad 's gun robh tuilleadh na 75% nam ban sa' bhuidheann-aoise seo phòsta
dhan dh'ear an Iomaill agus mhair na b' lugha na còig sa' cheud nam ban
neo-phòsta. A-muigh na Roinne-Eòrpa, b'urrainn do mnathan a bhith phòsta fiù 's
na b' moiche is mhair àireamh fiù 's na b' lugha nam ban seasganach; air Coirea,
bha gu h-ìre bhig uile bean 50 bliadhnaichean a dh'aois air a bhith phòsta agus
bha seann-nigheanan air leth ainmig, an coimeas ris an 10 ri 25% nam ban air an
Roinn-Eòrpa an Iar 50 bliadhna a dh'aois nach robh air a bhith phòsta.

Dh'fhaodadh na tòiseachaidhean a' phatrain seo a' phòsaidh a bhith air lorg cho
moch ris an linn na h-Impire Ròmanaiche. A' sgrìobhadh 'san linn 1mh RC, sgrìobh
Iulius Caesar gun robh fhad 's gun robh na cinnidhean Gearmailteach a tuath na
h-Impire coitcheann le an talamh, a' còmhnaidh fodhan rian-chàirdeis Sippe, bha
na treabhairean gu mòr air leth às a chèile, eu-coltach am fhaisge na b' dlùithe
an bailtean Ròmanach. Agus dh'amhairc Tacitus, a' sgrìobhadh linn is leth na b'
fhadalaiche, cuideachd na mòran teaghlaich dhìomhaire seo a-measg nan cinneadh
Gearmailteach, ged bha ann sealbhadaireachd coitcheann nan cluaintean agus
cleachdadh fo ceannsal nan coilltean.

Co-dhiù, fad 's gum faodadh taighean niùclasach a bhith air an àbhaist a bhith
airson teaghlaich, bha an fine follaiseach cothromach airson nan
Angla-Shasannach; mar mòran chinnidhean Gearmailteach, nan robh caraid sàraichte
no leònte an dòigh sam bith, dh'oir-tharraing an Lagh de Æthelberht na
bacaidhean nan falachdan agus èirigean ris an dìobhairteach na coire; bha
fineachan a ghabhail ceannsal na h-èirige agus b'urrainn dhaibh (le beagan
mura-bhithean, mar eisimpleir, nuair gun robh an còmhstrì ro dlùth ann an
sliochd) shuidheachadh an dara chuid dìoghalatas no am pàigheadh na h-èirige
airson na luchd-dàimh an neach air mharbhadh. Cuideachd, mar na mnathan
chinnidhean Gearmailteach eile, tha ban-Angla-Shasannaich chomharraichte 'nam
mnathan às an aois 12 bliadhna agus na b' sine, bunaichte air lorgan
àrsaidheile, a sheaghaicheadh gun do cho-thìmich an aois-pòsaidh le
inbhidheachd.

Chruthaich an èirigh na Crìosdaidheachd tuilleadh culaidhean-bhrosnachaidh a
chumail teaghlaich lomarra is niùclasach; stèidhich an Eaglais laghan-pòsaidh
agus cleachdaidhean phòsaidh gun do chladhaich fo buidhnean mòra chàirdeis. Cho
moch ris an linn cheathramh, mhì-mhìsnich an Eaglais gnàthachadh sam bith gum
meudaicheadh an teaghlach, mar uchd-mhacachd, ioma-phòsadh, co-leabachas,
briseadh-phòsaidh, agus pòsadh a-rithist. Mhì-mhìsnich is thoirmisg an Eaglais
gu cruaidh pòsaidhean co-fhuilteach, patran pòsaidh gu bheil air dòigh a
cho-shuidheachadh a ghlèidheadh buidhnean chàirdeis (agus mar sin an neart) air
feadh na h-eachdraidhe; lean an lagh na h-eaglaise an lagh catharra gus moch
'san linn naoitheamh, an uair gun do mheudaich an Eaglais Chaitligeach an
t-àireamh nan ìrean toirmisgte à ceithir ri seachd. Ghiorraich an Eaglais
cuideachd an comas nam pàrant a ghlèidheadh ceanglaichean-chàirdeis tro
pòsaidhean suidhichte tron toirmeasg pòsaidhean anns nach do dh'aontaich a'
bhean gu soilleir ris an aonachadh. Cha robh na riaghailtean seo gu
do-sheachanta air leantainn gu h-aon-ghuthach agus cha tug dualchasan thairis na
Roinne-Eòrpa gu crìoch dhan teaghlach niùclasach nuclear families, ach mus an
leth deireannach nan Aoisean Meadhanach bha an taigheadas niùclasach ceannasach
thar a' chuid a b' mò na Roinne-Eòrpa an Iar-thuath agus far an phòs mnathan
eadar 12 is 15 bliadhna a dh'aois (a' co-thìmeachadh le inbhidheachd) agus phòs
fir 'nam ficheadan-mheadhan anns na creideamhan tùsanach, fad 's gun do sgaoil
Crìosdaidheachd phòs fir cinneachdach na b' moiche agus phòs mnathan
cinneachdach na b' fhadalaiche.

Dh'fhaodadh an èirigh a' mhainearachais 'san fhalamhachd air fhàgail leis an
Tuiteam na h-Impire Ròmanaiche an Iar a bhith a' fannachadh na
ceanglaichean-chàirdeis aig a' cheart àm gun do ghiorraich an Eaglais an
cumhachd nam fìneachan; cho moch ris an linn 9mh air Austrasia, bha beag na
teaghlaich a dh'obraich air na mainearan, a' cumail nam pàrant is an clann is
air uairibh seanphàrant. Bha an Eaglais is an Stàit air a fhàs 'nan
caidreabhaich ann an lom-sgrìobadh an dlùth-phàirteachais agus mar sin an
cumhachd sluagh-iùlach nam fìneachan; rannsaich an Eaglais gan cur fhèin 'san
àite a' chreideimh dhùthchasaich, a charbad a bha 'na bhuidheann-chàirdeis, agus
a' cur an ùghdarrais seanaire chreideimh (preasbadair) 'san àite nan seanair nam
fìneachan. Aig a' cheart àm, chladhaich ceannaircean le fìneachan cumhachdach,
coitcheann fodhan riaghladh an rìgh; mhaoidh an co-fheallaidhean is am mortan
air an neart an stàit agus, nuair gun do fhàs mainearachas stèidhichte, mhaoidh
iad cuideachd air an iarrtas nan tighearna nam mainear airson obraichean umhala,
strìochdach; air an iar, bha mainearachas mì-shoirbheach gan stèidheachadh fhèin
air Frìoslann, Èirinn, Alba, A' Chuimrigh, A’ Chòrn, Anglia an Ear, agus an deas
na h-Ibèire is an deas na h-Eadailte. Fad 's gun do chòmhnaich 's dh'obraich na
tuathanaich agus seirfich air tuathanasan air a phàigh iad màl ri ris an
tighearna a' maineir, agus bha feum aca air an ceud an tighearna a phòsadh, mar
sin dh'fheumadh càraidean gèilleadh ris an tighearna agus fuireach gus an
dh'fhàs tuathanas beag ri làimh mus b'urrainn dhaibh a phòsadh is mar sin a
ghineamhainn clann; a-rèir ri coltais, bha na luchd siud a b'urrainn do a chur
dàil is chuir dàil air pòsadh air dhìoghladh leis an tighearna-fearainn agus
dhiùlt an tighearna-fearainn an dìoghladh ris na luchd siud nach do chuir dàil
air pòsadh.

Tha a' bhuil nan atharrachadh seo gun do dh'fhàs an aois phòsaidh caochlaideach
a-rèir ris na coir ionmhasaile; an àite a' tighinn aig an tòiseachadh nam
bliadhnaichean gineamhainn, thàinig pòsadh leis a' chomas air co-dhiù b'urrainn
do càraid a phàigheadh màl air fearann beag. Gu dearbh, 'san Sasainn
meadhan-aoiseach bha an aois pòsaidh caochlaideach a' crochadh ri cuir
ionmhasaile, le càraidean a' cur dàil air pòsadh gus an na moch-ficheadan nuair
a bha an t-àm 'na èiginn agus an aois chuibheasach a' tuiteam ris na
fadalach-deugan an dèidh an Bàs Dubh, nuair bha ann gainneasan nan luchd-obrach;
a-rèir ri coltais, cha robh am pòsadh òigearan an àbhaist air Sasainn. Bha a'
bhuil a' chaill ghraid dhaoine as a' phlàigh gun robh ann cus oibre airgeadaiche
airson mòrain dhaoine agus b'urrainn do tuilleadh dhaoine ruigheachd air pòsadh
mhoch, ag ìsleachadh na h-aoise pòsaidh ris na fadalach-deugan is mar sin a'
meudachadh an torrachais.

Mu chuairt 1140 AC, stèidhich Gratian gum bu, a-rèir ris an lagh na h-eaglais,
bu chòir dham phòsadh a bhith air dhearbhadh le aonta co-aontachail an àite
co-lìontachd, a' toirt beachdan coltach ris a' bheachd Isaac nam pòsadh-èiginn;
bha pòsaidhean air dhèanamh le Dia agus cha bu chòir dham bheannachadh shagairt
a bhith air dhèanamh ach mar deas-ghnàth. Mar sin, b'urrainn do fear is bean
aontachadh a phòsadh a chèile fiù 's aig an aois-aonta a b' moiche (ceithir
bliadhna deug airson nam fear, dà bliadhna dheug airson nam ban) agus a ghairm
sagart an dèidh sin. Ach treòraich an teagasg seo ris an duilgheadas a' phòsaidh
chleithich, gnìomhaichte gun neach-fianais no ceangal ri stèidheachan
choitcheann. Bha am beachd nam pàrant cothromach fhathast, ged cha robh an
co-dhùnadh deireannach an co-dhùnadh a bhith air dhèanamh leis na pàrantan , oir
chiallaich an t-aonta ùr leis na cèilean a chèile gun robh cùmhnant air
dealbhadh eadar leithidean an àite cho-aontachd fo smachd.

Mhair prìomh-athaireachas an dealbheigin, a' gabhail a-steach am feum an
tochradh le ainnirean. A ghiorrachadh pòsaidhean cleitheach agus a chur sa'
chuimhne nan càraidean òga a' chumhachd am pàrantan, mhìsnich an eaglais
meadhan-aoiseach leannanachd shìnte, suidheachaidhean agus àireamhachd airgid,
ag aithris na bainnse dhan chomann, agus mu dheireadh a' mhalairt sgòideil nam
bòidean. Gu h-ùidheil, fhad 's gun robh 'san Deas an tochradh mhnà air fhaicinn
cho nì air leth às a' bheartas a cèile, dhan Iar-thuath bha an tochradh
"phòsachail"; cho-aonaich an tochradh mhnà leis a' bheartas a cèile agus
chinneadh no chrùbadh i an earbsa ris na suidheachaidhean agus ris a bha
còirichean aice sa' bhanntrachas, culaidh-bhrosnachaidh tharraingeach airson
bhan a chosnadh airgead. Agus bha tarraingeach an cuthrom airson bhan a chosnadh
airgead anns na ceud bliadhna air leth-cheud an dèidh a' Phlàigh mhòr, le
còmhstrì na b' lugha airson oibre; dh'obraich cho mòran ri leth nam ban air an
Tuath le deòin a chosnadh airgead airson phòsaidh fhad 's gun robh an
co-aimsirich a Deas phòsta no 'nam banntraichean mus thionndaidh iad an aire ri
obair agus cha do dh'obraich ainnirean neo-phòsta ach mar innleachd mu
dheireadh, air eagal 's gum bitheadh a h-urram air chur an cunnart.

Far an robh mu thuairme 8 sa' cheud nam ban neo-phòsta sa' mheadhan an linn 16mh
air Sasainn, bhitheadh an t-oidheam gun robh an t-àireamh sa' cheud an aon
uiread no na b' lugha na anns na h-iomadaidh linntean roimhe; nochdadh pòsadh
ann an Sasainn meadhan-aoiseach a bhith 'na stèidheachadh làidir far an do phòs
tuilleadh na 90% nam ban agus bha mu thuairmse 70% nam ban eadar na h-aoisean 15
is 50 bliadhna pòsta aig uair air bhith fhad 's gun robh na 30 eile sa' cheud
neo-phòsta no 'nam banntraich. San t-Siorrachd Eabhraig sna linntean 14mh agus
15mh, bha a' chuid a b' motha nam ban na bainnse eadar 18 agus 22 bliadhna a
dh'aois agus bha an aois nam fear na bainnse coltach; bha comhair aig mnathan
dùthchaile na t-Siorrachd Eabhraig a phòsadh 'nam fadalach-deugan ri
moch-ficheadan fad 's gun do phòs na mnathan bailteile 'nam moch-ficheadan is
meadhan-ficheadan. 'San linn 15mh, bha a' bhean na bainnse chuibheasach
Eadailteach 18 bliadhna a dh'aois is phòsadh i ri fear na bainnse 10–12
bliadhnaichean na b' sine na i. Chìtheadh ban-Thusgaineach neo-phòsta 21
bliadhnaichean a dh'aois seachad na h-aoise-pòsaidh, an comharra-measaidh a bha
19 bliadhnaichean, agus bha gu furasta 97 sa' cheud nam ban-Fhloireansaich
phòsda mus an aois 25 bliadhna fad 's gun robh 21 bliadhna an aois chuibheasach
mhnà na bainnse Sasannaiche cho-aimsireil.

Fad 's gun robh an aois chuibheasach aig a' chiad phòsadh air a h-èirigh ri 25
bliadhna airson ban is 27 bliadhna airson fir air Sasann agus na Tìrean Ìsle mus
an deireadh an linn 16mh, agus dh'èirich an àireamh sa' cheud nam ban-Sasannaich
neo-phòsta à na b' lugha na 10% ri gu beagnaich 20% mus am meadhan an linn 17mh
agus dh'èirich an aois chuibheasach aig a' chiad phòsadh ri 26 bliadhna aig a'
cheart àm, a dh'aindeoin chùis bha ann atharrachadh roinneil mòr air a'
Bhreatann leatha fhèin; fad 's gun cunnaic a' Ghalldachd patranan coltach ri
Sasann, le mnathan pòsta 'nam meadhan-fhicheadan an dèidh ùine
cuideachadh-teaghlaich, ciallaichidh an ìre-bhreithean àrd na Gàidhealtachd agus
nan Innse Gall aois na b' ìsle phòsaidh airson na mnà na bainnse, comasach
coltach ri Èirinn Ghàidhealach, far an do dh'aithris Am Fèinneachas gun d'
ràinig mnathan an aois pòsaidh laghail aig an aois 15 bliadhna agus gun d'ràinig
fir an aois pòsaidh aig an aois 18 bliadhna. Gu coltach, eadar 1620 is 1690 bha
an aois chuibheasach aig a' chiad phòsadh airson ban-Shuainich mu thuairmse 20
bliadhna, bha mu thuairmse 70% nam ban eadar na h-aoisean 15 is 50 bliadhna
pòsta aig uair air bith, agus bha an àireamh sa' cheud nam ban neo-phòsta na b'
lugha na 10%, ach mus an deireadh an linn 18mh bha i air a h-èirigh ri mu
thuairmse 27 bliadhna agus mhair i àrd leis an ìre na t-seasganachd mar a' bhuil
an lùghdachaidh nan ìrean na bàsmhorachd leanaban, an lùghdachadh gortan,
lùghdachadh tìre agus stòrasan airson sluaigh chinneachdaich, agus adhbharan
eile.Gu coltach, bha an aois chuibheasach aig a' chiad phòsadh na h-Èireann an
1830 23.8 bliadhna airson ban agus 27.47 airson fir far an robh iad aon uair 21
is 25 bliadhna, fa leth, agus cha do dh'fhan ach mu thuairmse 10% nan inbheach
neo-phòsta; an 1840, bha iad air an èirigh fa leth ri 24.4 agus 27.7 bliadhna;
agus anns na deicheadan an dèidh a' Ghort Mhòr, bha an aois chuibheasach phòsadh
air a h-èirigh ri 28–29 bliadhna airson ban agus 33 airson fir agus cha do phòs
cho mòr ri trian Èirinnich is cairteal ban-Èirinnich a-riamh airson nan
duilgheadas ionmhasail tiom-chuairteach gun do mhì-mhìsnich pòsadh moch.

Bha an aois chuibheasach aig a' chiad phòsadh air a h-èirigh gu toicheumach
a-rithist mus an deireadh an linn 16mh; bha an sluagh air a chumail air bunailt
agus bha an obair is talamh ri fhaotainn air a lughdachadh. Anns na deicheadan
deireannach an linn bha an aois aig pòsadh air a dhìreach ri coimeasan de 25
bliadhna airson ban agus 27 airson fear air Sasann agus na Tìrean Ìsle fhad 's
gun do phòs luchd cinneachdach fadalach no mhair iad neo-phòsta airson na dìthe
an airgid no stòrasan, agus mhair na cuibheasan seo àrd rè ionnas dà linn agus
bha na cuibheasan air feadh na Roinne-Eòrpa air a dhèanamh mar an ceudna.

Gun do thòisich mòran Sasannaich ag às-imrich 'nam mill dhan dh'Aimearaga a
Tuath, chrìon na dùilean pòsaidh airson ban-Shasannaich neo-phòsta agus
dh'èirich an aois chuibheasach aig a' chiad phòsadh airson ban-Shasannaich a
thuilleadh ri èirigh làidir 'san àireamh nam ban sa' cheud a mhair neo-phòsta
agus mar sin lùghdaich torrachas; bheireadh ban-Shasannach 5.03 daoine-cloinne
nan do phòs i aig an aois chuibheasaich 26 bliadhna 'san deireadh an linn 17mh
is nan do mhair i a bliadhnaichean-gineamhainn beò fhad 's gum beireadh
ban-Shasannach 6.02 daoine-cloinne nan d' rinn i pòsadh coimeasach 'san
tòiseachadh an linn 19mh aig an aois chuibheasaich 23.5 bliadhnaichean is nan do
mhair i a bliadhnaichean-gineamhainn beò, meudachadh de mu thuairme 20 sa'
cheud.

Chuir an cluich William Shakespeare Romeo is Iùilia an aois Iùilia aig cola-deug
goirid de 14 bliadhna; bha an smaointe mhnà gun fhiosda aig aois glè mhoch air a
chur oillt air na Sasainnich Ealasaideach. Bha an creideamh coitcheann an
Sasainn Ealasaideach gun robh màthaireachd mus an aois 16 bliadhna cunnartach;
lean leabhraichean-làimhe coitcheann na t-slàinte, cho math ri sgrùdadh-sùla
chàraidean pòsta, na Sasainnich Ealasaideach a chreideamh gun do mhill pòsadh
moch is an co-lìontachd chorporra gu maireannach an slàinte ainnire is an
leasachadh corporra is inntinneil òganaich agus mar sin ghineadh iad clann
euslainteach no groganach. Mar sin, thàinig 18 bliadhna a bhith air mheasadh an
aois a b' moiche reusanta airson màthaireachd agus dh'fhàs 20 bliadhna is 30
bliadhna na h-aoisean barraile pòsaidh airson ban is airson fear, fa leth.
B'urrainn do Shakespeare a bhith a' lùghdachadh na h-aoise Iùilia o 16 ri 14 a
dhearbhadh na cunnartan phòsaidh air ro mhoch aoise; faodaidh e a chumail
brìgh-eigin gun do phòs Shakespeare e fhèin Anne Hathaway nuair nach robh e ach
18 bliadhna a dh'aois (glè neo-àbhaisteach airson Sasainnich an linn siud).



https://gd.wikipedia.org/wiki/Parkgate

‘S e baile beag dùthchasail faisg air Dùn Phrìs, air an àirde an iar-dheas na
h-Alba a th’ ann am Parkgate). Tha e suidhichte aig 91m os cionn ìre na mara,
ann an ceann a tuath Dhùin Phris is Gall-Ghaidhealaibh (Siorrachd Dhùn Phrìs ro
1975), eadar Drochaid Mhic Iain agus Ae, eadar an Abhainn Ae agus an Abhainn
Kinnel. Tha e 237km air falbh bho Obar Dheathain, 88km bho Ghlaschu, 27km bho
Inbhir Anainn agus 89km bho Dhùn Èideann, prìomh-bhaile na dùthcha. 'S e Beurla
agus Beurla Ghallda th' ann an dà chànan aig a’ mhòr-chuid dhuibh ann am
Parkgate. Tha Eaconomaidh a' bhaile gu math crochte air àiteachas agus
coilltearachd. A bharrachd air sin, tha Colaiste Tuathanachail ann. Taobh
fhoghlaim, tha bun sgoil ann faisg air làimhe ann an Netherhill, ach feumar a
dhol dhan àrd sgoil anns a' Mhagh Fada.

A rèir eòlaichean fhreumh-fhaclachd, tha a h-uile coltas ann gur ann à seann
Fhraingis parque (buaille) agus Lochlannais gata (rathad) a tha an t-ainm, a
chanadh Rathad na Buaille sa Ghàidhlig ris. 'S ann gu math pailt 's a tha
ainmean-àite Lochlannach ann an iar-dheas na h-Alba, gu h-àraidh nas fhaisge air
a' Mhuir.

A-rèir beul-aithris muinntir an àite, mharbh Uilleam Uallas sianar saighdear
Sasannach aig Six Corses, dìreach mìle air falbh bho Pharkgate, ann an 1296.Bha
corr is 1,200 duine a' fuireach san sgìre air fad ann an 1820 ach tha
àireamh-shluaigh na sgìre air a bhith a' tuiteam bhon uairsin. Chaidh eaglais ùr
a thogail ann an 1815, ann an aon àite far an robh sean eaglais ann o shean. Tha
am parraist seo, air an robh Cille Mhìcheil, am broinn parraist Cille Mhìcheil,
Tinwald agus Torthorwald a-nis. A-rèir carragh-chuimhne ionadail, fhuair 31 às
an sgìre bàs sa Chogadh Mòr agus ochdnar eile san Dàrna Cogadh.

Chan eil seirbheis rèile ann. A dh'aindeoin sin, tha dà sheirbheis bhus a'
frithealadh a' bhaile: An X74 Dùn Phrìs - Am Magh Fada - Glaschu agus an 114 Dùn
Phrìs - Beattock - Am Magh Fada.



https://gd.wikipedia.org/wiki/Palma_de_Mallorca

’S e baile meadhanach faisg air Magaluf air eilean thall air an àirde an ear na
Spàinne a th’ ann am Palma de Mallorca no dìreach Palma (IPA: Catalanaisː palmə,
Spàinntisː palma). Tha e suidhichte aig 3m os cionn ìre na mara, 540km air falbh
bho Mhadrid, prìomh-bhaile na Spàinne, agus 206km bho Bharcelona. Tha 401,270
duine a’ fuireach ann am Palma de Mallorca. A bharrachd air sin, ‘s e
prìomh-bhaile na nan Eilean Balèarach a th’ann cuideachd.

Tha e coltach gur ann à Palma ann an Laideann a tha an t-ainm. Tha cuid dhen
bheachd gu bheil Palma a' ciallachadh Pailm na Buaidh, ach cha do ghabh sin a
dhearbhadh fhathast. Chailleadh an t-ainm nuair a bha an sgìre fo bhuaidh nan
Arabach is iadsan a' cleachdadh ميورقة (Madinah Miurgah, Gàidhligː Baile
Mhallorca). Chanadh Ciutat de Mallorca ris fad linntean mus an tug an t-seann
ainm air ais ann an Laideann. Anns an eilean cha chanar ach Palma ris, an àite
Palma de Mallorca.

Chaidh am baile a stèidheachadh ann an 123 ro Ìosa Crìosd le Quintus Caecilius
Metellus Balearicus, nuair a bha An Spàinn agus Am Muir Meadhan-thìreach fo
bhuaidh nan Ròmanach. Thug na h-Arabaich seilbh air Palma ann an 903. Cha do
chuireadh ainm a’ bhaile as motha air an roinn nuair a chaidh a stèidheachadh
ann an 1833. Thuit am baile agus Mallorca air fad dha na reubaltaich Faisisteach
an dèidh an ar-a-maich an aghaidh an Riaghaltais aig toiseach toisichidh Cogadh
Sìobhalta na Spàinne ann an 1936, air sàilleabh gur robh na Feachdan Armachd sa
phort gu math làidir. A dh'aindeoin seo, dh'fheuch an Riaghaltas ionnsaigh a
thoirt air an àite. Bha iomairt uabhasach cosgail ach dh'fhàilnig i. Landaich
saighdearan às an Spàinn air an eilean air 16 an Lùnastal 1936. Thachair batal
mòr fuilteach gu ruige 28 am Màrt 1937. Chaidh ionnsaighean bòma a thoirt air
Palma fhèin cuideachd. Cha do chuir feachdan an Riaghaltais ruaig idir air na
Faisistich agus bha am port gu math cudromach sa chogadh, a' cur bacadh air na
dheànadh an Riaghaltas san sgìre. Thàinig an iomairt gu crìoch air 4 an
t-Sultain 1936.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach agus an Gearran na mìosan as fhuaire ann am Palma de Mallorca. Cha
tuit ach 449mm de dh'uisge air a' bhaile fad na bliadhna - 724mm nas lugha na
Steòrnabhagh (1173mm) - leis gur e àite uabhasach tioram a th' annː



https://gd.wikipedia.org/wiki/Palencia

’S e baile mòr faisg air Valladolid ann an cridhe na Spàinne a th’ ann am
Palencia (IPA: paˈlenθja). Tha e suidhichte aig 749m os cionn ìre na mara, 235km
air falbh bho Mhadrid, prìomh-bhaile na Spàinne, agus 561km bho Bharcelona. Tha
79,595 daoine a’ fuireach ann am Palencia. Tha e ainmeil air fad an t-saoghail
airson an amar-uisge nan Ròmanach a tha a seo. A bharrachd air sin, ‘s e
prìomh-bhaile na Roinne Palencia a th’ann cuideachd.

Tha e coltach gur ann à Pallantia ann an seann Cheiltis a tha an t-ainm, bho
pl̥s-n̥t-y-eh2 a tha a' ciallachadh clach no làn (Innd-Eòrpais: *pl̥s-eh2 Farsi:
parša, Gearmailtis: fels, Gaeilge: all, Asturianis: palla, gailisis: pala) 'S e
an t-seann iar-leasachan Ceilteach -nt a tha aig an deireadh. Bheireadh an
t-ainm seo Meall Àrd sa Ghàidhlig an latha na-diugh. Thathar dhen bheachd gur e
ainm Ceilteach air sàilleabh gu bheil P ga chumail aig toiseach an fhacail mar
Chuimris agus tha an N air fhuaimreagachadh: /*n̥/. Tha cuid eile dhen bheachd
gur ann à Pal (loch, abhainn no gleann) agus Antia (farsaing).

B' e na Ceiltich o shean a stèidhich am baile. Chaidh oilthigh a stèidheachadh
an seo ann an 1221. Mar a b’àbhaist san Spàinn, chuireadh ainm a’ bhaile air an
roinn nuair a chaidh a stèidheachadh ann an 1833. Thuit am baile dha na
reubaltaich Faisisteach beagan an dèidh an ar-a-maich an aghaidh an Riaghaltais
aig toiseach toisichidh Cogadh Sìobhalta na Spàinne ann an 1936.

A rèir nam figearan, 's e an t-Iuchar a' mhìos as teotha agus 's e am Faoilleach
a' mhìos as fhuaire ann am Palencia. Cha tuit ach 439mm de dh'uisge air a'
bhaile fad na bliadhna - 734mm nas lugha na Steòrnabhagh - leis gur e àite
uabhasach fhèin àrd tioram a th' ann.



https://gd.wikipedia.org/wiki/P%C3%A0rtaidh_S%C3%B2isealach_na_h-Alba

Tha Pàrtaidh Sòisealach na h-Alba na phàrtaidh poileatagach ann an Alba. Tha PSA
a' seasamh airson Alba neo-eisimeileach sòisealach a dhèanamh mar pàirt na
shabaid air feadh an t-saoghal an aghaidh calpachais. Tha am pàrtaidh an sàs
anns na h-iomairtean ionadail, nàiseanta agus eadar-nàiseanta an aghaidh
gabhail-brath agus eu-ceartais.Tha freumhan aig Pàrtaidh Sòisealach na h-Alba
air an taobh chlì den seann pàrtaidh Làboraich.

Chaidh am pàrtaidh a stèidheachadh mar toradh dhan cìs-ceanna a chuir an
Riaghaltas aig Margaret Thatcher air Alba an 1988. Bha beachd làidir an Alba gun
robh mi-cheartas anns an nos-cise seo, o chionn 's gu robh e a' cur eallach nas
truime air daoine bochda na air daoine beartach. Chuir mòran daoine an aghaidh
agus dhiùlt cuid am pàigheadh ('s a' chiad dol a-mach co-dhiù). Is ann a'
Phollokshields an Glaschu a nochd an diùltadh as làidir, fo cheannard Tómas
Sheridan a bha fada ri taobh chlì a' phartaidh Làboraich, choisinn e cliù air
sgath a làidiread 's an stri shiud, a dh'adhbharaich 's na bliadhnaichean as
deidh guth polataigeach (fo bratach a' phartaidh a stèidhich e) ri na daoine as
na sgìrean bu mhìosail an Alba.

Airson nan taghaidhean 2016 tha AM PPA na phàirt RISE, caidreachas na làimhe
chlì.



https://gd.wikipedia.org/wiki/P%C3%A0rtaidh_Libearal_Deamocratach_na_h-Alba

'S e earrann Albannach Pàrtaidh Libearal Deamocratach na Breatainne air fad a
th’ann am Pàrtaidh Libearal Deamocratach na h-Alba (no am Pàrtaidh Libearalach
Deamocratach) is chaidh am pàrtaidh seo a chruthachadh ann an 1988 tro aonadh a’
Phàrtaidh Libearal còmhla ris a’ Phàrtaidh Sòisealta Deamocratach ann an Alba.
Tha 5 seataichean dhe 129 air fad aca ann am Pàrlamaid na h-Alba, 1 ann an
Lunnainn (dhe 59 do dh’ Alba) ach chan eil Lib Deamach sam bith anns a'
Bhruiseal (dhe 6 do dh'Alba). Tha 4,000 buill a’ phàrtaidh air feadh na h-Alba.

Bha am pàrtaidh an sàs anns an iomairt airson fèin-riaghlaidh ann an Alba, mar
phàirt do prògram feadarail a’ phàirtidh do Bhreatainn air fad, is iad an sàs
cuideachd ann an Co-chruinneachadh Bun-reachdail na h-Alba còmhla ris na
Làbaraich, Pàrtaidh Uaine na h-Alba, aonaidhean-ciùird agus eaglaisean. Fhuair
iad 17 seataichean ann am Pàrlamaid na h-Alba aig na taghaidhean Albannach ann
an 1999 is stèidhich iad co-bhann leis na Làbaraich, airson atharrachadh ann an
lagh taobh chaitheamh an fhoghlaim is mion-atharrachadh ann an siostam taghadh
na h-Alba. Chaidh ceannard a’ Phàrtaidh, Seumas Uallas, na mhinistear an
fhoghlaim ann an Alba agus na mhinistear a’ cheartais, a bharrachd air a bhith
na phrìomh-mhinistear nuair a bha Dòmhnall Mac an Deòir tinn. Chaidh dreuchdan
ministearan na co-bhanntachd air atharrachadh ri linn taghaidhean Pàrlamaid na
h-Alba ann an 2003 is bha Uallas na mhinistear ghnothaich an uair sin. Leig
Uallas a dreuchd air an 23mh latha dhen Ògmhios 2005 is chaidh Nicol
MacStèaphain a thaghadh mar cheannard.

Anns an Dùbhlachd 2007 thug iadsan, na Làbaraich agus na Tòraidhean taic do
choimisean airson tuilleadh fèin-riaghlaidh am broinn na Breatainne Mòire a
thoirt do Phàrlamaid na h-Alba. Bha na Nàiseantaich air Còmhradh Nàiseanta a
chur air dòigh ro-làimh, nach chumadh neo-eisimeileachd na h-Alba a-mach
co-dhiù.

Fhuair iad seataichean a bharrachd aig taghaidhean Pàrlamaid na h-Alba ann an
2007. Dhiùlt iad moladh bho na Nàiseantaich airson Riaghaltas co-bhonn a
stèidheachadh leis a’ Phàrtaidh Uaine, oir bha iad an aghaidh referendum mu
neo-eisimeileachd na h-Alba. Leig MacStèaphain a dreuchd air an dàrna latha dhen
Iuchar 2008 is chaidh Tavish Scott a thaghadh mar cheannard na àite. Ann an 2011
thug Willie Rennie na cheannard. Ann an 2016 thug na Lib Deamaich nam pàrtaidh
as lugha sa' Phàrlamaid, an dèidh do nan Uainean.



https://gd.wikipedia.org/wiki/Oscar_Wilde

B' e Oscar Fingal O'Flahertie Wills Wilde (16 an Dàmhair 1854 ann am Baile Átha
Cliath – 30 an t-Sultain 1900 ann am Paris) na ùghdair Eireannach. Bha e a b'
ainmeile mar dràmaiche nuair a bha e beò, ach bha e a' sgrìobhadh dàintean agus
rosg cuideachd. Bha e a' cleachdadh paradacsan gu leòr - b' esan, còmhla ri G.
K. Chesterton, aon de na sgrìobhadairean a bha gan cleachdadh as motha.

B' e Oscar Wilde na dhuine soirbheachail agus iomraichteach anns an deireadh 19
linn air sgàth nan dealbhan-cluich a bha e a' sgrìobhadh. Mar as àbhaist, 's iad
aoirean làn de còmhradh sgaiteach is beur, agus thathar feadhainn dhiubh gan
cluich fhathast, as trice The Importance of Being Earnest.

'S e The Ballad of Reading Gaol an dàn as ainmeile aige. Chaidh Wilde a chur am
prìosan airson dà bhiadhna ann an 1895 airson eucoirean co-sheòrsach agus
sgrìobh e an dàn an dèidh dha am prìosan fhàgail. Tha e a' smaoineachadh air
peanas-bàis ann.

Sgrìobh Oscar Wilde grunnan sgeulachdan goirid, an dà chuid àbhachdach (m.e.
Lord Arthur Savile's Crime) agus brònach (m.e. The Happy Prince), na tha a'
nochdadh an clò mar chruinneachaidhean gu seo. Rinn e cuid mhath dhiubh airson
cloinne. Cha do sgrìobh e ach aon nobhail, The Picture of Dorian Gray, ach tha
ise am measg leabhraichean clasaigeach an-diugh.



https://gd.wikipedia.org/wiki/OpenOffice.org

'S e sreath de phrògraman oifis a tha ann an OpenOffice.org (no OpenOffice leis
fhèin) a tha stèidhichte air còd fosgailte. Tha comas air sgrìobhainnean teacsa,
cliath-dhuilleagan, taisbeanaidhean, grafaigean is stòir-dhàta a chruthachadh
agus tha e ag obair air a' chuid as motha dhe na siostaman-obrach, a' gabhail
a-steach Windows, Mac OSX agus Linux.

Rugadh OpenOffice mar StarOffice, sreath de phrògraman a chaidh a dhealbhadh le
StarDivision aig Sun Microsystems ann an 1999. Chaidh an còd a leigeil mu sgaoil
san Iuchar 2000 's iad ag amas air smachd Microsoft Office a lughdachadh 's iad
a' toirt ri làimh roghainn eile a tha saor an-asgaidh. Nuair a cheannaich Oracle
Sun ann an 2010, sguir iad de thaic mhalairteach a chumail ris a' phròiseact
agus thug iad am pròiseact dhan Apache Software Foundation.

Dh'èirich deasbad eadar a' choimhearsnachd agus Oracle mus do thachair sin agus
stèidhich cuid dhen choimhearsnachd LibreOffice ri linn sin ann an 2011.

Tha OpenOffice ri fhaighinn ann an iomadh cànan, barrachd air 120 dhiubh ann an
2011. Chaidh a' chiad tionndadh Gàidhlig a sgaoileadh ann an 2004 as dèidh do
LTS agus Riaghaltas na h-Alba maoineachadh a thoirt seachad airson
eadar-theangachadh ach sguireadh dhen leasachadh aig tionndadh 3.0.1 san
Fhaoilleach 2009.



https://gd.wikipedia.org/wiki/Oilthigh_Chologne

Is e an t-oilthigh as motha anns a' Ghearmailt a tha ann an Oilthigh Chologne
(Universität zu Köln ‘sa Ghearmailtis, University of Cologne ‘sa Bheurla). Tha e
suidhichte ann an Köln ann an Nordrhein-Westfalen ann an taobh an Iar na
Gearmailt.

Chaidh an t-oilthigh a stèidheachadh ann an 1388 anns an Iompaireachd Naoimh nan
Ròmanach, anns an dùthaich ris an canar a’ Ghearmailt an-diugh. Mar a b’ àbhaist
aig an àm seo bha iad a’ teagasg eòlas-lagha, eòlas-leighis, eòlas-diadhachd
agus feallsanachd. Ach chaidh a dhùnadh ann an 1798, nuair a ràinig Napoleon a’
Ghearmailt.

Airson bliadhnaichean bha muinntir Köln ag iarradh an oilthigh air ais. Mu
dheireadh thall dh’fhosgail an Oilthigh a-rithist ann an 1919 le cuideachadh bho
Konrad Adenauer. An-diugh tha Oilthigh Chologne ball den Deutsche
Forschungsgemeinschaft, comann den oilthighean Gearmailteach a tha a’ dèanamh
rannsachadh. Tha nas motha na 200 cuspairean eadar-dhealaichte ann airson nan
oileanach. Tha an t-oilthigh ceangailte cuideachd le 16 oilthighean eile air
feadh an t-saoghail.



https://gd.wikipedia.org/wiki/Obar_Dheathain

'S e baile mòr ann an Alba a Tuath a tha ann an Obar Dheathain (Beurla:
Aberdeen; Beurla Ghallda: Aiberdeen). 'S e an treasa baile as motha ann an Alba,
an dèidh Glaschu agus Dùn Èideann. Tha am baile-mòr ainmeil airson ola ann an
Cuan a Tuath (The Oil Capital of Europe) agus clach-ghràin (The Granite city).
Ged nach eilear a' gabhail ris an-diugh, bhathar a' smaoineachadh gur e
Abar-Rèidh Abhainn a bu chiall dha Obar Dheathain san t-seann chànan.

Tha Obar Dheathain na laighe eadar dà abhainn, Uisge Dè agus Abhainn Dheathain.
Thòisich am baile mòr mar dà bhaile, Seann Obar Dheathain (Old Aberdeen) agus
Obar Dheathain Ùr (New Aberdeen). Bha Obar Dheathain Aosta ann an Tuath, aig
Abhainn Dheathain agus bha Obar Dheathain Ùr, baile iasgach, aig beul-aibhne
Uisge Dhè.

Ann an 1396, bha an sluagh 3,000. Ann an 2001, bha sluagh a' Chomhairle Cathair
Obar Dheathain 212,125; ach bha 184,788 duine a' fuireach anns a' bhaile fhèin.

Tha riaghaltas Obar Dheathain leis an Comhairle Baile Obar Dheathain. Tha 43
comhairleach ann agus 13 roinnean. Tha stiùir gnothach Comhairle le Pàrtaidh
Nàiseanta na h-Alba. Ann an 2007, bha 15 Libearalaich Dheamocratach, 13 SNP, 10
Làbaraich, 4 Tòraidhean agus aon comhairleach eile ann.

Tha trì roinnean-phàrlamaid ann an Obar Dheathain airson Pàrlamaid na h-Alba
agus Taigh nan Cumantan cuideachd. Ann am Pàrlamaid na h-Alba:

Tha dà oilthigh ann: Oilthigh Obar Dheathain, stèidhichte ann an 1495 agus
oilthigh ùr, Oilthigh Robert Gordon, stèidhichte ann an 1992. Tha campas aig
Scotland's Rural College faisg air Obar Dheathain, agus trì campasan aig North
East Scotland College ann an Obar Dheathain fhèin.

Tha 12 àrd-sgoilean agus 54 bun-sgoilean ann an Obar Dheathain. Bha Aberdeen
Grammar School stèidheichte ann an 1257. Gabhaidh Fòghlam tro Mheadhan na
Gàidhlig ann an Bun-sgoil Gilcomstoun agus Àrd-sgoil Hazelhead.

Tha Obar Dheathain na dhachaigh gu dà pàipearan-naidheachd gach là, Press and
Journal agus pàipear-naidheachd san feasgar, Evening Express.

Tha stiùidio beag BBC Scotland ann an Obar Dheathain agus prìomh-oifis STV North
(mu thràth Grampian Television) suidhichte ann an Tullos. Tha trì
stèisean-rèidio suidhichte anns a' bhaile, Northsound 1, Northsound 2 agus
Original 106. Tha dà phrògram nan naidheachdan suidhichte ann an Obar Dheathain,
North Tonight air STV north agus Good Morning Scotland air BBC Radio Scotland
airson naidheachdan ionadail.

Tha Port Adhair Obar Dheathain ann an tuath a' bhaile, a tha a' ceangail Alba a
Tuath le Sasainn, Èirinn agus Eòrpa. Tha port-heileacoptair aig a' port-adhair a
tha a' ceangail na mòr-thìr le beartan-òla ann an Cuan a Tuath. Tha e aon de na
puirt-heileacoptair as trainge air feadh an t-Saoghail.

Tha seirbheisean trèana bho Obar Dheathain gu Inbhir Nis, Sràid na Ban-righ ann
anGlaschu, Dùn Èideann, Inbhir Uraidh agus Sasainn. 'S e port-mara airson
aiseagan a tha ann. An sin tha seirbheis aiseagan a' ruith gu Lèiruig air
Sealtainn agus Baile na h-Eaglais air Àrcaibh le Northlink.

Tha sia mòr rathaidean ann an Obar Dheathain, tha A90 am prìomh rathad anns a'
baile a tha a' ruith bho thuath gu deas, a' ceangail Obar Dheathain le Dùn
Èideann, Dùn Dèagh, Peairt agus Breichin anns a deas agus Ealain, Ceann Phàdraig
agus a' Bhruaich anns a tuath. Tha an A96 a' ceangail , gu Eilginn, Inbhir Nis
agus an iar-thuath. 'S e an A93 am prìomh rathad a tha a' ruith chun an iar, gu
Bràigh Mhàrr agus Am Monadh Ruadh. Tha A92, a' dol gu deas, a' ceangail am baile
le Monadh Rois agus Obar Bhrothaig.

Tha bus seirbheisean ag obrachadh le First Group airson na seirbheisean anns a'
bhaile fhèin agus le Stagecoach airson seirbheisean air feadh na dùthcha. Tha
seirbheisean ann gu Glaschu, Dùn Èideann, Inbhir Nis agus Sasainn cuideachd. Tha
First Group suidhichte ann an Obar Dheathain.

Chaidh am Mòd Nàiseanta a chumail ann an Obar Dheathain anns na bliadhnaichean
1946, 1955, 1964 agus 1976.



https://gd.wikipedia.org/wiki/Nouakchott

'S e prìomh-bhaile Moratainia a tha ann an Nouakchott (Arabais: نواكشوط ). Tha
an t-ainm a' ciallachadh: "àite na gaoithe". 'S e am baile as motha na dùthcha a
tha ann cuideachd agus aon de na bailtean as motha ann am Fàsach Sahara.B' e
baile iasgaich a bha ann gu 1958. Ach chaidh a thaghadh mar prìomh-bhaile air
sgàth 's gu bheil am baile suidhichte ann an àite math airson malairt agus air
sgàth 's gu bheil an t-sìde math mar as trice. Tha e suidhichte air an taobh an
iar fasach Sahara, aig a’ Chuan Siar. Tha Nouakchott 1,033km air falbh bho El
Aaiún (Sathara an Iar), 409km bho Dhakar (Seanagal), 2,789km bho Algiers
(Aildiria) agus 1,054km bho Bhamako (Màili). Tha e suidhichte air an àirde an
iar na dùthcha, aig 7m os cionn ìre na mara.

'S e teas meadhan malairteach a th' ann. Chaidh am port-mara a dh’fhosgladh anns
a’ bhliadhna 1986. Tha Nouakchott ceangailte le rathad mòr tro Boutilimit agus
Kiffa gu Néma a tha mu 1100 cilemeatair air falbh . Tha am port-adhair
Nouakchott International Airport faisg air a’ bhaile. Tha an t-aonar oilthigh
ann am Moratainia suidhichte ann an Nouakchott, 's e Université de Nouakchott an
t-ainm a tha air. Dh’fhosgail e anns a’ bhliadhna 1981.



https://gd.wikipedia.org/wiki/Na_h-Eileanan_Bal%C3%A8arach

'S e bhuidhean de dh' eileanan a tha anns na h-Eileanan Balèarach, na h-Eileanan
Balèaric na h-Eileanan Balearic, neo Na h-Eileanan Bailearach (Catalanais: Illes
Balears, IPA: iʎəz bələˈas, Spàinntis: Islas Baleares). Tha iad suidhichte mu
cheud cilemeatair bho chladach na Spàinne anns a' Mhuir Mheadhanaich. Tha iad a'
gabhail a-steach mu cheud 's gu leth eilean gu lèir. Tha iad sgapte thar 5,014
cilemeatair ceàrnagach, eadar 40° 05' 17" agus 38° 40' 27" tuath agus 1° 17' 23"
an ear. Tha ceithir eileanan mòra ann: Mallorca (Mallorca sa Catalanais),
Menorca (Menorca), Ibiza (Eivissa), agus Formentera. A-rèir cùnntas shluagh anns
a' bhliadhna 2006 bha 1,001,062 duine a' fuireach anns na h-eileanan gu lèir.
Tha 1,239 km a dh'fhaid ann an oirthir na h-eileanan le pailteas tràighean
freagarrach airson snàmh. Tha spòrsan mara agus bàtaichean air màl ann
cuideachd. Mar sin tha roinn na turasachd gu math làidir anns na h-Eileanan
Balèarach. Anns a' bhliadhna 2007 bha 13,27 millean neach turas a' tadhail orra,
gu h-àraidh luchd turais às a' Ghearmailt (29,4 % neo 3,9 millean). Tha ceàird
ann mar obair-gloinne, fuaigheal, àirneis, neamhnaidean-brèige, bèin,
caisbheart, seudan, iarann toinnte agus nithean fiodh. 'S e iasg agus maorach
nam biadh traidiseanta, tha annlann shònraichte ann air feòil chaorach agus
muice. Tha isbeanan ionadail ann ris an canar sobrasada agus longanzia. Tha na
h-Eileanan Balèarach nan ceàrn na Spàinne agus 's e Palma de Mallorca
prìomh-bhaile nan Eileanan Balèarach. Tha da chànan oifigeil ann: Spàinntis agus
Catalanais. Tha Oilthigh nan Eileanan Balèaric ann am Palma de Mallorca. Tha
ochd puirt gnìomhachas ann agus nas motha na 40 port airson spòrs. Tha trì puirt
adhair ann: Palma de Mallorca, Máhon agus Ibiza. Tha i na Coimhearsnachd
fèin-riaghlaidh.



https://gd.wikipedia.org/wiki/Misael_Pastrana_Borrero

B' e eaconomaiche, fear-lagha agus neach-poileataigs à Coloimbia bh’ ann am
Misael Pastrana Borrero (Neiva, 14 an t-Samhain 1923 - Bogotá, 21 an Lùnastal
1997). Bha e na cheann-suidhe Choloimbia eadar 7 an Lùnasdal 1970 agus 7 an
Lùnasdal 1974. 'S ann do theaghlach beairteach a bhuineadh e: bha a mhac, Andrés
Pastrana Arango, na cheann-suidhe bliadhnaichean an a dhèidh, eadar 1998 agus
2002. A bharrachd air sin, bha càideas fad às aige ri Mercedes Cabal Borrero,
bean Mhanuel Mharía Mhallarino. Chaidh e dhan Oilthigh Javeriana ann am Bogotá.
Phòs e aig María Cristina Arango Vega à Bogotá ann an 1951 agus rug i ceathrar
duine-cloinne dha. Tha ise a' buntainn do theaghlach cumhachdail, le
ceanglaichean dhan Phàrtaidh Libearalach. Theab Pastrana Borrero bàsachadh ann
an tubaist phleàna ann an 1938. Chaochail e le aillse mheirbheach.

‘S e ball a’ Phàrtaidh Thòraidh Choloimbia a th’ ann Pastrana agus bha e an lùib
poileataigs aig àrd ìre fad a bheatha. Thoisich e mar thosgair thall ann an
Cathair na Bhatacain agus anns Na Stàitean Aonaichte. Nuair a thill e dhan
dùthaich bha a na rùnaire dhan cheann-suidhe Mariano Ospina Pérez. Bha e na
mhinistear na Stàite fo Guillermo León Valencia agus na ionmhasair fo Carlos
Lleras Restrepo. Chaidh a thaghadh ceann-suidhe na dùthcha ann an 1970. B' e
Pastrana Borrero a dh' fhosgail an taigh-ghnìomhachais Renault ann an Envigado,
air sàilleabh gu robh prògram-leaschaidh malairt ann. Cuideachd dh' atharraich e
siostam na slàinte, thug e piseach air còirichean nam bainntreachan agus nan
dìlleachdan, leasaich e na pèinseanan agus an còmhdhail.



https://gd.wikipedia.org/wiki/Mill_a_h-Uile_Rud

'S e còmhlan-ciùil punc à Seattle, ann an Aimearaga, a th' ann am Mill a h-Uile
Rud a chaidh air bhog ann an 2003. Tha triùir anns a’ chòmhlan; Tim Armstrong
(guth agus giotàr), Sgrios (guth agus giotàr beus) agus Sìne (na drumaichean).
Rugadh màthair Shìne ann am Beinn na Faoghla ach bha Sìne fhèin air a togail
eadar a' Ghalltachd agus na Stàitean Aonaichte. Thòisich Sìne agus Tim ag
ionnsachadh na Gàidhlig nuair a bha iad a’ fuireach ann an Dùn Èideann agus às
dèidh dhaibh tachairt ri puncairean Gàidhlig eile mar Ruairidh à Oi Polloi.

Tha na h-òrain aca mu dheidhinn feise mar as trice, gu math coltach, ann an
dòigh, ris a’ bhàrdachd aig Alasdair Mac Mhaighstir Alasdair, Iain Lom agus a
leithid. Dh'fhoillsich iad CD, Ceàrr, ann an 2004 agus tha òrain aca air dà
chlàr cruinneachaidh le Oi Polloi, Nad Aislingean agus Atomgevitter. Tha na
òrain aca air fad 'sa Ghàidhlig.

Le Ceàrr, rinn iad a' chiad CD a-riamh a bha uile de dh'òrain ùra Gàidhlig. (B'
e Play Gaelic aig Runrig a' chiad CD ròc ann an Gàidhlig, ach bha grunn òran
tradaiseanta am measg nan òran ùra, agus b' e an clàr vinyl, Carson?, aig Oi
Polloi a' chiad clàr punc uile gu lèir ann an Gàidhlig. B' e Ar Ceòl, Ar Cànan,
Ar-A-Mach aig Oi Polloi a' chiad CD a bha uile de dh'òrain ùra Gàidhlig agus e
cuideachd de dh'fhaide LP.) Cuideachd, rinn iad a' chiad làrach-lìn còmhlain
a-riamh a bha ann an Gàidhlig a-mhàin.

Chaidh iad air turasan air feadh nan Stàitean Aonaichte agus cuideachd ann an
Alba agus anns an Roinn Eòrpa. Chluich iad ann an Steòrnabhagh, Dùn Èideann agus
Glaschu. Chluich iad cuirm-chiùil bheò air Rapal air BBC Radio nan Gàidheal agus
bha prògram mu an deidhinn air a sgaoileadh anns an t-sreath, Ealtainn.



https://gd.wikipedia.org/wiki/Miguel_Antonio_Caro_Tovar

B’ e Miguel Antonio José Zoilo Cayetano Andrés Avelino de las Mercedes Caro
Tovar. (Bogotá 10mh an t-Samhain 1843 – Bogotá 5mh an Lùnasdal de 1909)
neach-aithris, ùghdar agus neach-poileataigs à Coloimbia.

‘S e an t-ùghdar José Eusebio Caro, fear stèidhich Pàrtaigh Tòraidh Choloimbia a
bh' ann athair, ach chaochail esan nuair a bha Miguel Antonio na bhalach òg. Le
sin, cha b’ urrainn dhàsan a chuid fhoghlaim a choileanadh. Bha ùidh mhòr airsan
air naidheachdas agus poilteataigs bhon a leanabachd agus bho 1871, nuair a
thoisich e taic a thoirt dha na beachdan a bu radaigiche agus a bu Chaitligiche
a’ Phàrtaidh Tòraidh, b’ urrainn dha a bhith na líder de opinión tron a’
phàipear-naidheachd aige "El Tradicionista". A bharrachd air an obair aige mar
neach-aithris poiliteagach, dh’fhàs e a bhith fear dhe na cànainich a bu
chliùitiche ann an Aimearaga Laideannach, is shaoil gu robh e aig an aon ìre na
Andrés Bello agus Rufino José Cuervo.

An dèidh sin b’ e fear dhe na luchd-taic a bu chudromaiche aig Rafael Núñez agus
pròiseact an Ath-bheòachaidh aige rè na 1880an; mar sin, b’ urrainn dha a bith
fear dhe na aislingiche a bu mholtha a' Bhun-Reachd 1886, is e a’ stiùireadh
sgrìobhadh na bile sin mar bhall Comhairle nan Riochdairean, a chaidh a
stèidheachadh airson sin a dhèanamh.

Chaidh e a thaghadh na leas Ceann-suidhe na Poblachd ann an 1892, an ceann ri
chèile ris a’ Cheann-suidhe Núñez, a fhuair an dreuchd aige a-rithist, ach cha
b’ urrainn dhàsan a ghabhail air a’ chumhachd air sàilleabh draghan na slàinte,
is le sin thug Caro a làmh air a’ cheannas; chaochail Núñez an ceann dà
bhliadhna agus bha an ceannas aig Caro gu ruige deireadh an teirm dhe sia
bhliadhna aige ann an 1898. Gu neònach, a dh’aindeoin gu robh fear dhe na
teirmean a b’ fhaide ann an eachdraidh Choloimbia aige, cha do chleachd e an
tiotal dhe Ceann-suidhe, ach Leas Ceann-suidhe an urras ri cumhachd a’ chinneas,
leis cho measail ‘s a bha e air an t-seann cheannard aige. ann an 1898 lorg e a
chur an ceannard a bha mu ochdad bhliadhna a dh’aois Manuel Antonio Sanclemente
ann an Ceannas na Dùthcha, agus am bodach litreach José Manuel Marroquín ann am
Leas Ceannas, is e a’ feuchainn ris a’ bhuaidh phoileataigeach aige a chumail
beò, ach dh’fhàilnich am plan nuair a chuir Marroquín, le taic bho fheadhainn
dhe na Tòraidh, às a’ chathair Sanclemente ann an 1900.

Bhathar airson Bun-Reachd ùr a chur air bhog ann an 1886 gus ath-bheothachadh a
chruthachadh aig gach ìre a’ chomainn-shòisealta ann an Coloimbia. Bha na
smuaintean aig Núñez uabhasach tarraingeach dhà, gu h-àraidh taobh rian ùir a
chur air a’ chomann-shòisealta agus cothrom a thoirt dhan stàit an cumhachd a
mheadhanachadh agus aig an aon àm an òrdugh a mheudachadh aig gach uile ìre a’
chomainn-shòisealta.

Bha beachdan làidir aig Caro taobh chreideimh, agus air sgàth sin chruthaich e
Bun-Reachd, a bha ga steidheachadh air luachan na h-Eaglaise Chaitligeach. Bha
a’ bhun-smuain aige taobh dùthchais ga stèidheachadh air a’ bheachd nach dh’
aontachadh na daoine gu math eadar-mheasgte à Coloimbia ri chèile ach an
Spàinntis agus an Eaglais Chaitligeach. Ann an 1887, chuir an Stàit ainm ri
Concordait leis a’ Bhatacan, far an d’ fhuair an Eaglais Caitligeach sochairean
na bu mhotha na ann an dùthaich eile sam bith a rèitich cumhnant dhen sheòrsa,
is Caro ris a chùlaibh. Bho 1887, bha foghlam creideamh caitligeach am fiachaibh
anns na sgoiltean, cha b’ fheudar dhan Eaglais cìsean a phàigheadh agus cha robh
a’ chlèir fo smachd an t-siostaim cheartais cumanta.

Cha robh buaidh mhaireannaich dhomhainn aig Miguel Antonio Caro air a’ bheatha
nàiseanta Choloimbia poileataigeach a-mhàin, ach cultarail cuideachd. Tha e glè
chruaidh breith dheimhinnte a dhèanamh air an obair e leig e mar stàitire agus
ùghdair. Le sin, feumaidh sinn ath-sgrùdadh a dhèanamh air an obair aige.



https://gd.wikipedia.org/wiki/Medb

'S e caractar anns an ùr-sgeulachdan Ceilteach a th' ann am Medb
(Seann-Ghàidhlig: Medb, Meadhan-Ghàidhlig: Meḋḃ, Nuadh-Ghaeilge Thràth: Meaḋḃ no
Meadhbh).

Anns na sgeulachdan, 's e banrigh Connacht a th' innte. 'S e a h-athair Eochaid
Féidhleach. Phòs i Ailill mac Máta agus bha a cùirt rìoghail aig Cruachain, Ráth
Cruachan (Contae Ros Comáin an latha an-diugh). Bidh i gu tric a' sabaid ri Rìgh
Ulaidh, Conchobar mac Nessa.

Tha seachnar ghillean aig Medb agus Ailill, gach aon leis an ainm Maine. Tha
nighean aca cuideachd, Findbhair, a nochdas anns an sgeul Táin Bó Fráech.

Nochdaidh i ann an iomadh sgeul anns an Ulster Cycle, Táin Bó Cuailgne nam
measg.

Thathas ag ràdh gun deach Medb a thìodhlaiceadh bho càrn mòr, Cnoc na Ré, Contae
Shligigh.

Aig toiseach an sgeula seo, mothaichidh Medb gu bheil barrachd beartas aig an
duine aice, Ailill, na tha aicese. Gu sònraichte, ged a chaidh Tarbh Geal
Adharcach Chonnacht a bhreith anns an tàin aice, chaidh e a-nall a dh'fhuireach
am measg tàin Ailill. Cluinnidh Medb an uair sin mu Tarbh Donn Chuailgne ann an
Ulaidh. Feuchaidh i an tarbh a cheannaich ach an uair sin togaidh i airm bho
feachdan Éirinn gus an tarbh a ghlacadh.



https://gd.wikipedia.org/wiki/Meatailt_throm

'S e modh ciùil a tha ann am meatailt throm (neo meatailt) similear gu ceòl ròc.
Dh'èirich an stoidhle seo anns na 1960an/1970an. Dh'fhàs e bhon stoidhle ròc
agus blues. Tha am fuaim làidir, reamhar, tomadach gu tric le casadh (Beurla
distortion), giotàr aon-neach fada, buille làidir agus faram le liricean agus
coilionaidhean ionnsaigheach.

Mar is trice tha drumaichean, giotàr beus, giotàr ruitheam, prìomh ghiotàr, agus
seinneadair ann an còmhlan-meatailt. Tha innealan eile air chleachdadh
uaireannan cuideachd.

'S e am prìomh phàirt de ceòl meatailt throm a th' air giotàr dealain agus a
leudachadh. Tha am prìomh ghiotàr a' cluich binnean, earrannan innealach, agus
giotàr aon-neach. 'S e giotàr feart a th' ann. Mar as tric tha na binnean aige
a' cleachdadh pongan singilte no double stops.

Tha an giotàr ruitheam a' cuir taic ris a' phrìomh giotàr, a' cluich co-cheòl
agus ag obair le drumaichean agus giotàr beus air a bhith nan roinn ruitheam.
Tha am prìomh phàirt seo a' dol an aghaidh pàirt aig an seinneadair no
“frontman”, agus tha e a' cruthachadh teannachadh agus farpais cheòlach.

As dèidh ùine, thòisich diofar sheòrsa de cheòl meatailt - mar meatailt dubh,
meatailt marbh, meatailt gothic agus meatailt cumhachd - agus mar sin a'
nochdadh. Tha dà chiall aig meatailt: an ceòl seo gu lèir, neo na còmhlan is
tràth, a bha a' cluich an stoidhle nas traidiseanta anns na 70ean. 'S e Black
Sabbath, Van Halen agus Judas Priest eisimpleirean de na còmhlan seo.

Ged a bha meatailt uabhasach soirbheachail anns na 70ean agus na 80ean chan eil
e cho poblach 's an latha an diugh. Tha tòrr dhan an seo co-cheangailte ris am
modhan grunge a dh'fhàs mòr anns na 90ean tràth le còmhlan mar Nirvana agus
Pearl Jam.

Aig an deireadh de na 1990ean, thòisich seòrsa de meatailt air a tha an t-ainm
nu metal a dh'fhàs mòr, ach tha daoine ann a tha ag argamaid nach e meatailt
"ceart" a tha seo. Mur e neo nach e, a-nis chan eil an ceòl seo cho
shoirbheachail idir.

Is tric 's e giotàir a tha cluich am pàirt is motha ann an ceòl meatailt agus
tha cluich aon-neach (solos) uabhasach cumanta ann. Is coltach ann an còmhlain
meatailt tha dithis neach-giotair (uaireannan triùir), neach-beus agus
cluicheadair-druma. Tric tha na buill aig còmhlan meatailt air an gabhail ri mar
na daoine is fheàrr air cluich na h-innealan aca anns an t-saoghal.
Cluicheadairean giotàir mar Zakk Wylde, Toni Iommi de Black Sabbath agus Eddie
Van Halen de Van Halen. Cluicheadairean druma mar John Bonham aig Led Zepellin
agus Dave Lombardo de Slayer. Neach-beus mar Steve Harris de Iron Maiden.



https://gd.wikipedia.org/wiki/Meatailt_gotach

' S e seòrsa de meatailt a th' ann a meatailt gothic. Thoisich an ceòl seo aig
toiseach na 1990an ann an Eòrpa, mar stoidhle eile de meatailt dìt. Tha e
dioramh ag ratha de tha neo nach eil meatailt gothic: tha daoine ann aig a tha
smaoint mionaideach air de tha neo chan e an stoidhle ('s e seo daonnan na
daoine a tha air ag èisteachd ri bhon toiseach), ach cuideachd tha daoine ann a
tha ag ratha nach eil seo ceart.

- Tha meatailt gothic caran coltachd rith meatailt dìt, meatailt dubh, agus
meatailt marbh anns an stoidhle aige.

- Tha an ceòl daonnan ainneart agus luatha, ach cuideachd nas furasta ag
èisteachd rith airson mòran daoine na, mar eisimpleir, meatailt dubh. Tha seo
air tàilleibh gu bheil an ceòl daonnan caran binn, ged gu bheil seinn sgreuchail
air a' cleachdadh. The meur-claran, giotar fuaimearraan, agus seinneadairean
boireann.

- Tha na meur-chlàran daonnan air a' dèanamh coltachd rith rudeigin eile, mar
fìdheall neo coisear.

- Tha na faclan daonnan mu dheidhinn sgeulachdan romansach aig a tha deireadh
mì-thoilichte, neo creideamh, neo faireachdainnean mar mì-thoilichte neo
eu-dòchas.

- Daonnan tha dha seinneadairean ann, fear a tha a' seinn mar ann an meatailt
dubh, agus tè a tha a' seinn ann an dòigh nas clasaigeach ('s e an t-ainm den
stoidhle seo seinn "Beauty and the Beast". Ach cuideachd tha còmhlanan le tè a
tha a dèanamh "death grunt", neo fear a tha a' seinn ann an dòigh chlasaigeach,
neo còisirean, neo aireabh sam bith de seo...!

Bha beagan a' tachairt le meatailt gothic anns na 1980an, nuair a bha còmhlanan
mar Samhain agus Christian Death a' cur ri chèile ròc gothic agus rudan bho
meatailt dìm. Cuideachd, bha àileach caran "gothic" air feadhainn de na claran
aig Celtic Frost (ged a bha iad nas cudthromach gu meatailt dubh.

Ach thoisich an ceòl gu lèir aig toiseach na 1990an, le còmhlanan anns an tuatha
de Sasainn, a thug an fuaim de a chiad ceòl goth anns na 1980an, agus cur e ri
chèile leis an fuaim a tha aig Black Sabbath agus còmhlanan eile meatailt dìt. '
S e an ceòl seo - "doom-death" - a' chiad ceum gu meatailt gotach. 'S e Paradise
Lost, My Dying Bride agus Anathema còmhlanan cudthromach gun stoidhle seo.

Cuideachd, ann an dùthchannan mar Nirribhidh, bha còmhlanan mar Theatre of
Tragedy agus Tristania a' toirt rudan bho meatailt dubh gun fuaim aca.

Bha na còmhlanan aig an toiseach den ceol, mar Paradise Lost a' cleachdadh
seinneadairean boireann anns an ceòl aca (mar eisimpleir air an clar "Gothic"
aig Paradise Lost, a tha feadhainn a' smaointinn thug an t-ainm gun stoidhle),
ach 's e The Gathering, còmhlan às an Òlaind a rinn e an toiseach.

Latha an-diugh, tha meatailt gotach nas soirbheachail anns a' Ghearmailt, an
Òlaind, agus Nirribhidh. Cuideachd tha e a' faighinn nas soirbheachail anns na
dùthchannan de Eòrpa an ear.



https://gd.wikipedia.org/wiki/Mata_Hari

B' e dannsair agus tè-bhuairidh ainmeil às na Tìrean Ìsle a bh' ann am Mata Hari
(fìor ainm: Margaretha Geertruida Zelle, Leeuwarden, 7 an Lùnasdal 1876 -
Vincennes, 15 an Dàmhair 1917). Ghabhadh oirre gur e tè-bhràthaidh a bh' innte
agus chuireadh gu bàs i le arm na Frainge ri linn a' Chogaidh Mhòir.

Bhuineadh Mata Hari do theaghlach meadhanach beairteach à Fyslân ann an ceann an
tuath na dùthcha. Bha bùth aig athair agus rinn esan tòrr airgid tro a chuid
inbheistidhean ann an gnothach an ola. Chaidh M'greet bheag gu sgoiltean
prìobhaideach leis a dithis bhràthair. Gu dòrainneach, bhristeadh gnothaichean
athar ann an 1898. Chaidh an ceòl air feadh na fìdhle eadar a pàrantan agus sgar
iad. Chaochail a màthair ann an 1891 agus phòs athair a-rithis le tè air an robh
Susanna Catharina ten Hoove, ann an Amsterdam ann an 1893. Chaidh Margaretha gu
taigh a goistidh, a bha na thàmh ann an Sneek, faisg air Leeuwarden. Rinn i
trèanadh airson a bhith na neach-teagaisg ann an Leiden. Dh'fheuch ceannard na
sgoile a bheadradh rithe agus dh'fhàg i an sgoil.

Phòs i ri fear air an robh Rudolf MacLeòid ann an 1895, a bhuineadh do sheann
theaghlach Ghàidhealach àrdanach uachdaranach a dh'fhàg Alba na linntean roimhe.
'S e oifigear an Airm thall anns an Innd-Innse, oir bha an dùthaich sin fhathast
fo bhuaidh nan Tìrean Ìsle.



https://gd.wikipedia.org/wiki/Maighstir_(labhair_ri)

Tha maighstir, no a dhealbh goirid Mgr. (no Mgr), 'na ainm comannach air
chleachdadh ri fear.

Co-dhiù 's fear pòsta no gun pòsadh, cha chomharraich an facal Mgr.; do bhrìgh
de sin tha mòran beanalaich a' creidsinn nach bu chòir dhan dh'ainm bhean a
comharrachadh a h-inbhe an pòsaidh a bharrachd. Air an adhbhar seo, tha
Bean(-uasal) air fhaicinn ri mac-shamhladh ri Mgr., agus gu h-àraidh 'san nòs na
malairt, le ainmean mar Bean(-uasal), Madame, Signora, Señora, no Frau, ris a'
mhac-shamhaladh bhoireannaich dìreach an ainme air chleachdadh ri fir; tha an
t-ainm ri mnàthan gun pòsadh 'na lùghdachan: Maighdeann(-uasal), Mademoiselle,
Signorina, Señorita, no Fräulein. Air an adhbhar seo, tha cleachdadh air a
ghluasad a dh'ionnsaigh a cleachdadh an t-ainm an pòsaidh cho an t-ainm de
h-uile bean ann an nòs dreuchdail.

Sa' Bheurla, gu h-ùidheil, bha Ms. air a thagradh cho mac-shamhladh ri Mr., gu
h-àraidh 'san nòs na malairt. Cha do chomharraich an inbhe an pòsaidh an t-ainm
boireannach tùsail, Mistress, agus cha robh dèanta sònrachadh gus an teachd an
ainme lùghdachan Miss ri bean gun pòsadh 'san Linn Victoria. Anas dèidh sin
dh'fhàs Mrs. an t-ainm ri bean phòsta.



https://gd.wikipedia.org/wiki/M%C3%A0iri_Mh%C3%B2r_nan_%C3%92ran

Rugadh Màiri Mhòr nan Òran (1821 - 1898), no Màiri Nic a' Phearsain, no Màiri
Nighean Iain Bhàin, ann an Sgèabost san Eilean Sgiathanach. Chuir i seachad a
h-òige anns an Eilean Sgitheanach agus ann an 1848 phòs i Isaac Mac a'
Phearsain, greusaiche à Inbhir Nis, agus chaidh i a dh'fhuireach còmhla ris anns
a' bhaile. Bha sianar chloinne aca. Ann an 1871 chaochail Isaac agus chaidh
Màiri a dh'obair na banaltruim.

'S ann ri linn na h-obrach seo, a-rèir na bàrdachd aice, a chaidh a chur as leth
Màiri gun do ghoid i aodach boireannaich a bh' air ùr-bhàsachadh agus a chaidh a
cur don phrìosan airson còrr is mìos. Chaidh dearbhadh as dèidh làimh gun robh
Màiri neo-chiontach ach cha d'fhuair i seachad air an tàmailt airson ùine mhòr
agus bha i air a gluasad gu bàrdachd a dhèanamh mun eucoir a rinneadh oirre agus
air iomadach cuspair eile.

Dh'fhàg Màiri Inbhir Nis goirid às dèidh seo agus chaidh i a dh'fhuireach ann an
Glaschu. Rinn i trèanadh foirmeil an sin mar bhanaltram agus mar bhean-ghlùine.
Bha i ainmeil a-measg Ghàidheil Ghlaschu leis mar a bhiodh i a' frithealadh
chèilidhean agus tachartasan mòra Gàidhealach eile anns a' bhaile. Rinn i grunn
òran ainmeil mu na cruinneachaidhean seo, nam measg 'Camanachd Ghlaschu' agus
'Deoch-shlàinte Gàidheil Ghrianaig'.

Tha an t-uamhas de dh'òrain Màiri a-mach air bòidhchead an Eilein Sgitheanaich
agus air na h-atharrachaidhean a bha air tighinn air an àite. Tha tòrr aca seo
gan seinn fhathast, leithid 'Nuair a bha mi òg', 'Eilean a' Cheò' agus 'Soraidh
leis an Àite'. Bhiodh i a' tilleadh dhachaigh tric fhad 's a bha i a' fuireach
aig deas agus mu dheireadh chaidh i air ais a dh'fhuireach, an toiseach ann an
Os agus an uair sin ann an Sgèabost. Bha i gu mòr an sàs ann an Strì an
Fhearainn agus bhiodh i a' frithealadh choinneamhan chroitearan agus a' dèanamh
agus a' gabhail òran-brosnachaidh dhaibh. Nam measg seo tha 'Coinneamh nan
Croitearan', 'Brosnachadh nan Gàidheal' agus 'Òran Beinn Lì'.

Chaochail Màiri ann am Port Rìgh ach tha i air a h-adhlacadh ri taobh a cèile
ann an Inbhir Nis.

'Màiri Mhòr nan Òran', deasaichte le Dòmhnall E Meek (Gairm, 1977) 'An
Introduction to Gaelic Poetry', le Ruairidh MacThòmais (Dùn Èideann, 1990)



https://gd.wikipedia.org/wiki/Lund

'S e baile mòr air an àirde an iar-dheas na Suaine a th'ann an Lund (IPA: lɵnd,
Liotuànais: Lundas, Laideann: Lunda). Tha e suidhichte air faisg air Malmö, aig
51m os cionn ìre na mara, anns an roinn (Suainis: län) Skåne, 497km air falbh
bho Stockholm (prìomh-bhaile na dùthcha), 531km bho Uppsala, 236km bho Göteborg,
49km bho Helsingborg, agus 1,215km bho Bhoden. Tha 82,800 duine a' fuireach anns
a'bhaile fhèin agus 112,950 san sgìre air fad. 'S e an 11mh baile as motha na
Suaine a tha ann cuideachd.

Ged nach eil freumh-fhaclachd an ainm seo cho soilleir tha e coltach gur ann à
lundr (Gàidhlig: coille) ann an Lochlannais a tha an t-ainm.

Thathar dhen bheachd gun do stèidheachadh Lund mu 990 agus thogadh
cathair-eaglaise an seo bho 1090 gu 1145. A bharrachd air sin, chaidh oilthigh a
stèidheachadh ann an 1666, am fear as motha ann an Lochlann air fad gus ar
làithean.Chaochail an cànanaiche Nils Holmer - a bha na oileanach agus na ollamh
aig Oilthigh Lund - an seo ann an 1994.



https://gd.wikipedia.org/wiki/Lu%C3%ADs_Vaz_de_Cam%C3%B5es

B’ e Luís Vaz de Camões neo Camoens (IPA: luˈiʒ ˈvaʒ dɨ kaˈmõjʃ, Mu 1524 –
Lisbon, 10 an t-Ògmhios 1580), sgrìobhadair agus Bàrd às A' Phortagail. Thathar
dhen bheachd gur e am Bàrd na b' fheàrr a sgrìobhadh a-riamh sa Phortagailis a
bh’ ann Camões; Sgrìobh e rud neo dhà san Spàinntis cuideachd. Thathar ag ràdh
gur e athair a' Phortagailis a th’ ann Camões leis cho ealanta 's a tha a chuid
Dhàn Mhòir, air a bheil Os Lusíadas. Tha e cho ainmeil anns A' Phortagail ri
Cervantes san Spàinn neo William Shakespeare ann an Sasainn.

Chan eil tòrr fhiosrachaidh againn mu dheidhinn a bheatha ach stòraidhean gun
chinnte. Tha e coltach gun do rugadh e ann an Alenquer, Coimbra neo Lisbon mu
1524, ach s’ dòcha gun do bhuineadh e do theaghlach à Chaves ann an ceann a
tuath na dùthcha. Tha fheadhainn a’ creidsinn gur b’ e Simão Vaz de Camões agus
Anna de Sá e Macedo a phàrantan. Le sin, bhiodh càirdeas a bhith ann taobh
athair leis a’ Bhàrd Vasco Pires de Camões às A’ Ghàilis agus taobh a mhàthair
leis a’ Mharaiche ainmeil Vasco da Gama. Chaochail athair Chamões thall thairis
ann an Goa.

Bha Camões fhèin a’ fuireach uaireigin ann an Coimbra far am biodh e na
oileanach nan Daonnachdan, s’ dòcha aig Manachainn Shanta Cruz, leis gu robh
bràthair-athar na mhanach an sin. A dh’aindeoin gu bheil sgrìobhainnean ann mu
dheidhinn an fhir sin, air an robh Bento de Camões, chan eil dearbhadh ann a
sheallas gu robh am Bàrd fhèin idir ann co-dhiù. Ach, tha e cinnteach gun
d’fhuair e deagh oideachaidh ann an àite air choireigin, leis cho ealanta,
foghlaimte ‘s a bha na rudan a sgrìobh e.

Bha e an sàs san Arm is e na shaighdear, is fiù 's chaill e sùil ann an cath an
aghaidh nan Arabach, ann an Ceuta, sa bhliadhna 1549. Thill e gu Lisbon ann an
1551, far a leanadh e beatha gu math drùiseil. Bha iomadh leannanan aige, chan
eil dìreach eadar na ban-uachdarain, ach fiù 's leis a’ Bhan-phrionnsa Maria,
piuthar an Rìgh Manuel I fhèin. Ann an 1553, an dèidh a bhith sa phrìosan air
sàilleabh tuasaid air choireigin còmhla ri Gonçalo Borges, b’ fheudar dha a dhol
chun Na h-Innseachan, an dèidh leth bhliadhna a chur seachadh air an dùthaich.
Tha sgrìobhainnean ann a dhearbhaidh sin. Chaidh e gu Goa agus tha e coltach gun
do sgrìobh e a’ mhòr-chuid dhen obair aige an siud. Bha e ann an trioblaid an
siud cuideachd air sàilleabh nach do phàigh e a chuid iasdan. Fhuair e dreuchd
mar Chlèireach ann am Macau far an do chuir e crìoch air na Lusíadas.

Thill e dhachaidh, ach chaidh an soitheach aige a chall far a chosta Mhòsaimbic,
is b’ fheudar dha fhuireach an siud. 'S e a charaid Diogo do Couto a lorg ann am
Mòsaimbic e, is sgrìobh esan gun robh am bàrd ann am fìor dhroch stàit: "cho
bochd gun tigeadh e beò air saothair a chuid charaidean". Phàigh Diogo do Couto
cosgaisean turas a’ Bhàird air ais gu Lisbon, far a ràinig Camões mu dheireadh
thall, ann an 1569.

Ged an robh e bochd agus tinn, chaidh aige air Os Lusíadas fhoillseachadh ann an
1572, le cuideachadh bho na càirdean aige a bha dlùth air an Rìgh Sebastião I.
Ach tha foillseachadh Os Lusíadas gu math dìomhair – Nochd dà eagran san aon
bhliadhna agus chan eil fios ann cò a’ chiad fhear. Thug an Rìgh peinnsean beag
dha airson na rinn dhan dhùthaich nuair a bha e thall thairis, ach ràinigeadh an
t-airgead gu fadalach a-riamh agus cha do shàbhalaich sin am bàrd bhon a’
bhochdainn.

Taobh a chuid obrach liriceach, ghoideadh an leabhar Bàrdachd a sgrìobh e. Le
sin, chaidh a chuid obrach liriceach fhoillseachadh an dèidh a bhàis, is chan
eil e idir cinnteach dìreach cò a th’ ann an fheadhainn air an sgrìobhadh leis
a’ Bhàrd. Tha diofar dreachan a chuid obrach liriceach ann, ach chan eil e idir
cinnteach gur b’ esan a sgrìobh a h-uile càil.

Chaochail e air an air 10mh latha dhen Ògmhios 1580 leis a’ Phlàigh is ‘s e
caraid air choireigin a phàigh airson ga thìodhlacadh. Chaidh an tuama aige,
faisg air an taigh chailleachan-dubha Shanta Anna ann an Lisbon, air a chall gu
tùr san Chrith-thalmhainn 1755, is le sin chan eil fios aig duine sam bith far a
bheil a chuid iarsmaidh. A bharrachd air sin, tha dà thuama oifigeil ann, fear
sa Mhanachainn Jerónimos agus fear eile sa Charragh-chuimhne Nàiseanta (Panteó
Nacional), ann an Lisbon.

Thathar dhen bheachd gur b’ e Camões am bàrd na b’fheàrr a-riamh a sgrìobhadh
ann am Portagailis, is a chuid obrach leth shlighe eadar Clasaigeas
(Classicismo) agus modhalas (Maneirismo). Ann am Bàrdachd neo dhà agus tro
chleachdadh nam paradocsan, mar eisimpleir Amor é fogo (Gaol na theine),
chithear freumhan an stoidhle bharròc. ‘S e an Duais Luís de Camões (Premio Luís
de Camões) am duais litreachail as cudromaiche san Phortagailis an latha an
diugh. Chaidh e a stèidheachadh le Riaghaltasan na Portagail agus Braisil ann an
1988.



https://gd.wikipedia.org/wiki/Loch_Fanaich

Co-chomharran: 57°38′44″N 4°59′58″W﻿ / ﻿57.645600°N 4.999400°W﻿ / 57.645600;
-4.999400

'S e loch ann an Alba a tha ann an Loch Fanaich , ainm eile Loch Fainich,
(Beurla: Loch Fannich). Tha e suidhichte ann an Gleann Conan, anns a'
Ghàidhealtachd, mu 20 km (12 mìle) iar air Srath Pheofhair. Canar Frìth Fanaich
ris an sgìre a tha tuath air an loch seo.

'S e farsaingeachd an locha 1080 ha (2668 acair). 'S e 30.7 km (19.1 mìle) an
cuairt-thomhas aige agus tha e mu 8.5 km am faid san àite as dìriche. Tha bàrr
uisge an locha mu 256 m (840 troigh) os cionn na mara agus tha e mu 19.4 km (12
mìle) air falbh bhon mhuir. Chan eil ach aon eilean bìodach anns an loch seo a
tha suidhichte aig ceann an ear an locha.

'S e loch-tasgaidh a th' ann an-diugh. Air sgàth 's gu bheil tòrr bheanntan àrda
timcheall air Loch Fanaich, bhathar dhen bheachd gun robh e freagarrachd airson
a' phròiseict Neart nan Gleann. Chaidh dama a thogail ann ceann an ear an locha
leis an Ross-shire Electricity Supply Company. Tha an t-uisge a' sruthadh tro
thunail chun an stèisean-cumhachd Grudie Bridge Power Station. Gheibhear mu 18.7
megawatt, agus mu 87 millean kWh sa mheadhan gach bliadhna a-mach às an
stèisean-cumhachd seo. B' e sin a chiad dama a chaidh a thogail gus dealan-uisge
a chruthachadh airson an Conon Hydro-Electric Power Scheme. An-diugh tha an
sgeama a' gabhail a-steach sia damaichean agus seachd stèiseanan-cumhachd uisge.



https://gd.wikipedia.org/wiki/Leas-R%C3%ACoghachd_Ghranada_%C3%99ire

B’ e Leas-Rìoghachd Ghranada Ùire, Leas-Rìoghachd Shantafé neo Leas-Rìoghachd na
Rìoghachd Ùire Ghranada colonaidh Spàinnteach thall ann an Aimearaga, am broinn
Iompaireachd na Spàinne. Chuireadh an colonaidh sin air dòigh beag air bheag
eadar 1717–1723, 1739–1810 agus 1816–1819, nuair a bha làmh-an-uachdair aig na
Spàinntich ann an Aimearaga air fad. ‘S e an Rìgh Felipe V a bha os cionn a’
gnothaich, a thòisich ann an 1717 mar phàirt dhe na polasaidhean ùra aig na
Borbón, ged an do chuir iad crìoch air sin ann an 1723, air adhbharan taobh
airgid. Thòisich an sgeama sin a-rithist ann an 1739 gus an do rinn ar-a-mach an
neo-eisimeileachd a’ chùis ann an 1810, nuair a dh’fhàg na Borbón an gnothach gu
tur. Chuir an Rìgh Spàinnteach Fernando VII ruaig air na reubaltaich ann an
1815, gus an do bhuannaich na reubaltaich iomairt chruaidh, is le sin chaill na
Spàinntich an colonaidh sin mu dheireadh thall, ann an 1819.

Bha prìomh-bhaile na Leas Rìoghachd ann an Santa Fe, neo Bogotá ris an canar e
an latha an-diugh. Fhuair an dùthaich seula a’ bhaile cuideachd. ‘S e
prìomh-bhaile Choloimbia a th’ann Bogotá gus na làithean againne, leis an aon
seula fhathast. Bha na dùthchannan ris an canar Coloimbia, Panama, Eacuador agus
A' Bheiniseala an latha an-diugh uile na bhroinn. 'S e colonaidh mu làr a bh'ann
an Leas-Rìoghachd sin, rud a dh'adhbharaich trioblaid dha na Spàinntich an siud,
mu dheireadh thall. Lean Coloimbia Mhòr an dèidh an neo-eisimeileachd.



https://gd.wikipedia.org/wiki/La_Ceja

‘S e baile beag ann an sgìre àirde an ear na h-Antioquia, Coloimbia, a th’ann La
Ceja neo La Ceja del Tambo. Tha crìochan aig La Ceja leis na bailtean Rionegro
agus El Carmen de Viboral mu thuath, leis a bhaile La Unión air an àirde an ear,
leis na bailtean Montebello agus El Retiro air an àirde an iar agus leis a’
bhaile Abejorral mu dheas. Tha am baile fhèin suidhichte aig 41 cilemeatairean
bho Mhedellín. ha e dìreach ri taobh Rionegro, far a bheil am Port-Adhair
Eadar-nàiseanta Jose María Córdova, a fhrithealas Medellín. 'S La Ceja an 94mh
baile as motha na dùthcha. Chaidh am baile a stèidheachadh ann an 1789.

‘S e leis na Tùsanaich Tahamì a bha am fearann far a bheil La Ceja an latha
an-diugh, is iad daoine gu math sìtheil a bha an sàs anns an àiteachas, gu
h-àraidh an Cruithneachd Innseanach. Thàinig na Ceannsaichean Spàinnteach mu
1541 fo Álvaro de Mendoza, leas ceann-feadhna a’ Mharasgal Jorge Robledo. Lorg
Mendoza gleann mòr torach, làn cluaintean uaine brèagha le iomadach uisgeachan
fìor-ghlan gan sruthadh. Thug Mendoza Valle de Santamaría air (Gleann Mhàiri
Chràbhach), ach ‘s e Valle de La Ceja del Tambo an t-ainm a bh' air an latha
an-diugh.

Thoisich mòran dhaoine à Antioquia a thig chun an sgìre, gu h-àraidh daoine à
Medellín agus Santa Fe de Antioquia aig toisich tòiseachaidh na 17mh linne, air
sàilleabh na dheagh fheartan nàdarra aige agus leis cho torach ‘s a tha am
fearann, oir ‘s e àite uabhasach freagarrach airson àiteachas agus togail
chruidh.

Chaidh an rathad eadar San Nicolás de Rionegro agus Santiago de Arma, agus mu
dheireadh thall gu ruige Popayán a dh’fhosgladh ann an 1683. Chruthaich daoine
an àite bothan beag (neo tambo) ri taobh an rathaid, agus le sin, beag air
bheag, dh’ atharrachadh an t-ainm a bh’air gu “La Ceja del Tambo”.

Chaidh La Ceja a dh’ainmeachadh baile (le probhaist) ann an 1855; an ceann
ceithir bliadhnachan deug, ann an 1869, bha tòrr àite cudromach aig La Ceja a
bharrachd air am baile fhèin: Vallejuelo, Medio de los Ríos, El Tigre agus La
Miel.

Tha 46,268 nan tàmh anns a' bhaile fa leth, ach chan eil ach 7,981 dhuibh a’
fuireach thall anns na sgìrean dùthchasail am broinn crìochan a' bhaile. Tha
fearann na dùthcha sin ga roinn eadar na bailtean (Spàinntis: municipios) agus
le sin tha gach clachan agus croit fo stiùireadh baile air choireigin. Air
adhbharan trioblaidean poiliteagach air an dùthaich, tha a' mhòr-chuid dhe na
daoine anns gach uile baile a-nis a' fuireach anns na bailtean fhèin, is na
daoine a' fàgail na sgìrean dùthchasail.

Taobh chinnidh, 's e daoine geala/mestizos a th' ann a' mhòr-chuid dhe na daoine
ann an La Ceja, ach tha 7.9% dhe daoine le freumhan ann an Afraga. 'S urrainn
dhan 93.3% dhe na daoine ann an La Ceja leughadh agus sgrìobhadh. A tuilleadh
air sin, tha fòn aig an taigh aig 82.3% dhe na dachannan.

Thathar a’ cumail am iomadach seòrsa dhe fhèis ann am La Ceja. Chithear
fèilltean caitligeach, leis gur e dùthaich le mòr-chuid Chaitligeach a th' ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Kawagoe

Tha Kawagoe (川越市) na cathair suidhichte beagan deas air meadhan Sgìre Saitama,
an t-Seapan, san àirde an ear-thuath àrd-thìr Musashino; tha e mu 45 mionaidean
air trèan à Shinjuku no à Ikebukuro ann an Tokyo. Tha e 16.27km a leud, agus
13.81km a dh’ fhaid.

Bhon 1mh Faoilleach, 2006, tha tuairmse àireamh an t-sluaigh aig 332,846
(130,436 teaghlaichean), agus dlùthas àireamh an t-sluaigh aig mu 3,049 daoine
gach km² (cileameatair ceàrnagach).'S e 109.16 km² farsaingeachd iomlan a'
bhaile.

‘S e cathair a th’ air sònrachadh mar “cathair-eitean"(中核市) agus “cathair-eitean
ghnìomhachais"(ja:業務核都市) a-rèir Riaghaltas Nàiseanta Seapain. Mun deach a
cho-aonachadh ri Sgìre Saitama ann an 1873, b’e prìomh bhaile Sgìre Kawagoe a
bh’ ann (1871), `s an uairsin Sgìre Iruma (1871-1873).

Tha muinntir a’ bhaile a’ toirt an ainm “Koedo” (小江戸), no “Edo Beag” air pàirt
dhen t-seann bhaile. ‘S e sin seann ainm a bh’ air Tokyo uaireigin. Tha cuid de
sràidean ann an Koedo a’ glèidheadh fhathast seana-bhaile a’ chaisteal (Caisteal
Kawagoe a bh’ air a leigeil sna 1870an) bho linn fiùdalach Edo. Tha làraichean
cudthromach a’ gabhail a-steach an tùr-cluig Tokinokane (時の金）, mar a chìthear
san dealbh air làimh dheis. Tha an tùr-cluig na shamhladh air Koedo agus bidh e
a’ seirm trì uairean san latha. Tha làraichean cudthromaich eile ann mar na 500
ìomhaighean Rakan agus Teampall Kitain, far an cruinnich muinntir an àite gus
fàilte na Bliadhn’ Ùir a chur air a chèile. Bidh cuid de dhaoine a’ feitheamh
trì uairean a thìde ro mheadhan-oidhche, am bitheantas, aig an teampall air 31
Dùbhlachd.

Tha Kawagoe ainmeil airson na buntàta milis aige; air "Sràid Suiteas" a’ bhaile,
Okashiyayokochou (お菓子屋横丁), gheibhear a leithid annasan mar sliseagan buntàta
milis, omhan fuar a’ bhuntàta milis (sweet potato ice cream), cofaidh a’
bhuntàta milis, agus fiù ‘s leann a’ bhuntàta milis, a tha ga thogail aig
taigh-grùide Koedo.

'S iomadh fhèill a bhios a' tachairt aig diofar amannan tron bhliadhna ann an
Kawago. Ach, tha aon fhèill shònraichte ann, Kawagoe Matsuri, a bhios a'
tachairt uair sa bhliadhna, thairis air deireadh-sheachdain san Dàmhair. 'S e
seo an fhèill as motha agus bidh na mìltean de dhaoine a' tighinn gus an
tachartas a chomharrachadh.



https://gd.wikipedia.org/wiki/Julie_Fowlis

'S e seinneadair à Uibhist a Tuath, Alba a tha ann an Julie Fowlis (1979). Bidh
i a' seinn anns a' Ghàidhlig; theab nach do chlàraich òrain sam bith anns a'
Bheurla.

Tha ceithir clàran a-nis aig Julie Fowlis; "Mar a tha mo chridhe", "Cuilidh"
"Lon-dubh/Blackbird" agus "Uam". Tha i cuideachd air a’ chlàr "Dual" a dhèanamh
còmhla ri Éamon Doorley, Muireann Nic Amhlaoibh agus Ross Martin.

Thogadh Fowlis ann an Uibhist a Tuath. Tha i pòsta aig Éamon Doorley, fìdhlear o
Danú, còmhlan-ciùil Èireannach.

Bha i a' seinn agus a' cluich còmhla ris a' chòmhlan-ciùil Dòchas ann an Alba.
Tha dà chlàr aca, "Dòchas" agus "An Dàrna Umhail".

Rinn i clàr leatha fhèin ann an 2005. Bhuannaich i an Horizon Award anns a'
bhliadhna 2006.

Sheinn ise anns a' phrògram "Later with Jools" air an 25mh an Cèitean 2007, agus
's toil le Björk 's Phil Selway (bhon chòmhlan-ciùil Radiohead) Julie Fowlis.

Ann an 2009, chuir i a-mach an treas CD aice, 'Uam'. Tha Fowlis air a ràdh gun
tug ainm an leabhair Thugam agus Bhuam le Pàdruig Moireasdan o Ghriomasaigh,
Uibhist a Tuath, buaidh oirre: "Bha mi gu math measail air ainm an leabhair
'Thugam agus Bhuam' agus na bha e a' ciallachadh dhuinn mar Ghàidheil, mar
sheinneadairean agus mar luchd-ciùil."

Tha Fowlis a' toirt urram dha na daoine a leanas airson taic agus brosnachadh a
thoirt dhi: Màiri Nic a' Ghobhainn, Isa Nic Illip, Catriona Garbutt, Lachlan
Mòireasdan, Ailig MacAmhlaidh, Ceit-Ann Nic'illFhaolain, Seonag Nic Aoidh agus
Donnchadh MacFhionghain (Beàrnaraigh).



https://gd.wikipedia.org/wiki/Juan_Jos%C3%A9_Nieto_Gil

B’ e Juan José Nieto Gil, a rugadh ann an clachan beag ris an canar Cibarco
(Atlántico), eadar Baranoa agus Tubará, air an 24 an t-Ògmhios 1805 agus a
chaochail ann an Cartagena de Indias (Bolívar) air an 16 an t-Iuchar 1866),
neach-poileataigs, ùghdar, saighdear agus stàitire à Coloimbia. Bha e na
cheann-suidhe Poblachd Ghranada Ùire eadar 25mh am Faoilleach agus 18mh an
t-Iuchar 1861.

Bha e an sàs ann an Cogadh nan Àrdanach ann an 1840, a' chiad cogadh a thachair
ann an Coloimbia an dèidh a chuid neo-eisimeileachd fhaighinn. Bha e ri taobh
Carmona anns a' chogadh sin. Chaidh e a chur an grèim leis a chuid nàmhaidean
ann am baile air an robh Tescua. Dh' fhàg e Coloimbia agus chuir e seachad còig
bliadhna ann an Iaimeuca.

Sgrìobh e dà nobhail nuair a bha e thall ann an Iaimeuca, air adhbharan
poileataigeach: Rosina, Ingermina o la hija de Calamar (1844) agus Los Moriscos
(1845). A bharrachd air sin, sgrìobh e faclair marsanta Spàinntis - Beurla.

Thill e dhan dùthaich ann an 1847 agus stèidhich e pàipear-naidheachd ann an
Cartagena de Indias, air an robh La Democracia. Fhuair e a dreuchd mar
Riaghladair ann an Cartagena ann an 1851, is chuir e an t-easbaig Pedro Antonio
Torres à san dùthaich. Air an 17mh an Giblean 1854 thug e taic dhan ar-a-mach a
rinn José María Melo. Mar Riaghladair ghabh e ris an dàrna Bun-Reachd
poileaganach a fhuair an stàit Bolívar.

Ghairm e neo-eisimeileachd na stàite Bolívar bhon a’ Cho-chaidreachais Ghranada
air an 3mh an t-Iuchar 1860 ann an caidreabhas leis an t-Seanalair Tomás
Cipriano de Mosquera, leis gu robh an dùthaich airson meadhanachadh fon
cheann-suidhe Mariano Ospina Rodríguez. An dèidh ceannas na dùthcha a ghabhail
os làimhe fhad’s a bha an Seanalair Mosquera às an làthair, ghabh e sealbh air
Riaghaltas na Stàite Bolívar iomadh turas gus an do chuir na feachdan
reubaltaich le Antonio González Carazo os an cionn às an dreuchd e.

Bha an seannachaidh Orlando Fals Borda dhen bheachd gun do deach e fhàgail
a-mach eachdraidh oifigeil na dùthcha e o chionns gur e mulato a bh' ann, is fiù
's gun robh na dealbhan dhàsan gealaichte gus na freumhan aige fhalach. Thuirt
an seannachaidh sin gur e "gnothach na b' ionadaile na nàiseanta (taobh na
h-uachdarain ann an Cartagena)" a bh'ann am pròiseas anns an do
dhìochuimhneachadh am fear a bha an aon cheann-suidhe dubh neo mulato a fhuair
Coloimbia a-riamh.



https://gd.wikipedia.org/wiki/Jer%C3%B3nimo_de_Mendoza_Galav%C3%ADs

B’ e Jerónimo De Mendoza Galavís (Bogotá, 11mh an Gearran de 1773 - Bogotá, 17
an t-Sultain 1839). neach-poileataigs à Coloimbia, a bha na cheann-suidhe na
dùthcha bho 28mh an Giblean 1831 gu ruige 2 an Cèitean 1839 mar cheann-suidhe
eadarach rè a’ chinneas aig Domingo Caycedo Santamaría.

Fhuair e a chuid fhoghlaim aig an sgoil San Bartolomé. Thoisich e a dh’obair mar
Riaghailtear a’ Phuist ann an Santafé (Bogotá an latha an-diugh), ann uair sin
na Riaghailtear na Alcabalas (cìs dhe 10% air bàthair) ann an Girón, na
bhreitheamh na deicheamhan (cìsean na h-eaglaise) ann an Roinn Vélez agus
riaghladair a’ Chomhairle ann an Santafé ann an 1808 cuideachd.

Bha e an sàs anns na tachartasan dhen 20mh an t-Iuchar 1810 agus chuir e ainm gu
Achd na Neo-Eisimeileachd. Bha e na bhall Àrd Bhuideann Riaghaidh an
Riaghaltais, Riaghailtear a’ Phuist ann an 1811. Chaidh e a thaghadh dhan
Chomataidh Sgrùdaidh an Achd Feadarail dhe 1812, airson Caquetá. Fhuair e
dìteadh phrìosain bhon an Riaghaltas Spàinnteach nuair a bha an dùthaich air ais
fo bhuaidh na Spàinne. An dèidh sin bha e na Cheannard Coitcheann a’
Mhaoineachadh, Àrd-Eòlaiche-Cunntasan aig Cùirt na Cunntasan, Riochdaire
Coitcheann a’ Mhaoineachadh (ann an Roinn a’ Phuist), riochdaire aig a’
Mhòr-dhail agus na bhall airson Bhogotá aig a’ Cho-Chruinneachadh Spaideal dhe
1830. ‘ S e Rùnaire a’ Mhaoineachaidh fon Sheanailear Rafael Urdaneta,
Eòlaiche-Cunntasan agus Riochdaire an Taighe-Cùinnidh a bh’ann cuideachd.

Nuair a leig an ceann-suidhe Urdaneta a dreuchd, chaidh e a dh’ainmeachadh na
cheann-suidhe eadarach na dùthcha, ris an canar Coloimbia Mhòr a-nis, an àite an
leas ceann-suidhe Domingo Caycedo Santamaría.



https://gd.wikipedia.org/wiki/Jane_Austen

Bha Jane Austen (16 an Dùbhlachd 1775 - 18 an t-Iuchar 1817) 'na sgrìobhadair
Sasannach a sgrìobh nobhailean romansach mu na h-uachdaranan agus na
teaghlaichean aca. Bhuannaich iad cliù dhì mar aon de na sgrìobhadairean a b'
ainmeile anns a Bheurla. B' e am fìorachas, an t-ìoranas làidir, is an aithris
shòisealta aice a bhuannaich dhì an t-àite eachdraidheil seo, a-rèir barail
sgoilearan is bhreithnichean. Dh’fhuirich Austen fad a beatha mar phàirt de
theaghlach a bha gu math dlùth. B’ e uachdaranan a bh’ annta, ach cha b' e
teaghlach beartach no neartmhor a bh’ ann.

Fhuair i foghlam bho a h-athair is a bràithrean na b' aosta, agus barrachd air
sàilleibh ’s gun do leugh i mòran. Bha taic dhìleas bhon teaghlach aice air leth
cudromach dhì 'na leasachadh mar sgrìobhadair proifeiseanta. Mhair a
preantasachd mar sgrìobhadair bho na bha i 'na deugair gus an robh i seachad air
trithead bliadhna a dh’aois. Rè an ama sin, dh’fheuch i diofar cruthan
litreachais. Thòisich i epistolary novel (nobhail tro litrichean/leabhar-latha),
ach thug i thairis an nobhail seo. An uair sin, sgrìobh i is dh’ath-sgrùd i trì
nobhailean cudromach is thòisich i air a’ cheathramh tè. Eadar 1811 is 1816
chaidh Sense and Sensibility (1811) Pride and Prejudice (1813), Mansfield Park
(1814) is Emma (1816) fhoillseachadh, agus dh’fhàs i soirbheachail 'na
sgrìobhadair. Sgrìobh i dà nobhail a’ bharrachd, Northanger Abbey is Persuasion,
agus chaidh an dà dhiubh fhoillseachadh às dèidh a bàs. Thòisich i nobhail eile
ach chaochail i mus do chuir i crìoch oirre.

Tha nobhailean Austen 'nan eisimpleirean de na nobhailean bhon dàrna leth an
ochdamh linn deug ris an canar novels of sensibility (nobhailean
maoth-inntinneach). Bha nobhailean Austen 'nam pàirt de leasachadh na nobhail
fìor-riochdail air an robh an naoidheamh linn deug ainmeil. 'S e plotan èibhinn
a th’ anns na leabhraichean aice, ach bhruidhneadh iad cuideachd mu
eisimeileachd nam boireannach air a’ phòsadh airson cliù is teachd a-steach. Bha
na leabhraichean aice fèill-mhor mar as trice, ach chaidh iad am foillseachadh
gun a h-ainm. Cha robh i fhèin ainmeil agus cha d’fhuair i ach beagan
lèirmheasan matha fhad 's a bha i fhathast beò. Chaidh leabhar le ogha aice, A
Memoir of Jane Austen, fhoillseachadh ann an 1869 agus air sgàth seo dh’fhàs
daoine san fharsaingeachd eòlach oirre. Rinn tòrr dhaoine rannsachadh
acadaimigeach ma deidhinn anns an dàrna leth den naoidheamh linn deug agus a-nis
tha iomadh neach-leantainn aig Jane Austen.



https://gd.wikipedia.org/wiki/Ja%C3%A9n_(baile)

‘S e prìomh-bhaile na roinne leis an aon ainm a th' ann am baile Jaén (IPA:
xaˈen) , far ainm Prìomh-bhaile na Rìoghachd Naoimh. Tha e suidhichte ann an
ceann a deas na Spàinne anns an ear-thuath Andalusia. Tha àireamh-shluaigh dhe
120,021 aige, neo mu 1/6 àireamh-shluaigh na roinne gu lèir. Tha Jaén ann an
teas mheadhan a’ Cheàrna Cathaireil Jaén, far a bheil 1/3 àireamh-shluaigh na
roinne na tàmh.

Tha Jaén na laighe aig bun a' bheinn ris an canar Cerro de Santa Catalina. Tha
lìonra dhe sràidean caola aig cridhe a' bhaile mu thimcheall a' chaisteil. Tha
mòran fhearainn torrach làn achaidhean olivares mu thuath. Tha sliabh Jaén agus
sliabh Jabalcuz ris an taobh dheas agus iar-dheas, le faiche na h-aibhne
Guadalbullón (Wadi Abd Allah ann an Arabais ) mu thuath, is an abhainn a'
sruthadh dlùth air a' bhaile. 'S e leas-abhainn an Guadalquivir (Al Wadi Al
Kebir -An Abhainn Mhòr ann an àrabais) a th' ann an Guadalbullón.

Tha cuid a' mìneachadh gur e às an Laideann Villa Gaiena a thàinig an t-ainm
Jaén bho thùs. Tha feadhainn eile, is iad Iùdhaich Arabach à Afraga a Tuath, ag
innse gur e dìreach às an fhacal Eabhra Dayan (britheamh) a thàinig ainm a'
bhaile. A dh'aindeoin an connspaid sin, 's e جيان (Jayyān) a bh'air aig àm nan
Arabach co-dhiù.

Cheannsaich Scipio am baile mu 207 RC. Sgrìobh Livius gur e baile beairteach a
bh' ann Jaén, rud a dh'aidich na h-ainm a thug na Ròmanaich air a' bhaile,
stèidhichte air an fhacal Aur (òr): Auringi/Oringe air rèir Strabo agus
Nijis/Oringis a-rèir Pliny. Phàigheadh na daoine cìsean sònraichte agus chumadh
na Ròmanaich feachdan anns a' bhaile, leis cho dlùth 's a bha na ceanglaichean
eadar Jaén agus Carthage. Mu dheireadh thall, ghairm Vespasian, gur e baile
Ròmanach a bh' ann, is esan ga ainmeachadh Aurgi.

Cheannsaich na Gotaich (Visigodos ann an Spàinntis) am baile anns an 6mh linn,
an dèidh do Iompaireachd na Ròimhe a thuit às a chèile. 'S e daoine
Ròmanach-Spàinnteach a bh' ann iad uile fhathast le bhuidhnean dhe Ghotaich nan
tàmh anns a' Chaisteal. Dh'èirich na Ròmanaich-Spàinntich suas bho àm gu àm.
Chaill am baile a chuid chultair agus bheairteas rè àm nan Gotach.

Thàinig na Muslamaich à Afraga a Tuath ann an 711. Chuir iad còig linn seachad
ann an Jaén. 'S e baile mòr cudromach a bh' ann Jaén fo na Muslamaich agus
thogadh iad lùchairtean, tùir, mùirean, mosgaichean agus taighean-ionnlaid. 'S e
prìomh-bhaile na Rìoghachd Dijaryan a bh'anns a' bhaile an dèidh do Rìgh
Abdelazib ga cheannsachadh anns an 10mh linn. Thug na Almoravidich làmh an
uachdair anns an 1091 agus chaill e gu na h-Almohadaich ann an 1148. Thug am
baile cliù airson deagh àiteachais agus coilltearachd rè linntean nan Muslamach
agus bha e ainmeil cuideachd airson às-mhalairt stuthan ann am fiodh agus
brat-ùrlair, gan reiceadh air feadh Al-Andalus (Spàinn nan Arabach) agus thall
thairis ann an Afraga a Tuath. Ann an 1212 bhuannaich na Crìostaidh Blàr Navas
de Tolosa agus le sin fhuair iad smachd air an Guadalquivir. Beagan bhliadhna an
dèidh sin, ann an 1246 cheannsaich Rìgh Fernando III am baile, tro aonta leis an
Rìgh Muhammad Alhamar. Dh'fheuch na h-Arabaich Nasridich, à Granada, ris a'
bhaile a thoirt a-mach às na Crìostaidh ann an 1300, ach b' urrainn dhuibh sin a
dhèanamh. Thog na Crìostaidh caistealan air feadh na sgìre, is am baile fo
bhuaidh na Spàinne a-chaoidh, gus an latha an-diugh. Chuireadh ainm a’ bhaile
air an roinn nuair a chaidh a stèidheachadh ann an 1833.

'S e togalach stèidhichte aig àm an Ath-Bheòthachadh a th' ann an Lùchart
Villadompardo. 'S ann leis a' chiad Iarla Villadompardo, Fernando Torres y
Portugal, a bha na Leas-Rìgh air a' Pearu aig àm Iompaireachd na Spàinne a bha
an lùchart. Bhathar a' cleachdadh an Lùchart mar bhanca eadar an 17mh linn agus
an 18mh linn. An dèidh sin bha e na thaigh-Eirdinn banail gu ruige 1901, nuair a
thug an comhairle os làimh e. Tha an Hamman (Taigh-Ionnlaid) as motha anns an
Roinn Eòrpa fon lùchairt. Chaidh an Hammam a thogail aig àm Righ Abd-Al-Rahman
II (Toledo 792 - Córdoba 852). Chaidh an Hamman a dhìochuimhneachadh an dèidh na
lùchairte a thogail gu ruige 1922. Bhuannaich an togalach, na thaigh-tasgaidh
bho 1970, nuair a ghluais an Taigh-eiridinn gu àite eile, an Duais Europa Nostra
ann an 1984. Tha dà thaigh-tasgaidh am broinn na lùchairte: Taigh-tasgaidh
Ealain agus Cleachdaidhean an Tuath agus Taigh-tasgaidh Ealain Nòs Soineannta.

'S e togalach le freumhan Arabach a th' anns a' Chaisteal Santa Catalina. Chaidh
caisteal a stèidheachadh shuas air a' bheinn os cionn a' bhaile leis na
h-Arabaich anns an 8mh Linn, ach bha structar dìonail air a bhith ann an siud
bho àm nan Iberach, iomadach linne ro ìompaireachd nan Ròmanach. Thog na
h-Arabaich Alcazar (Caisteal ann an nòs Arabach) aig àm Rìgh Alhamar. An dèidh
ceannsachadh a' bhaile ann an 1246, chaidh Caisteal mòr a stèidheachadh air
tobhtaichean a' chaisteil Arabach, agus Eaglais Naoimh Catalina na lùib.
Dh'òrdaich Condestable Iranzo obair mhòr anns an 15mh linn. Chaidh an caisteal a
leasachadh aig àm nan Frangach, aig toiseach na 19mh linne, is thog iad ospadal,
sabhail, àros an Riaghladair, oifisean agus làrach airson gunnaichean mòra. Rè
an 19mh linne. Leag iad ann an fìor droch stàit e ann an 1812. Rinneadh obair
air a' chaisteal rè an 19mh linne, gu brìgh gu robh còmhstri ann ceangailte le
Cogadh nan Carlistas, 'S e Taigh-òsta na Stàite, neo parador, a th'ann an latha
an-diugh.

Thoisich obair air Cathair-eaglais a' bhaile anns an 16mh linn, ann an àite far
an robh mosg. Chaill na h-Arabaich Jaén ann an 1249 agus dh'òrdaich Rìgh
Fernando III gun deach e a thionndaidheadh gu eaglais. Chaidh am mosg a milleadh
gu lèir airson eaglais a thogail anns an aon làrach, agus chuir an còmhstri
eadar Muslamaich agus Crìosdaidhean stad air an obair. Rinn na h-Arabaich creach
air a' bhaile ann an 1368, a fhuair droch bhuaidh air an eaglaise. Mu dheireadh
thall mhair an gnothaich aig àm an Ath-bheòthachadh 164 bliadhna, bho 1540 gu
ruige 1724. 'S e Andrés de Vandelvira (Alcaraz 1509 - Jaén 1575) an t-ailtire a
fhuair a' bhuaidh a bu treasa air togail na h-eaglaise. Chaidh mòr-chuid na
cathair-eaglaise a thogail ann an nòs gotach.

'S e Real Jaén an t-ainm a tha air sgioba ball-coise a' bhaile. Ghuais iad bhon
sheann Pharque de las Victorias gu Nuevo Estadio de las Victorias ann an 2001,
airson ionad bùithtean a chur ann an àite. Tha am pàirc ùr aca a-nis air iomall
a' bhaile ris a thaobh mu thuath. Faodaidh am pàirc sin 12,000 luchd-leantainn
a' chlub a thoirt a-staigh. Chaidh an club a stèidheachadh ann am 1922.



https://gd.wikipedia.org/wiki/Innis-mhuir

'S e buidheann eileanan, creagan, sgeirean agus pìosan beaga tìre eile air an
cuairteachadh le uisge a th' ann an Innis-mhuir (Breatannais: Enezeg, Cuimris:
Ynysfor, Gàidhlig Mhanainn: Ellanragh, Gaeilge: oileánra). Chithear
innis-mharannan an dà chuid fad air falbh bhon tìr air neo faisg air tìrean
mòra. Mar eisimpleir, tha còrr is 700 eilean air feadh Alba agus 's e
innis-mhuir a th' annta uile gu lèir. 'S ann à gnìomhachd bhòlcanach a tha
iomadh innis-mhuir, le sreathan eileanan air an cruthachadh far a bheil sòn
dol-fodha no àiteachan ruigheachd, ach cuideachd 's e bleith-thalmhainn,
tasgadh-tìre agus àrdachadh-tìre a tha air cùl gnothaich. 'S ann à gnìomhachd
bhòlcanach a tha a' mhòr-chuid nan innis-mhuir sa chuan. Daonnan buinidh pìosan
beaga tìre do thìrean mòra air am briseadh air falbh air sàilleabh ghluasadan
teagtonaigeach. Mu dheireadh thall, thathar dhen bheachd gur e innis-mharannan a
th' ann buidhnean eileanan a tha suidhichte ann an aon sgeilp mhòr-thìreach. 'S
e innis-mharannan a th' ann An Innd-Innse, An Iapan, Na h-Eileanan Filipineach,
Sealainn Nuadh, Èirinn, Breatainn, Na h-Eileanan Bhathama, A' Ghrèig, Hawaii,
Açores agus Eabhraig Nuadh. 'S e An Innd-Innse a th' anns an Innis-mhuir as
motha na cruinne.



https://gd.wikipedia.org/wiki/Inbhir_Anainn

‘S e baile beag dùthchasail agus port iasgaich faisg air Dùn Phrìs, air an àirde
an iar-dheas na h-Alba a th’ ann an Inbhir Anainn neo Anainn. Tha e suidhichte
aig 20m os cionn ìre na mara, air an àirde an iar-dheas Dhùin Phris is
Gall-Ghaidhealaibh (Siorrachd Dhùn Phrìs ro 1975), eadar Cathair Ruairidh agus
Greatna, ri taobh na h-aibhne Anainn. Tha e 251km air falbh bho Obar Dheathain,
116km bho Ghlaschu, 24km bho Dùn Phrìs agus 107km bho Dhùn Èideann,
prìomh-bhaile na dùthcha. 'S e Beurla agus Beurla Ghallda th' ann an dà chànan
aig a’ mhòr-chuid dhuibh ann an Inbhir Anainn, ged a tha Pòlais làidir
cuideachd. Tha Eaconomaidh a' bhaile gu math crochte air àiteachas,
coilltearachd, taighean-gnìomhachais agus dreuchdan ann an Cathair Luail. A
bharrachd air sin, tha an t-àite làn seirbheisean dhen a h-uile sheòrsa. Taobh
fhoghlaim, tha ceithir bun sgoiltean agus àrd sgoil ann. Ann an 2001 bha 8,389
duine a' fuireach an seo. Tha an t-Slighe Srath Anainn air a bhith a' dol tron
bhaile bho 2009.

A rèir eòlaichean fhreumh-fhaclachd, tha a h-uile coltas ann gur ann às an ainm
Ban dhia Gàidhealach Anu neo Cuimris Anaw a tha ainm a' bhaile. 'S ann gu math
pailt a tha ainmean-àite ann an Cuimris neo Gàidhlig ann an ceann a deas na
h-Alba, gu ruige Inbhir Anainn.

Chaidh Inbhir Anainn a chlàradh airson a' chiad turais ann an 1124 mar
Estrahannent. Chuir Prionnsa Teàrlach Stiùbhart seachad na h-oidhche ann an
taigh ann an Inbhir Anainn, far a bheil an taigh-seinnse Auberge a-nis, air
DihAoine 20 an Dùbhlachd 1745, air an t-slighe air ais a dh' Alba gu ruige na
Gàidhealtachd. Sgrìobh Raibeart Burns an dàn ainmeil The Deil's awa' wi' the
Exciseman (Gàidhlig: Tha an diabhal air falbh leis a' ghàidsear) an seo ann an
1792, nuair a bha esan fhèin na ghàidsear. A-rèir carragh-chuimhne a' bhaile,
fhuair 214 duine à Dail Bheithe bàs sa Chogadh Mòr agus 56 duine eile san Dàrna
Cogadh. Bha e na Bhorgh Rìoghail le dleastanasan riaghlaidh eadar 1855 agus
1930, nuair a chuireadh às dhan t-siostam.



https://gd.wikipedia.org/wiki/Inbhir_%C3%80ir

'S e baile ann a deas na h-Alba a th' ann an Inbhir Àir (Beurla: Ayr). Tha an
ath ann an deas de Inbhir Àir baile beag agus iomall baile, Allmhaigh,
ceangailte ri Raibeart Burns. Tha am prìomh-oifis do Chomhairle Shiorrachd Àir a
Deas ann agus bha prìomh-oifis do Shiorrachd Inbhir Àir ann. Tha e faisg air
Preastabhaig agus am Port Adhair Preastabhaig.

Tha seirbheisean trèana a' dol gu Stèisean Meadhan Ghlaschu gach leth-uair gach
là o stèisean Inbhir Àir. Tha seirbheisean gu An t-Sròn Reamhar, Inbhir
Gharbhain, Cille Mheàrnaig agus An Caisteal Nuadh ann cuideachd.

Chaidh a’ chòisir Còisir Òg Ghàidhlig Inbhir Àir a chur air bhonn sna 1950an le
Dòmhnall MacÌosaig à Diùra, aig an robh taigh-òsta an Durward air Prestwick
Road. B’ e sàr sheinneadair ainmeil a bh' ann an Dòmhnall fhéin, anns na 1950an
agus 1960an. Bha e pòsta aig Màiri Nic a' Mhaoilein, tè de pheathraichean Nic a’
Mhaoilein à Muile. Chaidh a' chòisir ma sgaoil ann am meadhan na 1960an nuair a
chaochail Dòmhnall.

Tha Inbhir Àir Aonaichte na sgioba ball-coise ann an Inbhir Àir is tha iad a'
cluich aig Pàirc Somerset agus Dara Roinn na h-Alba. Tha am baile agus Siorrachd
Inbhir Àir ainmeil airson Goilf agus tha am baile ainmeil airson cùrsa-rèis. Is
e Ayr Racecourse an cùrsa-rèis as motha ann an Albainn.



https://gd.wikipedia.org/wiki/Iain_Rothach

Bha Iain Rothach ( 10 Dùbhlachd 1889 - 16 An Giblean 1918) ’na shaighdear agus
’na bhàrd Gàidhlig, bho Shuardal ann an Leòdhas. John Munro a bh’ air sa Bheurla
ach sgrìobh e fon ainm Iain Rothach. Fhuair e MA bho Oilthigh Obar Dheathain ann
an 1914. Fhuair e am Military Cross anns a’ Chogadh Mhór ’s e a’ sabaid còmhla
ris an 7mh Cath de na Sìobhortaich. Chaidh a mharbhadh trì làithean às déidh sin
air 16 an Giblean 1918.

Rugadh Iain "Beag" Rothach ann an 1889 ann an Suardail, Leòdhas, agus chaidh a
thogail ann an Aiginis. Fhuair e foghlam ann an Sgoil a' Chnuic agus bha e 'na
"pupil-teacher" anns an sgoil. A-rèir Murchard Moireach, a charaid, bha e glè
mheasail air bàrdachd Shakespeare. Nuair a thàining rian nam pupil teachers gu
crìoch, chaidh e do Sgoil MhicNeacail ann an Steòrnabhagh airson trì bliadhna.
As dèidh do Rothach Sgoil MhicNeacail fhàgail, fhuair e MA bho Oilthigh Obar
Dheathain ann an 1914 agus bha e airson a bhith na mhinistear. Nuair a thòisich
An Cogadh Mòr, ghabh e anns an arm gun dàil. Bha e a’ sabaid còmhla ris an 7mh
Cath de na Sìobhortaich, gu h-àraid anns an Fhraing. Fhuair e àrdachadh gu 2na
morair-ionaid anns an Òg-Mhìos 1916. Choisinn e Crois a' Mhìlidh air an 13 An
Giblean, 1918. Chaochail e air 16 An Giblean 1918 anns an Fhraing.

Nuair a bha Iain Rothach aig Sgoil MhicNeacail, chuir Àrd-cheann na sgoile, W.
G. MacGileabairt (Gibson) co-fharpais bàrdachd air dòigh, agus bha Herbert
Grierson, ollamh aig Oilthigh Obair Dheathain, na bhritheamh on taobh a-muigh.
Rinn Iain Rothach ealaidh sa Bheurla ann an dubh-rannaidheachd air Eilean
Leòdhais, agus thuirt Grierson gun chuireadh e iongnadh mòr air nan rugadh bàrd
nas fheàrr ann an Leòdhas a-riamh.

Cha do mhair ach dòrnan beag de na dàin a sgrìobh e. Mhol Ruaraidh MacThòmais gu
sònraichte dà dhiubh: "Ar Tìr, 's Ar Gaisgich a Thuit sna Blàir", agus "Air
Sgàth nan Sonn". Thathar ag ràdh gur e Iain Rothach a' chiad bàrd Gàidhlig
ùr-nòsach.



https://gd.wikipedia.org/wiki/Huelva

‘S e baile mòr agus port ann an ceann a deas na Spàinne a th’ ann Huelva (IPA:
'welβa). Tha e suidhichte aig dìreach 1m os cionn ìre na mara, ri taobh a’
Bhàigh Cádiz, aig inbhir nan aibhnichean Odiel agus Tinto, 441km air falbh bho
Mhadrid, prìomh-bhaile na dùthcha agus 86km bho Shevilla. Tha Huelva air an
àirde an iar-dheas Andalusia. Tha 149,310 daoine a’ fuireach anns a’ bhaile, an
9mh baile as motha na h-Andalusia agus an 45mh baile na Spàinne.

‘S ann connspaideach ‘s a tha freumhan an ainm air sàilleabh nach eil
Freumh-fhaclachd na sgìre cho oilleir. Tha a h-uile coltas ann gur ann à Ὄνοβα
(Onuba) ann an Greugais no Onuba Aestuaria ann an Laideann a tha an t-ainm, le
freumhan ann an cànan air choireigin a bha ga bruidhinn an seo o chionn mìltean
de bhliadhnaichean. A dh’aindeoin sin, tha cuid eile dhen bheachd gur ann à Olba
ann an Tartesianais a tha e. Tha an t-iar-leasachan -oba no –uba gu ìre mhath
cumanta ann an ceann a deas na Spàinne. Sgrìobhadh Gaelbah agus Welba ann an
Arabais, a’ leantainn atharraidhean fuaimneachail ann an Spàinntis fhèin (/ɔ/ gu
/wo/).

Chuireadh ainm a’ bhaile air an roinn nuair a chaidh a stèidheachadh ann an
1833.



https://gd.wikipedia.org/wiki/Halle_(Saale)

‘S e baile mòr ann an cridhe na Gearmailte a th’ ann am Halle. Thathar a’
cleachdadh an ainm oifigeil Halle (Saale) neo Halle an der Saale (Halle air an
Saale) o chionns gu bheil baile eile anns A' Ghearmailt air a bheil Halle. ‘S
ann às an t-seann cheilteach Halen (Breatannais: Holen, Gàidhlig: Salann) a
th’ann an t-ainm is bha na mèinnean salainn uabhasach cudromach dhan bhaile o
chionn fhada. Chaidh am baile a chlàradh airson a’ chiad turas ann an 806. Tha e
suidhichte aig 87m os cionn ìre na mara, ri taobh na h-aibhne Saale, anns an
stàit Sagsainn-Anhalt agus ‘s e am baile as motha na stàite a th’ann cuideachd.
Tha am baile 148km air falbh bho Bherlin, 78km bho Mhagdeburg, 131km bho Dresden
agus dìreach 40km bho Leipzig. ‘S e Kreisfreie Stadt neo baile neo-eisimeileachd
a th’ ann agus chaidh an t-oilthigh a stèidheachadh ann an 1694. Tha 232,963 dhe
dhaoine a' fuireach anns a’ bhaile, leis gur e an 32mh baile as motha na
dùthcha.

Bha an Còisir Stadtsingechor air dòigh ann an Halle ro 1185 mar thà. Bha an
baile na phàirt co-bhann mhalairt Hansa bho 1281. Bha e fo bhuaidh easbaigeach
Mhagdeburg bhon an 10mh Linn gu ruige 1680, nuair a ghabh A’ Phrùis thairis an
sgìre uile gu lèir. Bha Màrtainn Lutair an sàs anns an sgìre seo (fiù’s thug e
ceum thall ann an Erfurt) aig àm an Ath-Leasachaidh, is ‘s e daoine à Halle, ris
an canar na Daoine Chràbhach (Gearmailtis: Pietismus),a steidhich an Eaglais
Lutairianach anns na Stàitean Aonaichte. Thachair cath fuilteach ann an sràidean
is ceàrnagan a’ bhaile ann an 1806 eadar feachdan na Frainge is Arm na Prùise,
ri linn cogaidhean Ar-a-mach na Frainge. Dh’fhàs am baile a bhith gu math beairt
tron mhalairt fad an 19mh Linn. Chaidh an taigh-gnìomhachas theòclaid ainmeil
Halloren a stèidheachadh an seo ann an 1803 is tha e fhathast ann gus an latha
an-diugh. Chaidh Taigh Opara a thogail ann an 1886, ach rinn na plèanaichean
cogaidh droch sgrios airsan ann an 1945. Bha Halle na phrìomh-bhaile Sagsainn
Anhalt an dèidh an Dàrna Cogaidh gu ruige 1952 nuair a bhrist an DDR a-mach à
chèile na seann roinnean (Gearmailtis: Länder). Bha na taighean-gnìomhachas
ceimigeach, mar Buna agus Leuna, uabhasach làidir ann an Halle ri linn nan
Comunnach ach chaidh iad à bhith an dèidh 1989.



https://gd.wikipedia.org/wiki/H%C3%A0nobhar

‘S e baile mòr air an àirde an iar na Gearmailte a th’ ann am Hànobhar
(Gearmailtis: Hannover, IPA: 'ha'no:fɐ, Laideann: Hannovra). Chaidh am baile a
chlàradh airson a’ chiad turas ann an 1150 is fhuair e a chuid chòirichean ann
an 1202 agus tha an t-ainm a’ ciallachadh àrd bruaich. Tha e suidhichte aig 55m
os cionn ìre na mara, ri taobh na h-aibhne Leine, anns an stàit Sagsainn Iosail
agus ‘ e prìomh-bhaile na stàite a th’ann cuideachd. Tha am baile 249km air
falbh bho Bherlin, 240km bho Düsseldorf agus 132km bho Hamburg. Chaidh Oilthigh
Leibnitz Hànobhar a stèidheachadh dìreach ann an 1831. Tha 519,619 dhe dhaoine
a' fuireach anns a’ bhaile, leis gur e an 11mh baile as motha na dùthcha.

Chaidh Hànobhar a chlàradh airson a’ chiad turas ann an sgrìobhainn bho 1150. ‘S
e dìreach baile beag iasgach suidhichte air àrdan os cionn na h-aibhne Leine a
bh’ann (dh’fhaodamaid ann t-seann ainm Honovere (Hohes Ufer), a chur sa
Ghàidhlig mar "bhruich àrd"). Ann an 1241, thug an Diùc Otto à Hànobhar
neo-eisimeileachd dhan bhaile. Tha dà achd ann is iad a’ dearbhadh na còirichean
sin, air an stèidheachadh seann laghan coitcheann a’ bhaile. Bha slighe aibneach
chudromach an seo aig an àm ud leis gun tigeadh dà sheann shlighe mhòr dìreach
an seo. Dh’fhàsadh an clachan air sgàth sin is ‘s e baile marsanta le margaidh a
bh’ann Hànobhar aig deireadh na meadhan-aoisean is fiù’s fhuair e còirichean
sònraichte. Chaidh am baile a reic dha na Welf, is iad a’ fuireach an seo anns
an 17mh Linn co-dhiù.

Dh’fhàs am baile na bu bheartaiche ann an àite goirid is fiù’s fhuair e
ballrachd na Lìog Hansa ann an 1368. Chaidh na h-eaglaisean as motha an Hànobhar
a thogail fad an 14mh Linn. Aig an aon àm thogadh mùr làidir dìona mu thimcheall
a’ bhaile. Tha pìos neo dhà bhuaithe air fhàgail ann an corra àite, mar
eisimpleir An Tùr Béguinage agus aig an Taigh-tasgaidh.

Bha dleastanas poiliteagach uabhasach cudromach aig ìre eadar-nàiseanta aig
Hànobhar bhon 17mh Linn: ann an 1714, ghabh mac an Rìgh de Ernst-August thairis
cathair-rìgh na Breatainn Mòire mar Rìgh Seòras I tro phòsadh; fhuair Hànobhar
deagh chliù air sàilleabh an aonaidh phearsanta seo eadar dà theaghlach
rìoghail. Ghabh an Cath Hastenbeck àite ri linn Cogadh na Naoi Bliadhna, ann an
1757. Chuir Arm na Frainge ruaig air Feachdan Hànobhar is ghabh iad thairis am
baile. Ann an 1803, ri linn cogaidhean Ar-a-mach na Frainge, bha mu 25,000
saighdearan frangach anns a’ bhaile. ho 1807 gu ruige 1813 bha i na pàirt
Rìoghachd Westphalen.

‘S e rìoghachd neo-eisimeileach fo Rìghrean Hànobhar fhèin, a bh’ann Hànobhar
gus a dh’aonadh e leis A’ Phrùis ann an 1866. Bha na daoine ann an Hànobhar an
aghaidh Riaghaltas na Prùise. Aig an aon àm, thòisich leasachadh mòr ann an
Hànobhar. Fiù’s thogadh baile ùr eadar an stèisean is an t-seann bhaile agus
thachairt fàs mòr anns a’ ghnìomhachas an dèidh Aonadh na Gearmailte ann an
1871.

Thug saighdearan na 84mh rèisimeid coise às na Stàitean Aonaichte Hànobhar
thairis, gun sabaid sam bith, air an 10mh latha dhen Ghiblean 1945, is chuir sin
crìoch air a’ chogadh anns a’ bhaile seo. Thug an cogadh buaidh mhòr air a’
bhaile. Chaidh meadhan a’ bhaile a mhilleadh gu lèir leis na h-ionnsaighean
boma. Ann an 1945, bha faisg air 2/3 na toglaichean air an leigeil nan
tobhtaichean neo ann an droch stàit air sàilleabh na h-ionnsaighean boma. Bha
mòran de dhaoine gun dachaigh. Bhìte a’ sgioblachadh is a’ togail a’ bhaile
a-rithist gu luath an dèidh a’ chogaidh.

‘S e baile torach nàdarra ann an nòs ùr a th’ann Hànobhar an latha an-diugh. Tha
iomadach àite cultarail ann, a bharrachd air deagh bhùithtean is tachartasan
sònraichte aig ìre nàiseanta mar na fèiltean is na fèisean Schützenfest: ‘s e
fèis bhliadhnail do clubaichean boghadaireachd na roinne a th’ann. Tha Fèis an
locha Machsee ainmeil cuideachd.



https://gd.wikipedia.org/wiki/Guillermo_Le%C3%B3n_Valencia

B' e fear-malairt, riochdaire dioplòmasach agus neach-poileataigs à Coloimbia
bh’ ann an Guillermo León Valencia Muñoz (Popayán, 27 an Giblean 1909 - Eabhraig
Nuadh, 4 an t-Samhain 1971). Bha e na cheann-suidhe Choloimbia eadar 7 an
Lùnastal 1962 agus 7 an Lùnastal 1966, nuair a bha an dùthaich air a sgiùrsadh
le ainneart marbhtach fuilteach eadar luchd-leantainn an dà phàrtaidh
cumhachdail. 'S ann do theaghlach beairteach a bhuineadh e: bha athair,
Guillermo Valencia Castillo, na bhàrd ainmeil. Chaidh e do dh' Oilthigh a'
Chauca. Phòs e aig Susana López Navia à Palmira, faisg air Cali, ann an 1931
agus rug i ceathrar duine-cloinne dha. B' e ise a' chiad bhean a' chinn-suidhe a
chaochail tron teirm an duine aige a-riamh.

Bha Valencia na thosgair thall anns An Spàinn deich turas agus na Mhinistear nan
Dùthchannan Cèin fad còrr is mìos ann an 1953. Chaidh a thaghadh ceann-suidhe na
dùthcha ann an 1962. bha e an aghaidh na deachdaireachd aig Gustavo Rojas
Pinilla agus, às aonais Valencia agus Alberto Lleras Camargo, dh' fhuiricheadh
Pinilla san chumhanchd gu sìorraidh. B' e a phrìomh-amas sìth a thoirt air ais
dhan dùthaich: thug e ministrealachdan gu Libearalaich agus Tòraidhean ged a bha
dubh ghràin aca. Bha Valencia cuideachd na thosgair anns na Stàitean Aonaichte
eadar 2005 agus 2006. Rinneadh fanaid airsan anns na meadhanan o chionns gun
tuirt e "Arriba España!" (Suas leis an Spàinn ann an Spàinntis) nuair a chuir e
fàilte air Charles de Gaulle, ceann-suidhe na Frainge aig an àm.



https://gd.wikipedia.org/wiki/Gealan_beinne

'S e eun beag a th' ann an Gealan beinne (iol. gealain bheinne)
(Laideann:Carduelis flavirostris;Beurla:twite, mountain linnet)

'S ann air a ' mhòintich a chithear e an còmhnaidh. 'S e eun cumanta a th' ann
nach eil ann an cunnart. Thathas a' creidsinn gu bheil 170,000-760,000 càraidean
ann air feadh an t-saoghail.

Tha an t-eun mu 13 gu 13.5 cm a dh'fhaide. Tha mullach a chinn donn le strìocadh
nas doirche, tha a sgiathan soilleir agus dorch-dhonn. As t-samhradh tha an gob
liath ach anns a' gheamhradh tha e buidhe.

Tha a bhroilleach agus a bhrù soilleir-donn le breacadh dorch. Tha a chasan
dorch-dhonn. Tha a dhruim soilleir-dhonn le breacadh dorch-dhonn is dubh ach tha
bun earbaill a choillich pinc.

Chan eil a cheann no a bhroilleach cho dearg ri ceann a' ghealain lìn no an
deargain-sheilich.

Tha an gealan beinne na thàmh ann an iomadh dùthaich san Roinn Eòrpa agus
thairis air meadhan Àisia:

Afganastan; Airmeinia; Azerbaijan; Bealarus; A' Bheilg; Bulgàiria; Casagstan; An
Danmhairg; An Eadailt; Eastòinia; Èireann; na h-Eileanan Fàro; An Fhraing;
Georgia; A' Ghearmailt; Iran; Iraq; Kyrgyzstan; Latbhia; Liotuàinia‎ ;
Mongòilia; Neapal; Nirribhidh; An Ostair; Poblachd nan Seiceach; A' Phòlainn;
Rìoghachd Aonaichte; Romàinia; An Ruis; Sìona; An t-Slòbhac; An Spàinn; An
t-Suain; Suòmaidh; Tajikistan; na Tìrean Ìsle; An Tuirc; Tuircmeanastan; An
Ucràin; An Ungair; Usbeagastan

An Eilbheis; Poblachd na Cròthaise; Montenegro; A' Phortagail; Serbia;
Sloibhìnia‎



https://gd.wikipedia.org/wiki/Freiceadan_Dubh

B'e a' chiad rèisimeid Ghàidhealach de dh'Arm Bhreatainn a bha anns an
Fhreiceadan Dubh.

Chaidh a togail ann an Siorrachd Pheairt an 1737, mar bhuidheann armaichte de
dh'fhir an àite, agus bha e mar dhleasdanas dha na saighdearan rathaidean a
chàradh agus cumail na còrach.

Bha na saighdearean air an èideadh ann an còta dearg agus fèileadh. Chaith iad
breacan an fhèilidh air an robh patran nan Caimbeulach ach le dathan anabarrach
dorcha, is ann mar sin a fhuair iad am frith-ainm "Am Freiceadan Dubh". Às dèidh
corra bhliadhnaichean, rinneadh rèisimeid san arm cheangailte dhiubh - an
dà-fhicheadamh rèisimeid sa dhà no "The Forty and Twa" mar a theirte riutha sa
Bheurla Ghallta.

Chuireadh am Freiceadan Dubh a-null dhan Fhraing ann an 1743, ach cha b' ann gun
strì a rinneadh seo oir rinn a' chuid a bu mhotha de na saighdearan Gàidhealach
cùl-mhùtaireachd ann an Lunnainn sa Chèitean, nuair a chaidh innse dhaibh gun
rachadh an cur a-null thairis (bha seo calg-dìreach an aghaidh nan cùmhnantan
breugach a rinneadh riutha nuair a liostaig iad sa chiad àite). Dh'fheuch iad ri
màrsail gu tuath, ach chaidh an cuairteachadh agus dh'fheumadh iad strìochdadh;
chaidh feadhainn a chrochadh aig Tùr Lunnainn. Nuair a ràinig iad an Fhraing,
bha iad an làthair aig Blàr Fontenoy (11 an Cèitean 1745); choisinn am rèisimeid
deagh chliù fo chommand Diùc Chumberland. Cha robh iad an Alba idir aig àm an
Ar-a-mach Sheumasaich, 1745-1746, ach cha mhòr nach d'rinn an rèisimeid seirbhis
sa h-uile cogadh a bha ann san robh Breatainn an sàs bhon àm sin . Am measg nam
blàr, agus gu h-àraid iomraiteach, bha sèistean Ticonderoga ann an Cogadh nam
Frangach 's nan Innseanach Ruadhach an Aimeireaga a tuath, Bhatairliù (1815), an
Somme (1916), agus El Alamein (1942).

Mhair an rèisimeid san arm ceangailte gu 2006, nuair a chaidh a cur còmhla ri
Rèisimeid Rìoghail na h-Alba.



https://gd.wikipedia.org/wiki/Freetown

'S e prìomh-bhaile Siarra Leòmhann a tha ann an Freetown. Tha e suidhichte ann
an ceàrn an iar na dùthcha aig a' Chuan Siar. 'S e teas meadhan malairteach agus
poileataigeach a tha anns a’ bhaile. Tha an treasamh port-mara nadarra as motha
air feadh an t-Saoghail aig Freetown. 'S e an Lungi International Airport am
port-adhair eadar-nàiseanta a tha ann an Siarra Leòmhann. Tha e na laighe faisg
air baile. Tha Freetown 361km air falbh bho Mhonrovia (Libèiria), 125km bho
Chonakry (Gini), 459km bho Bhissau (Gini-Bissau) agus 735km bho Bhamako (Màili).
Tha e suidhichte air an àirde an iar na dùthcha, aig 77m os cionn ìre na mara.

Chaidh am baile a stèidheachadh anns a’ bhliadhna 1787 le traillean saora agus
le Black American Loyalist às a’ Bhreatainn. Cheannaich iad an talamh bhon Rìgh
Tom, ceannard den cinneadh tùsail Koya Temne. Ach chaidh a’ chiad tuineachadh a
losgadh anns a’ bhliadhan 1789. 'Sa bhliadhna 1792 thòisich an Sierra Leone
Company à Lunnainn air am baile a thogal a-rithist. Còmhla riutha bha traillean
saora 's daoine à Iaimeuca ‘s à Alba Nuadh.



https://gd.wikipedia.org/wiki/Francisco_Franco

B' e Deachdaire na Spàinne bho 1936 gu 1975 a bh' ann am Francisco Franco y
Bahamonde (Ferrol, 4 an Dùbhlachd 1892 – Madrid, 20 an t-Samhain 1975). Bha e os
cionn na dùthcha bho 1939 gus a chaochail e ann an 1975. Dh’èirich e, còmhla ri
oifigearan eile, an aghaidh riaghaltas laghail Dàrna Poblachd na Spàinne ann an
1936 agus fhuair e taic bhon Fhaisisteachas air feadh na Roinn Eòrpa: Chuir na
Nàsaich anns a' Ghearmailt an reiseimeaid Chòndor agus stuth armachd ùr chun na
Spàinne, a bharrachd air cuideachaidh a fhuaras bho na Faisitich thall san
Eadailt, ri linn Cogadh Sìobhalta na Spàinne.

Rugadh Franco ann am Ferrol (san Roinn Coruña) port uamhasach cudromach do
Chabhlach na Spàinne, ged a bhuineadh na daoine aige do dh’ Andalusia, san
cheann a deas bho thùs. 'S e oifigearan a’ Chabhlaich a bh’ ann am muinntir
Fhranco agus bha Franco fhèin ag iarraidh a dhol dhan Acadamh a’ Chabhlaich, ach
bha e air a dhùineadh bho 1906 gu ruige 1913. Theab anarcach à Alba, air an robh
Stuart Christie ga mharbhadh ann an 1964.



https://gd.wikipedia.org/wiki/Florida_(Valle)

‘S e baile meadhanach ann an Valle de Cauca, Coloimbia, a th’ ann Florida. Tha e
suidhichte aig 1,038m os cionn ìre na mara aig astar dhe 42km bho Chali,
prìomh-bhaile na roinne. Tha teodhachd meadhanach dhe 23˚ aige. Chaidh am baile
a stèidheachadh ann an 1882.

Tha 56,008 nan tàmh anns a' bhaile fa leth, chan eil ach 14,951 a’ fuireach
thall anns na sgìrean dùthchasail am broinn crìochan a' bhaile. Tha fearann na
dùthcha sin ga roinn eadar na bailtean (Spàinntis: municipios) agus le sin tha
gach clachan agus croit fo stiùireadh baile air choireigin. Air adhbharan
trioblaidean poilitigeach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th' ann a' mhòr-chuid dhe na
daoine ann an Florida, ach tha 4.7% dhe Tùsanaich agus 31.2% dhe daoine le
freumhan ann an Afraga. ' S urrainn dhan 90.3% dhe na daoine ann an Florida
leughadh agus sgrìobhadh. A tuilleadh air sin, chan eil fòn aig an taigh ach aig
31.2% dhe na dachannan.

Thathar a’ cumail am iomadach seòrsa dhe fhèis ann am Florida. Chithear
fèilltean Caitligeach, leis gur e dùthaich le mòr-chuid Chaitligeach a th’ ann
fhathast, fèisean na stàite agus tachartasan ionadail a sheallas cho làidir ‘s
tha beairteas cultarail na dùthcha.



https://gd.wikipedia.org/wiki/F%C3%ACorachas_druidheil

‘S e gluasad anns an litreachas bho Aimearaga a Deas a nochd anns an 20mh Linn a
th’ann am Fìorachas Druidheil (Spàinntis Realismo Mágico). Mar as àbhaist,
bithear ag eadar-fhigheadh pàirtean os-nàdarrach ann an meadhan stoiridhean
traidiseanta neo fìor, gun a bhith ag atharrachadh an t-saoghail neo ìre na
cànain idir, is le sin bithear a’ filleadh an t-stuth seo ann am beatha làitheil
na caractaran.

Tha na leabhraichean sin làn ìomhaighean àlainn, Synesthesia (Greugais:
Συναισθησία) agus iomraidhean subsaigeach na fìrinne, is sin a’ cuideachadh leis
a bhith a’ sealltainn dhuinn na ceanglichean a th’ann eadar na tha beò agus
gaotharlanachd, o chionns nach eil a h-uile càil idir fìor ach a-rèir bheachd an
t-seanachaidh fhèin neo air sàilleabh a’ bhruadair a th’ann. Mar sin, tha am bàs
uabhasach cudromach, oir chan eil sin a’ toirt an gnothach gu ceann, leis gu
bheilear ag innse gur e dìreach ceum eile a th’ann. Mar as àbhaist, bidh mòran
charactaran marbh a’ nochdadh eadar an fheadhainn a tha fhathast beò, ann an
dòigh nàdarrach co-dhiù. Mar eisimpleir, ann an Ciad Bliadhna dhe Uaigneas
(Spàinntis: Cien años de Soledad) le García Márquez, nochdaidh Melquíades air
feadh an àite fad na sgeòil, a dh’aindeoin gun do bhàsaich e o chionn fhada.

Tha Gabriel José García Márquez, Augusto Roa Bastos agus Isabel Allende am measg
na h-ùghdairean nas ainmeile a’ ghluasaid sin. Thathar a’ cumail a’ dol gu bheil
feadhainn eile air a bhith coltach ris a’ bhuidhinn seo, mar Günter Grass. Ach
tha sin gu math connspaideach fhathast, leis gur iad sgrìobhadairean bho
chultaran eile neo nas òige a th’ann.



https://gd.wikipedia.org/wiki/Erfurt

‘S e baile mòr faisg air Gotha ann an cridhe na Gearmailte a th’ ann am Erfurt
(IPA: 'ɛʁfʊʁt). ‘S ann às na Thuringii, seann treubh Gearmailteach a bha nan
tàmh an seo mu 500 a th' ann an ainm ach chaidh e a chlàradh airson a’ chiad
turas mar Erphesfurt ann an sgrìobhainn eaglaise ann an 742. Tha e suidhichte
aig 200m os cionn ìre na mara anns an t-srath Thüringen, ri taobh na h-aibhne
Gera, anns an stàit Thüringen agus ‘ e prìomh-bhaile na stàite a th' ann
cuideachd. Tha am baile 236km air falbh bho Bherlin agus 100km bho Leipzig. ‘S e
Kreisfreie Stadt neo baile neo-eisimeileachd a th’ ann agus tha dà oilthigh an
seo, am Fachschule agus Oilthigh Erfurt. Tha 202,929 dhe dhaoine a' fuireach
anns a’ bhaile, leis gur e an 37mh baile as motha na dùthcha. Tha am Pàirc
Nàdarra Steigerwald dìreach ann an ceann a deas a’ bhaile.

Bha Erfurt uabhasach cudromach ann am malairt le glas-lus fad na meadhan aoisean
o chionn 's gu robh e dìreach ri taobh ath tarsainn na h-aibhne Gera. Gu
mì-fhortanach bha sreath dhe ionnsaighean an aghaidh nan Iùdhach an dèidh na
Plàighe ann an 1339. Chaidh mu cheud a mharbhadh is theich càch. Chaidh oilthigh
a stèidheachadh an seo ann an 1392, is thug Martin Luther ceum an seo. Chaidh e
a dhùnadh ann an 1816. Bha am baile fo bhuaidh Mhainz bho 1664 gu ruige 1802, is
an uair sin bha e am broinn na Pruise. Ghabh na Frangaich thairis am baile bho
1806 gu ruige 1815. ‘S e baile prùisianach a bh’ann gu ruige 1944. Ged an do tug
na Sasannaich agus na Aimeireaganaich ionnsaighean cruaidh air a’ bhaile le
plèanaichean is bomaichean làidir aig deireadh An Dàrna Cogadh, cha do rinn iad
droch sgrios is milleadh airsan idir. Chaill e gu na h-Aimeireaganaich ann An
Giblean 1945. Bha Erfurt am broinn A’ Gearmailt an Ear bho 1949 gu ruige 1989.



https://gd.wikipedia.org/wiki/El_Aai%C3%BAn

'S e am baile as motha ann an Sathara an Iar a tha ann an El-Aaiún, Arabais:
لعيون, al-`ayūn, ainm eile: Laâyoune. Tha an t-ainm araibianach a’ ciallachadh:
an t-earrach. Tha am baile suidhichte san earra-thuath na dùthcha. 'S e seo an
co-chomharran aige: 27° 9’ 13" Tuath agus 13° 12’ 12" Iar . Anns a’ bhliadhna
2006 bha 188,084 duine a’ fuireach anns a’ bhaile fhèin.

Tha am baile suidhichte faisg air a' Chuan Siar. Tha dà pàirt anns a' bhaile: an
seann bhaile agus am baile ùr. Air an taobh tuath a' bhaile tha an Abhainn
Saguia el Hamra (eadar-theangachadh: Abhainn dearg) a' ruith. Cha bhi an abhainn
làn ach ma bhios an t-uisge ann. 'S e El Aaiun Hassan I an t-ainm air a'
phort-adhair, tha e suidhichte deas air a' bhaile.

Tha El Aaiún 1,441km air falbh bho Dhakar (Senegal), 1,885km bho Algiers
(Aildiria), 1,033km bho Nouakchott (Mauritania), 995km bho Rabat (Maroco), agus
318km bho Shanta Cruz (An Spàinn). Bhon bhliadhna 1976 tha am baile fo smachd
Mharoco.



https://gd.wikipedia.org/wiki/Eige

'S e aon de na h-Eileanan Tarsainn a tha ann an Eige (IPA: [ˈekʲə], Beurla:
Eigg). Tha e suidhichte anns na h-Eileanan a-staigh air àird a deas an Eilein
Sgitheanaich agus air àird a thuath leth-eilean Àird nam Murchan. Tha Eige 9 km
a dh’fhad agus 5 km a leud. Le 12 mìltean ceàrnagach de mheud 's e Eige an dàrna
eilean as motha de na h-Eileanan Tarsainn. Tha an cuid as motha de na daoine a'
fuireach ann an Cliadal. 'S e tuineachaidhean eile a tha ann an Cill Donnain,
Sandamhòr, Lathaig, Thùlain, A' Chuagach agus Galmasdal.

'S e an Sgurr (393 m/1289 troigh) a' bheinn as àirde a tha anns an eilean. Is
dòcha gu bheil ainm an eilein ceangailte le lochan faisg air Sgùrr Eige, Loch
nam Ban Mòra. Bha ainm eile air Eige cuideachd: Eilean nam Ban Mòra. Ann am
meadhan Eige tha àrd-thìr ann a tha còmhdaichte le mòinteach.

Tha an aiseag MV Loch Nibheis a' ruith eadar Malaig is Canaigh, Eige, Rùm is
Eilean nam Muc. Tha an cidhe faisg air Galmasdal. Tha taigh-solais ann an Eilean
Chathastail dìreach air àird an ear-dheas Ghalmasdal. Ged as urrainn don aiseig
càraichean a thoirt leatha, chan eil e ceadaichte do luchd-turais càraichean a
chleachdadh air Eige.

Anns a' bhliadhna 1997 cheannaich muinntir an àite an t-eilean tron Urras
Dualchas Eige. Tha an t-Urras aig an Comann Luchd-Fuirich Eige, Comhairle na
Gàidhealtachd agus Urras Fiadh-bheatha na h-Alba.



https://gd.wikipedia.org/wiki/Edwin_Morgan

'S e bàrd is eadar-theangair Albannach a bha ann an Edwin George Morgan FRSE,
OBE, (Glaschu, 27 an Giblean 1920 – Ibidem 17 an Lùnasdal 2010) is e ceangailte
leis an Ath-Bheòthachadh Albannach. Tha e aithnichte mar aon de na bàird
Albannach as cudthromaiche den fhicheadamh linn. 'S ann ann an 2004 a chaidh
ainmeachadh mar a' chiad bhàrd nàiseanta na h-Alba: Am Prìomh-Bhàrd Albannach.

Rugadh Morgan ann an Glaschu agus thogadh e anns An Ruadh-Ghleann. B' e clèirich
a bha na phàrantan. Mar phàisde cha robh mòran leabhraichean san taigh, agus cha
robh e ceangailte ri daoine litreachail idir na bu mhotha. Bha e aithnichte mar
'eòlaiche' aig an sgoil. Dhearbh e air a phàrantan airgead a thoirt don
bhallrachd aige air iomadach buidheann litreachais ann an Glaschu. Thuirt e gum
b' e 'taisbeanadh' dha The Faber Book of Modern Verse (1963), bliadhnaichean às
dèidh sin.

Chaidh Morgan gu Oilthigh Ghlaschu ann an 1937. B' ann anns an Oilthigh a
dh'ionnsaich e Fraingis is Ruisis, fhad 's a dh'fhèin-ionnsaich e Gearmailtis is
Eadailtis cuideachd. Às dèidh briseadh foghlaim gus seirbhis a dhèanamh san
dàrna Cogadh Mhòr mar ghearanaiche cogaiseach neo-choimhliche anns a'
Bhuidhean-Airm Leigheach an Airm Rìoghail. Cheumnaich e ann an 1947 agus
dh'obraich e mar òraidiche aig an aon Oilthigh gus an do leig e dheth obair ann
an 1980.

Dhealbh Morgan a ghnèitheachd, bhon chiad dol a-mach, ann an Nothing Not Giving
Messages: Reflections on his Work and Life (1990) ann an agallamh le Crìsdean
Mac 'Ille-Bhàin. Sgrìobh e iomadach dàn gaoil ainmeil; am measg Strawberries
agus The Unspoken, far nach robh gnè aig a rùn. B' e an adhbhar laghail don a'
shin aig an àm, ach, cuideachd, amas choitcheannachd, mar a mhìnich e ann an
agallamh le Marshall Mac an Fhùcadair. Aig fosgladh an Ionad LGDE (Leasbach,
Gèidh, Dà-ghnèitheach agus Eadar-ghnèitheach) Ghlaschu ann an 1995, leugh e dàn
a sgrìobh e gu sònraichte airson an tachartais, agus fhrithealaich e e mar
thìodhlac.

B' ann ann an 2002 a chaidh ainmeachadh mar phàtran Our Story Scotland. Aig
fosgladh na Pàrlamaid Albannaich ann an Dùn Èideann, air 9mh den Dàmhair 2004,
leugh Liz Lochhead dàn a sgrìobh Morgan gu sònraichte airson an tachartais sin,
cuideachd. Chaidh a h-ainmeachadh-se mar an neach-leantainn aige is Prìomh Bhàrd
Albannach aig Deireadh-gheamraidh 2011.

A bheatha a' tighinn gu crìch, fhuair Morgan luchd-leughaidh ùr às dèidh
co-obrachadh a dhèanamh leis a' chòmhlan-ciùil Albannach Idlewild air an clàradh
The Remote Part. Aig deireadh an òrain mu dheireadh, In Remote Part / Scottish
Fiction, leugh e an dàn Scottish Fiction a chaidh a sgrìobhadh gu sònraichte
airson an òrain fhèin.

B' ann ann an 2007 a thug e dà dhàn dhan dhuanaire Ballads of the Book, agus
chruthaich mòran bhàrd Albannach dàin a chaidh a thionndadh gu òrain le
luchd-ciùil Albannach. B' e na h-òrain aig Morgan The Good Years agus The Weight
of Years a thaisbeanaich Karine Polwart is Idlewild. Thug Séamus Ó hEighnigh,
urram foirmeil dha, mar phàirt den chèilidh aige ann an 2005 agus Ó hEighnigh na
phrìomh bhàrd Nobel.

Chaidh Morgan a chùram ann an taigh còmhnaidheil oir bha tinneas air.
Dh'fhoillsich e cruinneachadh anns a Ghiblean 2010, leis an tiotal Dreams and
Other Nightmares, mìosan ro a bhàs, gus comharrachadh a dhèanamh air ochdamh
là-breith. Mus do chaochail e, b' e an marainniche mu dheireadh nan Seachdnar
Mòr litreachail (am measg, Aodh MacDiarmaid, Rabairt Garbhach, Tormod
MacThaoidhg, Iain Mac a' Ghobhainn, Deòrsa Mac Iain Deòrsa is Somhairle
MacGill-Eain).

B' ann air 17mh den Lùnasdal 2010 a chaidh Edwin Morgan às a rathad, leis a'
ghreim mhòr. Bha e ochdad bliadhna dh'aois. Sgaoil Leabharlann Bàrdachd
Albannaich am fios anns a' mhadainn. Chaidh ùmhlachdan a thoirt le
luchd-poileataigs mar Ailig Salmond is Iain Gray agus Carole Ann Ní Dhubhthaigh,
Prìomh Bhàrd na Rìoghachd Aonaichte.

B' ann air 22mh den Dàmhair a mhìnich Ailig Salmond, anns an òraid aige aig a'
Cho-labhairt a' Phartaidh Nàiseanta, gun do chuir Mòrgan £918,000 dhan Phartaidh
mar ath-dhealbhachd. An ath là chaidh fhoillseachadh gun cleachdadh an tìodhlac
airson an iomairt chunntas-beachd aig a' Phartaidh. Dh'fhàg Morgan £45,000 gu
iomadach caraid, seann cho-obraichean agus buidhnean carthannais agus £1 millean
son cruthachadh duais bliadhnail airson nam bàrd òga ann an Alba.

Chleachd Morgan diofar chruinneachaidhean is stoidhlichean, am measg duanagan is
bàrdachd chruadhtain. Chaidh a dhuanaire fhoillseachadh ann an 1990. Cuideachd,
dh'eadar-theangaich e bho iomadach cànan cèin, am measg Ruisis, Ungairis,
Fraingis, Eadailtis, Laideann, Spàinntis, Portagailis, Gearmailtis agus Seann
Bheurla (Beowulf). Chaidh mòran aca a chruinneachadh ann an Rites of Passage:
Selected Translations (1976). 'S e an tionndadh Beowulf aige am
eadar-theangachadh coitcheann ann an Amearaigea.

Bha buaidh mhòr aig na bàrd beat Amearaigeanach air Morgan, leis am beachdan is
cainnt shimplidh is fosgailte mar chomharradh a chuid obrach. B' ann ann an 1968
a sgrìobh e dàn leis an tiotal Starlings In George Square. Leughadh an dàn mar
bheachd air an t-seachdnadh aig a' phoball a thaobh iomlanachadh nan duine à
thall thairis. Air an làimh eile, thuig feadhainn eile blas Bun-os-cionn Ruis
agus gum b' ann an Stalin a bha Starlings.



https://gd.wikipedia.org/wiki/Ealain,_Siorrachd_Obar_Dheathain

Co-chomharran: 57°22′00″N 2°04′25″W﻿ / ﻿57.366667°N 2.073611°W﻿ / 57.366667;
-2.073611

'S e baile ann an ear-thuath na h-Alba a tha ann an Eilean Bhuchain neo Ealain
(Beurla: Ellon).

Tha e ann an Comhairle Shiorrachd Obar Dheathain (Siorrachd Obar Dheathain ro
1975). Tha e mu 16 mìltean (26 km) san àird a tuath air Obar Dheathain. Tha e
suidhichte air bruach Uisge Ythan.

Tha tobhtaichean Ellon Castle rim faicinn ann anm meadhan a' bhaile. Chaidh an
caisteal ath-thogail ann an 1780 leis an 4mh Iarla Obar Dheathain. Tha seann
eaglais paraiste ann, eaglais "St Mary", a chaidh a stèidheachadh ann an 1310.
Chaidh a h-ath-thogail ann an 1777.

Cuideachd tha seann drochaid ann ris an canar "Old Bridge of Ellon" a chaidh a
thogail ann an 1793. Ged a tha e dùinte airson chàraichean a-nis thèid a
chleachdadh le luchd-coiseachd gus an latha an-diugh. Tha e clàraichte air
liosta nan togalaichean "Grade A" mar làrach ailtireach cudromach eachdraidheil
aig Alba Aosmhor a-nis.



https://gd.wikipedia.org/wiki/Eachann_MacDh%C3%B2mhnaill

Rugadh Eachainn MacDhòmhnaill air an tritheamh là deug dhen Ghiblean ann an ochd
ceud deug caogad ‘s a trì aig Rootfield, a’ chroit athair ann am Maol Buidhe
faisg air Inbhir Pheofharain. Thogadh e an sin cuideachd ach dh’fhàs e sgìth dhe
obair air a’ chroit agus chaidh e a dh’Inbhir Nis airson obair a fhaighinn.

Fhuair e obair ann an Royal Clan & Tartan Warehouse agus gabbh e ann an
companaidh marsantach, pàirt dhe na Highland Rifle Volunteers. Ann an 1870
liosdaich e san Naochadamh Gòrdan Gàidhealach ‘s a dhà agus chaidh e gu na
h-Innseachan, Afganastan, Afraga a dheas agus an Sudan is na h-Èipheit agus
chaidh e na Mhàidsear. Ann an 1900 chaidh e na Mhàidsear-Seanailear nuair a
chaidh e gu Afraga a dheas agus ann an 1901 thug an Rìgh an tiotal
Mhàidsear-Seanailear Sir Eachainn MacDhòmhnaill air.

Chaidh e gu Ceylon ann an 1902 ach cha robh na h-oifigearan eile a bha e còmhla
ris toilichte gun robh iad ag obair còmhla ri mac croiteir agus ann an 1903, a
rèir cuid luchd-eachdraidh chuir iad pìos anns a’ phàipear-naidheachd ag ràdh
gun robh e co-ghnèitheach agus b’ toil leis companaidh le balach beag. Seo pìos
dhen sgeulachd sin : -

"Dearest Mab, Do you really mean to say that, besides your-self three ladies
(all up country ones, too) were the only ones who went to see our new General
arrive?... Then, dear, you know we heard a whispered rumour that he does not
like ladies, and possibly may have been pleasently surprised when he had dropped
on a spicy little Isle where ladies are far and few between."

Chaidh an sgeulachd seo tro Ìompaireachd Breatannach agus bha tòrr dhaoine ag
ràdh gun robh Eachainn co-ghnèitheach. Thàinig e air ais gu Breatainn airson
cuideachadh a fhaighinn bhon Rìgh, ach cha robh an Rìgh deònach a’ toirt
cuideachadh dha agus chuir e Eachainn air ais gu Ceylon far an robh e a’ dol gu
bhith “court-marshalled”. Air an t-slighe air ais, chaidh e gu Paras agus dhùisg
e aon là agus chaidh e sìos an staidhre airson bracaist a fhaighinn. Leugh e am
pàipear-naidheachd agus chunnaic e pìos ag ràdh gun robh e co-ghnèitheach agus
a’ bruidhinn mu dheidhinn an sgeulachd. An dèidh dha an sgeulachd leughadh,
chaidh e air ais suas an staidhre gu a sheòmar agus chuir e peilear tro a
cheann.

Eadar 1904 agus 1907 chaidh an Carragh-cuimhne Shir Eachann MacDhòmhnaill a
thogail air Cnoc Mhìcheil ann an Inbhir Pheofharain.



https://gd.wikipedia.org/wiki/Devan%C4%81gar%C4%AB

S' e Aibidil abugida a chleachdar gus iomadh cànan a sgrìobhadh, mar samscruta,
an hindi, an neapali, am marathi, an caismiri, an sindhi, am bihari, am bhili,
an konkani air neo am bhojpuri. S' e fear dhe na abaidilean nas cumanta anns Na
h-Innseachan agus Neapal a th'ann an devanagari (ann an samscruta: देवनागरी,
IPA: d̪eːʋˈnaːɡri).

Ann an devanagari sgrìobhar gach uile fuaimreag fo na connragan neo os an cionn:
a thuilleadh air sin thathar a’ sgrìobhadh feadhainn air an t-soidhne guthach AA
air an taobh dheas, ach thathar a’ sgrìobhadh an soidhne guthach I air an taobh
chlì. Mìneachaidh an clàr gach uile fuaimreag a leanas: seallaidh an colbh
"Litir" an litir fhèin gun fhuaimreag, "Soidhne còmhla ri [p]" a’ chonnrag air a
cleadhadh còmhla ri fuaimreag, an turas seo leis an litir "p"; "Ainm Unicode" an
t-ainm aig gach fuaimreag ann an Unicode; tha an colbh IPA a’ sealltainn na
litrichean ann an aibidil fuaim-eòlasach eadar-nàiseanta co-fhreagrach leis an
fhuaimneachadh hindi dhen litir devanagari.

Feumar an litir a fhuaimneachadh mura sgrìobhar fuaimreag sam bith. Feumar
viraama/halant a chleachdadh gus dì-fhuaimreag a sheallltain.

Dhen fheadhainn seo, cha chleachdar ळ ann an hindi. Cleachdar a h-uile càil ann
am marathi.



https://gd.wikipedia.org/wiki/Dath_na_gruaige

Tha mòran chaochlaidhean aig duine daonna ann an dath na gruaige agus dèanamh na
gruaige.

Hair color is the result of pigmentation due to the presence of the chemicals of
mealainin. An bitheantas, le tuilleadh mealainin, bidh an dath na gruaige nas
duirche.

Am bitheantas, atharraichidh an dath na gruaige nam daoine-cloinne agus nan
inbheachan à buidhe bàn ri dubh dìomhair. Tha an sgaoileadh dùthchasach nan
dathan air a chaochladh gu h-eachdraidheil leis na h-àiteachan eòlas-cruinneil.
Mar eisimpleir, tha dubh-dhonn agus dubh a' buadhachadh air an Ear Mheadhanach,
Aimearaga a Tuath, agus Roinn-Eòrpa mu Dheas, agus tha dathan fiù is nas duirche
a' tachairt air an Àisia an Ear, Àisia a Deas, cho math ri Afraga sna Criosan
agus air Aimearaga Mheadhanach; tha nas cumainte donn nas soilleire air an
Roinn-Eòrpa Mheadhanach, bàn/fionn 'san Roinn-Eòrpa, agus ruadh air Èireann agus
Breatainn Mhòr.

Tha a' ghealachd 'na mì-ghnàthas ginteil nuair chan eil dath air lorgadh 'sna
sùilean no sa' ghruag dhaoine-daonna, a' dèanamh bàn-ghorm na sùilean agus geal
a' ghruag.

'S urrainn dhan dath na gruaige aig mamaidhean no daoine air ollanachadh
atharrachadh thar tràthan mòra.



https://gd.wikipedia.org/wiki/Daibhidh_II,_R%C3%ACgh_Alba

'S e mac le Raibeart Brus a bh' ann an Daibhidh Brusach, a bha na Rìgh ann an
Alba eadar 1329 is 1371.

Rinn Alba gàirdeachas mòr nuair a rugadh Daibhidh sa Mhàrt, 1324. Ged a bha an
rìgh mòr Raibeart cha mhòr lethcheud bliadhna dh'aois, agus a bhean Ealasaid de
Burgh mu chòig bliadhna deug thar fhichead, bha a-nise oighre fireann aige mu
dheireadh thall, rud a bha a' gealltainn sonas is seasmhachd dhan dùthaich agus
do sliochd nam Brusach. Thathas ag ràdh gun deach an leanabh ainmeachadh airson
Rìgh Daibhidh I Alba (1124-1153), fear dhen a' chiad rìghrean a thug Alba fo
smachd agus a thug a-mach buaidh, agus rìgh san robh Raibeart a' cur suim nach
beag. Ann an 1328, rinn Alba is Sasainn Còrdadh Northampton eatarra,
aontachadh-sithe a thug cogaidhean neo-eisimeileachd Alba gu crìche. Chaidh
aontachadh le na riochdairean Albannach is Sasannach gun rachadh am prionnsa
Daibhidh pòsadh ris a' bhana-phrionnsa Shasannach Joan an Dùin, nighean Èideird
II Shasainn agus phòs iad nuair nach robh Daibhidh ach ceithir bliadhna a
dh'aois.

Chaochail Raibeart, athair Dhaibhidh, san Ògmhios 1329 agus gun a làimh
cinnteach air an stiùir, thugadh ceum air ais ann an Alba. Ghabh Eideard
Balliol, mac le Iain Balliol, bràth air an t-suidheachadh seo le cuideachadh bho
arm Sasannach agus shoirbhich leis aig Blàr Dhupplin (1332). Chaidh Balliol a
chrùnadh na Rìgh Alba, mas fhìor, ann am Peairt ach chaidh a sgiùrsadh a-mach às
an dùthaich goirid às dèidh sin.

Ach an uair sin thugadh ionnsaigh na bu challmhoire buileach air Alba leis an
rìgh Eideard III Shasainn, a rinn sgrios mòr air an arm Albannach aig Halidon,
tuath air Bearaig, ann an 1333, agus chaidh an rìgh òg agus a bhan-righ a chur
a-nall dhan Fhraing gus am biodh iad sàbhailte ann an cùirt Philip VI.

Ann an 1341, bha e sàbhailte dha tilleadh a dh'Alba agus cha b' fhada gus an do
ghabh e smachd air an dùthaich air fad. Ach ann an 1346, bha na Sasannaich a'
bagairt ionnsaigh a thoirt air an Fhraing agus dh'iarr Philip VI cuideachadh air
Alba. Ann an spiorad an t-seann caidreachais eadar Alba san Fhraing, chaidh
Daibhidh agus arm mòr Alba thairis air an Abhainn Tuaidh a-steach do Shasainn
san Dàmhair, ach thugadh buaidh orra le Sasannaich a' chinn a-tuath aig cath
aibhiseach Crois Neville air taobh a-muigh ballaichean-dìona Durham. Ged a
shabaid Daibhidh e fhèin gu treun, chaidh a thoirt am brùid agus bhiodh e na
phrìosanach ann an Sasainn airson aon bliadhna deug.

Chuir Daibhidh seachad aon bliadhna deug na phrìosanach ann an Caisteal Odiham,
siorrachd Hampshire. Thugadh urram dha leis na Sasannaich agus bha cead aige
seòrsa cùirt a bhith aige fhad 's a bha e na phrìosanach. Dh'iarr na Sasannaich
èirig de 100,000 marcaichean air Alba mus cuireadh iad ma sgaoil e; a chionn 's
gun robh an dùthaich cho bochd san àm thug seo ùineachan, ach mu dheireadh
chaidh co-aontachadh eadar an dà dhùthaich a shoidhnigeadh ann am Bearaig
(1357), agus chaidh an rìgh a shaoradh.

Fhuair dùthaich bhochd Alba tàire nach robh beag leis an èirig a chaidh iarraidh
orra leis na Sasannaich, agus cha deach a pàigheadh dheth a-riamh. Air sgàth 's
nach robh oighre aige (oir chan fhaodadh a bhean Joan a bhith còmhla ris na
phrìosanach), bha e na chleas aig Daibhidh an èirig a sheachnadh le bhith ag
ainmeachadh Lionel, Diùc Clarence (mac le Eideard III Shasainn) na oighre do
chrùn Alba. Ach bha uaislean Alba glè dhiombach dheth seo, agus cha tàinig e gu
buil a-riamh. Chaochail a' bhanrigh Joan ann an 1362 agus phòs Daibhidh a'
bhantrach Mairead Dhruimenach ann an 1364. Ged tà, cha robh duine cloinne aige
le dàrna bhean seo nas mò, agus rinn e sgaradh-pòsaidh rithe ann an 1370.

Chaochail Daibhidh gu h-obann, gun duine sùileachadh ris, sa Ghearran 1371, aig
àrd a chumhachd. Air sgàth 's nach robh a-riamh duine cloinne dligheach aige,
fhuair mac a leth-peathar, Raibeart, an Stiùbhairt, seilbh air crùn Alba. Le bàs
Dhaibhidh, thàinig taigh rìoghail nam Brusach gu crìch, agus fhuair na
Stiùbhartaich seilbh air crùn Alba.



https://gd.wikipedia.org/wiki/D%C3%B9n_D%C3%A8agh

'S e cathair-bhaile ann an Alba a tha ann an Dùn Dèagh no Dùn Dè (Beurla:
Dundee). Suidhichte air cladach tuath Linne Tatha air taobh sear na h-Alba,
dh'fhàs Dùn Dèagh gu mòr rè an 19mh cheud, nuair a fhuair e prìomhachas mar
baile-mhuilinn a rinn bathair (gu sònraichte ròpan is buill) an diut. Chrìon an
malairt seo gu h-obann anns na 1960an nuair a cheannsaich snathan-olachd na
margaidean airson a leithid.

'S ann gu h-àraidh bho a shuidheachadh a tha Dùn Dèagh a' faighinn a' chuid as
motha de a bhòidhchead. Tha e sìnte a-mach fad ochd mìle air taobh a tuath Beul
na Tatha agus tha e an taice ri tulaichean Fhìobh dhan taobh deas, agus a'
faighinn fasgaidh dhan taobh tuath bho bhruthaichean gorma nan Sìdhbheann. Mu a
choinneamh, tha uisgeachan na h-aibhne mòire, a' sgaoileadh a-mach gu farsaing.

A' tòiseachadh aig Dùn Dèagh, tha drochaid rèile na Tàtha a' ceangal Siorrachd
Aonghais ri Siorrachd Fhìobh. Chaidh a fosgladh sa bhliadhna 1887, agus le dà
mhìle is trì fichead slat 's a trì, b' i seo aon de na drochaidean a b' fhaide
air an t-saoghal aig aon àm.

Gu taobh an ear Bruach Tatha (no Aiseag Bhrothaig), tha mìltean de ghainmhich
bhàin agus bhon a dh'fhàgas e oir an uisge, tha Dùn Dèagh ag èirigh uidh air
n-uidh gu ruige mullach an Lath, cnoc cruinn fradharcach, 572 troigh os cionn na
mara, a cheannaicheadh leis a' bhaile ann an 1878.

Tha maise nàdarra air a buileachadh air a' bhaile agus uile gu lèir, eadar an
Lath agus mòran phàircean eile, tha 1682 acair a bhuineas do Chomhairle a'
Bhaile. Tha na h-acraichean sin air an cur saor 's an asgaidh an tairgse
luchd-cuairt 's muinntir a' bhaile. 'S i Pàirce Champerdown sa bheil 1035 acair
as motha agus as brèagha de na pàircean sin uile.

Thug Seumas Caird £100,000 don bhaile ann an 1914 airson Talla Baile agus
Seòmraichean Comhairle a thogail. Air 10 Iuchar, leag Rìgh Seòras V agus Bànrigh
Màiri clachan-stèidhte an Talla. Thug a' Bhan-uasal Marryat, piuthar Sheumais
Chaird, £75,000 don bhaile airson an obair a chrìochnachadh. Dh'fhosgladh an
Talla le Prionnsa na Cuimrigh ann an 1923.

'S e talla mòr, greadhnach a th' ann, agus cumaidh e 3,300 dhaoine. Tha an
t-àrd-ùrlar air a dhealbh airson 75 de orcastra agus còisir anns am bi 300 guth.
Tha an t-òrgan an cùl an àrd-ùrlair, agus tha e air aithris gur e seo òrgan as
brèagha san Rìoghachd. Air an aon ùrlar ris an Talla mhòr, tha Talla Mharryat,
's e sgiamhach le ballachan sgàthain. Cumaidh e 550.

Am meadhan a' bhaile, tha an seann àite-adhlaic ris an canar an Howff, facal
Albannach a tha a' ciallachadh 'àite-coinneachaidh'. Fhuair e an t-ainm ri linn
's gur h-ann an siud a bhiodh luchd-ceàirde a' bhaile a' coinneachadh gus an do
thogadh Talla nan Ceàirdean ann an 1778.

Tha an t-àite-adhlaic ainmeil do bhrìgh 's gu bheil e a' toirt bàrr air gach
cladh eile an Alba, (ach a-mhàin Cladh nam Manach Glasa an Dùn Èideann) ann an
lìonmhorachd agus annasachd nan clachan-cuimhne. Thug Bànrigh Màiri an
t-àit'-adhlaic mar thìodhlac do Dhùn Dèagh ann an 1567, agus airson 300
bliadhna, b' e prìomh-chladh a' bhaile. Rinneadh an t-adhlaiceadh mu dheireadh
ann nuair a thìodhlaiceadh Seòras MacDhonnachaidh, Ball Pàrlamaid airson Dhùn
Dèagh, a chaochail ann an 1878.

Chaidh am Mòd Nàiseanta a chumail ann an Dùn Dèagh anns na bliadhnaichean 1902,
1913, 1937, 1959, agus 1974.



https://gd.wikipedia.org/wiki/Cunbhal

Anns na saidheansan matamataigeach, 's e teirm no uimhir aig a bheil luach
seasmhach (no cunbhalach) a th' ann an cunbhal. 'S ann eadar-dhealaichte ri
cunbhal a tha caochladair aig a bheil luach atharrachail.

'S e gnè teirm ann am foirmle, mar as cumanta, a th' ann an cunbhal. A-rèir
cleachdaidh, thèid cunbhalan an riochdachadh le litrichean bho thoiseach na
h-aibidil Laidinn (m.e. a, b agus c) agus caochladairean le litrichean bho
dheireadh na h-aibidil (m.e. x, y agus z). Mar eisimpleir, anns a' cho-aontar:

Faodaidh x agus y gabhail luach sam bith, ach bhiodh ach aon luach aig a, fear
eile aig b, agus an treas fear aig c. Is coltach nach eil eòlas againn air luach
nan cunbhalan ann am foirmle mar seo, ach thèid am faighinn a-mach ma tha fios
againn air luach an fhoincsein a-rèir na dh'fhòghnas de luachan x agus y
eadar-dhealaichte. 'S e caochladair a th' ann an z cuideachd ach tha luach z an
urra ri luach nan cunbhalan a, b agus c, agus an luach a th' aig x agus y. Canar
caochladair eisimeileach ri z agus caochladair neo-eisimeileach ri x agus y.

Far a bheil caochladair air iomadachadh le cunbhal ann am foincsean mar os
cionn, tha buaidh aig gach caochladair air luach an fhoincsein an urra ris a'
chunbhal a dh'iomadaicheas e. Mar sin, canar co-èifeachdach ris na cunbhalan a
agus b anns a' cho-aontar os cionn. Chan e co-èifeachdach a th' anns an c,
ge-tà, oir chan iomadaich i caochladair.

...atharraichidh an caochladair y dìreach no neo-dhìreach an cois a'
chaochladair x . 'S e sin ri ràdh gu bheil y agus x ann an co-mheas cunbhalach,
k, ma tha an t-atharrachadh dìreach eatarra, no gu bheil toradh y agus x
cunbhalach, k, ma tha an t-atharrachadh neo-dhìreach eatarra. Canar cunbhal
atharrachaidh ri cunbhal mar k ann an co-aontar den t-seòrsa seo.

Tha luach sònraichte aig cuid de chunbhalan, agus comharran sònraichte aca. 'S e
eisimpleir shuarach a th' anns na h-àireamhan fhèin ach 's e cunbhalan mar π (≈
3.14159), Cunbhal Euler e (≈ 2.71828), no an t-aonad ìomhaigheach i (= √-1) a
tha romhainn mar as cumanta nuair a tha sinn a' bruidhinn mu dheidhinn
chunbhalan sònraichte.

Ann am fiosaig cuideachd tha iomadh cunbhail cudromach, mar eisimpleir luathas
solais ann am vacuum c (= 299 792 458 m.s-1) agus Cunbhal Phlanck h (≈ 6.626 ×
10-34 J.s).



https://gd.wikipedia.org/wiki/Cor%C3%B9na

‘S e baile mòr agus port air an àirde an iar-thuath na Spàinne a th’ ann Corùna
(Gàilisis: A Coruña, Spàinntis: La Coruña, Fraingis: La Corogne). Chaidh e a
stèidheachadh ann an 1208 agus thathar dhen bheachd gu bheil e a' ciallachadh
Baile na Cruinne. Tha Corùna suidhichte air Doirling, ri beulaibh a’ bhàigh
Biscay, dìreach aig ìre na mara. Tha e 507km air falbh bho Mhadrid,
prìomh-bhaile na Spàinne, agus 56km bho Santiago de Compostela, prìomh-bhaile
Ghalicia. Tha 246,056 daoine a’ fuireach ann an Corùna, an dàrna baile as motha
ann an Galicia agus an 16mh baile na Spàinne. A bharrachd air sin, ‘s e
prìomh-bhaile na na Coruña a th' ann Corùna cuideachd. Fhuair am bàrd
Gàidhealach Dòmhnall Ruadh Chorùna ainm bhon a’ bhaile sin.

Tha e coltach gur ann à Coloniam ann an Laideann a tha an t-ainm - tha lucas a'
ciallachadh colonaidh no acrunia a tha a' ciallachdh leth-eilean. Tha tèoiridh
eile ann a chanas gur e ainm ceilteach a th' ann, bho Cronos (Gàidhlig: Cruinne)
no car (Gàidhlig: Clach) A dh'aindeoin sin, tha cuid ag ràdh gur ann à Cluniam
ann an Ceiltis-ibearais a tha e.

Chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936.

A rèir figearan an Riaghlatais, 's e an Lùnastal a' mhìos as teotha agus 's e am
Faoilleach a' mhìos as fhuaire ann an Corùna. Tuitidh 1014mm de dh'uisge air a'
bhaile fad na bliadhna - dìreach 159mm nas lugha na Steòrnabhagh (1173mm) - leis
gur e àite uabhasach fliuch a th' ann, an taca ri àiteachan eile san Spàinn.



https://gd.wikipedia.org/wiki/Contra-danns_Albannach

Is e a tha ann an contra-danns modh dannsaidh stèidhichte air "seata fada" 's a
bhitheas sreath nam fir a' dannsadh an aghaidh (Laideann: contra) ri sreath na
mnà. Taobh a-steach am pàtran seo, dannsaidh "cupalan" le chèile agus bithidh
gach cupal (fear is boireann)a dannsadh ri na cupalaibh eile a tha a' gabhail
pàirt 's an seata. Bithidh gach dannsa fa-leth dèanta a gluasadan sònraichte.
Anns a' chuid bu mhòr de na dannsaichean, is e an cupal aig ceann na seata a
dhannsas "turas" le na dannsairean eile mus a bith iad a' ruigsinn bun na seata
agus tòiseachaidh an dannsa a-rithis le cupal ur gan treòrachadh. Thèid
roinneadh eadar na dannsaichean a rèir an seòrsa ciùil as freagarrach dhaibh:
Port Singilte (6/8), Ruidhil (4/4) agus Srath Spè (4/4).

Bithidh gach dannsa fa-leth dèanta a "gluasadan" 8 ceum ri gach gluasad, ceum ri
gach "slat" ciùil. Mar eisimpleir: Ruidhle(8 ceum ), cearcall (4ceum dhan deas,
4 ceuman air ais), Poussette (2 chupal a’ dannsadh seachad air a chèile an 8
cheum ri gabhail ionad a chèile). Reul (4 duine a’ dannsadh mun chuairt agus na
làmhan deas an greim (4 ceuman) agus air ais, le na làmhan clì (4 ceuman)).

Faodaidh gu bheil ball-coise spòrs nàiseanta na h-Albainn ach chan eil
contra-danns' fada ga chùlaibh, agus air feadh Alba cha mhòr nach eil
talla-bhaile as aonais "clas" a chruinnicheas oidhche 's a seachdain a dhèanamh
(neo ionnsachadh) dannsaichean 's a mhodh. Bithidh gach clas ionadail a' cumail
dannsa 2 neo 3 turus 's a bhliadhna. Mar is tric aig na tachartasan seo, bithidh
18 dannsaichean eadar dhealaichte air a' phrògram agus bithidh 2 bhreic- 1d
airson strùpag 'us ceapairean agus 2na airson roiteag is sile. Is e prìomh
riaghailt nach danns thu leis a h-aon partner ach triop neo dha air feadh an
oidhche, dara riaghailt nach diùlt thu danns' mur eil cuideigin eil air iarraidh
an danns 'ud leat nas tràithe agus an treas riaghailt - ma thuiteas tu nach
laighe thu air an ùrlar ach feumaidh tu èirigh cum ort ri deireadh na danns.



https://gd.wikipedia.org/wiki/Contae_an_D%C3%BAin

'S e siorramachd (Gaeilge: Contae) ann am Èirinn a Tuath a tha ann an Contae an
Dúin (tuiseal ainmneach: An Dún). Tha e suidhichte ann an àirde an ear-thuath na
dùthcha, ann an Còigeamh Uladh. Tha 416,600 duine a' fuireach san t-siorramachd
fad 2,448km², an 12mh siorramachd as motha ann an Èirinn a thaobh fharsaingeachd
agus an tritheamh a thaobh àireamh-shluaigh. Tha crìochan aig Contae an Dúin le
Aontroim agus Ard Mhacha. Bha 327,611 nan tàmh sa chontae ann an 1841, ron a'
Ghorta Mhòir. 'S e Sliabh Dónaird (850m) a th' ann sa bheinn as àirde ann an
Èirinn a Tuath agus tha i suidhichte ann an taobh a deas dhen t-siorramachd.
Chaidh Comhairle Chontae an Dhúin a bhristeadh suas ann an 1973 is ùghdarrasan
ionadail na bu lugha a chur na àite.

Tha ceithir baranachdan deug (Gaeilge: barúntacht) am broinn an Dhúin: An Aird
Íochtarach, An Aird Uachtarach, An Caisleán Riabhach Íochtarach, An Caisleán
Riabhach Uachtarach, An Duifrian, Uíbh Eachach Íochtarach (An Leath Íochtair),
Uíbh Eachach Íochtarach (An Leath Uachtair), Uíbh Eachach Uachtarach (An Leath
Íochtair), Uíbh Eachach Uachtarach (An Leath Uachtair), Cineál Fhártaigh, Leath
Cathail Íochtarach, Leath Cathail Uachtarach, An tIúr agus Múrna. A bharrachd
air sin, tha 70 parraistean (ann an dà sgìreachd-easpaig: An Dúin agus Drom
Mhór) agus 1,666 bailtean fearainn sa chontae.



https://gd.wikipedia.org/wiki/Contae_Chorca%C3%AD

'S e siorramachd (Gaeilge: Contae) ann am Poblachd na h-Èireann a tha ann an
Contae Chorcaí (tuiseal ainmneach: Corcaigh, Laideann: Comitatus Corcagiensis).
Tha e suidhichte air an àirde an iar-dheas na dùthcha, ann an Còigeamh Mumhan.
Tha 519,032 duine a' fuireach san t-siorramachd fad 7,460km², an siorramachd as
motha na dùthcha a thaobh fharsaingeachd agus an treas a thaobh àireamh-sluaigh.
Tha crìochan aig Contae Chorcaí le Ciarraí, Luimneach, Port Láirge agus Tiobraid
Árann. Bha 854,118 nan tàmh sa chontae ann an 1841, ron a' Ghorta Mhòir. 'S e An
Cnoc Buí (703m) a th'ann a' beinn as àirde na siorramachd.

Tha 21 baranachdan (Gaeilge: barúntacht) am broinn an Chorcaí: Baróidigh,
Barraigh Mhóra, Beanntraí, Béarra, Cairbrigh Thoir (an Roinn Thoir), Cairbrigh
Thoir (an Roinn Thiar), Ciarraí Cuirche, Cineál Aodha, Cineál mBéice, Cionn
tSáile, Condúnaigh agus Clann Ghiobúin, Cúrsaigh, Dúiche Ealla, Mainistir Fhear
Maí, Múscraí Thiar, Múscraí Thoir, Orbhraí agus An Choill Mhór, Uí Bhána agus
Barraigh Rua, Uí Mhic Coille agus Corcaigh fhèin. A bharrachd air sin, tha 249
parraistean (air an sgaradh eadar ceithir sgìreachdan-easpaig: Ciarraí, Cluain,
Corcaigh agus Ros, Port Láirge agus Lios Mór) agus 5,580 bailtean fearainn sa
chontae.



https://gd.wikipedia.org/wiki/Conakry

'S e prìomh-bhaile Ghini a tha ann an Conakry neo Konakry (Cànan Maninka:
Kɔnakiri). Tha e suidhichte air an Eilean Tombo anns a’ Chuan Siar. Ach tha e a’
gabhail a-steach an Kaloum Peninsula a-nis cuideachd, o chionn 's gun do dh’fhas
am baile nas motha. Mar sin chan urrainnear a ràdh le cinnt cia mheud daoine a’
tha a’ fuireach an seo. Tha an U.S. Bureau of African Affairs ag ràdh gu bheil
mu dhà mhillean duine ann. 'S e am baile as motha den dùthaich a tha ann
cuideachd. 'S e seo an co-chomharran aige: 9° 30’ 33” Tuath agus 13° 42’ 44”
Iar. Tha Conakry 538km air falbh bho Bhanjul (A' Ghaimbia), 714km bho Bhamako
(Màili), 990km bho Nouakchott (Moratainia agus 705km bho Dhakar (Seanagal). Tha
e suidhichte air an àirde an iar na dùthcha, aig 336m os cionn ìre na mara.

Chaidh am baile a stèidheachadh anns a’ bhliadhna 1887. Bho 1904 bha e na
phrìomh-bhaile French Guinea. 'S e teas meadhan malairteach a tha ann. 'S e am
port as motha den dùthaich a tha ann an Conakry, tha iad a’ cuir alman agus
bananas gu thìr eile.



https://gd.wikipedia.org/wiki/Comhairle_na_G%C3%A0idhealtachd

'S e a’ chomhairle as motha de na 32 comhairlean na h-Alba a tha ann an
Comhairle na Gàidhealtachd. Tha an cuid as motha dhith suidhichte air tìr mhòr
na h-Alba far an robh na siorrachdan traidiseanta Gallaibh, Cromba Inbhir Nis,
Inbhir Narann, Siorrachd Rois Cataibh agus am pàirt san iar-thuath
Earra-Ghàidheal. Tha a' chomhairle a' gabhail a-steach cuid de na h-Eileanan
a-staigh cuideachd. Tha Comhairle Mhoireach, Comhairle Pheairt is Cheann Rois,
Comhairle Shiorrachd Obar Dheathain agus Earra-Ghaidheal agus Bòd timcheall
oirre.

'S e Inbhir Nis prìomh-bhaile ionadail na chomhairle. Tha 80 ball air a'
chomhairle. As dèidh an taghadh de Ceitein 2007, chaidh a' Chomhairle fo
Riaghladh leth-Phoiliteagach, as dèidh aontachadh eadar na buill neo-eisimileach
agus na buill a bhuanaig ri Pàrtaidh Nàiseanta na h-Alba. Tha a' chomhairle ri
comh-lionadh a dleasdanasan fon lagh tro seachd seirbhisean, a tha iadsan fhèin
a' leantainn eagar steidhichte air trì roinnean.

Tha Comhairle na Gàidhealtachd cho mòr ri 30.659 cileameatair cèarnagach agus
bha 213.590 duine a’ fuireach an seo anns a’ bhliadhna 2005. Tha mu 12,000 luchd
labhairt na Gàidhlig air fhagail anns an sgìre seo.



https://gd.wikipedia.org/wiki/Coireall_c%C3%B2sagail

Tha an coireall còsagail 'na sheòrsa de fuaim co-fhogharach, air chleachdadh ann
an roinn nam cànanan air bhruidhinn (mar Ruiseis, Spàinntis, Armenianais, agus
Pòlainnis). Tha ran t-samhladh 'san Aibidil Eadar-nàiseanta Fogharach a tha
riochdachadh fiaclach, còsagail, agus coireallan for-chòsagail, agus tha "r" na
shamhadh samhail X-SAMPA. 'S e gu mì-riaghailteach air chantainn ris an ruis
luasganach.

Chan eil coireall còsagail aig a' chuid as motha nan dual-chainntean na Beurla,
leis an obadh an dual-chainnt Albannach. Tha doirbh an fuaim sònraichte seo a
chruthachadh airson daoine nach eil e aig sa' chànan am màthar.

'S cumanta coirill chòsagaile anns na Cànanan Uralach, agus sa' mhòrchuid nan
Cànanan Slàbhach is nan Cànanan Ròimheach mar Spàinnis (sgrìobhta cho rr, no r
aig an tòiseachadh fhacail), Catalanais, Ocsiteanais, Romàinis, agus Eadailtis.
Tha e air lorgadh anns na blasan na Gearmailtise agus na Fraingis. Ann an roinn
nam cànanan (mar Seicis, Slòbhacais and Croatais), 's urrainn dhan choireall
chòsagail lideachail: [r̩]. Cuideachd, chuir J. R. R. Tolkien roimh gum bitheadh
an coireall còsagail aig a Chànanan nan sìthiche cumte.



https://gd.wikipedia.org/wiki/Cogadh_na_M%C3%ACle_L%C3%A0ithean

Cogadh na Mìle làithean (1899 - 1902): Cogadh sìobhalta ann an Coloimbia a thug
fìor dhroch bhuaidh air an dùthaich aig toiseach an 20mh linn.

'S e pàirt fa-leth cudromach dhan nobhail "Cien años de Soledad " (Ceud Bliadhna
dhe Uaigneas) le Gabriel García Márquez a th' ann an Cogadh na Mìle làithean.
Tha an Còrnailear Aureliano Buendía, prìomh charactar an leabhair, an sàs anns
a' chogadh sin. Chaill Coloimbia Roinn A' Chaolais (Spàinntis: Departamento del
Istmo), ris an canar Panama an latha an-diugh, agus An Canal na luib.

‘S e cogadh sìobhalta a rinn droch sgrios air Coloimbia agus Panama (roinn am
broinn Choloimbia aig an àm), eadar 1899 agus 1902 a bh’ann Cogadh na Mìle
Làithean. Mar thoradh a’ chogaidh sin, rinn an Riaghaltas Tòraidheach a’ chùis
air a chuid nàmhaidean Libearalach ach chaill an dùthaich Panama ann an 1903.
Shabaid buill a’ Phàirtidh Libearalach an aghaidh an Riaghaltais a bha fo
bhuaidh buidheann a’ Phàirtidh Thòraidh air an robh A’ Bhuidheann Nàiseanta,
agus iad fo stiùireadh an ceann-suidhe Manuel Antonio Sanclemente fad ùine
ghoirid. Dh’ èirich na Libearalaich an aghaidh atharrachaidhean làidir obann
bhon Bun-Reachd dhe 1863 (a chaidh a sgrìobhadh ann an reachdas nuair a bha
Rafael Núñez os cionn an Riaghaltais, is a chuir siostam feadarail air bhog), gu
siostam meadhanach na àite (Bhun-Reachd dhe 1886). A bharrachd air sin, dh’
fhulang na Libearalaich ionnsaighean ainneartach bho na Tòraidhean, is le sin
dh’fheuch iad ri smachd a chur air an Riaghaltas.

Thoisich an cogaidh an dèidh dhan cheann-suidhe Sanclemente an dreuchd a leigeil
air adhbharan slàinte is fhuair an leas ceann-suidhe Marroquín an dreuchd na
àite. Nuair a ghabh Marroquin, a bha na bu fhaisge air na Tòraidhean
traidiseanta na a’ Bhuidheann Nàiseanta, an dreuchd os làimhe nochd còmhstri
airson an cumhachd. Las sin teine a’ chogaidh nuair a rinn buidheann dhe
Libearalaich, le droch eagrachadh, ionnsaigh air Bucaramanga, rud a dh’
adhbharaich freagairt làidir bho Riaghaltas na dùthcha. Bha suidheachadh nan
Tòraidh buileach na bu fheàrr na dha na Libearalaich, is b’ urrainn dhaibh
structar na stàite, conaltraidhean ùra agus Arm proifeasanta le deagh
eagrachaidh is tòrr airgid a chleachdadh gu math. Bha e glè dhoirbh dha na
Libearalach feachdan proifeasanta a chuir air dòigh ach anns na roinnean dhe
Santander agus Panama, far am b’ urrainn dhaibh an iomairt aca a chumail a ‘
dol.

Nochd corra draghan eadar na Tòraidhean agus na Libearalaich ann an Coloimbia rè
na 19mh linne. Dh’adhbharaich na draghan sin cogaidhean air feadh na dùthcha,
leis gu robh siostam nam pàrtaidh a’ fàs na bu treasa. Gheuraich am Bun-Reachd
dhe Rionegro, ris na riaghaltasan feadarail a chruthaich e,
eadar-dhealachaidhean seadh eadar an dà phàrtaidh, seadh eadar na roinnean. Mar
eisimpleir: bha feachdan armachd na bu mhotha aig na stàitean na a bha aig
Riaghaltas na dùthcha fhèin gu tric. Chaidh Bun-Reachd dhe 1886 a sgrìobhadh
nuair a bha còmhstri sòisealta agus cogaidhean sìobhalta a’ sgiùrsadh na dùthcha
airson stàit meadhanach làidir chruthachadh, gu math eadar-dhealaichte bhon a’
Bhun-reachd roimh làimhe. Chaidh am Bun-Reachd dhe 1863 a chur às anns a’
bhliadhna sin (a bha làn ana-cuimse an t-siostaim fheadarail rè amannan nan
Raidigeach) is le sin nochd a’ chiad fhios gum biodh cogadh ann. A bharrachd air
sin, chaill prìsean eadar-nàiseanta a' chofaidh, air an robh eaconomaidh na
dùthcha gu math crochte. Le sin, dh'fhàs suidheachadh na dùthcha na bu mhiosa
agus chaill Coloimbia a cho-chuideam poiliteagach.

Fhuair na Libearalaich a’ chiad mhì-bhuaidh aca dìreach corra latha an dèidh
dhan chogadh a thòiseachadh aig Blàr nan Easbaig, ri taobh na h-aibhne
Mhagdalena air an 24mh dhen Dàmhair 1899. Ach bha draghan uabhasach doirbh aig
na Tòraidhean cuideachd. Bha iad gan sgaradh eadar dà bhuidheann: na daoine
Eachdraidheil agus na Nàiseantaich is iad a’ feuchainn ri draghan na dùthcha a
cheartachadh. Chuir na daoine eachdraidheil an ceann-suidhe Sanclemente às an
dreuchd aige, is chuir iad José Manuel Marroquín na àite. A tuilleadh air sin,
dh’ainmich na Libearalaich Gabriel Vargas Santos na cheann-suidhe, airson
suidheachadh ceannardan bun-reachdail nan Tòraidh a lagachadh.

Beag air bheag, dh’ fhàsadh an cogadh na bu smachdaile agus na bu buirb, leis na
sìobhaltaich gan sgaradh eadar an dà bhuidheann ann an dòigh uabhasach
eudmhorach, agus gach pàrtaidh a’ dèanamh a dhìcheall airson buaidhean
fhaighinn, nach robh ach meallach. Gun teagamh, ‘s e na blàran aig Peralonso
agus Palonegro ann an Santander a shealltainn dhan dùthaich an droch sgrios is
milleadh a nì na cogaidhean. A’ chiad turas, fhuair na Libearalaich am buaidh mu
dheireadh le Rafael Uribe Uribe. Chuir na Tòraidhean sguir air an cuid
nàmhaidean aig Palonegro air an 25 latha dhen Chèitean 1900 gan bleitheadh beag
air bheag. An uair sin chuairtich iad Cúcuta.

An dèidh Palonegro, cha dh'fhaodadh do Arm nan Libearalach an gnothach a
dheànamh an aghaidh na Tòraidhean. Le sin , nochd iomadh guerrillas air feadh na
dùthcha. Dheànadh iad ionnsaighean gun chead bho ceannardan nam Pàrtaidh, is bha
iad cho eudmhorach. Thachair an aon rud ann an Coloimbia anns an darna leth dhen
20mh linn.

An dèidh Phalonegro, ‘s e dìreach sabaid gun chiall is gun bhrìgh dha na
pàrtaidhean a’ bh’anns a’ chogadh. Chumadh na Libearalaich a’ dol ged nach
d’fhuair iad ach beagan taic bho na dùthchannan eile, is nochd sgaradh doirbh
eadar na Sìochantairean agus na Cathaich am broinn a’ Phàirtidh fhèin. Thuig na
Tòraidhean Nàiseantaich anns a’ bhad gum biodh e na bu fheàrr dhaibh sguir a
chur air an gnothach, is teis-meadhan a’ chogaidh a-nis ann am Panama agus air
oirthir a’ Chairibian.

Le sin, b’ fheudar dha Coloimbia cogadh eadar-nàiseanta a sheachnadh: dh’fheuch
ceann-suidhe na Bheiniseala, Cipriano Castro, ri cogadh a thòiseachadh an
aghaidh Choloimbia, is esan a’ toirt taic do Uribe Uribe airson ga chur os cionn
an Riaghaltais. Chaidh aig feachdan Mharroquín air taic na Bheiniseala dha na
Libearalach a ghearradh air am 29mh latha dhen Iuchar1901, leis gun do chuir an
Seanalair Tòraidh Juan Tovar ruaig air na Libearalaich. B’ fheudar dha Uribe
Uribe ga thoirt thairis, ach air chumha.

Chaidh ainmean a chur gu còrdaidhean na Sìthe air an oighreachd Neerlandia air
an 24mh latha dhen Dàmhair 1902, ged an do mhair an còmhstri gu ruige an
t-Samhain ann am Panama. gu ruige deireadh a’ bhliadhna 1901 eadar dà
shoitheach, an Almirante Padilla (Libearalach) agus Lautaro (às an t-Sìle ach fo
smachd nan Tòraidh). Chaill na Tòraidh am blàr mara sin ri taobh oirthir a’
bhaile Panama air an 20mh latha dhen Fhaoilleach 1902. Le bàs Carlos Albán, a
bha air bhòrd am Lautaro, cha robh riochdaire anns a’ Chaolais co-dhiù, is
chaidh Arístides Arjona a dh’ainmeachadh na àite.

An uair sin thàinig bagairtean seasmhach bho Chabhlach na Stàitean Aonaichte, a
chuir an Riaghaltais aig Theodore Roosevelt dhan sgìre gus gnothaichean
teachdail na dùthcha sin air obraichean a’ Chanàil a dhìon. Le sin. b’ fheudar
dha na Libearalaich fon Sheanalair Benjamín Herrera, an cuid armachd a leigeil
sìos.

Chaidh còrdadh na Sìthe maireannach a rèiteachadh air bhòrd an soitheach
Aimearaganach Wisconsin air an 21mh latha dhen Shamhain 1902. Bha an Seanalair
Lucas Caballero Barrera, (na Cheannard Oifigearan Arm Aonaichte a’ Chauca agus
Panama), còmhla ris a’ Chòrnaileir Eusebio A. Morales, (Ionmhasair oifis cogadh
a’ Chauca agus Panama), is iad a’ riochdachadh an t-Seanalair Benjamín Herrera,
an làthair airson a’ Phàirtidh Libearalach; airson a’ Phàirtidh Thòraidh bha an
Seanalair Víctor Manuel Salazar, Riaghladair Roinn a’ Phanama, agus an Seanalair
Alfredo Vázquez Cobo, Ceannardan Oifigearan an t-Airm Tòraidheach air Oirthir a’
Chairibian, a’ Chuain Sèimh agus Panama, is iad a’ riochdachadh an Riaghaltais.
Chuir iad uile ainmean dhan Chòrdadh is chuir iad crìoch air a’ chogadh.

An dèidh a’ chogaidh, bha Coloimbia millte gu tur anns gach uile dòigh: Dh’ fhàs
staing an eaconamaidh an dèidh a’ chogaidh na bu mhiosa le sgaradh Phanama, air
an 3mh latha dhen Shamhain 1903. Bha e uabhasach trom dhan dùthaich co-chuideam
na Sìthe a chumail a’ dol rè mu 45 bliadhna, rud a rinn iad gu ruige am Bogotazo
ann an 1948, Bha am frionas eadar an dà phàrtaidh às an ciall gu tur tro
linntean an t-Ainneirt gu ruige 1958. An uair sin, chuir bhuidheann dà-phàirtidh
ris an canar A’ Bhuidheann Nàiseanta smachd air suidheachadh na dùthcha ach
thoisich na trioblaidean a tha air Coloimbia a sgiùrsadh fad an darna leth dhen
20mh linn agus toiseach an 21mh linn an a dhèidh. Thug na Panamaich gu ìre seann
mhiannan na neo-eisimeileachd a bha aca, o chionns gun do dhiùlt an Còmhdhail
ann an Coloimbia an còrdadh Herrán – Hay. Chuir iad neo-eisimeileachd na dùthcha
aca an cèill air an 3mh latha dhen Shultain 1903, le taic armachd bho na
Stàitean Aonaichte co-dhiù. Corra latha an dèidh sin, thug Riaghaltas agus
Còmhdhail a’ Phanama smachd bith-bhuan air Sgìre a’ Chanail dha na Stàitean
Aonaichte, tron chòrdadh Hay - Bunau – Varilla.

Air an darna taobh, rinn na Stàitean Aonaichte gnàthach air a cuid
cheanglaichean eadar-riaghaltasan le Colombia, tron chòrdadh Thomson – Urrutia,
ris an cuir iad ainm ann an Giblean 1914 nuair a bha Carlos E. Restrepo Restrepo
os cionn an Riaghaltais. Ann an còrdadh sin, ghabh Coloimbia ri
neo-eisimeileachd Phanama agus crìochan na dùthcha ùr sin. Air an taobh eile,
gheall na Stàitean Aonaichte gum pàigheadh iad airgead dìolaidh dhe $25 muillean
gu Coloimbia airson Panama a chall.



https://gd.wikipedia.org/wiki/Clash_of_Civilizations

Chaidh an aiste Clash of Civilizations, a sgrìobh Samuel Huntington,
fhoillseachadh airson a chiad uair ann an 1993 mar freagairt ri leabhar a
sgrìobh Francis Fukuyama am bliadhna roimhe: “The End of History and the Last
Man”.

Bha Fukuyama ag ràdh gun robh bàs an t-Aonadh Sobhiat a' toirt eachdraidh
mac-an-duine gu crìoch agus nach biodh anns an àm ri teachd ach dùthchannan
deamocrach oir gun gabhadh a h-uile pàirt den t-saoghal ris an seòrsa
“deamocrach liberal” a bhuineadh ris an t-saoghal Siarach.

Cha do ghabh Huntington ris an seo idir agus esan ag ràdh gun ro an co-strì
eadar siostaman poilitigeach a tighinn gu crìoch (agus an aontachadh le Fukuyama
mu seo) ach nach ann ag atharrachadh gu dòighean deamocrach a bha an t-saoghal
air fad idir ach a tilleadh gu suidheachadh far am biodh Sìobhaltachdan mòra a
strì an aghaidh a-chèile agus dh’ainmich e na Sìobhaltachdan agus na dùthchannan
a bhuineadh riutha. Nam measg bha:

Huntington, Samuel P. (1993), The Clash of Civilizations and the Remaking of
World Order, The Free Press, London: Simon $ Schuster. ISBN 0-7432-3149-X.



https://gd.wikipedia.org/wiki/Cl%C3%ADmaco_Calder%C3%B3n

Rugadh Clímaco Calderón Reyes ann an Santa Rosa de Viterbo, Boyacá, Coloimbia,
23mh an Lùnasdal 1852 agus chaochail e ann am Bogotá 19mh an t-Iuchar 1913. B’ e
fear-lagha agus neach-poileataigs a thug ceum bhon Cholaiste (a-nis Oilthigh)
Nuestra Señora del Rosario, bha e an sàs ann an iomadh bhuidheann laghail agus
Àrd-Cùirt A’ Cheartais, bha e na mhinistear an Riaghaltais (ministear na dùthcha
agus a’ cheartais an latha an-diugh) agus na Dùthchannan Cèin, agus chaidh a
dh’ainmeachadh consal ann an Eabhraig Nuadh agus a bharrachd air sin bha e na
neach-ainmichte gu ceannas na poblachd agus an uair sin bha e na mhinistear
làn-ùghdarach (tosgair) anns na Stàitean Aonaichte. Stiùireadh e an irisleabhar
“La América” rè mòran bhliadhna. Sgrìobh e leabhraichean cudromach mu dheidhinn
an eaconamaidh agus fhuair cliù mar sàr òraidiche. Fhad ‘s a bha e na Fhiosgal
Coitcheann na Nàisein, shuidhe e anns a’ chathair bho 21mh gu 22mh an Dùbhlachd
1882, air sgàth gun do bhàsaich an ceann-suidhe Francisco Javier Zaldúa. Thug e
sealbh air a’ chinneas. ri beulaibh na luchd-fianais Hermógenes Wilson
(cathraiche an Àrd-Cùirt) agus Pedro José Sarmiento (Ceannard Airm Nàiseanta
Choloimbia). 'S e an teirm a' chinneas a bu ghiorra ann an eachdraidh na dùthcha
a bh'aige. Phòs e Amelia Pérez Triana, nighean Santiago Pérez de Manosalbas,
seann cheann-suidhe na dùthcha.



https://gd.wikipedia.org/wiki/Charles_Dickens

'S e ùghdar is beachdair soisealta Sasannach a bha ann an Charles John Huffam
Dickens (/ˈtʃɑrlz ˈdɪkɪnz/). Rugadh e ann am Portsmouth air an 7mh an Gearran
1812 agus chaochail e air an 9mh an t-Ògmhios 1870 ann an Higham, Kent.

Sgrìobh e cuid de na nobhailean as ainmeile a chaidh sgrìobhadh anns an
naoidheamh linn deug. Cuimhnichidh tòrr dhaoine caractaran aige le blaths is
bruidhnidh man deidhinn mar gum b’ eadh iad gu dearbh beò. Bha e glè ainmeil
nuair a bha e fhathast beò. A-nis tha an cliù aige an-còmhnaidh glè àrd. Chaidh
na nobhailean is na sgeulachdan goirid aige a leughadh le mòran dhaoine le
tlachdmhor air feadh an t-saoghail Chaidh athair a thilgeil anns a’ phrìosan air
sàilleibh nam fiachan aige. Cha b’ urrainn dha na fiachan seo a phàigheadh. Air
sgàth gann airgid (cha robh am foghlam saor an asgaidh anns na làithean sin),
cha b’ urrainn do Charles Dickens a dh’fhuirich na sgoilear. Dh’fhalbh e an
sgoil dà latha às dèidh an dàrna cò-la breith deug aige, thòisich e na
neach-obraich anns a factaraidh. Bha aige ri bileagan a’ cur air crogan lìomh
bhrogan. Bha iad a cleachdadh an raon-fiosrachaidh aige ann an nobhailean. Mar
eisimpleir tha an nobhail “Little Dorrit” a-mach air an cuspair daoine glacte
ann am prìosan fèichnearan. Thog a h-uile nobhailean aige a thogail fianais an
aghaidh rudan ana-ceartas anns an t-soisealtas; rudan a’ cur cnap-starra air an
t-slighe dhaoine onaraich ach gun chumhachd.



https://gd.wikipedia.org/wiki/Carlos_Holgu%C3%ADn_Mallarino

B’ e saighdear, fear-lagha agus neach-poileataigs à Coloimbia a bh’ ann an Tomás
Carlos Holguín Mallarino (Nóvita, 11 an t-Iuchar 1832 – Bogotá, 19 an Dàmhair
1894). Bha e na cheann-suidhe Choloimbia eadar 7 an Lùnastal 1888 agus 7 an
Lùnastal 1892. Buineadh Holguín do theaghlach Uachdaran Chocó, air an àirde an
iar na dùthcha ri taobh a’ Chuain Shèimh. Bha a bhràthair, Jorge Holguín
Jaramillo, na cheann-suidhe agus bràthair-màthar, Manuel María Mallarino,
cuideachd. Phòs e aig Margarita Caro Tovar. B’ e piuthar Miguel Antonio Caro
Tovar, ceann-suidhe cuideachd, a bh’ innte. Lean Caro Tovar e san dreuchd. Phòs
a nighean Clemencia aig Roberto Urdaneta Arbeláez ann an 1917.

Chaidh e dhan Arm an dèidh an oilthigh agus bha e an lùib iomairtean an aghaidh
an deachdaire José María Melo ann an 1854 a chuir crìoch air an Riaghaltas, agus
an uair sin an aghaigh Tomás Cipriano de Mosquera ann an 1863. Mu dheireadh
thall bha e an sàs ar-a-mach an aghaidh Aquileo Parra Gómez ann an 1975
cuideachd. B’ e smuaintean agus dòighean ùra a dheidheadh an aghaidh nan Tòraidh
a shabaideadh e a-riamh.



https://gd.wikipedia.org/wiki/Calaf%C3%B2rnium

'S e eileamaid cheimigeach a tha ann an calafòrnium le samhla Cf agus àireamh
atamach 98. 'S e actanach agus meatailt rèidio-bheò bog agus dlùth a tha ann.
Tha an aidheon +3 as cudromaiche sa' cheimigeachd de chalafòrnium ach tha
calafòrnium(IV) ogsaid ann cuideachd.

Rinneadh caractarachd ri 20 iosatòpaichean de chalafòrnium. Tha 251Cf, le
leth-bheatha 898 bliadhna, 249Cf, le leth-bheatha 351 bliadhna, 250Cf, le
leth-bheatha 13.08 bliadhna, agus 252Cf, le leth-bheatha 2.645 bliadhna, as
seasmhaiche.

Ann an 1950 rinneadh an toiseach calafòrnium aig Glenn Theodore Seaborg, Albert
Ghiorso, Kenneth Street, Jr. agus Stanley G. Thompson. Chleachd iad an
greasadair-mhìrean 60 òirleach aig Oilthigh Chalafòrnia, Berkeley agus bhuail
iad niùclasan de churium-242 le niùclasan de helium is rinn iad calafòrnium-245.
Cha do rinn iad ach 5000 ataman ann an deuchainn seo. Dh'ainmicheadh iad e air
Calafòrnia, ach chan eil seo co-shìnte ri diospròsium anns an t-sreath nan
lantanach mar actanaich eile.



https://gd.wikipedia.org/wiki/C%C3%BAcuta

‘S e prìomh-bhaile na roinne Norte de Santander, ann an Coloimbia, a th’ ann an
Cúcuta 'ku.ku.ta, neo San José de Cúcuta. Tha e suidhichte aig 320m os cionn ìre
na mara is tha e 568km air falbh bho Bhogotá. agus tha teodhachd meadhan dhe 28°
aige, rè a’ bhliadhna. Chaidh am baile a stèidheachadh ann an 1733 anns an sgìre
ris an canar Sliabh an Ear (Spàinntis: La Cordillera Oriental) anns na h-Andes.
Tha eaconomaidh làidir aig a’ bhaile, stèidhichte air sreath fhada dhe
gnìomhachasan leis gu bheil am baile dìreach ri taobh na crìochan leis A'
Bheiniseala. Tha àireamh-shluaigh dhe 587,676 aig a' bhaile fhèin ann an 2005,
a-rèir a’ chunntas-sluaigh mu dheireadh. 'S e Cúcuta an 6mh baile as motha na
dùthcha. agus an 72mh baile as motha ann an Aimearaga-Laideannach Chaidh am
baile a stèidheachadh ann an 1733.

Mar a b' àbhaist ann an Aimearaga, chaidh ainmean-àite a chruthachadh le
freumhan anns na creideamhan nan Spàinnteach: m.e. Sante Fe de Bogotá, San
Bonifacio de Ibagué agus Santiago de Cali. Mar sin, fhuair am baile an t-ainm
aige bho Naomh Seosaiph, neo José ann an Spàinntis. Thathar ag ràdh gu bheil
Cúcuta a' ciallachadh Taigh na Daoine Sìthe ann an Cànan Bari. Tha feadhainn
eile a' mìneachadh gur e Kuku-uta an seann ainm a bh' air a' bhaile agus gu
bheil sin a' ciallachadh Taigh an Diabhail ann an cànan Tùsanach.

Ged a tha 587,676 nan tàmh anns a' bhaile, chan eil ach 20,012 dhuibh a'
fuireach anns na sgìrean dùthchasail am broinn crìochan a' bhaile. Tha fearann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

A thaobh chinnidhean, 's iad daoine geala/mestizos a th' ann a' mhòr-chuid dhe
na daoine ann an Cúcuta, ach tha 0.86% dhe Tùsanaich agus 1.02% dhe daoine le
freumhan ann an Afraga. 'S urrainn dha 92.2% dhe na daoine ann an Cúcuta
leughadh agus sgrìobhadh. A tuilleadh air sin, tha fòn aig an taigh aig 48.5%
dhe na dachannan.

Thathar a’ cumail am iomadach seòrsa dhe fhèis ann an Cúcuta. Chithear fèilltean
caitligeach, leis gur e dùthaich le mòr-chuid Chaitligeach a th' ann fhathast,
fèisean na stàite agus tachartasan ionadail a sheallas cho làidir ‘s tha
beairteas cultarail na dùthcha.

Francisco de Paula Santander (1792 - 1840): Ceann suidhe na dùthcha eadar 1819
agus 1826.

Virgilio Barco Vargas (1921 - 1997): Ceann suidhe na dùthcha eadar 1986 agus
1990.



https://gd.wikipedia.org/wiki/C%C3%B3rdoba,_An_Sp%C3%A0inn

‘S e baile mòr ann an ceann a deas na Spàinne a th’ ann Córdoba (IPA: korðoβa).
Thathar dhen bheachd gur e ainm Phoenicianach a th’ann, bho Qorteba (muileann
gaoithe) neo Qart Tuba (deagh bhaile). Tha e suidhichte aig 120m os cionn ìre na
mara, ri taobh na h-aibhne Guadalquivir,, 237km air falbh bho Mhadrid,
prìomh-bhaile na dùthcha agus 121km bho Shevilla. Tha 328,547 daoine a’ fuireach
anns a’ bhaile, an treas baile as motha na h-Andalusia agus an 11mh baile na
Spàinne.

‘S ann gu math connspaideach ‘s a tha freumhan an ainm air sàilleabh nach eil
Freumh-fhaclachd na sgìre idir soilleir. Tha a h-uile coltas ann gur ann à
Qorteba (Gàidhlig: muileann) no Qart-tuba (Gàidhlig: Baile Math) ann am Foinìsis
a th’ ann an t-aimn.A bharrachd air sin, tha an t-iar-leasachan Tartesianais
-oba no –uba gu ìre mhath cumanta ann an ceann a deas na Spàinne. Sgrìobhadh
قرطبة ann an Arabais, a thug Córdoba dhuinn an lath an-diugh.

Chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936, ged a bha an corr dhen roinne dealas dhan Phoblachd.

A rèir figearan an Riaghlatais, 's e an t-Iuchar is an Lùnastal mìosan as teotha
agus 's e am Faoilleach a' mhìos as fhuaire ann an Córdoba. Tuitidh 605mm de
dh'uisge air a' bhaile fad na bliadhna - 568mm nas lugha na Steòrnabhagh
(1173mm) - leis gur e àite uabhasach tioram a th' ann.



https://gd.wikipedia.org/wiki/Bucaramanga

‘S e prìomh-bhaile na roinne Santander, ann an Coloimbia, a th’ann am
Bucaramanga ( bu.ka.ɾa.maŋ.ga). Tha e suidhichte faisg air Barrancabermeja, aig
959m os cionn ìre na mara agus 379km air falbh bho Bhogotá. agus tha teodhachd
meadhan dhe 26° aige, rè a’ bhliadhna. Chaidh am baile a steidheachadh ann an
1622 anns an sgìre ris an canar Sliabh an Ear (Spàinntis: La Cordillera
Oriental) anns na h-Andes. Tha eaconomaidh làidir aig a’ bhaile, stèidhichte air
sreath fhada dhe gnìomhachasan agus ‘s e am baile le ìre cion-cosnaidh nas lugha
na dùthcha. Tha cunntas-sluaigh dhe 516,512 aig a' bhaile fhèin ann an 2005,
a-rèir a’ chunntas-sluaigh mu dheireadh. 'S e Bucaramanga an 8mh baile as motha
na dùthcha agus an 89mh baile as motha ann an Aimearaga-Laideannach Chaidh am
baile a steidheachadh ann an 1622.

Chan eil e cinnteach dìreach dè tha an t-ainm Bucaramanga a' ciallachadh, ach 's
dòcha gur e àros boidheach bho bucar (uasal) agus manga (taigh) ann an cànan nan
Chitaro, tuath Tùsanach a bha na tàmh an seo nuair a ràinig na Spàinntich. Tha
feadhainn eile a' mìneachadh gur e Wak'armanqha an seann ainm a bh'air a' bhaile
agus gu bheil sin a' ciallachadh àite domhainn coisrisgte ann an cànan Tùsanach.

Ged a tha 516,512 nan tàmh anns a' bhaile, chan eil ach 7,296 dhuibh a' fuireach
anns na sgìrean dùthchasail am broinn crìochan a' bhaile. Tha fearrann na
dùthcha sin ga roinn eadar na bailtean (Spàinntis: municipios) agus le sin tha
gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e Daoine geala/mestizos a th'ann a' mhòr-chuid dhe na daoine
ann an Bucaramanga. A bharrachd air sin, ‘s e Tùsanaich a th’ann 0.2%, agus tha
2.9% dhe daoine le freumhan ann an Afraga. ' S urrainn dhan 95.3% dhe na daoine
ann an Bucaramanga leughadh agus sgrìobhadh. A tuilleadh air sin, tha fòn aig an
taigh aig 87.8% dhe na dachannan.

Thathar a’ cumail am iomadach seòrsa dhe fhèis ann an Bucaramanga. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s
tha beairteas cultarail na dùthcha.



https://gd.wikipedia.org/wiki/Breac

Tha cuid as motha dhe na bhreacan a-mach sa fìor-uisge ach tha feadhainn a’
fuireach ann an uisge saillte. Nuair a tha breac na mara a’ mealgachadh bidh iad
a’ gluasad air ais dhan fhìor-uisge agus dha na h-aibhnichean eadar an t-Iuchar
agus an t-Samhain far am bi gach boireannach a’ dèanamh timcheall air deich mìle
uighean. Bidh na feadhainn beaga a’ feitheamh ann gus a bheil iad eadar còig
deug no fichead ciadameatairean sa còig, a’ fàs le bhith ag ithe bèisteagan. As
dèidh a bhith a’ fuireach anns na uisge saillte airson eadar leth-bhliadhna agus
còig bliadhnaichean bidh iad a’ dol air ais dhan fhìor-uisge gach bliadhna
airson sìolradh a dhèanamh. Tron an t-àm a tha iad anns a’ mhuir bidh iad a’
fuireach faisg air an oirthir gu h-àraidh faisg air beòil-aibhne agus àiteachan
eile far a bheil fìor-uisge a’ tighinn còmhla ri uisge saillte. Tha e air a lorg
timcheall Bhreatainn.

‘S e iasg fada agus caol a th’ ann le craiceann airgid no donn air aig a bheil
pìosan orains, uaine agus gorm. San fharsaingeachd tha an t-iasg seo eadar da
fhichead agus leth cheud ciadameatairean air fad. Mar tòrr èisg eile bidh breac
ag ithe èisg beag eile nuair a tha iad anns a’ mhuir.

Tha tòrr daoine ag iasgach airson breac airson spòrs agus tha àiteachan ann far
a dh’ fheumadh tu cead fhaighinn airson gan glacadh. Tha e tòrr nas fhasa a
bhith a’ faighinn breac bhon fhìor-uisge seachd air a’ mhuir agus ‘s e duais
mhòr a th’ ann a bhith glacadh breac fiadh a tha a’ fuireach sa mhuir, ‘s e
ròicealachd a th’ ann airson coicearachd agus ithe cuideachd.



https://gd.wikipedia.org/wiki/Bl%C3%A0_Bheinn

'S e beinn anns a' Chuiltheann anns an Eilean Sgitheanach a tha ann am Blà
Bheinn. Tha i 928 m a dh'àirde agus 's e an aon Bheinn Rothaich anns a'
Chuiltheann nach eil na phàirt de dhruim a' Chuilthinn, ach tha i mu a
choinneamh air taobh eile Gleann Sligeachain. Tha dà mhullach oirre agus tha
ceum cumhang gan ceangal ri chèile.

'S e measgachadh de chànanan a th' anns an ainm. Tha bla a' tighinn bhon
t-Seann-Lochlannais, agus a' ciallachadh gorm. Chan eil e ceangailte ris an
fhacal blàth sa Ghàidhlig. 'S e eileamaid Ghàidhlig a th' anns a' bheinn, ach
tha òrdugh nam facal a' sealltainn gum b' àbhaist fjell a bhith air a' phìos sin
den ainm.

Tha iomadh slighe a' toirt sreapadairean dhan mhullach, ach 's e an dòigh as
cumanta a bhith a' leanainn a' cheuma gu ruige Coire Uaigneich bho thaobh an
iar, far a bheil ceum math. An uair sin chan eil an t-slighe cho follaiseach,
ach leanaidh e suas a' bheinn bhon ear-dheas tro chreagan is sgàirneach. Tha
iomadh slighe sreap air gach taobh den cheum. Bidh cuid ga cheangal le Clach
Glas agus Sgùrr nan Each.



https://gd.wikipedia.org/wiki/Biadh_Seapanach

Bhon a thòisich dòigh-beatha a' mhòr-shluaigh air atharrachadh gu mòr fada dhen
1950an, thugadh a' bhuaidh sin air dòigh-ithe nan Seapanach cuideachd.

Ron dàrna cogadh, bhiodh a h-uile Seapanach a' gabhail rìs mar bhunait, le iasg
's glasraich ùra, brot miso agus picealan eugsamhail an cois. An dèidh a'
chogaidh, b' e aran a thàinig a-steach gu lònaichean-sgoile agus thug sin buaidh
air cleachdaidhean dòigh-ithe a' mhòr-shluaigh san fharsaingeachd. Bidh daoine
an-diugh ag ithe tuilleadh fheòil, uighean agus bathar bainne.

Tha trì tràth san latha am bitheantas agus 's e biadh-feasgair an tràth as motha
mar as trice. Bhon a tha an dùthaich a' soirbheachadh cho mòr, tha caochladh
seòrsachan bìdh ri fhaighinn agus fiù 's anns an dachaigh fhèin, thathar a'
cheart cho buailteach biadh Sìneach no à Dùthchannan an Iar fhaicinn air a'
bhòrd ri biadh na Seapaine fhèin.

Leis cho saor is a tha e a dhol a-mach a dh'ithe, 's ann a bhios mòran daoine a'
dèanamh sin fhèin a h-uile latha, seach na bhith deasachadh bìdh aig an
dachaigh. Gheibhear a h-uile seòrsa bìdh a-muigh: biadh Seapanach mar Sushi,
Tempura, Udon, Soba agus Nimono; a thuilleadh air biadh Eadailteach, Sìneach,
Coireanach, Tài, agus iomadh bhiadh eadar-nàiseanta eile.



https://gd.wikipedia.org/wiki/Bean-sh%C3%ACdh

Tha bean-shìdh no bean shìth 'na creutair 'san beul-aithris na h-Éireann, am
facal a bhith bunaichte bhon t-Seann-Ghàidhlig ben síde, Gaeilge bean sídhe no
bean sí (bean agus sìdhe a bhith 'nan tuiseal ginideach). Tha na sìdh bunaichte
bho diathan Ghàidhealach ro-Chrìosdaidheach.

Nuair bhàsaich buill nan comann mòr nan Gàidheal (Clann uí Gráda, Clann uí
Néill, Clann uí Bríain, Clann uí Conchobhar, agus Clann mhic Caomhánach),
sheinneadh bean-shìdh caoineadh dualchasach an dèidh dham bhàs. Gu dualchasach,
bha bean-shìdh mhòr aig roinn nan teaghlaichean mòra nan Gàidheil comannaichte
riutha, a dhèanadh teachd an làthair a sheinn an caoineadh seo an dèidh bàs 'san
teaghlach. Innsidh na sgeulan mar a faodaidh (nuair bhàsaich ball an teaghlaich
fada air falbh) an teachd an làthair no, ann an roinn nan sgeulan, an fuaim na
mnà-sìdhe a' chiad for am bàis a bhith.

Nuair bha na beul-aithrise eadar-theangaichte a-steach dhan Bheurla, bha
sònrachadh eadar na mnathan-shìdh agus na sìthichean eile air chur an aithne
nach eil a' nochdadh a mhaireann 'sna sgeulan tùsaile 'nan dealbhan (Gaeilge no
Gàidhlig) tùsaile. Gu coltach, dh'fhàs an caoineadh an tìodhlacaidh ràn brònach
le a th' am bàs air chur an cèill. 'Sna sgeulan seo, thàinig a' cluinntinn an
caoineadh na mnà-shìdh a chur air manadh air bàs 'san teaghlach agus
comharraichidh a' faicinn a' bhean-shìdh an bàs neach fhèin.

Tha lèineagan geala gu tric mu mnathan-sìdhe agus tha gruag fhada bhàn aca gu
tric, mar a sguabaidh iad le cìr an airgid, mion-fhiosrachadh a chuir an
sgoilear, Patricia Lysaght, às leth ri breisleach le ur-sgeulachdan dùthchaile
nam maighdeann-mhara. Riochdaich sgeulan eile iad ann an lèineagan uaine no dubh
le bratan-falaich liath.



https://gd.wikipedia.org/wiki/Auld_Lang_Syne

'S e seo eadar-theangachadh Gàidhlig den òrain ainmeil aithnichte le Raibeart
Burns. 'S ann a nochd an tionndadh Gàidhlig anns an iris-naidheachd Mac-Talla,
Dùbhlachd 17, 1892.

An còir seann luchd-eòlais dhol à beachd, 'S gun chuimhn' orra bhith ann? An
còir seann luchd-eòlis dhol à beachd, 'S na làithean a bha ann?

Bha sinne còmhla feadh nam bruach A tionail neòinean annt', Ach 's sgìth air
seachran ceum ar cas Bho'n tìm o chian a bh' ann.

Bu tràth is anmoch sinn san allt Ag iomair 's sinn nar clann, Ach dhealaich
cuantan farsainn sinn Bho'n tìm o chian a bh' ann.

Mo charaid earbsach gabh mo làmh, 'S sìn fhèin do làmh a-nall, 'S gun gabh sinn,
cuach gu crìdheil làn Air sgàth an tìm a bh'ann.

Gu cinnteach 's leat do bharail fhèin, 'S mo bharail fhèin tha leam-s', 'S gun
gabh sinn cupan caoimhneil làn Air sgàth an tìm a bh' ann.

Tha dreach nas ùire fo thiotal "Air Sgàth nan Iomadh Linn" leis an t-Urr
Ruairidh MacDhomhnaill ann:

An còir an càirdeas dhol air dìth, ‘S a leigeil as ar cuimn’? An còir an
càirdeas dhol air dìth Air sgàth nan iomadh linn.

Is agad-sa biodh cupan làn Is agam-sa, mi-fhìn, Is òlar cuach an aoibhneas ait
Air sgàth nan iomadh linn.

Nach tric a ruith sinn air na cnuic, A’buain nan neòinean grinn, Ach ‘s iomadh
ceum a rinn sinn streap Bho àm nan iomadh linn.

Gur tric a ghrunnaich sinn san t-struth, Bho mhaduinn gu àm-bìdh, Ach eadrainn
bhùirich iomadh muir Bho àm nan iomadh linn.

Seo dhut mo làmh, mo charaid fìor, ‘S do làmh-sa thoir dhomh-fhìn, Is òlaidh
sinn gu ghrunnd a’ chup’ Air sgàth nan iomadh linn.



https://gd.wikipedia.org/wiki/Aodh_M%C3%B3r_%C3%93_N%C3%A9ill

B’ e Iarla Thír Eoghain ann an Éirinn a bh’ann an Aodh Mór Ó Néill (Tír Eoghain,
mu 1550 – An Ròimh, 20 an t-Iuchar, 1616), a bha an sàs ann an Cogadh nan Naoi
Bliadhna, bho 1594 gu 1603.

Bhuineadh Aodh Mór Ó Néill do fhine nan Néilleach a bha, a-rèir nan Sasannach,
nan luchd-ionnlaid laghail ceannas a’ chinnidh is Iarlachd Thír Eoghain. ‘S e an
dàrna mac Mhaitias a bh’ann, dìolain is fear-ionlaid a’ chiad Iarla Thír
Eoghain, Conn Ó Néill. An uair sin thàinig am follais còmhstri doirbh taobh
chòirichean-sheilbhe am broinn a’ chinnidh: ‘S e Maitias a bh’ann am mac na b’
aosda, ged an robh e na dhìolain, oir cha chuireadh dìolanas bacadh air a’
ghnothach sin idir ann an Lagh nan Gàidheal. Dhiùlt Séain, am fear na b’ aosda
nam mac dligheach an Iarla, a ghabhail ri na cho-dhùin athair. Ri linn a’
chogaidh sin, chaidh Maitias (far-ainm Am Fear Dorcha) a mharbhadh leis na
daoine aig Séain. Theich Conn bhon dùthaich aige is e a’ leigeil Aodh ann an
droch shuidheachadh: ‘S e dìreach na Sasannaich ann am Baile Átha Cliath a bha
ga chuideachadh, o chionn 's gu robh iad airson cumhachdan nan Gàidheal a
lùghdachadh is siostam riaghlaidh Sasannach a chur air dòigh an àite
cleachdaidhean Gàidhealach. Bheireadh na Sasannaich fearann air falbh bho na
Gàidheil is bheireadh iad air ais dhaibh fo shiostam ùr à Sasainn.

Thogadh Aodh ann an daingneach a bha aig an teaghlach Hoveneden, chan ann an
Sasainn mar a bhathar dhen bheachd fad bliadhnachan. An dèidh gun do mharbh
Toirdhealbhach Luineach Ó Néill a bhràthair Brian, fhuair Aodh an tiotal Ridire
air Dún Geannainn. Ann an 1567, an dèidh bàs Shéain, thill e gu Cúige Uladh fo
chùram Henry Sidney, Riaghladair nan Sasannach ann an Èirinn. An siud, bha
Toirdhealbhach Luineach Ó Néill air Séain Ó Néill a leantainn mar cheann-feadhna
a’ chinnidh, ach cha do ghabh Sasainn idir ri na còirichean aige mar Iarla Thír
Eoghain. Bha iad a’ moladh Aodh na àite, mar fhear-ionlaid laghail, is iad ag
iarraidh gum biodh e na chaidreabhach dìlseach dhaibh airson smachd a’ cumail
air Cúige Uladh. Ann an 1580, ri linn an Dàrna Ar-a-mach ann an Deasmhumhain,
Shàbaid e ro taobh nan Gall an aghaigh Géaroid Mac Géarald, 15mh Iarla
Dheasmhumhain agus, ann an 1584 chuidich e John Perrot anns an sabaid an aghaidh
nan Albannach ann an Aontraim. An ath-bhliadhna fhuair e cuireadh do Phàrlamaid
ann am Baile Átha Cliath mar Iarla Thír Eoghain agus, ann an 1587, an dèidh
turas dhan Lùchairt Rìoghail thall ann an Sasainn, fhuair e air ais tro chead
rìoghail, an cuid fhearainn a bha aig a sheanair, Conn Ó Néill, a’ chiad Iarla
Thír Eoghain. Aig a’ cheart àm, leanadh na Sasannaich orra is iad a’ cruthadh
mì-rùn eadar Aodh is Toirdhealbhach, oir bha iad a’ feuchainn ri de cumhachd nan
Néilleach a lagachadh. Ach, mu dheireadh thall, rèitich an dithis aca còrdadh
agus leig Toirdhealbhach an crùn dheth ann an 1595. Chaidh Aodh a chrùnadh na
cheann-feadhna ann an Tulaigh Òg an dèidh sin, san sheann dhòigh nan Rìghrean
Gàidhealach, is le sin ‘s e esan am fear na bu comasaiche ann an Cúige Uladh air
fad.

‘S e gu bhith neart agus cumhachd a lorg a bh’ann an dòigh-obrach aig Ó Néill
fad a bheatha, is e ag atharrachadh bho bhuidheann gu buidheann eile mar a
thogradh e: a’ gabhail ri ceannsal nan Sasannach an dàrna latha, is a’ dol an
aghaidh an Riaghaltais ann am Baile Átha Cliath ann an co-bhann Uachdaran beaga
an latha eile. Leanadh e cleachdaidhean na linne siud is bheireadh e brìbean do
dh’ oifigearan ann an Èirinn is do na daoine aig lùchairt na bànrighinn ann an
Lunnainn. Ged an tugadh an Riaghaltas ann am Baile Átha Cliath taic làidir dha,
fad na ciad bliadhnachan aige ann an Cúige Uladh co-dhiù, tha e coltach nach
robh esan cho cinnteach gum biodh e na b' fhèarr dha mar cheann-feadhna a’
chinnidh gu bhith còmhla ri na Sasannaich neo a bhith a’ dol an aghaidh an
iomairt a thoisich iad ann an 1585, gus gèill a thoirt air Cúige Uladh air fad.

Aig toiseach tòisichidh 1590, chuir an Riaghaltas Sasannach Ceannas Roinneil air
dòigh an ann Cúige Uladh, fo stiùireadh an fhir-imrich Henry Bagenal, a bha a’
fuireach ann an Iúr Cinn Trá. Ann an 1591, chuir Ó Néill am fearg air Bagenal
leis gun do ruith e air falbh còmhla ris a phiuthar Mabel, ach ann an 1593,
sheall e cho dìlseach ‘s a bha e thuca is e a’ cur taic armachd dhan a
chliamhainn an aghaidh Aodh Mag Uidhir, an am Béal Leice. An dèidh bàs Mhabel,
mean air mhean rachadh Ó Néill an aghaidh a’ chrùin gu dìomhair, is thoisich e
taic iarraidh bhon An Spàinn agus Alba. Ann an 1595, chaidh John Norreys a chuir
a-nall gu Éirinn le feachd mòr gus gèill a thoirt airsan, ach b’ fheudar do dh’
Ó Néill an daingneach aig Cluain-Dabhail a ghlacadh, mus b’ urrainn do Norris
fiù’s na daoine aige a dheasachadh. Chaidh Ó Néill ainmeachadh na bhrathadair
ann an Dún Dealgan, gu grad. Seo an sradag a thoisich Cogadh nan Naoi Bliadhna.

A dh’aindeoin am mì-rùn traidiseanta a bh’ann eadar na Néilleaich agus na
Dónaillich, rinn Ó Néill caidreabhas còmhla ri Aodh Rua Ó Dónaill, mac Aoidh, an
t-seann caidreabhach is nàmhaid Shéain. Sgrìobh an dithis aca chun an Rìgh
Felipe II na Spàinne. Anns na litrichean aca - cheap is leugh Sir William Russel
feadhainn - dh’innis iad dhan Rìgh gur e luchd-dìona na h-Eaglais Chaitligeach a
bh’annta, is iad ag iarraidh saorsa chreideamh is poiliteagach do na Tùsanaich
ann an Èirinn. Sa Ghiblean 1596, Gheall na Spàinntich gun toireadh iad taic dha
na reubaltaich, is an uair sin chuir Ó Néill roimhe beagan dhe tìm fhaighinn, is
e a’ gealltainn dìlse gu Crùn Shasainn nuair a b’ fheudar dha. Le sin, b’
urrainn do dh’ Ó Néill na Sasannaich a chumail fada air falbh bhon chuid
fhearainn aige fad còrr is dà bhliadhna.

Cho-dhùin Ealasaid I mathas foirmeil a thoirt do dh' Ó Néill is chuireadh crìoch
air an còmhstri ann an 1598. Ach an ceann dà mhìos, mhill e arm Sasannach dhe
4,000 duine aig Cath Bhéal-an-Átha-Buí, ri taobh na h-Aibhne Chluain-dabhail,
far a bhàsaich Henry Bagenal fhèin. ‘S e an call na bu mhiosa a dh’ fhulang
Feachdan Shasainn ann an Èirinn a-riamh a bh’ann. Nam b’ urrainn don Iarla fàth
a ghabhail air a bhuannachd ’s dòcha gum faodadh e cumhachd Shasainn san
dùthaich a lagachadh, leis gu robh mìothlachd air a bhith ga sgaoileadh air
feadh na tìre – gu h-àraidh ann an ceann a deas far an robh Seumas Tómas Mac
Gearailt ag iarraidh a chuid chòirichean mar Iarla Dheasmhumhain. A dh’aindeoin
sin, bha feum aig Ó Néill air taic bho thall thairis agus, ged an robh e a’ fàs
cliùiteach mar shaighear air fead na Roinn-Eòrpa, cha bhiodh sin gu leòr
co-dhiù.

An ceann ochd mìos an dèidh Chath Bhéal-an-Átha-Buí, chaidh Riaghladair
Sasannach ùr gu tìr ann an Èirinn, fear air an robh Iarla Essex, is na feachdan
na bu mhotha a chuir na Sasannaich thall a-riamh còmhla ris, mu 17,000 duine.
Lean esan òrdughan dìreach bhon a' bhanrìghinn ach an dèidh iomairt gun
shoirbheachas ann an ceann a deas na dùthcha, b' fheudar dhàsan còmhraidhean
fhaighinn leis an Iarla Thír Eoghain, a ghabh àite ann an daingneach ann an
Lagáin air 7 an t-Sultain 1599, far a rèiteachadh sgur-cogaidh. Gu mì-fhortanach
dha, cha do chòrd sin idir leis a' bhanrìghinn. Shiubhal an Riaghladair air ais
gu Lunnainn, is e a' dèanamh oidhrip ainm a shàbhaladh. An dèidh dà bhliadhna
làn mathanas is ar-a-mach ùr, fiù's dh'fheuch e ri ionnsaigh a thoirt air an Tùr
Lunnainn, an aghaidh miannan na banrighinn, is le sin chaidh e a chur gu bàs.

Bha Ealasaid I ann an suidheachadh duilich. ‘S e ceist seilbhe a’ chrùin a bha
aig cnag na cùise ann am poileataigs aig an àm, agus bha Ó Néill air ruaig a
chur air na ceannardan na b' ainmeile aice turas an dèidh turais, is an Cogadh
Spàinnteach - Sasannach a’ leantainn cuideachd. Bha an Iarla reubaltach fhathast
a’ toirt taic do na ceannardan Ghàidhealach ann an Cúige Mumhan, is fiù’s
dh’fhoillsich e gairm-fhollaiseach airson na Caitligich ann an Èirinn, is e a’
brosnachadh ar-a-mach ann an ainm na h-Eaglaise. An dèidh iomairt ann an Cúige
Mumhan ann an 1600, far an do mhill e an colonaidh Sasannach, rinn e air Dun na
nGall, far an d’fhuair e sòlarachd bhon An Spàinn agus taic Bhon a’ Phàp Clemens
VIII. ‘S e an Iosaideach James Archer a bha na riochdaire thall ri beulaibh Rìgh
na Spàinne.

Mu dheireadh thall, anns a’ Chèitean 1600, fhuair na Sasannaich làmh an uachdair
nuair an tàinig aig Sir Henry Dowcra air a chur gu tìr faisg air Doire ann an
Tír Chonaill, is e os cionn feachd mòr, buidheachas do Niall Garbh Ó Dónaill.
Aig an aon àm, bha an Riaghladair ùr, Charles Blount, VIIImh Iarla Mountjoy
(caraid Essex), air an t-slighe bhon Iarmhí gu ruige Iúr Cinn Trá airson ga
chuideachadh. Chuir sin mar fhiachaibh air Ó Néill dhol air ais gu Ard Mhacha.
Chuireadh duais mhòr gus an Reubaltach a ghlacadh, marbh neo beò.

Ràinig taic bhon An Spàinn san Dàmhair 1601, feachdan fo Juan del Águila, a
ghabh thairis Cionn tSáile, shìos ann an ceann a deas an eilein. Rinn Mountjoy
air leis a chuid shaighdearan, is le sin b’ fheudar do dh’ Ó Néill agus Ó
Dónaill am casan a thoirt leotha fa leth tro na tìrean a bha fo bhuaidh George
Carew ann am meadhan cruaidh a’ gheamhraidh. Thàinig an dithis cheannard ri
chèile a-rithist ann an Droichead na Bandan is dh’fheuch iad ris an arm
Sasannach a dhùnadh a-steach, nuair a bha iad fhèin a’ cuairteachadh nan
Spàinnteach. Bha na Sasannaich sgìth agus tinn, agus bha am beatha sa champa gu
math doirbh leis cho cruaidh ‘s a bha an geamhradh. A dh’aindeoin sin, chuireadh
ruaig air an arm aig Ó Néill ann an ùine ghoirid leis nach fhaodadh iad còmhradh
a dheànamh leis a’ ghearasdan Spàinnteach agus air sgàth gun do rinn na Gàidheil
mearachd mhòr ri linn ionnsaigh eich nan Sasannach. Theich na Gàidheil is thug
an Ceannardan Spàinnteach gèill. ‘S e truaighe dhòrainneach dhoirbh do dh’ Ó
Néill a bh’ann an Cath Chionn tSáile, is chaill e gu tùr a h-uile cothrom ris a’
Chogadh a bhuannachadh.

Theich Ó Dónaill chun na Spàinne an dèidh na truaighe ann an Cionn tSáile gus
taic a lorg an siud, ach chaochail e an ceann goirid (tha amharras ann do do
nimhich fear-bràthaich Sasannach e). Leis an t-arm aige air a lùghdachadh, rinn
Ó Néill an ceum air ais gu Cúige Uladh, far an tug e gèill chun a’ chrúin is
dh’iarr e mathanas rìoghail oir bha e a’ feuchainn ris na h-oighreachdan aige a
dhìon. Thug feachdan Shasainn ionnsaighean air Cúige Uladh ann an iomairtean fad
1601 – 1602, a lagaich suidheachadh Ui Néill agus dh’adhbhraich sin a’ ghoirt
eadar muinntir na sgìre. Aig toiseach a’ bhliadhna 1603, thug Ealasid I àithne
do Mhountjoy gun thòisich e ri rèiteachadh a dheànamh leis an Reubaltach. Chuir
e ceann air sin nuair an tug Ó Néill thairis gu tur anns a’ Ghiblean. Chaidh Ó
Néill gu Baile Átha Cliath còmhla ri Mountjoy, far a chuala e mu dheidhinn
chrùnadh Sheumais I, fear-ionlaid Ealasaid I. Nochd e ri beulaibh an Rìgh ùr san
Ògmhios, còmhla ri Ruairí Ó Dónaill, fear-ionlaid a bhràthar, Aodh Rua Ruairí Ó
Dónaill. Thug am monarc deagh fhàilte oirbh, ged nach do chòrd sin idir leis na
h-uachdarain.

Ged an robh na tiotalan is na h-oighreachdan aig Ó Néill air an
co-dhaingeachadh, thoisich an crùn ri bacadh a chuir air a chuid chòirichean is
cumhachd, tro mheadhan an lagha. A bharrachd air sin, bha Ó Néill an sàs ann an
connspaid còmhla ri feadhainn dhe na seann ìochdarain aige, mar Dónal Ó Cathain,
gnothach a mhair gu ruige 1607. Dìreach an uair sin, cho-dhùin Ó Néill gun
iarradh air an Rìgh an gnothach a rèiteachadh, ach fhuair e fios gum bìte ga
chur an greim is, le Ruairí Ó Dónaill ga bhrosnachadh, chuir Aodh roimhe gun
teicheadh e thall thairis còmhla ri Ruairí, an tachartas a chanas Teicheadh nan
Iarla (Gaeilge: Imeacht na nIarlaí) an-diugh. Ghabh àite Teicheadh nan Iarla,
fear dhe na tachartasan na b’ ainmeile ann an Eachdraidh na h-Èireann air fad,
air oidhche an 14 an t-Sultain 1607, nuair a chaidh Ó Dónaill agus Ó Néill,
còmhla ri an teaghlaichean is luchd-leantainn aca, air bàta ann an Ráth Maoláin
is iad a’ dol chun na Spàinne, far an robh dùil aca taic fhaighinn bhon Rìgh
Felipe III. Gu mì-fhortunach, chaill am bàta an cùrsa air sgàth cho làidir ‘s a
bha a’ ghaoth, is b’ feudar dhaibh teàrnadh a lorg air Inbhir na h-Aibhne Seine,
is chuir iad seachad a’ gheamhraidh anns Na Tìrean Ìsle. Ràinig iad An Ròimh sa
Ghiblean 1608 far an d’ fhuair iad deagh fhàilte bho Phàpa Pòl V. Chaochail Ó
Dónaill sa bhliadhna sin ann am baile bith-bhuan. Dh’fhàillig iad taic fhaighinn
bhon An Spàinn, leis gu robh Felipe III airson sìth a chumail còmhla ri Sasainn
nan Stiùbhartach, air sgàth gu robh an dùthaich aige ann an staing an
eaconomaidh is an loingeas aige air a mhilleadh leis nan Olanndaich aig Chath
Ghiobraltair. Tha sin a’ sealltainn dhuinn cho neònach faoin ‘s a bha Teacheadh
nan Iarla.

Chaidh binn thoirmeasgaidh a thoirt air Ó Néill le Pàrlamaid Shasannach na
h-Èireann ann an 1613. Chaochail e anns An Ròimh air an 20 an t-Iuchar 1616.
Dh’fheuch e ri tilleadh gu Èirinn iomadh turas fad na naoi bliadhna a bha e na
fhògarrach, ann an dàrna làmh tro mhathanas a’ chrùin iarraidh is air an làmh
eile tro chuid chumhachd a’ Chrùin a lagachadh. Nuair a bhàsaich e, bha bàird
oifigeil na h-Èireann an sàs ann an farpais bhàrdachd chonnspaideach air a bheil
Sabaid nam Bàrd.

Phòs Ó Néill ceithir tursan is fhuair e mòran duine chloinne, feadhainn
dlìgheach agus feadhainn neo-dhlìgheach. B’ Seán Ó Néill am fear na bu
chliùiteach dhaibh, a bha an sàs ann an Cogaidhean na Flànrais mar cheannard
rèisimead is e a’ dìon gnothaichean na Spàinne agus Felipe III. Dh’ainmich an
Rìgh 4mh Iarla Thír Eoghain e ann an 1616.



https://gd.wikipedia.org/wiki/Anne_Frank

'S e nighean òg Iùdhach a bh' ann an Anne Frank (12 An t-Ògmhios 1929 - tràth sa
Mhàrt 1945). Tha i ainmeil airson an leabhar-latha a sgrìobh i nuair a bha i,
còmhla ri a theaghlach, air falach bho na Nàsaich ann an Amsterdam. Bhàsaich i
ann an campa-cogaidh, Bergen-Belsen, ann an 1945. Às dèidh a' chogaidh, chaidh
an leabhar-là fhoillseachadh, agus 's e aon de na h-ìobairtich Iùdhach den
uile-losgadh as ainmeil a th' ann an Anne Frank a-nis.

Rugadh Anne Frank (Annelies Marie Frank) anns a' Ghearmailt, ach ghluais an
teaghlach do na Tìrean Ìsle nuair a bha i fhathast na pàiste nuair a thàinig na
Nàsaich gu cumhachd ann am Frankfurt. 'S e Edith agus Otto na h-ainmean a bha
air pàrantan Anne, agus bha piuthar aice, Margot. Ann an 1942, chaidh iad am
falach anns an taigh aca, anns a' phàirt dhìomhair: Het achterhuis (an taigh air
cùlaibh). Air an 4mh dhen Lùnastal 1944, fhuair na Nàsaich fiosrachadh mu
dheidhinn nan teaghlaichean a bha air am falach anns an taigh, chaidh iad a
bhratadh. Bha an teaghlach Frank air an cur gu campa-cogaidh Auschwitz, às dèidh
sin, chaidh Margot agus Anne a chur gu campa-cogaidh eile, Bergen-Belsen, far an
do chaochail iad.



https://gd.wikipedia.org/wiki/Anna_Maria_Lenngren

B’ e sgrìobhadair às an t-Suain a bh' ann an Anna Maria Lenngren (Uppsala 18 an
t-Ògmhios 1754 - Stockholm 8 am Màrt 1817).

B' e nighean a’ bhàird Magnus Brynolfsson Malmstedt agus a bhean Märta Johanna
Florin a bh' innte. Buineadh Lenngren do theaghlach gu math cùramach
creideamhach. Bha a h-athair na bhall an Eaglais Mhorabhianach agus chuireadh a
pàrantan na sailm sa chlò. A dh’aindeoin seo, thogadh ise faisg air Oilthigh
Uppsala, far an robh a h-athair na ollamh Laidinn, aig àm an t-Soillseachaidh
agus fhuair Lenngren beachdan eile mu dheidhinn chreideimh. Chaidh ise agus a
bràthair an aghaidh sin. Sgrìobh esan bàrdachd neo-eaglaiseach.

Ann an 1780 phòs i aig Carl Peter Lenngren, a bha na dheasaiche sa
Stockholms-Posten, pàipear-naidheachd a bha uabhasach fhèin cudromach aig an àm.
Thug na sgrìobh Quintus Horatius Flaccus buaidh làidir oirre agus b' ann air
stuth mar sgrìobh esan a thoisich i. Cha do chuir i càil sa chlò fon ainm aice
fhèin ach ann an 1778: På mademoiselle Anna Lovisa Pahls saliga hemfärds dag,
den 14 Maji 1772, die Corona. B' e rìgh na Suaine fhèin a choimiseanaich i ri a
chur Lucile gu Suainis, a' chiad turas a thachair sin. Fhuair i duais agus
coimiseanan eile às a dhèidh.

Ghabhadh i ri beachdan ùra fad a beatha. Bha i airson chòirichean do mhnathan,
gu h-àraidh ann an saoghal nan leabhraichean agus oilthighean, mar a sgrìobh i
ann an Thé-conseillen (1777). Thoisich i ri Voltaire agus Rousseau a leughadh
agus thug an leughadh seo buaidh mhòr oirrese. Bheireadh i slaic do shiostam ann
clasaichean ann an Pojkarne agus Hans nåds morgonsömn, agus bheachdaicheadh i an
aghaidh pribhleidean nan uachdaran. Bha i airson Ar-a-mach na Frainge, los gun
atharraicheadh i ana-cheartas san Fhraing.



https://gd.wikipedia.org/wiki/Am_Baisteir

'S e beinn anns a' Chuiltheann anns an Eilean Sgitheanach a tha anns A'
Bhaisteir. Le 934m a dh'àirde 's e Beinn Rothaich a th' ann, agus tha e eadar
Sgùrr nan Gillean agus Bruach na Frìthe. Gheibhear suas gu furasta tro Choire a'
Bhaisteir agus druim an ear na beinne. Ge-tà tha pìos ghoirid de shreap sìos
doirbh ann. Ruigear am mullach cuideachd le bhith a' streap suas fiacail a'
Bhaisteir agus dhan mhullach bho sin.

Cha robh ciall an ainm an còmhnaidh soilleir agus tha co-dhiù dà mhìneachadh
ann. Dh’eadar-theangaichear Am Baisteir gu tric mar “executioner” (bhon fhacal
“bàsadair”) ach feumar ràdh gur e “crochadair” a th’ ann an “executioner”. Tha
Dwelly a’ moladh “baptiser” airson Baisteir agus sin am mìneachadh as cumanta
airson an ainm sin an-diugh. Ma chìthear cruth an sgùrra tha an dà mhìneachadh
coltach. Tha creag mhòr gu h-ìosal den mhullach a tha biorach agus air a bheil
cruth iongantach. Chithear sin mar làmhag a’ chrochadair no mar cheann sagairt
a’ cromadh gu leanaibh airson a bhaisteadh.



https://gd.wikipedia.org/wiki/Alice_Munro

Tha Alice Ann Munro née Laidlaw (rugadh 10 an t-Iuchar 1931) na sgrìobhadair
Canadianach a bhios a' sgrìobhadh ann am Beurla.

Tha i air iomadh duais a choisinn, nam measg an Duais Nobel ann an Litreachas
ann an 2013.

Rugadh Munro leis an ainm Alice Ann Laidlaw ann an Wingham, Ontario. Bha
tuathanas le madaidhean agus mincean aig a h-athair, Robert Eric Laidlaw. B' e
tidsear sgoile a bh' anns a màthair, Anne Clarke Laidlaw (née Chamney).

Thòisich i a' sgrìobhadh nuair a b' e deugair a bh' innte. Ann an 1950, fhad's a
bha i a' dèanamh Beurla aig Oilthigh Western Ontario, dh'fhoillsich i a ciad
sgeulachd, "The Dimensions of a Shadow".

Tha Munro ainmeil airson a cuid sgeulachdan goirid. Thathar ag ràdh gun tug i
buaidh mhòr air structar an sgeulachd goirid ann am Beurla leis mar a bhios an
t-àm a' gluasad air ais is air adhart na sgeulachdan. Mar as tric, tha a cuid
ficsean stèidhichte ann an sgìre far an deach a h-àraich, sgrìre Huron air taobh
an iar-dheas Ontario.

Tha i air a ràdh gun tug na sgrìobhadairean seo buaidh oirre: William Maxwell,
Eudora Welty, John Updike, Carson McCullers, Katherine Anne Porter, Flannery
O'Connor, James Agee, Cheever, Joyce Carol Oates, Peter Taylor, William Trevor,
Edna O'Brien, Richard Ford.

Ann an 2009, bhuannaich i am Man Booker International Prize airson a cuid
saothair gu lèir.



https://gd.wikipedia.org/wiki/Alfred_Russel_Wallace

Bha Alfred Russel Wallace (8 am Faoilleach 1823 - 7 an t-Samhain 1913) na
neach-eòlas-nàdair, bith-eòlaiche, neach-cruinn-eòlas, neach-rannsachaidh, agus
aon den chiad luchd-àrainneachd ri linn Ìmpireachd na Breatainne.

Nuair a bha Wallace òg fhathast, rinn e turas rannsachaidh ann an Amazon airson
sampaill a thrusadh. As dèidh sin, rinn e turas na bu ainmeile anns na
h-eileanan a tha latha an diugh nam pàirt de na Innd-Innse. 'S ann anns a 'Malay
Archipelago' a bha Wallace a leasachadh na smuaintean aige mu dheidhinn
riarachadh beòthaichean air an t-saoghal. Sin an adhbhar carson a tha Wallace
air a chuimhneachadh mar Athair a' Bhith-cruinn-eòlais.

'S e an Loidhne Wallace an obair na bu ainmeile aige. Bidh an Loidhne a'
sealladh air an sgaradh eadar na h-ainmhidhean is flùraichean de dh'Astràilia
agus de dh'Àisia.

Aig an aon àm, bha Wallace a' sgrìobhadh smuaintean mu dheidhinn meanbh-fhàs tro
thaghadh le nàdar fhèin. Chuir e na beachdan aige gu Charles Darwin ann an
litrichean. Aig an àm seo, bha Darwin eadar dà inntinn mu dheidhinn creidibh
agus saidheans. Bha an obair aig Wallace a' brosnachadh Darwin airson a leabhar
Origin of the Species a chur an clò ann an 1858.

Sgrìobh e The World of Life ann an 1911 agus chaochail e ann an 1913 (90
bliadhna a dh'aois) ann an Dorset.



https://gd.wikipedia.org/wiki/Alacant_(provincia)

'S e provincia na Spàinne a th' ann an Alacant (IPA: alaˈkant, Spàinntis:
Alicante). Tha e na laighe ann an València, air an àirde an ear-dheas na
dùthcha. 'S e Alacant a tha na phrìomh-bhaile. Chaidh an roinn a chruthachadh
ann an 1833 le Javier de Burgos, a bha na Rùnaire na Stàite agus Leasachaidh aig
an àm. B' e an siostam-riaghalaidh iondail na Frainge a chleachd e mar mhodal.
Chuireadh a-steach na Coimhearsnachd fèin-riaghlaidh València i ann an 1978,
nuair a sgrìobhadh Bun-reachd ùr. Sìnidh Alacant fad 5,817km² agus tha 1,934,127
duine a' fuireach ann. Le sin, 's e an 41mh roinn as motha na Spàinne a thaobh
talmhainn agus an ceathramh tè a thaobh àireimh-sluaigh. Tha crìochain aice le
Albacete, Murcia agus València. 'S e Spàinntis, Catalanais a tha gam bruidhinn
an seo.

Tha cuid a luchd-rannsachaidh dhen bheachd gur ann à Ἂκρα Λευκῆ, (Akra Leukḗ) no
Λευκῆ Ἂκρα, (Leukḗ Akra) (Gàidhlig: Rubh Geal) ann an Greugais a tha an t-ainm
air sàilleabh gu robh baile Cartagach san sgìre o chionn fhada. Dh'atharrach na
Ròmanaich an t-ainm gu Lucentum agus as an dèidh chaidh atharrachadh gu
ألَلَقَنْت (Al- Laqant) ann an Arabais. 'S ann dìreach as an fhoirm seo a
thàinig an t-ainm a thathar a' cleachdadh an latha an-diugh ann an Catalanais.
Mar a b’àbhaist san Spàinn, b’ e dìreach ainm a’ bhaile a bu motha sa sgìre a
chuireadh air an roinn.



https://gd.wikipedia.org/wiki/Akerbeltz

'S e seann-dia nam Basgach a tha ann an Akerbeltz (IPA: /ˈakeɾpelʦ/). B' àbhaist
dha a bhith 'na dhìonadair an fhearainn, nam beathaichean is nam buidisichean
agus fear-gairm nan gailleann. A-rèir nam Basgach, bha e a' fuireach fon talamh
mar a' chuid as motha dhe na seann-diadhan Basgach.

Tha dà phàirt san ainm seo, aker "gobhar fireann" agus beltz "dubh", mar sin, 's
e "an gobhar dubh" a' chiall a tha air ainm. Ged a tha cuid, mar Koldo
Mitxelena, a' cur an aghaidh seo, tha a' mhòrchuid dhe na h-eòlaichean a'
faicinn ceangal eadar Akerbeltz agus am facal akerlarre "faiche fèis nam
buidsichean" le aker agus larre "faiche". Tha seo a' nochdadh ann an iomadh
ainm-àite ann an Dùthaich nam Basgach agus tha fianais làidir ann a dh'innseas
dhuinn gun robh goibhrean cudromach ann an seann-chreideamh nam Basgach.

Tha ainm a' nochdadh anns na sgrìobhaidhean Aquitanach, sinnsir na Basgaise, a
tha glè choltach ris an ainm Akerbeltz. Mar eisimpleir, air Carragh Comminges
(san Fhraing):

agus air carragh eile ann an Haute-Garonne, faisg air Saint-Gaudens (san Fhraing
cuideachd):

Air sgàth sin, tha cuid dhe na h-eòlaichean, mar Bernardo Estornes Lasa 's
Gorrotxategi agus luchd faclair mòr na Basgaise, sa bheachd gur co-ionnann
AHERBELSTE (ainm san tuiseal tabhartach) is Akerbeltz ach tha feadhainn eile car
teagmhach mu dhèidhinn seo, a' gabhail a-steach Mitxelena. 'S e Sacaze aon dhe
na ciad daoine a chuir seo 'nar sùilean 'na leabhar Inscriptions Antiques des
Pyrénées ann an 1892. Tha Mitxelena a' cur 'na aghaidh a chionn 's nach eil
fianais ann gun deach an fhuaim h > k on Aquitanais dhan Bhasgais ar làithean
idir.

Bhathar a' coimhead air a' ghobhar mar chomharradh a' bhàis anns na
seann-làithean agus air sgàth sin, bha gach tuathanach a' dèanamh cinnteach aig
àm gun robh aon ghobhar dubh san t-sabhal aca air a' char as lugha gus an cum
seo air falbh galaran.

Tha aithrisean on 16mh is on 17mh linn aig innse dhuinn gun robh barrachd air
dusan akelarre ainmeil ann far am biodh iad ag ìobairt aran, uighean is airgead
dha. Chan eil e 'na iongnadh gun robh iad a' coinneachadh gu dìomhair ach a
bharrachd air an dìomhaireachd, tha coltas gun robh seo 'na ghluasad san
dùthaich an aghaidh nan ùghdarrasan a bha a sparradh modhan on taobh a-muigh air
na Basgaich agus iad a' comharradh fuigheall nan seann-chreideamhan aca.

Rinn am peantair Goya grunn dealbhan co-cheangailte ri Akerbeltz is na
cruinneachaidhean Akelarre. Cha b' e Basgach a bha ann an Goya ach fhuair e
eòlas air cleachdaidhean is cultar nam Basgach tro charaid Leandro Fernández de
Moratín agus cuideachd cultar an neo-ghèillidh ann an Dùthaich nam Basgach san
17mh linn.

Tha cuid a bhuidhnean a' cleachdadh an ainm sin an-diugh air diofar adhbharan,
mar eisimpleir tha buidheann-ciùil ainmeil ann an Dùthaich nam Basgach 'ga
chleachdadh, tha companaidh beòir ann an Dùthaich nam Basgach a Tuath air a
bheil an t-ainm seo agus fear ann an Alba fhèin.



https://gd.wikipedia.org/wiki/Achd_na_Croitearachd_(1886)

'S e lagh de Phàrlamaid na Rìoghachd Aonaichte a tha ann an Achd na Croitearachd
(1886) (uaireannan: Achd Chroitearachd (Alba) 1886) a tha an sàs ann gus an
latha an-diugh. Anns an achd seo chaidh mìneachadh oifigeil a chur air bhonn cò
th' ann an croitear agus dè tha ann an sgìre chroitearachd. Airson a chiad
turais fhuair na croitearan tèarainteachd air an fhearann aca agus mar sin chuir
an achd seo crìoch air Fuadaichean nan Gàidheal. Bha i a' leantainn gu ìre mhòr
na h-achdan a chaidh a stèidheachadh ann an Èirinn ann an 1870 is 1881.

Mar a chunnacas anns na Fuadaichean, cha robh còraichean oifigeil aig na
croitearan air an fhearann aca gus 1886, bha e ceadaichte gam fuadach a-mach às
na bailtean croitearachd aca gun dragh sam bith. Thòisich strì nan croitearan
ann an 1874, air sgàth 's gun robh iad ag iarraidh na còraichean tradaiseanta
air an fhearann air ais.

Thòisich strì nan croitearan air sgàth an gluasad "Home Rule" ann an Èirinn agus
na beachdan aca a chaidh a thoirt do na h-Eileanan Siar leis na h-iasgairean.
Chleachd iad stailcean màil agus chuir iad an sprèidh aca air a’ choitcheann.
Bha na croitearan den bheachd gum b’ ann leotha a bha còraichean air a'
choitcheann, ach bha na uachdaran gan iarraidh airson nan caoraich mòra agus mar
oighreachdan seilg. Dh'fhàs an strì na bu mhiosa, dh'iarr na uachdaran
bàtaichean-chogaidh airson an dìon an aghaidh nan croitearan. Bho àm gu àm bha
ùpraidean is sàbaidean cruaidh eatorra.

Aig ìre phoileataigeach bhathar ag iarraidh fuasgladh laghail, mar sin chaidh
Comunn Gàidhealach Ath-Leasachadh an Fhearainn (Highland Land Law Reform
Association) a chur air bhonn 1885 ann an Lunnainn. Cuideachd chaidh Pàrtaidh
nan Croitearan a stèidheachadh, bha còignear bhuil phàrlamaid aca ann an 1885.
'S e 'Is Treasa Tuath na Tighearna' an sluagh-ghairm a bha aca.

Bha eagal air an riaghaltas gum biodh an gluasad "Home Rule" a' sguabadh thairis
air a' Ghàidhealtachd cuideachd. Le agallamhan leis na croitearan air feadh na
Gàidhealtachd rinn an Coimisean Napier sgrùdadh mionaideach air suidheachadh nan
croitearan. Chuir iad aithisg a-mach ann an 1884. Dh’fhiach William Gladstone
lagh ùr a chur tron phàrlamaid ach chaidh e a dhiùltadh san Chèitean 1885. Leig
Gladstone an dreuchd aige dheth san Ògmhios 1885, ach dh'fhairlich na
pàrtaidhean eile riaghaltas ùr a chruthachadh. Nuair bha Gladstone air ais san
Fhaoilleach 1886 thug e an achd a-mach san 25mh den Ògmhios 1886.

Airson a' chiad turais ann an eachdraidh na h-Alba bha Achd na Croitearachd
(1886) a' dearbhadh gun robh còir aig na croitearan air an fhearann aca. Thug i
inbhe laghail do na bailtean croitearachd tradaiseanta cuideachd.

A rèir an lagha chaidh Coimisean nan Croitearan a chur air bhonn. B' urrainnear
dol ann nan robh trioblaidean eadar na h-uachdaran agus na croitearan. A-measg
na ciad dleastanasan a bha aig a' choimisean bha e ri ràdh dè na sgìrean a bha
nan sgìrean croitearachd agus mar sin a' tighinn fon achd ùr. B’ e sin na
Siorrachdan tràidiseanta na h-Alba a leanas Sealtainn, Àrcaibh, Gallaibh,
Cataibh, Siorrachd Rois, Cromba, Inbhir Nis is Earra-Ghàidheal. 'S e
coimhearsnachd croitearachd a bha ann anns na sgìrean far an robh croitearan ann
fad 's 80 bliadhna gun chùmhnant màil agus a' pàigheadh màl na b' ìsle na £30
gach bliadhna agus aig an robh coitcheann.

A-measg na dleastanasan eile den choimisean bha e aca ri màl cothromach a
stèidheachadh agus ath-sgrùdadh a dhèanamh gach seachd bliadhna. Nan robh
croitearan dhen bheachd gun robh e a' pàigheadh màl ro àrd bha cothrom aca dol
don choimisean airson am màl a' cothromachadh. Gu math tric chaidh am màl a
ghearradh sìos no a dhubhachd às, nan robh an croitearan a' pàigheadh cus roimhe
sin. Bha cumhachd aig an coimisean an achd seo a leasachadh agus achdan ùra eile
a chur air bhonn. Bha cumhachd aca cuideachd talamh feurach a thoirt do na
croitearan airson croitean beaga a leudachadh.

Bha beachdan eadar-dhealaichte ann mun achd seo. Air an dàrna làimh bha na
croitearan a' caoineadh nach deach an achd fada gu leòr, air sgàth 's nach robh
cothrom aca greim fhaighinn air fearann torrach airson na croitean beaga aca a
leudachadh. Agus na b' mhiosa, cha robh an achd a' dèiligeadh le suidheachadh
nan coitearan, aig nach robh fearann idir. Ach an dèidh greis chunnaic iad gun
robh an coimisean deònach na còirichean aca a chur gu bhuill, gu h-àraidh a
thaobh tèarainteachd màil. Gu mì-fhortanach bha cion-airgid aig a' choimisean
agus cha robh fearann gu leòr ann airson a thoirt do na croitearan cuideachd.
Cha robh an achd a' dèiligeadh leis an duilgheadas a bu mhotha: am fearann a
thoirt air ais do na croitearan. Cha robh fuasgladh ann do na cùisean far an
robh an t-uachdaran agus na croitearan ag iarraidh an dearbh pìos fearainn.

Air an làimh eile thuirt na h-uachdaran gun robh "...communism looming in the
future agus sgrìobh am pàipear-naidheachd The Scotsman gum b' e "great
infringement on the rights of private property" a bha anns an achd seo.

Cha do chuir an achd crìoch air strì nan croitearan, air sgàth' s gun robh
Arthur Balfour dhen bheachd gun tug an achd seo ùghdarras mhoralta dha gach
ùpraid a chur sìos le armachd airson Law and order a stèidheachadh a-rithist.
Mar sin thàinig bàtaichean-cogaidh air ais don Eilean Sgitheanach agus Tiriodh.

Chaidh am beachd seo a thogail a-rithist ann an Achd Chroitearachd (1976) anns
an d’fhuair na croitearan cothrom a' chroit aca a cheannachd airson prìs 15 x am
màl bliadhnail agus mar sin a bhith na neach-seilbh. Ach le seilbh air a' chroit
chaill iad an còir air grantaichean CCAGS (Crofting Counties Agricultural Grant
Scheme). Ann an Achd Ath-leasachaidh Fearainn (Alba) 2003 chaidh còir ceannachd
a thoirt do bhuidheann coimhearsnachd croitearachd eadhon an-aghaidh miann nan
uachdarain airson leasachaidhean eaconomach is sòisealta a chur air adhart. Ann
an Achd Chroitearachd 2010 chuirear co-ionnanachd do luchd-gabhaltais agus
luchd-seilbh, gu h-àraidh a thaobh grantaichean agus dleastanasan agus chaidh
soilleireachadh nas mionaidiche a chur seachad mu neo-làthaireachd. A-nise
feumaidh an neach-gabhail no an neach-seilbh a bhith a' fuireach an taobh
a-staigh 32 cileameatair bhon chroit. Le sin chaidh cothrom a chruthachadh
croitean nach eil air an obrachadh ceart a thoirt seachad do luchd-gabhaltais
ùr.

Le a bhith a' coimhead air ais ann an eachdraidh tha Hunter den bheachd gun do
stèidhich an achd suidheachadh seann-fhasanta, suidheachadh gabhaltais
eu-coltach ri Èirinn far an robh cothroman ann do na croitearan am fearann aca a
cheannachd a rèir nan achdan "Home rule". Bha an achd gun buadhachd airson
leasachadh a chur ri àiteachais agus nach do ghabh i a-steach beachdan
poileataigeach is sòisealta. Ach a rèir Wightman tha Achd na Croitearachd (1886)
a' sealltainn an rathaid gu ath-leasachaidhean an fhearainn ann an Alba, ged
nach robh buaidh aice ach air a' Ghàidhealtachd. Chan eil fuasgladh do cheist an
fhearainn ann gus an latha an-diugh air sgàth ’s gu bheil 2/3 de dh’Alba ann an
làimh de 1.252 uachdaran a-mach à sluaigh de 5 millean Albannaich. (Àireamhan à
2000).



https://gd.wikipedia.org/wiki/Abel_Tasman

B’ e Abel Janszoon Tasman (IPA: ˈaːbəl ˈjɑnsoːn ˈtɑsmɑn, Lutjegast, 1603 –
Batavia, 10 an Dàmhair 1659) taisgealaiche às Na Tìrean Ìsle, a bha ag obair
airson Companaidh Aonaichte nan Sear-Innseachan (Duitsis: Vereenigde
Oost-Indische Compagnie, neo dìreach an VOC) san 17mh Linn. Tha e ainmeil gus ar
làithean airson na bhòidsean a rinn e eadar 1642 agus 1644, le cuideachadh bho
Antonie van Diemen. Lorg e Tasmania, Sealainn Nuadh agus Tonga ri linn na
bhòidsean sin. Cha do chuir na Tùsanaich fàilte chridheil idir air ach ann an
Tonga. Chuireadh òrdan do Thasman talamh mhòr, air an tugadh An Òlainn Nuadh
(Duitsis: Nieuw-Holland) ach an canar Astràilia an latha an-diugh, rannsachadh.
Bha na h-Òlainndich gu math eòlaichte air oirthir an iar na dùthcha mar-thà, ach
bha iad ag iarraidh a bhith a’ faighinn a-mach nan robh Terra Australis na
Mhòr-roinn, agus bha feadhainn dhen bheachd gun cumadh an talamh sin an saoghal
uile gu lèir ann an co-chothrom. Fiù 's bha iad airson slighe mhara gu ruige An
t-Sile a lorg. A bharrachd air sin, bha an VOC an dùil gum fosgladh na bhòidsean
am Mòr-roinn ùr sin dhan mhalairt agus gum b’ urrainn dhaibh an talamh a
chleachdadh airson prothaid. Thug Tasman ainm do Thasmania. Phòs e dà thuras: ri
Claesgie Meyndrix anns a' chiad dol a-mach agus bha nighean aice. Gu
dòrainneach, chaochail a bhean agus, ann an 1632 phòs e ri Joanna Tiercx.



https://gd.wikipedia.org/wiki/%C5%81%C3%B3d%C5%BA

‘S e baile mòr ann am meadhan na Pòlainn a th’ann Łódź (IPA: wutɕ , Iùdais:
לאדזש neo Lodzh, Laideann: Lodzia, Liotuànais: Lodzė, Gearmailtis: Lodsch agus
Litzmannstadt bho 1940 gu 1945). Tha e suidhichte aig 198m os cionn ìre na mara,
anns a’ ghleann Ner, ri taobh na h-aibhne Ner, a shruthas chun na h-aibhne
Warta. Tha Łódź 221km air falbh bho Lublin, 188km bho Kraków, 294km bho Gdańsk
agus 119km bho Warsaw, prìomh-bhaile na dùthcha. ‘S e baile neo-eisimeileachd a
th’ann. Chaidh e a chlàradh airson a’ chiad turas ann an 1332 ann an sgrìobhainn
eaglaiseil, ri linn nam Piast, agus chaidh an t-oilthigh a stèidheachadh ann an
1945. A bharrachd air sin, ‘s e an treas baile as motha na dùthcha a th’ann. Tha
an t-ainm a’ ciallachadh bàta.

‘S e dìreach baile beag ri taobh allt air an robh Lodka a bh’ann Łódź o shean.
Tha an t-allt fo thalamh an latha an-diugh. chaidh e a chlàradh airson a’ chiad
turas ann an sgrìobhainn ann an 1332. Tha Łódź gu math òg an coimeas ri na
bailtean mòra eile na Pòlainn agus, a dh’aindeoin àireamh-sluaigh a’ bhaile, cha
robh e a-riamh cho cudromach ri Kraków, Gdańsk neo Wrocław. Fhuair am baile beag
a chuid chòirichean ann an 1423 on Rìgh Jogaila, a bha os cionn dàrna Rìoghachd
na Pòlainn. Fiù’s ann an 1790 cha robh ach 190 nan tàmh an seo. Dh’fhàs am baile
na bu mhotha fad an 19mh Linn is e fo bhuaidh na Na Ruise tro mheadhan an
gnìomhachais, is an dùthaich air a roinneadh eadar a nàbaidhean.

‘S e teis-mheadhan gnìomhachas a’ chlò anns A’ Phòlainn a bh’ann Łódź, mar
Mhanchester thall ann an Sasainn. Chaidh àireamh-sluaigh a’ bhaile suas ann an
ùine ghoirid bho mhìltean dhe daoine gu na ceadan dhe mìltean. Chaidh a’ chiad
taigh-ghnìomhachas a’ chlò a thogail le Christian Friedrich Wendisch ann an 1826
agus Comann nan Ceannaiche-aodaich ann an 1825. Dh’fhàs lìonmhor àireamh-sluaigh
a’ bhaile aig àm an Tionndadh Gnìomhachais is ràinig mòran Ghearmailtich agus
Iùdhaich. Fhuair na h-Iùdhaich a’ chiad chead aca gus a bhith a’ fuireach anns
a’ bhaile ùr gnìomhachas sin ann an 1848. ann an 1894 bha 168,513 nan tàmh an
seo. ‘S e baile measgaichte a bh’ann: fo bhuaidh nan Ruiseanach, ‘s e Iùdhaich a
bh’ann na luchd-ghnìomhachais, Gearmailtich a bh’ann na luchd-tasgaigh airgid
agus Pòlaich a bh’ann na luchd-obrach anns na taighean-ghnìomhachais.

Ann an 1918, an dèidh 123 bliadhna, bha A’ Phòlainn neo-eisimeileach a-rithist,
is bha Łódź an sàs ann an gnìomhachas a’ chlò, is e am baile na bu chudromach na
Roinn Eòrpa a bh’ann co-dhiù. Bha am baile cliùiteach airson a chuid chotain a
bhathar a’ fighe anns na taighean-ghnìomhachais. A bharrachd air sin, bha an
àireamh sa cheud dhe Iùdhaich na b’ àirde eadar na bailtean le còrr is 100,000
luchd-àiteachaidh san Roinn Eòrpa air fad aig Łódź. Ri linn an Dàrna Cogaidh,
chaidh am baile a mhilleadh ann am pàirt le feachdan na Gearmailte, mar phàirt
Plana Coitcheann an Ear (Gearmailtis: Generalplan Ost) mar bailtean eile anns A’
Phòlainn. Bha am broinn na Reichsgau Wartherland. Chaill Łódź 420,000
luchd-àiteachaidh, a chaidh a thoirt am brùid gu campaichean-bàis, 300,000
Iùdhaich nam measg.



https://gd.wikipedia.org/wiki/%C3%99isdean_MacDhiarmaid

'S e bàrd Albannach a bh' ann an Ùisdean MacDhiarmaid (Langaim, 11 an Lùnastal
1892 - Dùn Èideann, 9 an t-Sultain 1978). Bha ùidh mòr aige ann am poileataigs
agus bha e a' feuchainn litreachas sgrìobhte sa Beurla Ghallda a bhrosnachadh
ann an Alba. Bha Somhairle MacGill-Eain air a bhith fo bhuiadh litreachail
MhicDhiarmaid. Thathar ag ràdh gur e pìos bhàrdachd as cudromaiche a thaobh
ùr-nòsachas litreachail ann an Alba a th' ann an The Drunk Man Looks at the
Thistle (1926) le Ùisdean MacDhiarmaid.

Rugadh Ùisdean MacDhiarmid mar Christopher Murray Grieve (Crisdean Moireach Mac
a' Ghreidhir) 11 an Lùnastal 1892 ann an Langholm anns Na Crìochan. Ghabh e anns
an arm ann an 1914 (Royal Army Medical Corps) agus bha e stèidhichte ann an
Salonica, anns A' Ghrèig agus anns An Fhraing.

Bha deasbaid mòr ann eadar Ùisdean MacDhiarmid agus Edwin Muir a thaobh an cànan
ceart airson litreachas na h-Alba ann an 1936. Bha Edwin Muir dhen bheachd gu
bheil Beurla an cànan as fheàrr airson litreachas na h-Alba a dhol air adhart,
ach bha Ùisdean MacDhiarmaid ag iarraidh litreachas Albannach sna cànain eile,
mar Beurla Ghallda, a bhrosnachadh agus a chumail beò.

Ann an 1934, nuair a bha Somhairle MacGill-Eain na oileanach aig Moray House ann
an Dùn Èideann, thachair e ri Ùisdean MacDhiarmaid. Bha tarraing mhòr eadarra
agus lean an dlùth chàirdeas sin gus an do bhàsaich MacDhiarmaid ann an 1978.
Nuair a thachair an dithis aca, bha ùidh aig MacDhairmaid mar thà ann am
bàrdachd Ghàidhlig agus dh' eadar-theangaich Somhairle MacGill-Eain cuid de na
dàin le Alasdair Mac Mhaighstir Alasdair agus le Donnchadh Bàn Mac an t-Saoir do
MhacDhiarmaid. Tha dealbh de Ùisdean agus Shomairle air Whalsay, Sealtainn, ann
an 1935 aig Urras Shomhairle.

Tha ainm, Ùisdean MacDhiarmaid, a' nochdadh ann am bàrdachd Shomhairle
MhicGill-Eain gu tric, mar eisimpleir ann an Dàin do Eimhir no An Cuilithionn.



https://gd.wikipedia.org/wiki/Yopal_(baile)

‘S e prìomh-bhaile na roinne Casanare, ann an Coloimbia, a th’ann Yopal neo El
Yopal. Tha e suidhichte aig 350m os cionn ìre na mara agus 349km air falbh bho
Bhogotá agus tha teodhachd meadhan dhe 26° aige, rè a’ bhliadhna. Chaidh am
baile a steidheachadh ann an 1915 anns an sgìre ris an canar Còmhnardan an Ear
(Spàinntis: Llanos Orientales). Tha eaconomaidh a’ bhaile gu math crochte air an
àiteachas agus gnìomhachas a’ chruidh. Tha àireamh-sluaigh dhe 106,882 aig a'
bhaile fhèin ann an 2005, a-rèir a’ chunntas-sluaigh mu dheireadh. 'S e Yopal an
39mh baile as motha na dùthcha.

'S e ainm Tùsanach a th'ann Yopal. Tha an t-ainm a' ciallachadh Achadh an Yopo.
'S e lus a chuireas smùid ort a th'ann Yopo agus tha e ga chinntinn anns an
sgìre. Tha an t-iar-leasachan -al a' ciallachadh àite làn chraobh neo
doire-choille, m.e: El Rosal ann an Cundinamarca neo Chaparral ann an Tolima.

Ged a tha 106,882 nan tàmh anns a' bhaile, chan eil ach 16,240 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th'ann a' mhòr-chuid dhe na daoine
ann am Yopal, ach tha 0.1% dhe Tùsanaich agus 1.3% dhe daoine le freumhan ann an
Afraga cuideachd. ' S urrainn dhan 91.7% dhe na daoine ann an Yopal leughadh
agus sgrìobhadh. A tuilleadh air sin, tha fòn aig an taigh aig 47.2% dhe na
dachannan.

Thathar a’ cumail am iomadach seòrsa dhe fhèis ann an Yopal. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s a tha
beairteas cultarail na dùthcha.



https://gd.wikipedia.org/wiki/Wroc%C5%82aw

S' e baile mòr air an àirde an iar-dheas na Pòlainn a tha ann an Wrocław (IPA:
vrɔt͡swaf , Gearmailtis: Breslau, Liotuànais: Vroclavas, Latbhais: Vroclava,
Seacais: Vratislav, Laideann: Vratislavia). Tha e suidhichte aig 118m os cionn
ìre na mara, ri taobh na h-aibhne Odra, anns an roinn Dolnośląskie (Ìosail
Silesia). Ann an 2010 bha 632,996 dhe daoine a' fuireach ann. Tha Wrocław 386km
air falbh bho Lublin, 233km bho Kraków, 302km bho Gdańsk agus 450km bho Warsaw,
prìomh-bhaile na dùthcha. ‘S e an 4mh baile as motha na dùthcha a th’ann. A
bharrachd air sin, fhuair am baile a chuid chòirichean ann an 1242 agus chaidh
oilthigh a stèidheachadh ann an 1945.

Chaidh am baile a stèidheachadh anns an 10mh Linn fon t-seann ainm Pòlais
Wrocisław, a tha a’ ciallachadh thill làn Glòr, bhon ghnìomhair wrócić (thill)
agus bhon ainmear sława (Glòr). Bhathar ga sgrìobhadh Vratislavia ann an
Laideann. Bha am baile fo bhuaidh nam Piast, ach cha robh e idir cho cudromach
dhuibh, aig ìre eaconamach, na Liegnitz (Legnica) neo Brieg (Brzeg) a bha nan
ionadan riaghladh ron 15mh Linn mar-thà. Mar an roinn air fad, chuireadh am
baile bho Rìoghachd na Pòlainn gu Crùn na Bohemia (a bha am broinn Iompaireachd
Chràbhach Ròmanach nan Gearmailteach) leis an ainm Breslau, ann an 1335. An uair
sin chaidh e a chur ris An Ostair, ann an 1526. Cheannsaich A’ Phrùis e ri linn
Cogadh Còir-sheibh na h-Ostair, is chaidh sin a dhearbhadh tron Chòrdadh Breslau
(1742) agus tron Chòrdadh Aix-la-Chapelle (1748). Thachair pàirt mhòr Cogadh na
Seachd Bliadhna anns an Silesia, is chum A’ Phrùis e, tron Chòrdadh Hubertsburg
(1763). Chaidh iad an aghaidh le iomairt geamailteachadh na roinne na bu truime
is na bu truime air an dùthaich, oir bha na bailtean air an gearmailteachadh on
mheadhan aoisean. Mar A’ Phrùis air fad, chaidh am baile a chur ri Iompaireachd
na Gearmailte, air a stèidheachadh ann an 1871. Dh’fhàs eaconomaidh a’ bhaile gu
mòr air sàilleabh a shuidheachadh air blàr torach, a bharrachd air leasachadh
gnìomhachas air feadh Shilesia. Eadar an dà chogadh bha muilnean-sàbhaidh agus
taighean-gnìomhachas an òla ann is ‘s e àite cudromach taobh innealan, stuthan
do rathaidean-iarainn, piàna, tombaca, òr, ribeanan is adan, malairt meatailt
amh is air obrachadh, gual, fiodha, a’ chlò (margaidh na h-olainn), anart, gràn,
beathaichean a bh’ann cuideachd. Dh’ fhulaing Breslau duilgheadasan doirbh
cruaidh taobh an eaconamaidh an dèidh Cogadh a’ Cheusair oir chaill A’
Ghearmailt an roinn Phosen is a’ mhòr-chuid Àrd-Shilesia, tobar nàdarra stuthan
is prìomh mhargaidh na dheànadh ann am Breslau. Chuireadh caochlach bhaile beag
mu thimcheall Breslau ris fhèin, a thug piseach air meud a’ bhaile, bho 4,962ha
gu 17,509ha. Shoirbhich polasaidhean urranta a’ chomhairle taobh leasachadh
cathaireil a’ bhaile is dh’fhàs e a bhith co-ionnan ri mòran bhaile eile dhen
aon mheud air feadh na dùthcha. Thogadh sgìrean ùra air iomall a’ bhaile le
toglaichean a bha na b’ fhreagarraiche do fheumalachdan ùra, chruthachadh
pàircean is liosan gus adhar a thoirt chun a’ bhaile is suidheachadh is
goireasan muinntir a’ bhaile a leasachadh, is an àireamh-sluaigh a’ sìor èirigh.
Bha còrr is 620,000 a’ fuireach ann am Breslau aig deireadh na 1920an, is fiù’s
630,000 ann an 1939. Ann an 1945 chuireadh an roinn air fad ris a’ Phòlainn tron
Chòrdadh Potsdam, (eadar na Stàitean Aonaichte, An Aonadh Sobhiat agus An
Rìoghachd Aonaichte), is chaidh na daoine Gearmailteach a thilgeil a-mach.
Chaidh Pòlaich a chur nan àite, is mòran dhuibh a’ teiche bho na roinnean a
chaill A’ Phòlainn air an àirde an ear na Loidhne Curzon, sgìrean a ghoid an
Aonadh Sobhiat bhuapa. Bho 25mh gu ruige 28mh An Lùnasdal 1948, ghabh àite
Co-chruinneachadh Eadar-nàiseanta Luchd-innleachdail na Sìthe ann an Wrocław. ‘S
e toiseach tòiseachaidh Comhairle Sìth na Cruinne a bh’ann, air a chumail ann am
baile a bha na shamhla a’ bhuadhachais air a’ Ghearmailt Nàsach.



https://gd.wikipedia.org/wiki/Wittenberg

Is e baile beag Gearmailteach a tha ann an Lutherstadt Wittenberg. Tha e na
laighe ann an earra-dheas Sagsainn-Anhalt ri taobh na h-aibhne Elbe. Tha mu
46.000 daoine a' fuireach an seo . Tha an dàrna phàirt den Oilthigh
Halle-Wittenberg an-seo cuideachd.

Tha Wittenberg cliùiteach o chionn’s gur e seo an t-àite far an do thòisich an
t-Ath-Leasachadh. Tha Eaglais a' Bhaile, Eaglais a’ Chaisteal, taigh Màrtainn
Lùtair agus taigh Mhelanchthon ann, a tha air an dìon mar dualchas na cruinne
leis an UNESCO (còmhla ri Lutherstadt Eisleben). Mar sin is e Lutherstadt
Wittenberg (Baile-Lùtair Wittenberg) an t-ainm oifigeil a tha air Witttenberg.

Thòiseachadh air Eaglais a' Bhaile Wittenberg ( Stadtkirche Wittenberg sa
Ghearmailtis) a thogail ann an 1187. Thogadh an t-àite, far a bheil an altair,
ann an 1280, agus eadar 1412 agus 1439 chaidh na stìopallan agus an corp-eaglais
mòr a thogail, mar a tha iad rim faicinn an-diugh. Eadar 1522 agus 1811
chuireadh togalachan eile ri taobh na h-eaglaise. Ann an 1928 agus 1980-1983
chaidh nuadhachadh na h-eaglaise.

Bha Màrtainn Lùtair a’ toirt na searmonan aige seachad ann an Eaglais a’ Bhaile
Wittenberg. An seo bha an aifreann ri cluinntinn anns a’ Ghearmailtis airson a
chiad turas agus fhuair na luchd-creidheamh Suipeir an Tighearna ann an dà
doigh, àran agus fion. Tha dealbh miorbheallach ann a rinn Lucas Cranach as
sine: “Suipeir an tighearna“.

Canar gur e Eaglais a’ Chaisteil Wittenberg (Schlosskirche Wittenberg sa
Ghearmailtis) an t-àite far an do chuir Màrtainn Lùtair na 95 argamaid aige ris
an doras ann an 1517.

Ann an 1490 chaidh lùchairt ùr a thogail airson a’ bhaile Wittenberg a dhìon. Ri
taobh na lùchairt thogadh eaglais ùr (1496-1506). Bha na luchd-ealainn Albrecht
Dürer, Jacopo de'Barbari agus Till Riemenschneider a’ toirt cuideachadh dhaibh.
Ach ann an cogadh seachd bliadhnaichean (Seven Year’s War sa Bheurla) chaidh an
eaglais a losgadh le teinne (1760). Bha tòrr pìosan ealainn agus fuidheall air
chaill, ri measg an doras fiogha. Bha an eaglais sgrioste a-rithist ann na
Cogaidhean na Saorsa (1814). Bhon uair sin bha saighdearan a’ fuireach an-seo.
Eadar 1883 agus 1892 chaidh ath-nuadhachadh na h-eaglaise anns an stòidhle
tùsail. Tha doras à umha ann leis na argamaidean Lùtair ann an Laideann, giobht
bhon rìgh Pruiseach Frederick William IV. Am broinn na h-eaglaise tha uaighean
Màrtainn Lùtair, Melanchthon agus Frederick III (Frederick the Wise) ann.

Is e taigh Mhelanchthon (Melanchthonhaus 'sa Ghearmailtis) aon de na taighean as
brèagha à Linn an Ath-bheòthachaidh anns a’ Ghearmailt. Fhuair Melanchthon e mar
gibht bho Frederick III ann an 1536. Bha e a’ fuireach an-seo leis an teaghlach
aige. Bha e na àrd-ollamh anns an Oilthigh Wittenberg, ach anns an taigh sgrìobh
e co-ionad a’ Chreideamh Pròsdanach. Anns an dàrna làr chìthear dealbhan tùsail
air a’ bhalla, a rinn na h-oileanaich a bha a’ fuireach an-seo.

Ann an 1810 thòisicheadh taisbeanadh beag mu bheatha Mhelanchthon ann an trì
seòmraichean. Bho 1954 is e taigh-tasgaidh a tha ann am Melanchthonhaus.
An-diugh tha e dìonta cuideachd mar dualchas na cruinne leis an UNESCO.



https://gd.wikipedia.org/wiki/Virgilio_Barco_Vargas

B' e eaconomaiche, Innleadair agus neach-poileataigs à Coloimbia a bh’ ann am
Virgilio Barco Vargas, Cúcuta, 17 an t-Sultain 1921 - Bogotá, 20 an Cèitean
1997). Bha e na cheann-suidhe na dùthcha eadar 1986 gu ruige 1990. Phòs e aig
Mary Caroline Isakson à York (Pennsylvania) ann an 1950 agus rug i ceathrar
duine-cloinne dha. 'S e boireannach uabhasach beairteach a bhuineadh do
theaghlach bho thall thairis a bh’ innte: bha athair an lùib gnothach a'
pheatrail airson companaidh mhòr às Na Stàitean Aonaichte. Chaidh Barco Vargas
dhan Oilthigh Nàiseanta Colombia anns a' chiad dol a-amach agus an ceann
bliadhaichean chaidh e do MIT agus Oilthigh Boston.

B' e ball a’ Phàrtaidh Libearalaich Choloimbia a bh’ ann am Barco Vargas agus
bha e an lùib poileataigs aig àrd ìre fad a bheatha. Thoisich e mar
chomhairliche ann an Durania ann an 1943, nuair a bha e dìreach 22 bliadhna a
dh'aois agus ann an Cúcuta fhèin ann an 1947. Chaidh a thaghadh na
bhall-pàrlamaid ann an 1949 ach b' fheudar dha an dùthaich fhàgail ann an 1950 o
chionns cho cunnartach 's a bha an suidheachadh aig àm cogadh sìobhalta eadar an
dà phàrtaidh mhòr. 'S ann thall thairis a chuir e crìoch air a chuid fhoghlaim.
Dh' ionnsaich e fo dhithis ollamh a gheibheadh an Duais Nobel an ceann
bliadhnaichean: Robert Solow agus Paul Samuelson.

Thill e dhan dùthaich aige fhèin ann an 1954 agus an ceann ceithir bliadhna, ann
an 1958, chaidh a thaghadh dhan t-Seanadh. Bha e na Mhinistear na h-Obrach
Phoblach eadar 1958 agus 1960 fo Alberto Lleras Camargo, na Rùnaire na Stàite
bho 1962 agus 1963 agus an uair sin na Mhinistear an Àiteachais eadar 1963 agus
1964 fo Guillermo León Valencia. A bharrachd air sin bha e na thosagaire thall
thairis dà thuras: ann am Breatainn (1961 - 1962) agus anns na Stàitean
Aonaichte (1977 - 1980). Nuair a bha e os cionn Riaghaltas na dùthcha rinne tòrr
an aghaidh bhochdainn agus leasaich e an riaghaltas fhèin. A dh'aindeoin sin,
bha suidheachadh na Stàite gu math cugallach agus thug luchd-reic dhrogaichean
droch bhuaidh mhòr air an dùthaich.



https://gd.wikipedia.org/wiki/Valladolid

‘S e baile mòr eadchraidheil air an àirde an iar-thuath na Spàinne a th’ ann am
Valladolid (IPA: baʎaðoˈlið, far-ainm: Pucela, Laideann: Valdoletum). Tha e
suidhichte aig 690m os cionn ìre na mara, ri taobh na h-Aibhne Duero, anns an
Sgìre (Spàinntis: Provincia) Valladolid fhèin, anns a’ Choimearsnachd le
Fèin-riaghladh (Spàinntis: Comunidad Autónoma) Castilla y León, faisg air na
crìochan leis A' Phortagail, 162km air falbh bho Mhadrid, prìomh-bhaile na
dùthcha, 487km bho Bharcelona agus 400km bho Shevilla. Tha 154,462 daoine a’
fuireach anns a’ bhaile, an 13mh baile na dùthcha. Chaidh oilthigh a
stèidheachadh ann an Valladolid ann an 1241. Chaochail an ceann-feadhna
Gàidhealach Aodh Rua Ó Dónaill an seo ann an 1602.

'S ann connspaideach 's a tha freumh-fhaclachd an ainm. Tha cuid dhen bheachd
gur ann à Vallis Tolitum (Gàidhlig: Gleann nan Uisgeachan), ann an
Ceilteach-ibearais. A dh'aindeoin sin, tha cuid eile a' cantainn gur mathaid gur
ann à Vallis Olivetum (Gàidhlig: Gleann nan Dearcan-ola) B' e Vallisoletum a bha
air fad nam meadhan aoisean. Chaidh an t-ainm arabachadh gu بلد الوليد (Balad
al-Walīd): Bheireadh sin Baile Walid dhuinn anns a' Ghàidhlig.

Chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Valladolid . Cha thuit ach 433mm de
dh'uisge air a' bhaile fad na bliadhna - 740mm nas lugha na Steòrnabhagh
(1173mm) - leis gur e àite gu math tioram a th' ann.



https://gd.wikipedia.org/wiki/Tractar-%C3%A0iteachais

Tha an alt seo mu dheidhinn tractaran sònraichte ri àiteachais. Airson fios air
tractaran de h-uile seòrsa cuir suil air tractar.

Is e a tha ann an tractar-àiteachais, nòs tractair sònraichte ri obair-fhearainn
agus tarruinn innlean àiteachais, bu sònraichte cruinn-treabhaidh, cliathan,
lunnan, drìlean-sile, agus trèilearan. Tha da phriomh seòrsa tractar-àiteachais:
Tractaran da-chuibhleachd agus Tractaran Ceithir-cuibhleachd.

A measg na h-ainmean bu cumanta ann am Breatuinn 's na 1950an, bha an "Iron
Horse" agus "British Anzanai", bha cumhachd aig na h-innlean seo eadar 5 agus 10
hp agus bha cruinne treabhaidh sonraichte dhaibh, a thionndadh foid co-mòr ris
an fhoid a thionndadh crann eich (mu deidhinn 175mm anns an domhainnead agus
250mm 'san leathad)comhla le innlean coltach ris an rota-tobha Howaird, sreath
de tractaran sios ri 1kW, a bha uidheamaichte le fearsaid cumhachd a-mach a
chuireadh cumhachd ri gàd-chorragach agus innlean eile air barrachd an
rota-tobha fhein.

Is e an tractar ceithir-cuibhleachd an tractar-àiteachais bu chumanta, tha na
tractaran seo torr nas cumhachd-mhòr na tractaran da-chuibhleachd, agus na
modailean bu shine agus bu lugha, mar eisimplir am Fergie Glàs a chaidh air
togail eadar 1938 agus 1956 a libhrig cumhachd 20 eich (mu 15kW). B'e am Fergie
a'chiad tractar a bha uidheamaichte le Altachadh tri-phuing An Fheargusdanach, a
thug comas do iomanach an tractair a thogail is cuir sios innlean ceangailte ris
an tractar agus a riaghaladh an domhainnead air am biodh innlean glac-thalmhuinn
(m.e. crann-treabhaidh) ag obair. Anns an latha an diugh is e Caighdeann
Eadar-Naiseanta Inbhe 1 a tha ann an bonn-uidheam Fheargusdanach.



https://gd.wikipedia.org/wiki/Tom%C3%A1s_G%C3%B3mez_Franco

'S e neach-poileataigs spàinneach a tha ann an Tomás Gómez Franco (Enschede, 27
am Màrt 1968). Bha e na Phròbhaist ann am Parla bho 4 an t-Iuchar 1999 gu ruige
23 an Dàmhair 2008.

Rugadh Gómez Franco thall thairis sna Tìrean Ìsle do theaghlach dhe inmrich
bochd às An Spàinn, ri linn deachdaireachd Fhranco. Thill an teaghlach dhachaigh
ann an 1970 agus thogadh e ann am Parla, baile bochd faisg air Madrid. Cha do
rinn e turas dhan arm leis gu robh e an aghaidh nan cogaidhean. Thug e ceum ann
an Eaconomachd às an Oilthigh Complutense ann am Madrid. An dèidh sin thoisich e
dotaireachd, nach do choileanadh e idir. Choisinn e an Duais Nicolás Salmerón
airson Còirichean a' chinne-daonna ann an 2010. Tha e pòsta.

Fhuair e ballrachd a' Phàirtidh Shòisealach ann an 1988. Mean air mhean rachadh
e air adhart ann an saoghal poileateagach ionadail mus do thaghadh e Pròbhaist
Pharla, ann an 1999. Bhuannaich e dà thuras is e na phròbhaist gu ruige 2008.
Dh'fheuch e ris a bhith air a thaghadh na cheann-suidhe roinneil airson Madrid
ann an 2011 ach cha d'fhuair e ach 26.5% dhe na bhòtaichean, an torradh na bu
mhiosa a bha aig na Sòisealaich a-riamh. Tha e na sheanadair airson Mhadrid agus
na cheannard a' Phàirtidh ann am Madrid an latha an-diugh.



https://gd.wikipedia.org/wiki/Tionndadh_Atharrachadh_C%C3%A0nain

Ann an Atharrachadh Cànain tha cànan sluaigh ag atharrachadh gu cànan eile. Bidh
sin a' tachairt gu h-àraidh bho mhion-chànanan gu mòr-chànanan ann an
dùthchannan far a bheil mion-chultar agus mòr-chultar a' fuireach. Gu tric
tòisichidh Atharrachadh Cànan le dà-theangachas ann an aon ghinealach, agus air
adhbharan poilitigeach agus inbhe cha chuir an ginealach sin am mion-chànan air
adhart ris an ath ghinealach. Aig deireadh na cùise bidh sin a' leantainn gu bàs
cànain.

'S e oidhirp a th' ann an Tionndadh Atharrachadh Cànain no Ath-bheòthachadh
Cànain de dhaoine, coimhearsnachdan, pàrtaidhean poilitigeach no buidhnean
cultarail crìonadh cànain a thionndadh. Tha diofar ann eadar oidhirpean bhon
bhonn suas (bottom-up), far a bheil a' choimhearsnachd, na daoine fa-leth a'
feuchainn ris an cànan aca ath-bheothachadh agus oidhirpean a-nuas (top-down)
far a bheil na beachdan a' tighinn bhon riaghaltas.

Tha cànanaichean eadar dà bharail air a' cheist an gabh rudeigin a dhèanamh an
aghaidh atharrachadh cànain no an e pròiseas nàdarrach a th' ann. Tha Joshua
Fishman gu làidir den bheachd gun gabh cànanan a tha ann an cunnart sàbhaladh.
Tha e a' sealltainn sin anns an leabhar aige Can Threatened Languages be saved.

Chaidh an Sgèile Ceumnaichte Crìonaidh eadar Ginealaichean a chruthachadh le
Joshua Fishman gus pròiseas Tionndadh Atharrachadh Cànain a shealltainn. Anns a'
chainnte aige 's e X-ais am mion-chànan, agus Y-ais am Mòr-chànan. X-aich agus
Y-aich luchd-labhairt nan cànanan sin.

Anns an leabhar Language Death bruidhnidh David Crystal mu dheidhinn sia
factaran a dh'fhaodadh cuideachadh le ath-bheothachadh soirbheachail:



https://gd.wikipedia.org/wiki/The_Poozies

Ann an 1990, bha Patsy Seddon agus Mary MacMaster (an còmhlan 'Sileas') ag obair
còmhla ris an seinneadair Sally Barker air a dàrna clàr. Dh'aontaich iad gum
biodh e math còmhlan boireannaich a stèidheachadh. Thachair Barker an uair sin
ri Karen Tweed, curaidh na h-Eirinn air a' bhocsa-ciùil, agus chuir iad an
còmlan ri chèile.

Rinn iad cuairt còmhla ris an fhìdhlear Jenny Gardiner an toiseach, ach dh'fhàg
Gardiner an còmhlan mus do chlàr iad 'Chantoozies' ann an 1993. Airson greis,
dh'fhàg Barker an còmhlan agus thàinig an seinneadair Sassanach Kate Rusby
a-steach. Fhad's a dh'fhàs Rusby nas ainmeile mar sheinneadair i fhèin, ged-tà,
bha e nas doirbhe dhi a bhith sa chòmhlan cuideachd agus dh'fhàg i.

Aig deireadh 2007, dh'fhàg Karen Tweed agus thàinig Mairearad Green a-steach a
bha uair a' cluich sa Unusual Suspects còmhla ri Shaw. Anns a' Ghiblean 2012,
dh'fhalbh Seddon, a bh' ann o thus.

Ghabh Sally Barker pàirt anns an fharpais seinn aig a' BhBC The Voice, ann an
2014. Ruig i na farpaisean deireannach. Tha i an uair sin air cuirmean-ciùil a
dhèanamh far a bheil i a' toirt taic do Sir Tom Jones, an 'còidse' a bh' aice
anns a' phrògram.

Rinn Mary Macmaster obair còmhla ri Sting air a' chlàr If on a Winter's Night
(2009). Chaidh i air cuairt còmhla ri Sting agus a chòmhlan san Roinn Eòrpa agus
Ameirigea a Tuath agus nochd i air iomadh prògraman rèidio agus telebhisean.



https://gd.wikipedia.org/wiki/Stafa

’S e aon de na h-Eileanan a-staigh a tha ann an Stafa (Beurla: Staffa, IPA:
[s̪t̪afa]). Tha e suidhichte air àird an iar na h-Alba, 10 cilemeatair siar air
chòrsa Mhuile agus mu 9 cilemeatair tuath an ear-thuath air Ì Chaluim Chille.
Tha e ann an Comhairle Earra-Ghàidheal agus Bhòid. 'S e seo na Co-chomharran
aige: 56° 26′ 10.02″ Tuath is 6° 20′ 33.07″ Iar.

Bhon bhliadhna 1968 tha Stafa aig an National Trust for Scotland. Chan eil duine
sam bith a’ fuireach ann an diugh.

Thàinig an t-ainm Stafa bhon fhacal Seann Lochlannais "stafi-oy" agus tha e a’
ciallachadh: "Eilean nan stabhan neo stacan ".

Tha Stafa ainmeil air sgàth 's gu bheil mòran àitichean inntinneach ann. Bidh
bàtaichean luchd-turais a’ tighinn don eilean fad an t-samhraidh. Am measg mòran
uamhan eile 's e "An Uamh Bhinn" (Beurla: Fingal's Cave) an uamh as ainmeile ann
an Stafa. Tha e suidhichte aig oirthir an àird a deas an eilein. Tha e 20
meatair a dh’àird agus 75 meatair a dh’fhad.

Anns an 19mh linn bha mòran daoine uaisle a’ tadhail air Stafa. ’Nam measg bha
a’ Bhan-rìgh Bhictoria agus an duine aice. Bha William Turner a' cruthachadh
cuid de na dealbhan aige anns an eilean fhèin. B’ e sealladh na h-Uaimhe Binn a
chur misneachd do Felix Mendelssohn Bartholdy an Overture: "Die Hebriden"
(Beurla: Hebrides Overture, opus 26) a sgrìobhadh. Chaidh a chluich a’ chiadh
turas aig cuirm ciùil ann an Lunnainn ann an 1832. Anns an turas aige tro Alba
anns na 1850an thadhail Theodor Fontane air Stafa cuideachd, chaidh na beachdan
aige fhoillseachadh anns an leabhar Jenseit des Tweed.



https://gd.wikipedia.org/wiki/Sorbais

Is e cànan Innd-Eòrpach a tha ann an Sòrbais. Serbšćina sa chànan fhèin. Air
neo, gus a bhith nas cirte, ’s e cruinneachadh a th’ ann de dà chànan sgrìobhte
a tha dlùth ri chèile agus iomadh dualchainnt. Buinnidh i don roinn Shlàbhach
den theaghlach Indo-Eòrpach. Ainmean eile a b’àbhaist a bhith oirre b’iad
Wendish no Lusatian sa Bheurla, Wendisch sa Ghearmailtis. Tha an t-Sòrbais ga
bruidhinn sna stàitean Brandenburg agus Sagsainn den Ghearmailt, faisg air a’
chrìch ris a’ Phòlainn agus ris an t-Seic.

Tha dà chànan ann: Sòrbais Uachdarach (hornjoserbšćina, Beurla: Upper Sorbian)
agus Sòrbais Ìochdarach (dolnoserbšćina, Beurla: Lower Sorbian). Tha an
t-Sòrbais Uachdarach ga bruidhinn ann an Sagsainn le timcheall air 13,300 duine
agus tha an t-Sòrbais Ìochdarach ga bruidhinn ann am Brandenburg le timcheall
air 6,670 duine. Canar Lusatia sa Bheurla/Ladainn (Łužica san t-Sòrbais
Uachdarach, Łužyca san t-Sòrbais Ìochdarach, Lausitz sa Ghearmailtis) ris an
sgìre far a bheil an dà chànan gam bruidhinn. Tha an t-Sòrbais dlùth-chàirdeach
don t-Seacais, don t-Slòbhacais agus don Phòlainnis ach anns an là an-diugh tha
buaidh làidir aig a' Ghearmailtis oirre cuideachd. Nochd an t-Sòrbais a’ chiad
turas mar chànan anns an litreachas anns an t-siathamh Linn.

'S e sluagh Slàbhach an Iar a th' anns na Sòrbaich, sluagh gun dùthaich, gun
stàit aige fhèin. Anns an t-siathamh Linn, thàinig sinnsearan nan Sòrbach dhan
Ghearmailt, dhan sgìre taobh an ear nan abhnaichean Elbe agus Saale.Thug iad an
t-ainm Lausitz dhan sgìre. Ged a bha 20 geug eadar-dhealaichte aig an t-sluagh,
cha robh ach na Lusici agus na Milzener comasach thairis air na linntean air am
fèin-aithne a ghlèideadh. Thàinig tuinichean eile bho air feadh na dùthcha, gu
h-àraidh na Sagsannaich, na Flannraich, na Tùiringaich agus na Frangan. Thairis
air na linntean dh'fheuch cha mhòr a h-uile riaghaltas ri bacadh a chur air an
t-Sòrbais. Anns an treas Linn deug, bha an t-Sòrbais toirmisgte anns na bailtean
mòra agus chaidh riaghailtean a stèidheachadh taobh a-staigh nan comainn-cheàrd
gum bu chòir dhan Ghearmailtis a bhith aig daoine nam biodh iad ag iarradh
obair. Bhon t-seachdamh Linn deug a-mach, bha leasachadh an aghaidh na Sòrbais
ri fhaicinn cuideachd oir bhathar den bheachd gun robh an t-Sòrbais agus
mion-chànanan eile cunnartach agus bhathar ag iarraidh Impireachd na Gearmailte
a dhìon. A dh’aindeoin sin, chaidh àireamh nan Sòrbach am meud gus an robh
barrachd is dà cheud mìle duine a’ bruidhinn na Sòrbais mar chànan màthaireil.
Air sgàth ’s gun robh Sòrbais aig a’ mhòrchuid ann an Lusatia, bha tionndadh air
crìonadh a’ chànain ri fhaicinn anns an naoidheamh Linn deug agus bha na daoine
moiteil às an cànan fhèin. Ach aig an aon àm, chaidh laghan an aghaidh na
Sòrbais a stèidheachadh leis a' Phruis. Thòisich na pàipearean-naidheachd air
crìonadh agus bha an t-Sòrbais toirmisgte anns na sgoiltean. Eadar 1921-1945 bha
an t-Sòrbais toirmisgte gu tur agus chaidh ceannardan nan Sòrbach a chur gu
prìosan. Às dèidh an dàrna cògaidh bha Lusatia na phàirt den raon Sovietach agus
bhon àm sin fhuair na Sòrbaich taic airson an cànan a chleachdadh anns na
roinnean poblach. Às dèidh 1989 chaidh còirichean a stèidheachadh airson an
t-Sòrbais a dhìon.

Tha còir aig gach pàiste air foghlam fhaighinn tro mheadhan na Sòrbais, an
dòchas gun tig a h-uile sgoilear gu fileantachd phragtaigeach anns an dà chànan
Sòrbais agus Gearmailtis. A bharrachd air sin, tha an t-Sòrbais ga teagasg mar
chuspair fa leth ann am bun-sgoiltean eile. Tha an t-Sòrbais ga teagasg ann an
ceithir àrd-sgoiltean, agus tha dà sgoil-chòmhnaidh ann cuideachd ann an Cottbus
agus ann am Bautzen. A bharrachd air sin, tha ceòl tradaiseanta, bàrdachd agus
dannsa tradaisenta gan teagasg airson cultar nan Sòrbach a neartachadh. Chaidh
coimeas a dhèanamh eadar sgoiltean gun Sòrbais agus feadhainn le Sòrbais agus
fhuaireadh a-mach gun robh an aon ìre aig na sgoiltean, air neo gun robh na
sgoilearan na b' fheàrr aig an robh an t-Sòrbais.

Anns a' Ghearmailt tha inbhe thèarainte is oifigeil aig Sòrbais mar
mhion-chànain .

Ann an 1997 chuir a' Ghearmailt a h-ainm ri Cumhnant Eòrpach airson Cànan
Roinneil no Mion-chànanan: A rèir seo

Tha saor-stàit Sagsainn air planadh-cànain airson na Sòrbais a stèidheachadh.
Thathar den bheachd gu bheil e cudromach gun tèid foghlam dà-chànanach a
bhrosnachadh ann an Lausitz, agus thathar ag iarraidh tuilleadh luchd-teagaisg
ann an Lausitz airson a bhith cinnteach gum tèid foghlam tro mheadhan na Sòrbais
a thoirt seachad san àm ri teachd. Thathar ag iarradh gum bi clasaichean-oidhche
ann airson inbhich. Bidh e cudromach gum bi an t-Sòrbais follaiseach anns na
bailtean air fad. Uime sin, chaidh soidhnichean-rathaid a chur an àirde mar-thà,
agus bidh tuilleadh a’ leantainn. A bharrachd air sin, bu chòir don teicneolas
ùr eadar-theangachaidhean a toirt seachad. Thathar ag iarraidh gun tèid na
Sòrbaich a bhrosnachadh airson an cànan a chleachdadh, agus bheirear taic do
dh’fhoillsichearan, agus do thaighean-tasgaidh ùra a dhèanas an cultar, an
eachdraidh is an ceòl so-fhaicsinneach.

’S e baile Bautzen neo Budyšin ann an Lusatia Uachdarach teas-meadhan na beatha
cultarach Sòrbais Uachdarach. ’S ann an seo a tha Ionad na Sòrbais (Sorbisches
Institut - Serbski institut) suidhichte, a tha a’ dèanamh rannsachadh mun
eachdraidh, mun chultar agus mun chànan.

Seo eisimpleir le Sòrbais agus Gàidhlig a tha a' sealltainn an diofair eadar
Sòrbais Uachdarach is Sòrbais Ìochdarach:



https://gd.wikipedia.org/wiki/Socrates

B' e Sokrates (às Greugais Σωκράτης Sōkrátēs) (470 RC - 399 RC) feallsanaiche
cudromach Greugach. Dh’fhuirich e anns a’ bhaile mhòr An Àithne. Mar
fheallsanaiche, bha ùidh aig Sòcraitèas air beus-eòlas. Chuir e ceistean mu
dheidhinn dhaoine, mar eisimpleir, ciamar a bhios duine math gu fìor. 'S ann
tric a dh’fhaighnicheadh e ceist le ceist eile na bu dhoimhne. Na linn-sa, b'e
sin dòigh ùr airson comhaichidhean an toirt am follais. Anns an là an-diugh, 's
e "am modh Sòcraiteach" a chanas sinn ris.

Chan eil mòran de dh’fhios againn mu dheidhinn beatha Shokrates. Bha e beò cho
fada air ais 's nach eil fiosrachadh dha-rìribh againn mu a dheidhinn. Tha
sgeulachdan cudromach againn o dhuine no dhà a bha beò aig an àm siud. 'S iad na
càraidean aig Sokrates (mar Platòn, agus Xenophon, eachdraiche Greugach) a bh’
ann a' chuid dhiubh, agus 's e daoine a dhèaneadh sgeig air Sokrates a bh’ann a’
chuid eile (mar Aristophanes, a sgrìobh cleasan-chluich).

Tha sgeulachd ann gun do dh’fhaighnich càraid aig Sokrates dhen ‘oracail’
(càileach naomh do na Greugaich o shean, dham b’urrainn a bhith a bruidhinn ri
na diathan, a reir creideimh) an robh duine sam bith ann a bha na bu ghlice na
Sokrates anns An Àithne. Thuirt an t-oracail nach robh duine ann na bu ghlice.
Bha an t-oracail ainmeil airson a’ bhith ag ràdh rudan nach robh cho soilleir.
Thuirt Sokrates an còmhnaidh nach robh fios sam bith aige air sion, agus cha do
chreid e an t-oracail. Chaidh e do na daoine as glice anns An Àithne airson
ceistean a chur orra. Aig a’ cheann-thall, dh’ionnsaich Sokrates gun robh esan
dha-rìribh na bu ghlice, chionn 's gun do chreid na daoine eile gun robh fhios
aca, ged nach robh. Mar sin, b’e Sokrates an aona duine a bha fiosrachail air a
chuid aineolas-fhèin, agus mar sin, am fear a bu ghlice.



https://gd.wikipedia.org/wiki/Sn%C3%B9cair

Canar gun deach Snùcair a thùradh 17 an Giblean 1875 le oifigearan Breatannach
anns na h-Innseachan..

Bidh am bòrd-snùcair nas motha na bòrd-billiard. Bidh meudachd de 12x6 troigh
annsan air fad agus bidh an earrann-cluiche eadar na cuiseanan 11 troigh 8.5
òirlich ann an leud is 5 troigh 10 òirlich a dh'fhaid. Bidh clàr a' bhùird à
sglèat, agus tha e còdaichte le clò uaine. Bidh sia pocaidean air a' chlàr, fear
aig gach ceàrn, agus fear aig gach taobh fada.

Cluichear le maide fada, ciutha. Feumaidh an ciutha 3 troigh a dh'fhaid air a'
char as giorra. Cleachdar ciutha à fiodh uinnsinn ann an snùcair gu mòr.

Buailear am bàla geal leis a' chiutha agus buailidh am bàla seo na bàlaichean
eile. Feumaidh aon chas co-dhiù a bhith air an ùrlar nuair a bhuaileas an
cluicheadair am bàla-ciutha.

'S e break an t-ainm a th' air an àm, nuair a chluicheas dìreach aon
chluicheadair ann aon shreath. 'S urrainn a bhith a 147 puingean air a char as
motha ann an aon bhreak. 'S e maximum (uas-mheud) an t-ainm a tha air a' bhreak
seo, agus bidh e coileanta glè ainneamh.

Is e farpais na cruinne a tha air an co-fharpais snùcair as cudromaiche.
Tachraidh e gach bliadhna anns an taigh-cluich Crucible ann an Sheffield,
Sasainn.



https://gd.wikipedia.org/wiki/Sitges

'S e baile agus port ann an Catalòinia (An Spàinn) a th' ann an Sitges (IPA:
sidʒəs). Tha e suidhichte aig 10m os cionn ìre na mara, anns an sgìre Garraf
(Roinn Bharcelona). Chaidh am baile a stèidheachadh ann an 1041. 'S e catalanais
a tha ga bruidhinn an seo. Ged a bha tòrr ghnìomhachas ann ro Chogadh Sìobhalta
na Spàinne 's e turasachd-tràighe a tha a' cumail eaconomaidh a' bhaile a' dol
an latha an-diugh, gu seachd-àraidh turasachd-ghèidh. Tha 28,269 duine a'
fuireach ann.

'S ann à saidhleo ann an catalanais (sitja) a tha ainm a' bhaile air sgàth 's gu
robh malairt gu math làidir an seo o chionn fhada.

Ged a bha daoine a' fuireach ann fad mìltean de bhliadhna ro làimh, b' ann ann
an 1041, nuair a thogadh caisteal san àite far a bheil talla a' bhaile an latha
an-diugh, a thoisich eachdraidh sgrìobhte Sitges. Fad na meadhan aoisean
dheàdhadh am baile bho uachdaran gu uachdaran, a rèir cò bha a bu chumhachdaile.
Ann an 1778 thug lagh ùr piseach air malairt an seo, nuair a cheadaich malairt
le Aimearaga. B' ann à Sitges a bha 27% nan Catalanach a bha an lùib mhalairt
thar a' Chuain Shiar na Bacardì agus na Brugal nam measg. Thàinig an rèile -
agus turasachd - ann an 1881. Chaidh Còrdadh a dheànamh an seo ann an 1957 eadar
Alberto Lleras Camargo (Pàrtaidh Libearalach Choloimbia) agus Laureano Gómez
Castro (Pàrtaidh Tòraidh Choloimbia) a chuir crìoch air an ainneart a sgiùrsadh
Coloimbia.



https://gd.wikipedia.org/wiki/Sim%C3%B3n_Bol%C3%ADvar

B’ e Simón Bolívar (IPA: si:mon bo:liβar, ainm fada: Simón José Antonio de la
Santísima Trinidad Bolívar y Palacios Ponte y Blanco) saighdear agus
neach-poileataigs às A' Bheiniseala. Rugadh e ann an Caracas air an 24mh latha
dhen Iuchar 1783 agus chaochail e ann an Santa Marta, (Poblachd Ghranada Ùire)
air an 17mh latha dhen Dhùbhlachd 1830. Shaoraich e Aimearaga Laideann agus
chuir e ruaig air feachdan na Spàinne. ‘S e a’ chiad ceann-suidhe Choloimbia a
bh’ ann.

‘S e daoine chumhachdail bheairteach le freumhan ann an Dùthaich nam Basgach a
bh’ ann a theaghlach. Fhuair iad an sloinneadh bhon a’ bhaile bheag ris an canar
Ziortza-Bolibar, ann am Bizkaia. Ràinig iad A' Bheiniseala anns an 16mh Linn.
Bha oighreachdan mòra aca air feadh na dùthcha, tràillean agus mèinnean òir,
airgid agus copair cuideachd. Cheannaich a sheannair tìotal uaisle ann an 1728.

‘S e cornailear a bh’ ann athair, Juan Vicente Bolívar y Ponte. Bhuineadh a
mhàthair, María de la Concepción Palacios y Blanco, do theaghlach beairteach.
Thogadh e ann an Caracas aig taigh Shimón Rodríguez, o chionns gun do bhàsaich
athair nuair a bha Bolívar dìreach 2½ bliadhna a dh’aois, is a mhàthair nuair a
bha e naoi. Bha e dlùth air Hipólita, tràill dhubh is i ga thogail an àite a
phàrantan mairbh. Bha triùir peathraichean is bràthair na bu mhotha aige, Juan
Vicente, María Antonia, Juana agus María del Carmen. Bhàsaich an tè mu dheireadh
na leanabas. Thug Hipólita agus Simón Rodríguez buaidh mhòr air, is fhuair e na
beachdan poiliteagach aige bhon fhear sin.

Fhuair e a chuid fhoghlaim bho sreath dhe oidean is tìdsearan ainmeil anns an
dùthaich aige. Nuair a bha e 14 bliadhna a dh’aois chaidh e dhan sgoil
saighdearachd Milicias de Veraguas. Bha athair air a bhith os cionn na sgoile
sin o chion fhada is dh’ionnsaich e mòran a chleachd e anns na cogaidhean is
iomairtean a rinn e an aghaidh na Spàinne. Choilean e a chuid fhoghlaim le turas
gus An Roinn Eòrpa is thill e dhachaidh ann an 1807.

Phòs e ri boireannach Spàinnteach, María Teresa del Toro y Alayza, ann an Madrid
ann an 1802. Chaochail i an ceann ochd mìosan anns A’Bheiniseal leis an
fhiabhras bhuidhe. Cha do phòs e ri tè neo tè a-rithist, ged an robh leanainn
aige fad a bheatha, Manuela Saénz, boireannach beairteach à Quito.

Cha robh Bolívar idir an sàs anns a’ chiad iomairt an aghaidh na Spàinne anns A’
Bheiniseala ann an 1809 ach ghabh e pàirt ann am misean gu Lunnainn ann an 1810
còmhla ri reubaltaich eile is iad ag iarraidh air an Rìoghachd Aonaichte gun
tugadh iad taic dhaibh. Rèitich e leis na daoine ann an Sasainn taobh mhalairt
agus fiù’s choinnich e ris an Diùc Wellington.

Ghairm Caracas a chuid neo-eisimeileachd ann an 1811 nuair a bha An Fhraing a’
toirt ionnsaigh air An Spàinn air taobh thall a’ chuain. Dh’ fhàs Bolívar a
bhith na chornailear aig an àm sin is e fo òrdughan Miranda. Chaill na
reubaltaich an iomairt sin is theich Bolívar bhon daingneach aig San Felipe ann
an 1812 gus na h-oighreachdan aige. Rinn e brath air Miranda, thug e seachad e
dhan na Spàinntich is le sin fhuair e cead-siubhail. Chaidh e gu Curaçao.
Dh’fhàg Bolívar is a càirdean air Miranda gun do rinn esan fhèin brath air a’
phoblachd aca.

Thill e gu Cartagena de Indias an ceann greis is e na oifigear leis na feachdan
a bha a’ sabaid an aghaidh na Spàinne. Bha e cho soirbheachail leis an iomairt
armailt a thug e ri taobh na h-aibhe Mhagdalena gun d’ fhuair e cead bhon
riaghaltas airson ionnsaigh a thoirt air A’ Bheiniseala. Bha na reubaltaich ann
an droch staing an siud, oir bha mòran de dhaoine air an iomairt a leigeil dheth
is leis gun do thog na Spàinntich tòrachd chruaidh orrasan. Cha robh na daoine
airson a bhith ga leantainn idir. Bha làn fhios aige gum b’ fheudar dha daoine
na dùthcha a roinneadh bhon an Spàinn is bha e cinnteach dìreach cho cunnartach
‘s gum biodh na sgaraidhean eadar na reubaltaich fhèin dhan iomairt. Ghairm e
Cogadh gu Bàs an aghaidh na Spàinne, is gheall e gum marbhadh e gach fear is tè,
Spàinnteach neo Aimearaganach, nach tugadh taic dha na reubaltaich. Ghabh e
Caracas thairis ann an 1813 is ghairm e fhèin na Dheachdaire.

A’ dh’aindeoin sin, bha na daoine na aghaidh o chionns gu robh iad amharasach
gur e dìreach gluasad daoine bheairteach nam bailtean a bh’ann na rinn e. Thug
na llaneros, dròbhairean às an dùthaich is deagh shaighdearan cuideachd, an cuid
taic dhan Spàinn is le sin chaidh e Caracas an an 1814. Chuir na reubaltaich an
greim e is iad dhen bheachd gu robh e na bu choireach. B’ fheudar do Bholìvar an
dùthaich fhàgail a-rithist. Bha an Rìgh Fernando VII air ais os cionn an
riaghaltais thall anns an Spàinn is Napoléon an greim ann an Elba. Le sin, chuir
an Rìgh arm mòr air dòigh is chaidh na feachdan sin do dh’Aimearaga, far an do
chuir iad ruaig air na reubaltaich.

Ràinig Bolívar Iaimeuca ann an 1815. Sgrìobh e litir fosgailte is e ag iarraidh
air an t-saoghal gu lèir gum beireadh taic dha na reubaltaich. Cha d’fhuair e
taic ach bho Haiti, poblachd bheag dhe seann thràillean. Chuir ceann-suidhe,
Alexandre Pétion na dùthcha fàilte chridheil orrasan is taic airgid na lùib. Le
sin, b’ urrainn dha na reubaltaich an iomairt aca a thoisich a-rithist. ‘S e
Pétion fhèin a dhearbh do Bholívar gum bu choir dha saorsa a thoirt dha na
tràillean air feadh Aimearaga a Deas. Thug e ionnsaigh air A’ Bheiniseala
a-rithist ann an 1816. B’ urrainn dha an t-Eilean Margarita a ghlacadh, is corra
bailtean air oirthir An Roinn Charaibeach cuideachd. A’ dh’aindeoin sin chaill e
an iomairt is thill e gu Haiti, fiù’s gun do shaoraich na tràillean a
dh’aontaich iad an t-arm aige.

Ràinig e Pearu air a’ chiad latha dhen Shultain 1823. Chuir an riaghaltas e os
cionn na feachdan aca is nochd iomairt chruaidh an aghaidh Arm Righ na Spàinne.
B’ fheudar dha na feachdan sin a’ sabaid shuas eadar na Beanntan na h-Andes agus
ann an ceann a deas na dùthcha. Chaidh an ceann-suidhe Tagle a chur às an
dreuchd agus thug an riaghaltas an dreuchd gu Bolívar. Leasaich e an t-arm is
dh’aontaich e ne feachdan aige. Leis na h-atharrachaidhean sin, b’ urrainn dha
na Pearuanaich an iomairt a bhuannachadh is cuir iad crìoch air buaidh na
Spàinne anns an dùthaich aca air an 6mh latha dhen Dhùbhlachd 1824.



https://gd.wikipedia.org/wiki/Sgurr_nan_Gillean

'S e beinn anns a' Chuiltheann anns an Eilean Sgitheanach a tha ann an Sgùrr nan
Gillean. Le 964m a dh'àirde 's e Beinn Rothaich a th' ann, agus 's e aon de na
beanntan aig ceann a tuath a' Chuilthinn a th' ann. Gu tric 's i a' bheinn mu
dheireadh a dhìricheas daoine a nì an cuairt fada air druim a' Chuilthinn.

Tha tourist route a ruigsinn a' mhullaich air druim an ear-dheas, agus sin an
t-slighe as cumanta suas agus sìos. Ach chan eil e freagarrach don a h-uile
neach-turais agus bidh mòran dhiubh a' tilleadh dìreach beagan meataran fon
mhullach air sgàth 's gum fàs an druim cas agus caol. Ruigear am mullach
cuideachd bhon àird an iar le bhith a' streap suas Nicholson's Chimney. B'
àbhaist binnean a bhith faisg air sin ris an cainnte Gendarme, ach bhris e às
agus thuit e ann an 1987.

Chan eilear buileach cinnteach mu mhìneachadh an ainm Sgùrr nan Gillean. Tha e
a’ coimhead soilleir air a’ chiad sealladh, ach an àite gillean a tha a’
ciallachadh “balaich”, tha Drummond a’ cur an aire gillean mar ainm Lochlannach
a tha a’ tighinn bho gil, a tha a’ ciallachadh ”sgoltadh”. Dh'fhaodadh an dà
mhìneachadh a bhith ceart. Tha beàrnan mòra eadar na còig binnein aig Sgùrr nan
Gillean agus tha iad glè fhollaiseach gu h-àraidh bhon ear-thuath, ach chan
fhaicear sin bhon mhuir. Mas e balaich a th’ anns na gillean, ’s e a’ cheist cò
na gillean. Mas e fir a bh’ ann a bha a’ sreap còmhla ri Alexander Nicolson,
bhiodh e neònach nach eil ainmean coltach ri Sgùrr Alasdair agus Sgùrr Thormoid
air Sgùrr nan Gillean. Tha Alexander Nicolson a’ bruidhinn mu dheidhinn Sgùrr
nan Gillean ann an artaigeal anns an Scottish Mountaineering Club Journal. Tha
sin a’ ciallachadh gun d’ fhuair a’ bheinn a h-ainm na bu thràithe na 1865.



https://gd.wikipedia.org/wiki/Sgoil_E%C3%B2las_an_Oirthir_agus_Afraga

Bha Sgoil Eòlas an Oirthir agus Afraga ([[Beurla:School of Oriental and African
Studies (SOAS)) stèidhichte ann an 1916 mar Sgoil Eòlas an Oirthir, le Afraga
air a chuir ris an ainm anns na 1930an. 'S e prìomh amas na colaiste foghlam
agus trèanadh a thoirt do luchd-riaghlaidh Breatannach a bhitheadh a' fàgail
airson obair riaghlaidh air feadh an Impireachd. Bhon àm ud tha a' ghnè aig SOAS
air atharrachadh agus is e a-nis am prìomh ionad air an t-saoghal airson eòlas
agus foghlam mun Oirthir agus Afraga.

Mar colaiste ann an Oilthigh Lunnainn, bidh SOAS a' teagaisg Lagh, Saidheans
Sòisealta, Ealain agus Cànain le cuideam air an Oirthir agus Afraga anns gach
cuspair.

'S e leabharlann SOAS an ionad-ghoireasan aig Breatainn gu leir airson an
Oirthir agus Afraga agus am fear as motha de sheors anns an Roinn Eòrpa.

Tha an sgoil air fàs gu mòr anns na bliadhnachan mu dheireadh; bho mu 1,000
oileanach ann an 1970 gu barrachd air 3,000 san latha an-diugh - le mu leth aca
nan ollamhaich.

Tha SOAS mar is trìc air a mheas mar aon de na deich oilthighean as fhearr ann
am Breatainn anns na clàran rangach aig na paipearan naidheachd. Anns an
'Guardian', tha SOAS air a rangachadh anns an 4mh aite airson na trì bliadhna mu
dheireadh agus anns a' chlàr rangach eadar-naiseanta aig an THES, tha e 44mh
anns an t-saoghal, 11mh anns an Roinn Eòrpa agus 's e an 7mh oilthigh
Breatannach air a rangachadh.



https://gd.wikipedia.org/wiki/Seumas_VI

B' e Rìgh na h-Alba bho 24 an Iuchar 1567 gu 27 Mairt 1625 agus Rìgh Sasainn bho
24 am Màrt 1603 a bha ann an Seumas VI Alba agus I Shasainn. Rugadh e: 19 an
t-Ògmhios 1566, Caisteal Dhùn Èideann, Alba, a' chiad-gin mic dha mhàthair, a'
Bhan-rìgh Màiri

Ann am beachd cuid, b' e an rìgh mu dheireadh ann an Alba a bha fileanta sa
Ghàidhlig, agus chuir e greis seachad a' tadhal anns na h-Eileanan an-iar, is e
a' feuchainn ri fineachan Gàidhealach nan Eilean, a rinn ar-a-mach gu tric, a
cheannsachadh.

B'e Seumas VI a' chiad rìgh a-riamh a shuidh air rìgh-chathair Alba agus Sasainn
còmhla; shealbhaich e crùn Shasainn ann an 1603 nuair a chaochail a' bhan-rìgh
Ealasaid I, co-ogha a mhàthar, gun sliochd. 'S e Aonadh nan Crùintean a chanar
ri seo. Nuair a shealbhaich e an coron Sasannach, dh'fhàg e Alba is cha do
thill. Bha e cuideachd na Rìgh Èireann.

Fhuair Seumas oideachadh math na òige, agus bha e fhèin na sgoilear ainmichte.
Fo làimh-riaghaidh, lean na "làithean geal" dhen litreachas Beurla,
comharraichte le ùghdaran mar William Shakespeare, John Donne is Francis Bacon.
Chaidh am frith-ainm "an t-amadan as glice a th' anns a' Chrìosdaidheachd" a
bhuileachadh air.

Fo riaghladh, chaidh a' chiad thuinneachadh Sasannach ann an Ameireaga a Tuath a
stèidheachadh - "Baile Sheumais" no Jamestown (1607).

Nuair a shiùbhail e, shealbhaich a mhac a bu shine a mhair beò, Teàrlach, oir
bha a chiad-ghin mic, am Prionnsa Eanraig, air caochladh gun e ach aois
ochd-deug.



https://gd.wikipedia.org/wiki/Seumas_III_Alba

Chaidh Seumas III a chrùnadh na ghille beag ann an Abaid Kelso goirid às dèidh
bàs athar, Seumas II, aig sèiste Chaisteal Rosbrog (3 an Lùnasdal 1460).

Na òige, chaidh a dhùthaich a riaghladh le tànaistearan mòra nach robh ach
a-mach air an son fhèin; b' iad feadhainn de theaghlach mòr nam Bòideach a bu
mhotha buaidh air an rìgh òg. Chuir iadsan am pòsadh air dòigh eadar Seumas agus
Mairead dhen Danmhairg an 1469; ri linn a' phòsaidh seo, fhuair Alba sealbh air
Sealtainn agus Àrcaibh a rèir tochradh Mhairead (bha na h-eileanan seo le
Nirribhidh roimhe sin).

Cha robh Seumas III a-riamh measail aig muinntir a dhùthcha; cha do chuir e suim
ann an cumail na còrach, agus chuir e co-bhanntachd air dòigh eadar Alba is
Sasainn - rud a bhiodh a' cur air a chuid uaislean, a mhiannaich cogadh leis an
t-seann nàmhaid.

B' fheàrr le Seumas a dhàrna mac a bu shine - Seumas, Diùc Rois - na am fear a
bu shine, am prionnsa Seumas. Mu dheireadh thall, rinneadh ar-a-mach le uaislean
na dùthcha, agus am prionnsa òg aig an ceann. Chaidh cath mòr a chuir aig
Sauchieburn, Siorrachd Sruighlea (11 an t-Ògmhios 1488), agus chaidh Seumas III
a mharbhadh.

Airson iongnadh, bha a mhac Seumas aois 15 agus ullamh gu riaghladh - rud a bha
na annas airson nan Stiùbhartach, dham b' àbhaist a bhith a' fàgail naoidheanan
às an dèidh.



https://gd.wikipedia.org/wiki/Segovia_(provincia)

'S e provincia na Spàinne a tha ann an Segovia (IPA: seˈɣoβja). Tha e na laighe
ann an Castilla y León, ann am meadhan na dùthcha. 'S e Segovia a tha na
phrìomh-bhaile. Chaidh an roinn a chruthachadh ann an 1833 le Javier de Burgos,
a bha na Rùnaire na Stàite agus Leasachaidh aig an àm. B' e an
siostam-riaghalaidh iondail na Frainge a chleachd e mar mhodal. Chuireadh
a-steach Coimhearsnachd fèin-riaghlaidh Chastilla y León i ann an 1978, nuair a
sgrìobhadh Bun-reachd ùr. Sìnidh Segovia fad 6,796km² agus tha 164,169 duine a'
fuireach ann. Le sin, 's e an 37mh roinn as motha na Spàinne a thaobh talmhainn
agus an treas as lugha a thaobh àireimh-sluaigh. Tha crìochain aice le Ávila,
Burgos, Guadalajara, Madrid, Soria agus Valladolid. 'S e dìreach Spàinntis a tha
ga bruidhinn an seo.

Tha a h-uile coltas ann gur ann à Segobriga a tha ainm a' bhaile. 'S e ainm gu
math Ceilteach a th' ann, bho Sego (Gàidhlig: buaidh) agus briga (Gàidhlig:
dùn). Bheireadh sin Segburgh dhuinn ann an Alba, leis gu bheil na faclan a'
nochdadh anns na cànain Gearmailteach (sieg agus burg). Chaidh an t-ainm
arabachadh gu شقوبية (Šiqūbiyyah) ach 's e an t-seann ainm ann an Laideann a tha
ga chleachdadh a-nis. A dh'aindeoin sin, tha cuid a' ràdh nach eil sin idir
ceart agus gu robh an Segobriga mun do sgrìobh Livius agus Ptolomaidh faisg air
Saelices, ann an Cuenca. Mar a b’àbhaist san Spàinn, b’ e dìreach ainm a’ bhaile
a bu motha sa sgìre a chuireadh air an roinn.



https://gd.wikipedia.org/wiki/Seachd

'S e film Gàidhlig le Simon Miller a tha ann an Seachd, 's esan na stiùiriche
airson a chiad uair, stòiridh le Simon Miller agus Joanne Cockwell. Tha a
chleasaiche òg Pàdruig Moireasdan ann còmhla ris a' bhàrd is sgrìobhaiche
Aonghas Pàdraig Caimbeul. Thoisich filmadh anns a' Ghiblean 2006 timcheall air
Am Bioran Do-Ruigsinneach aig mullach an Sgurr Deirg sa Chuiltheann anns an
Eilean Sgitheanach, agus chrìochnaich e anns an Ògmhios 2006. Bha
prìomh-taisbeanadh an fhilm aig an Celtic Media Festival
(http://www.celticfilm.co.uk/) anns a' Mhart 2007.

Làn fhìrinn na sgeòil. Tha Aonghas air a bhith air tòir na fìrinn o òige, miann
a tha a' teannachadh na inntinn 's na chorp nuair a thuigeas e gu bheil am bàs
gu laighe air a sheanar. Tha fios aig Aonghas gu bheil an t-àm dha eòlas a chur
air an fhìrinn mu bhàs a phàrantan 's cuideachd mu sgeulachdan a sheanair,
sgeulachdan iongantach, eagalach a thug air cuairt tro eachdraidh nan Gaidheal
iad. Tha Aonghas 's a sheanair a' gabhail aon chuairt eile còmhla, cuairt a tha
gan toirt gu mullach Sgùrr Dearg 's gu fìrinn ris nach robh dùil sam bith.



https://gd.wikipedia.org/wiki/Seac_MacChonnaill

'S e neach poileataigs a tha ann an Seac MacConaill (Beurla: Jack McConnell).
Rugadh e 30 an t-Ògmhios, 1960 ann an Irbhinn, taobh a tuath Siorrachd Àir.

B' e ceann a' Phàrtaidh Làbarach Albannach a th' ann agus b' e Prìomh-Mhinistear
na h-Alba a bh' ann mus do bhuannaich Pàrtaidh Nàiseanta na h-Alba an taghadh
ann an 2007.

Ged a chaidh a bhreith an Irbhinn chuir e seachad òigridh air tuathanas chaora
air Eilean Arainn. Aig aois sia-deug ghabh e pàirt ri Pàrtaidh Nàiseanta na
h-Alba ach cha do dh'fhuirich e ann robh fhada. An deidh dhol gu Àrd Sgoil
Arainn chaidh e rannsachadh foghlam aig Oilthigh Sruighlea far an robh e na
cheannard tarsainn air a' Chomann Oileanach. A ceumnachadh ann an 1983 thoisich
e ag obair mar maighstir a' teagasg eòlas-àireamh ann an Alamhagh, Siorrachd
Chlach Mhanainn agus chum e an obair seo fhad 's a bha e na chomhairliche.

Ghabh e dreuchd mar Rùnaire am Pàrtaidh Làbarach ann an 1992. Rinn e adhartas
mòr le mar a dh'obair e mu an taghaidh an 1997 nuair a bhuannaich Làbor gu mòr.
Bho 1999 sheas e mar Ball-Pàrlamaid anns a' chiad thaghadh airson Pàrlamaid na
h-Alba ann an Tobar Mathar agus Wishaw Thug Dòmhnall Mac an Deòir, a' chiad
Prìomh Ministear na h-Alba, obair dha mar Rùnaire Ionmhasail. Le bàs Dewar an
2000 sheas MacDhòmhnaill an aghaidh Eanraig MacGillÌosa anns an taghaidh airson
ceannard ùr am Pàrtaidh agus Prìomh-Mhinistear ùr Alba ach chaill e. Na aite
dh'obair e mar Rùnaire Foghlam, an Roinn-Eòrpa agus Cùisean a-Muigh fo
MhacGillÌosa. An dèidh do MacGillÌosa a dhreuchd fhàgail an dèidh sgannal ghabh
MacConaill àite mar am Prìomh-Mhinistear as aonais co-fharpais sam bith. Thug i
na bhall Taigh nam Morairean ann an 2011 agus tha an tiotal Am Morair MacConaill
à Gleann Sgoradail aige.

Tha a h-uile teansa ann gur e MacDhòmhnaill a bh' air a theaghlach bho thùs a
chionn ’s gur e Arainneach a th’ ann is a chionn ’s gum biodh ùru ann an
Gàidhlig Arainn a dhèanadh fuaimneachadh MacConaill de MhacDhòmhnaill. Ach chan
eil fios no cinnte againn mu dheidhinn sin, agus is e “Seac MacConaill” an
t-ainm Gàidhlig a bh’ air aig a’ Phàrlamaid, agus anns na meadhanan Gàidhlig gu
léir nuair a bha e ’na Phrìomh-mhinistear.



https://gd.wikipedia.org/wiki/Se%C3%A1n_%C3%93_Riada

B' e cumadair-ciùil Èireannach a bh' ann an Seán Ó Riada (Corcaigh, 1 an
Lùnastal 1931 – Lunnainn, 3 an Dàmhair 1971), no John Reidy mar a chaidh a
bhaisteadh. 'S dòcha gum b’ e esan an duine aig an robh am buaidh a bu mhotha
air ath-nuadhachadh a’ chiùil thraidiseanta ann an Èireann o na 1960an. Gabh e
pàirt air Ceoltóirí Chualann mar neach-ciùil, agus bha e na threòraiche-ciùil,
na neach-ealain, agus na neach-film. Dh’fhàg e a shaothair, a tha na dhìleab
chultarail ann an Saoghal Gàidhlig na h-Èireann, is fhuair e urram is cliù air
feadh an t-saoghal.

Rugadh John Reidy ann an Contae Chorcaí, is ghluais a theaghlach gu Áth Dara,
ann an Contae Luimnigh, goirid an dèidh sin. Chaidh e gu Coláiste Naomh
Fionnbarra, is sheinneadh e air an fhidheall, air a’ phiàno agus air an òrgan,
is dh’ionnsaich e cultar clasaigeach le Aloys Fleischmann aig Coláiste na
hOllscoile, ann an Corcaigh, far an robh e na reactar air Comann Fheallsanachd.
Chomharraich e a cheumnachd ann an 1952. Am bliadhna sin, chuideachadh e le
stiùireadh air Raidió Éireann, is phòs e Ruth Coughlan ann an 1953. Sna
feasgaran sheinneadh e air a’ phiàno airson chòmhlanan-dannsa, is chaidh e dhan
Fhraing airson greis , far an d’ fhuair e ùidh ann an ceòl avant-garde. Nuair a
thill e a dh’Èirinn bha e na stiùiriche is na treòraiche-ciùil air Amharclann na
Mainistreach ann am Baile Àtha Cliath gu 1962, aig an aon àm a chumadh e a
dhreuchd air an rèidio. B’ ann aig an àm sin nuair a rinn e a mhòr chuid de
cheòl avant-garde, m.e. “Nomos No. 1: Hercules Dux Ferrariae” (1957), no
“Triptyche Pour Orchestre” (1960).

Rinn agus threòraich an Riadach ceòl airson foireann-ciùil le buaidh o
Sheann-Nòs agus o cheòl Clasaigeach a bha air a chleachdadh air filmichean is
dealbhan-cluiche, mar a rinn cumadairean Eòrpach eile mar Dvořák (An t-Seic),
Bartók (an Ungair) agus Ralph Vaughan Williams (Sasainn). Ann an 1959,
cho-obraich e le George Morrison air film ris an canar “Mise Éire”, mu dheidhinn
stèidheachadh Phoblachd na h-Èireann. Choisinn e cliù gu nàiseanta, is rinn e
sreathan is filmichean eile, m.e. “Saoirse” (1960), “An Tine Bheo” no prògram
air rèidio, “Our Musical Heritage”. Thuirt Ó Riada gum bu chòir do dhuine
èisteachd ri Seann-Nòs mar a dh’èisteadh pàiste ri òrain às na h-Innseachan.

Bha e na cheannard air Ceoltóirí Chualann bho 1961 gu 1969, is ged a chluicheadh
iad ann an talla-ciùil, is deiseachan dubh snasail orra, b’ e puirt is òrain
traidiseanta a sheinneadh iad. Bhiodh Seán fhèin a’ cluich air bodhran no
cruit-chòrda aig meadhan an àrd-ùrlair. Cha robh am bodhran cumanta aig an àm,
biodh e dìreach air a chleachdadh le balaich sna sràidean, is cha robh fiù ‘s
clàrsaichean fo an cothrom, mar sin chluicheadh e cruit-chòrda a dhèanadh Cathal
Gannon dha. Ged a bha na h-òrain is puirt ud air an cluiche ann an
taighean-seinnse ann an Lunnainn, le Èireannaich a bha a’ fuireach ann, cha
chluinneadh iad roimhe an ceòl sna tallachan-ciùil. Chlàr iad ceòl airson
“Playboy of the Western World” (1962), is chluich iad an turas mu dheireadh ann
an 1969, na tha clàraichte air “Ó Riada Sa Gaiety". Ghabh buill Cheoltóirí
Chualann pàirt ann an còmhlan-ciùil ùr a nochd aig an àm, The Chieftains. Rinn
Ceoltóirí Chualann agus daoine eile ath-bheòthachadh air cèol Uí Chearbhalláin
san darna leth dhen 20mh Linn agus tha pìosan mar "Sí Bheag, Sí Mhór" agus na
pìosan a chleachd Planxty ainmeil gus ar làithean.

Bha Ó Riada na òraidiche-ciùil aig Gaeltacht Chúil Aodha, ann an taobh an Iar
Chorcaí, is stèidhich e còisir fireann ann, Cór Chúil Aodha. Rinn e an sin ceòl
airson aifreann ann an Gàidhlig na h-Èireann, m.e. “Ceol an Aifrinn”, "Ag Críost
an Síol", is “Aifreann 2”, a bhuannaich duais ann an 1979, an dèidh e bàsachadh.
Ghabh e pàirt ann an poileataics na h-Èireann is bhiodh e am measg daoine
cudromach aig an àm. Chaochail e ann an Lunnainn air sgàth caitheamh a'
ghrùthain ann an 1971. Fhuair e tìodhlacadh ann am Baile Mhúirne, Contae
Chorcaí, is chluich am pìobaire Willie Clancy ann.



https://gd.wikipedia.org/wiki/Sagsainn-Anhalt

Is e stàit Ghearmailteach a tha ann an Sagsainn-Anhalt (Sachsen-Anhalt sa
Ghearmailtis, Saxony-Anhalt sa Bheurla). Tha Magdeburg, ann am meadhan na
dùthcha, na phrìomh-bhaile.

Tha Sagsainn Iosail san àird an iar air Sagsainn-Anhalt, agus Brandenburg san
àird an ear. Anns an àird a deas tha Thüringen agus Sagsainn.

Chan eil tòrr bhailtean mòra ann an Sagsainn-Anhalt; chan eil ach na dhà anns a
bheil còrr is 200.000 luchd-àiteachaidh. Is e Halle (Saale) (237.198) ann an
àird an earra-dheas na dùthcha am baile as motha. Anns na meadhan-aoisean bha
Halle (Saale) ainmeil airson malairt le salainn. 'S e Oilthigh Halle-Wittenberg
aon de na oilthighean as sine air feadh na Ghearmailt. Tha Magdeburg (229.126)
ann am meadhan Sagsainn-Anhalt na phrìomh-bhaile. Tha caisteal mòr ann, dà
oilthigh, agus tha easbaig Caitligeach agus easbaig Pròstanach a’ fuireach
an-sin.

Ach tha tòrr bhailtean beaga ann an Sagsainn-Anhalt a tha fìor inntinnnach a
chionn 's gu bheil iad air an dìon leis an UNESCO mar làraichean dualchas an
t-saoghail:

Is e Aschersleben (26.112), ris an canar geata don Harz, am baile as sine ann an
Sagsainn-Anhalt. Chaidh a bhonn-stèidheachadh ann an 753. Faisg air na beanntan
Harz tha Stendal (37.137), le togalaichean agus eaglaisean ann an stoidhle
Backsteingotik (clachan a rinneadh à criadh-loisgte ) agus Wernigerode (29.627),
far am bi trèana-smùid chun a' Bhrocken a’ tòiseachadh. Tha lùchairt ann
cuideachd ann an stoidhle romansach coltach ri Neuschwanstein.

Tha Naumburg (29.627) ainmeil airson àrd eaglais “Naumburger Dom St. Peter und
Paul” le ceithir stìoballan. Chaidh tòisicheadh air togail a' chathar-eaglais
seo ann an 1213.

Tha timcheallachd Sagsainn-Anhalt gu math ioma-chruthach. Anns an àird a tuath
agus ann am meadhan Sagsainn-Anhalt tha sgìrean-fraoich sèimh ann. Tha an
arainneachd ri taobh nan aibhnichean gu math nàdarra, gu h-araidh ann am
„Biosphärenreservat Flusslandschaft Mittlere Elbe “ ( sa Bheurla Biosphere
Reserve Middle Elbe), le flùraichean agus beothaichean sònraichte. Is e làrach
dualchas an t-saoghail Unesco (Unesco World Heritage Site) a th’ ann. Cleachdar
dà thrian den talamh airson àiteachais; gu h-àraid ann am Magdeburger Börde
timcheall air Magdeburg, far a bheil an talamh glè thorrach. Ri taobh nan
aibhnichean Saale agus Unstrut chithear na fìon-liosan as fhaide tuath sa
Ghearmailt. Tha cruth na tìre ag atharrachadh anns an àirde an iar-dheas. Tha
cnuic ann, agus beanntan nas airde na sin ris an canar „Harz“

Faisg air Magdeburg tha an crois rathaidean-uisge Magdeburg as motha ann anns an
Roinn Eòrpa. Is e an ceangal eadar an Iar agus an Ear, eadar an Abhainn Rhine
agus an Abhainn Oder. Tha am Mittellandkanal a’ dol air drochaid os cionn an
Abhainn Elbe. Tha iad ceangailte ri chèile le dorsan-uisge.

Is e am Brocken (1.141m) ann an Harz a` bheinn as àirde ann an Sagsainn-Anhalt.
Chluich pìos den sgeulachd Faust le Goethe an-sin. Tha i ainmeil airson a’
Walpurgisnacht, oidhche 30. mh den Chèitean, far am bi na bana-bhuidseachd a’
tachairt ri chèile. Uaireannan chithear Brockengespenst (taibhse Bhrocken)
an-sin. Tha Heinrichshöhe (1044 m), Königsberg (1023 m) agus Kleiner Brocken
(1119m) nas àirde na 1000 m. An uair sin Kleiner Winterberg (837m), Wolfklippen
(723m) agus Scharfenstein (696m)

O chionn ’s gu bheil an talamh math airson àiteachais, tha 21% den mhalairt
ceangailte ri gnìomhachas biadh agus deoch. Mar eisimpleir: Tha Kathi
Bäckereierzeugnisse ann le stuth measgte airson bèicearachd, Rotkäppchen
Sektkellerei agus factaraidh isbeanan Halko, a cuir isbeannan ann an canaichean
airson a’ chiad turas. Is e Halloren am factaraidh seòclaid as sine anns a'
Ghearmailt.

Tha gnìomhachas ceimigeach a’ fàs nas motha gu math luath (17% den mhalairt).
Tha trì pàircean ceimigeach ann ris an canar Mitteldeutsches Chemiedreieck eadar
Halle, Merseburg agus Bitterfeld/Wolfen. Tha companaidhean-gnothachais
eadar-nàiseanta mar BASF agus Thyssen Krupp an-seo, m.e. tha an Aspirin a tha
ainmeil air feadh an t-Saoghal a’ tighinn à factaraidh Bayer ann am Bitterfeld.
Tha tòrr chosnaidhean ann an saothrachadh rubair agus plastaig cuideachd.

Tha roinn na turasachd gu math làidir cuideachd, gu h-àraid turasachd cultarach.
Le bailtean ceangailte ri Màrtainn Lùtair, le tòrr àiteachean a tha air an dìon
leis an UNESCO mar dualchas na cruinne, le taigh Händel neo Straße der Romantik
(rathad na Romansachd) tha mòran ann as fhiach fhaicinn.

B’ e treubhan gearmanach a bha anns na Sagsannaich. Bha iad a’ fuireach eadar
taobh an Ear na h-Òlaind agus Sagsainn-Anhalt. Bha na Sasainnich fo eagal orra,
o chionn’s gun robh iad nan spùinneadair-mara. Chuir iad taobh deas Shasainn fo
smachd. Thàinig cuid ainmean-àite bhon àm seo, m. e. Wessex (Westsachsen,
Sagsaich an Iar) Essex (Ostsachsen, Sagsaich an Ear) agus Sussex (Südsachsen,
Sagsaich a Deas). Thàinig ainm Sasainn fhèin airson England bho na Sagsannaich
cuideachd. Anns na Sachsenkriege 768-814 (Cogaidhean nan Sagsaich) chuir an t-
Ìompaire Tearlach Mòr Sagsainn fo smachd. Bhon uair sin bha Herzogtum Sagsainn
ann a bha na phàirt de dh’Ìompaireachd Naoimh nan Romanach. Bha Diùc Heinrich à
Sagsainn na chiad rìgh Gearmailteach (912-936) agus ghluais an cumhachd
poileitigeach bhon Rhine chun an Elbe. Fon Ìompaire Otto I (936-973) à Sachsen
dh’fhàs am baile Magdeburg ainmeil agus beartach gus an deach àrd-easbaig
Mhagdeburg a steidheachadh an-sin. Ach ann an 1180 chaidh an Herzogtum Sagsainn
tùsail air a bhriseadh.

Aig àm an Ath-Leasachaidh (1635) dh’atharraich an àrd-easbaig Mhagdeburg don
Herzogreich Sagsainn. Bho 1680 bha e pàirt den Bhrandenburg-Pruisia. An dèidh
cogadh Napoleon (1815) chaidh Herzogtum Magdeburg, Altmark, rioghadh Westphalen
agus pàirt den Sagsainn a chuir ri chèile mar sgìre pruiseach na Sagsainn
(1815-1944). Is ann aig an àm seo a dh’fhàs muinntir nan sgìrean diofraichte ri
chèile, gu h-araid anns a’ ghnìomhachas. Ach ann an 1944 bhris an sgìre Sagsainn
as a chèile.

Bha an sgìre Anhalt bhon 11 linn aig a’ chinneadh uaisle Askanier. Ann an 1871
chaidh iad a-staigh ri Deutsches Reich agus ann an 1918 bha iad mar saor- stàit
anns an Weimar Republic. An dèidh an darna cogadh chuir na Ruiseach Anhalt agus
sgìre Sachen ri chèile, ach aig àm DDR cha robh dad ann ach dà sgire Halle agus
Magdeburg. Ann an 1990, an dèidh aonadh na Gearmailt, chaidh ath-nuachadh na
stàite mar Sachsen-Anhalt le Magdeburg na phrìomh-baile. Air an lùireach
chithear samhladh Pruisia (suas) agus samhladh saor-stàit Anhalt (sios).

Ann an àirde tuath Sagsainn-Anhalt bruidhnear „Anhaltisch“. Is e Thuringian
dual-chainnt(Upper Saxon German sa Bheurla) a th’ ann. Tha i coltach ri
Ard-Ghearmailtis oifigeal, ach le faclan agus abairtean sònraichte a thàinig às
a’ Mhark-Brandenburg. M.e chanar „ick“ an àite „ich“. Anns an Deas agus
timcheall air Mhagdeburg cluinnear Altmärkisch am measg nan seann-daoine, cànan
a tha ceangailte ri Ostniederdeutsche Sprache (East Low German sa Bheurla).

O chionn’s gu bheil deagh àiteachas ann an Sagsainn-Anhalt, tha feòil de gach
seòrsa agus glasraich cudthromach airson biadh a chuir ri chèile.M. e.:
Altmärker Hochzeitsuppe (brot-bainnse à Altmark): Is e brot feòil-circe a th’
ann le glasraich, piòsan muic-fheòil measgte, uighean agus asparag. Ann am
Magdeburg ithear „Bötel mit Lehm und Stroh“ (cas le crèadh agus connlach). Is e
cas-muic le peasraichean measgte agus càl geur a th’ ann. Ach uaireannan tha
dòighean còcaireachd ann a tha rud beag neonach. M.e. Is e rìs milis le isbeanan
biadh coltach ann an Anhalt.

Tha Salzwedel cliùteach airson Baumkuchen (ceic-craobh). Canar gun tàinig an
doigh-bèicearachd le luchd-siubhail às an Ungair anns an 16mh linn. Dh’fhàs am
Baumkuchen ainmeil, nuair a bha rìgh Pruisia Frederick William IV ga ithe ann an
turas tro Sagsainn- Anhalt (1841).

Tha a’ cheic air a dhèanamh air bior-ròstaidh os cionn teinne. Cuirear linnich
na taois air a-rithist agus a-rithist, gach tè a’ bèicearachd gu curamach. Mar
sin mairidh a’ cheic ùr airson uine fhada. Mu dheireadh cuirear seòclaid
timcheall oirre. An-duigh is urrainnear a’ cheic à Salzwedel a cheannachd air
feadh an t-Saoghal.

Ann an Würchwitz gheibhear Milbenkäse (caise-fineag). Cleachdar meanbh-chruimh
(Tyroglyhus casei L.) shònraichte airson abachadh an àite lobhadan. Ithear na
meanbh-chruimh còmhla ris a’ caise agus tha blas a’ chàise rud beag searbh. Ach
ann an 1970 bha e coltas gum bi an traidisean gu bhith marbh. Cha robh ach
caileach a-mhàin ann aig an robh fios mun dòighean traidiseanta airson a’ chàise
a dhèanamh. Gu fortuanach bha uidh aig Helmut Pöschel, neach-teagaisg à
Würchwitz, airson dòigh beatha meanbh-chruimh agus thoisich e gan àlaich
a-rithist. An-diugh tha taigh–tasgaidh beag ann mu eachdraidh agus dòighean
tradiseanta caise-fineag.



https://gd.wikipedia.org/wiki/Saalfeld/Saale

‘S e baile meadhanach faisg air Rudolstadt ann an cridhe na Gearmailte a th’ ann
an Saalfeld/Saale. Tha e suidhichte aig 235m os cionn ìre na mara, ri taobh na
h-aibhne Saale am broinn na stàite Thüringen. Tha am baile 37km air falbh bho
Weimar, 43km bho Erfurt, 57km bho Ghera agus 252km bho Bherlin. Tha 25,098 duine
a' fuireach ann.

Chaidh Saalfeld/Saale a chlàradh airson a’ chiad turais ann an 899. Bha am baile
fo smachd Ezzo von Lotheringen bho 1012 gus a leig a nighean e dhan eaglais ann
an 1056, fo chùram Easbaigeachd Köln. Thogadh Abaid ann an 1071 a chaidh a
mhilleadh ri linn an Ath-leasachaidh ann an 1526. Thug an teaghlach uasal
Schwarzburg seilbh air Saalfeld ann an 1208, ga chumail gu ruige 1359, nuair a
thug an teaghlach Wettin thairis air, ga chumail gu ruige Ar-a-mach na Gearmailt
ann an 1918. Fhuair Saalfeld còirichean a thaobh chìsean, mhalairt agus
mhargaidhean ann an 1208, chaidh Talla a' Bhaile a thogail ann an 1359,
ballachan-dìona ann an 1363, drochaid tarsainn na Saale ann an 1373 agus
Taigh-cùirte ann an 1452. Thogadh Abaid eile ann an 1250, a mhair gu ruige 1534.
An dèidh an Ath-Leasachaidh bha suidheachadh a' bhaile gu math cugallach agus
dhèidheadh e bho theaghlach uasal gu teaghlach uasal fad còrr is ceud bliadhna:
bha e fo smachd Sagsainn-Weimar bho 1572 gu ruige 1603, Sagsainn-Altenburg gu
ruige 1673 agus, mu dheireadh thall, Diùcachd Sagsainn-Coburg-Saalfeld ann an
1673. B' e prìomh-bhaile na Diùcachd sin a bh' ann bho 1699 gu ruige 1735. Rinn
teine droch mhilleadh air Saalfeld ann an 1517. Thug cath mòr àite an seo ann an
1806, nuair a chuir 14,000 saighdear às An Fhraing ruaig air 9,000 às A' Phruis.
An dèidh cogaidhean Ar-a-mach na Frainge, thoisich malairt a' fàs na bu treasa
agus na bu treasa ri linn Tionndadh Gnìomhachais fad an 19mh Linn. B' e
gearrastan Arm na Gearmailt a bh' ann Saalfeld bho 1936 gu ruige 1945. Chaidh
Iùdhaich a' bhaile a mharbhadh uile gu lèir ri linn an darna Cogaidh, a
bharrachd air 571 duine a chaidh a sheasgachadh an aghaidh an toil cuideachd.
Air 9 an Giblean 1945, chaidh 208 duine a mharbhadh ann am bombaireachd.



https://gd.wikipedia.org/wiki/SS_Great_Britain

Chuireadh an SS Great Britain air bochd aig Bristol ann an 1845. B’ ise an dàra
tè de na trì luing mhòir a dhealbh an t-innleadair ainmeil Isambard Kingdom
Brunel. B’ innte a chiad long-chuain a chaidh air togail le slige iarainn agus a
chiad long-chuain a bhi iomanaichte le bidhis, ged ’s a bha làn seoil orra
cuideachd.

Tha a slige 274 troighean anns an fhàd 'us bha i uidheamaichte le innealan
fiarachd a dhealbh Brunel fhèin. Aig an àm cha ghabhadh e dhèanamh a thogail
inneal-stoith le comas a thionndaich luath gu leòr a dh’ioman bidhis-uisge gu
dìreach, airson an aobhar sin, dh’iomain na h-innlean fearsaid na bidhis tro
bheart de rothan-fhiacalachd le riochd-bheairt 1:3. (1 car a-staigh: 3 car
a-mach). Bha i grunnan bliadhna air an triall ri Astràilia agus nuair a bha a
latha seachad anns a’ mhalairt siud, chaidh a chleachdadh mar slige gual aig
Port Stanley anns na h-Eileanan Mailbheana. Mu dheireadh chaidh i air tìr an
siud, far an do laighe i air a’ chladach gu 1976, nuair a chaidh a toirt
dhachaidh ri Bristol. Chaidh a ath-uidheamachadh a bhi na long-taisbeanaidh, mar
a tha i chun latha an diugh (2008).



https://gd.wikipedia.org/wiki/S%C3%B2rbais

Is e cànan Innd-Eòrpach a tha ann an Sòrbais. Serbšćina sa chànan fhèin. Air
neo, gus a bhith nas cirte, ’s e cruinneachadh a th’ ann de dà chànan sgrìobhte
a tha dlùth ri chèile agus iomadh dualchainnt. Buinnidh i don roinn Shlàbhach
den theaghlach Indo-Eòrpach. Ainmean eile a b’àbhaist a bhith oirre b’iad
Wendish no Lusatian sa Bheurla, Wendisch sa Ghearmailtis. Tha an t-Sòrbais ga
bruidhinn sna stàitean Brandenburg agus Sagsainn den Ghearmailt, faisg air a’
chrìch ris a’ Phòlainn agus ris an t-Seic.

Tha dà chànan ann: Sòrbais Uachdarach (hornjoserbšćina, Beurla: Upper Sorbian)
agus Sòrbais Ìochdarach (dolnoserbšćina, Beurla: Lower Sorbian). Tha an
t-Sòrbais Uachdarach ga bruidhinn ann an Sagsainn le timcheall air 13,300 duine
agus tha an t-Sòrbais Ìochdarach ga bruidhinn ann am Brandenburg le timcheall
air 6,670 duine. Canar Lusatia sa Bheurla/Ladainn (Łužica san t-Sòrbais
Uachdarach, Łužyca san t-Sòrbais Ìochdarach, Lausitz sa Ghearmailtis) ris an
sgìre far a bheil an dà chànan gam bruidhinn. Tha an t-Sòrbais dlùth-chàirdeach
don t-Seacais, don t-Slòbhacais agus don Phòlainnis ach anns an là an-diugh tha
buaidh làidir aig a' Ghearmailtis oirre cuideachd. Nochd an t-Sòrbais a’ chiad
turas mar chànan anns an litreachas anns an t-siathamh Linn.

'S e sluagh Slàbhach an Iar a th' anns na Sòrbaich, sluagh gun dùthaich, gun
stàit aige fhèin. Anns an t-siathamh Linn, thàinig sinnsearan nan Sòrbach dhan
Ghearmailt, dhan sgìre taobh an ear nan abhnaichean Elbe agus Saale.Thug iad an
t-ainm Lausitz dhan sgìre. Ged a bha 20 geug eadar-dhealaichte aig an t-sluagh,
cha robh ach na Lusici agus na Milzener comasach thairis air na linntean air am
fèin-aithne a ghlèideadh. Thàinig tuinichean eile bho air feadh na dùthcha, gu
h-àraidh na Sagsannaich, na Flannraich, na Tùiringaich agus na Frangan. Thairis
air na linntean dh'fheuch cha mhòr a h-uile riaghaltas ri bacadh a chur air an
t-Sòrbais. Anns an treas Linn deug, bha an t-Sòrbais toirmisgte anns na bailtean
mòra agus chaidh riaghailtean a stèidheachadh taobh a-staigh nan comainn-cheàrd
gum bu chòir dhan Ghearmailtis a bhith aig daoine nam biodh iad ag iarradh
obair. Bhon t-seachdamh Linn deug a-mach, bha leasachadh an aghaidh na Sòrbais
ri fhaicinn cuideachd oir bhathar den bheachd gun robh an t-Sòrbais agus
mion-chànanan eile cunnartach agus bhathar ag iarraidh Impireachd na Gearmailte
a dhìon. A dh’aindeoin sin, chaidh àireamh nan Sòrbach am meud gus an robh
barrachd is dà cheud mìle duine a’ bruidhinn na Sòrbais mar chànan màthaireil.
Air sgàth ’s gun robh Sòrbais aig a’ mhòrchuid ann an Lusatia, bha tionndadh air
crìonadh a’ chànain ri fhaicinn anns an naoidheamh Linn deug agus bha na daoine
moiteil às an cànan fhèin. Ach aig an aon àm, chaidh laghan an aghaidh na
Sòrbais a stèidheachadh leis a' Phruis. Thòisich na pàipearean-naidheachd air
crìonadh agus bha an t-Sòrbais toirmisgte anns na sgoiltean. Eadar 1921-1945 bha
an t-Sòrbais toirmisgte gu tur agus chaidh ceannardan nan Sòrbach a chur gu
prìosan. Às dèidh an dàrna cògaidh bha Lusatia na phàirt den raon Sovietach agus
bhon àm sin fhuair na Sòrbaich taic airson an cànan a chleachdadh anns na
roinnean poblach. Às dèidh 1989 chaidh còirichean a stèidheachadh airson an
t-Sòrbais a dhìon.

Tha còir aig gach pàiste air foghlam fhaighinn tro mheadhan na Sòrbais, an
dòchas gun tig a h-uile sgoilear gu fileantachd phragtaigeach anns an dà chànan
Sòrbais agus Gearmailtis. A bharrachd air sin, tha an t-Sòrbais ga teagasg mar
chuspair fa leth ann am bun-sgoiltean eile. Tha an t-Sòrbais ga teagasg ann an
ceithir àrd-sgoiltean, agus tha dà sgoil-chòmhnaidh ann cuideachd ann an Cottbus
agus ann am Bautzen. A bharrachd air sin, tha ceòl tradaiseanta, bàrdachd agus
dannsa tradaisenta gan teagasg airson cultar nan Sòrbach a neartachadh. Chaidh
coimeas a dhèanamh eadar sgoiltean gun Sòrbais agus feadhainn le Sòrbais agus
fhuaireadh a-mach gun robh an aon ìre aig na sgoiltean, air neo gun robh na
sgoilearan na b' fheàrr aig an robh an t-Sòrbais.

Anns a' Ghearmailt tha inbhe thèarainte is oifigeil aig Sòrbais mar
mhion-chànain .

Ann an 1997 chuir a' Ghearmailt a h-ainm ri Cumhnant Eòrpach airson Cànan
Roinneil no Mion-chànanan: A rèir seo

Tha saor-stàit Sagsainn air planadh-cànain airson na Sòrbais a stèidheachadh.
Thathar den bheachd gu bheil e cudromach gun tèid foghlam dà-chànanach a
bhrosnachadh ann an Lausitz, agus thathar ag iarraidh tuilleadh luchd-teagaisg
ann an Lausitz airson a bhith cinnteach gum tèid foghlam tro mheadhan na Sòrbais
a thoirt seachad san àm ri teachd. Thathar ag iarradh gum bi clasaichean-oidhche
ann airson inbhich. Bidh e cudromach gum bi an t-Sòrbais follaiseach anns na
bailtean air fad. Uime sin, chaidh soidhnichean-rathaid a chur an àirde mar-thà,
agus bidh tuilleadh a’ leantainn. A bharrachd air sin, bu chòir don teicneolas
ùr eadar-theangachaidhean a toirt seachad. Thathar ag iarraidh gun tèid na
Sòrbaich a bhrosnachadh airson an cànan a chleachdadh, agus bheirear taic do
dh’fhoillsichearan, agus do thaighean-tasgaidh ùra a dhèanas an cultar, an
eachdraidh is an ceòl so-fhaicsinneach.

’S e baile Bautzen neo Budyšin ann an Lusatia Uachdarach teas-meadhan na beatha
cultarach Sòrbais Uachdarach. ’S ann an seo a tha Ionad na Sòrbais (Sorbisches
Institut - Serbski institut) suidhichte, a tha a’ dèanamh rannsachadh mun
eachdraidh, mun chultar agus mun chànan.

Seo eisimpleir le Sòrbais agus Gàidhlig a tha a' sealltainn an diofair eadar
Sòrbais Uachdarach is Sòrbais Ìochdarach:



https://gd.wikipedia.org/wiki/S%C3%B2dhaigh

'S e aon de na h-eileanan anns na h-Eileanan a-staigh a tha ann an Sòdhaigh.
Thàinig an t-ainm aige bhon fhacal Seann Lochlannais so-øy, a tha a’ ciallachadh
“Eilean nan caoraich”.

Tha Sòdhaigh suidhichte dìreach san àird a deas an Eilean Sgitheanach, an
t-eilean as motha de na h-Eileanan a-staigh. Tha an Soay Sound eadar an Eilean
Sgitheanach agus Sòdhaigh. Tha Rùm san àird a deas dheth. 'S e seo na
Co-chomharran aige: 57° 9' 0" Tuath is 6° 13' 48" Iar

Tha Sòdhaigh cho farsaing ri 10,4 cilemeatair ceàrnagach. Le 141 meatair a
dh’àrd, 's e Beinn Bhreac a’ bheinn as motha a tha air an eilean. San àird a
tuath tha Arcasaidh Sòdhaigh agus san àird a deas tha Camas nan Gall ann. 'S e
Mol-chlach faisg air cladach Camas nan Gall an clachan as motha, sa’ bhliadhna
2001 bha 7 daoine a’ fuireach ann. .

'Sa bhliadhna 1851 bha 158 de shluagh ann. Ach aig àm nan Fuadaichean,
dh’fheumadh a-uile duine an eilean fhagail airson Sòdhaigh a chur fo chaoraich.

Ann an 1946 cheannaich an sgrìobhadair Gavin Maxwell an t-eilean agus chuir e
factoraidh air bhonn airson òla a dhèanamh à cearbanan mòra (Laideann:
Cetorhinus maximus). Ach an dèidh trì bliadhnaichean b’fheudar dha am factoraidh
a dhùnadh.Gus na làithean an-diugh chan eil mòran cearbanan air fhagail
timcheall air Sòdhaigh.

Ann an 1953 dh’imrich an cuid as motha de mhuinntir an àite a Mhuile. Bhon àm
sin chan eil mòran dhaoine a’ fuireach ann.

B’ ann ann an Sòdhaigh a bha a’ ciad siostam fòn air feadh an t-saoghail a bha
ag obrachadh le cumhachd na greine.

Eadar 1965 is 1967 chaidh stampaichean air foillseachadh ann an Sòdhaigh. Bha
iad a’ sealltainn ìomhaighean na h-Eòrpa. Bha cuid a' sealltainn Winston
Churchill cuideachd. Ged a bha an fheadhainn seo foillsichte gun chead, tha
cruinnichean-stampaichean gan iarraidh fhathast.



https://gd.wikipedia.org/wiki/Roberto_Urdaneta_Arbel%C3%A1ez

B' e fear-lagha, riochdaire dioplòmasach agus neach-poileataigs à Coloimbia bh’
ann an Roberto Urdaneta Arbeláez (Bogotá, 27 an t-Ògmhios 1890 - ibidem, 20 an
Lùnastal 1972). Bha e na cheann-suidhe Choloimbia 5 an t-Samhain bho 1951 gu
ruige 13 an t-Ògmhios 1953, nuair a bha an dùthaich air a sgiùrsadh le ainneart
marbhtach fuilteach eadar luchd-leantainn an dà phàrtaidh cumhachdail. 'S ann do
theaghlach beairteach a bhuineadh e: bha càirdeas fad às aige do Rafael Urdaneta
agus José María Melo. Chaidh e dhan Oilthigh Deusto thall san Spàinn agus dhan
Oilthigh Nàiseanta Colombia. Phòs e aig Clemencia Holguín y Caro à Bogotá, ann
an 1917 agus rug i sianar duine-cloinne dha. Bhuineadh ise do aon dhe na
teaghlaichean a b' ainmeile agus a bu chumhachdaile a bh' ann a-riamh: b' e
Carlos Holguín Mallarino a bh' ann a h-athair agus Miguel Antonio Caro Tovar.
Cha do chuir an càirdeas sin bacadh air Urdaneta idir.

Thoisich e ann am Poileataigs mar chomhairliche ann am Bogotá ann an 1912. Bha
tòrr eòlasan aig san Riaghaltas: bha e na Mhinistear na dùthchanan Cèin fo
Enrique Olaya Herrera bho 1931 gu 1934: na mhinistear an Iomhais fo Alfonso
López Pumarejo fad mìosan ann an 1945: na Rùnaire na Stàite bho 1948 gu 1948 fo
Mariano Ospina Pérez agus na Mhinistear a' Chogaidh bho 1950 gu 1951 fo Ospina
Pérez agus Laureano Gómez Castro. A bharrachd air sin, chuir e seachad
bliadhnaichean san oilthigh far an robh e na ollamh. Dheasaich e caochladh
pàipear-naidheachd rè nam bliadhnaichean mar El País agus El Nuevo Tiempo agus
sgrìobhadh e artaigilean airson mòran eile. Dh'foillsich e iomadh leabhar mun
eaconomaidh cuideachd.

Bha Urdaneta na cheann-suidhe eadar-amail fad mìosan o chionns gun do leig an
ro-theachdair, Gómez Castro, an dreuchd aige air adhbharan slàinte. Dh' fheuch e
an t-Sìth a lorg ach dh'fhàilnig sin leis cho dona 's a bha an suidheachadh.
Thug e an dreuchd air ais do Ghómez Castro nuair a bha e na bu fhallaine - rud a
bha laghail agus ceart a rèir bun-reachd na dùthcha. Ach bha an t-uabhas mì-rùn
ann a thaobh Ghómez Castro air sàilleabh 's gu robh e follaiseach gu robh esan
an aghaidh nan Libearalach aig àm cogadh sìobhalta eadar mòran dhaoine anns na
Pàrtaidhean. Thabhaich Gustavo Rojas Pinilla an dreuchd air ais dha, airson
comhstri a sheachnadh san dùthaich. Dhùilt Urdaneta rud a dheànamh a bhiodh an
aghaidh a' Bhun-reachd agus le sin b' e Rojas Pinilla fhèin a thug seilbh air an
Riaghaltas: seo mar a thoisich an deachdaireachd.



https://gd.wikipedia.org/wiki/Rathad_Iarainn_nan_Eilean

Is Rathad Iarainn nan Eilean an t-ainm air an dà rathad-iarainn fa-leth, a chiad
fear bho Ghobhalach Creag an Dobhrain don Ghearasdan ainmichte gu reachdail "The
West Highland Railway", agus an dara fear an rathad-iarainn bhon Ghearasdan do
Malaig, port iasgaich air Linne Shlèite mu choinneamh an Eilein Sgiathanaich, is
e an stoidhle reachdail don rathad-iarainn seo "The Mallaig Extension Railway".

Thogadh an dà loidhne seo as leth an North British Railway, is chaidh fhosgladh
air an loidhne eadar Creag an Dobhrain is An Gearasdan ann an 1894.

Anns a' chiad dol a-mach bha an cuid bu mhotha de na stèiseanan air an loidhne
chun a' Ghearasdan sònraichte le àrd-làran inniseachd agus togalaichean an nós
airidh Helbhitia.

B' e Rabairt Mac Albainn am prìomh chunnradair air na h-obraichean de
Rathad-Iarainn a Mhalaig agus is ann air an rathad-iarainn sin a chaidh concrait
mòr a chleachdadh mar phrìomh stuth-innlichidh nan drochaidean agus obraichean
eile airson a chiad turas ann am Breatainn. Tha an tìr ana-dhoirbh airson
rathaid-iarainn eadar an Gearasdan is Malaig mar a tha na feartan de 11
trannsaichean-talmhainn an astar 40 miltean agus claon-bhord riaghaltachd de 1
an 40 nan dearbhadh.



https://gd.wikipedia.org/wiki/Rapunsail

Tha Rapunsail 'na h-ùirsgeul sa' chruinneachadh cruinn leis na Bràithrean Grimm,
agus air fhoillseachadh a' chiad àm sa' bhliadhna 1812 cho cuid de Ùirsgeulan
nam Bràithrean Grimm.

Dh'fhuirich càraid gun clann ri taobh de gàradh ballach a bhuin ri ban-draoidh.
Bha a' bhean air turas mu dheireadh thall is ghabh i sealladh roinn de luibh,
air chantainn ri "Rapunsail", a' fàs sa' ghàradh is dh'iarr i i ris a' bhàrr a'
bhàis. Fad dà oidhche, dh'ealaidh a fear a-steach dham ghàradh a chruinneachadh
roinn na luibhe dhi, ach air an treas oidhche, nuair bha e a' dìreadh am balla a
thilleadh dhachaigh, nochd a' bhan-draoidh is thagair i e de goid. Ghuidh e ri
ìochd, ag ràdh gun robh a bhean air turas is ag iarraidh an luibh, is
dh'aontaich a' bhean shean a thoirt dha roinn na luibh, air a' chumha gun
gheibheadh i am bìodag nuair rugadh i. Èiginneach, dh'aontaich am fear; rugadh
bìodag; nochd a' bhan-draoidh 's ghabh i a' bhìodag air falbh. Dh'ainmich i i
Rapunsail. Nuair ràinig Rapunsail dà bliadhna dheug a dh'aois, ghlais a'
bhan-draoidh i air falbh ann an turaid domhan sa' choille, a' falach an doras.
Nuair chaidh a' bhan-draoidh a thadhal Rapunsail, sheas i fon uinneig aig a'
bhàrr na tùraide is ghairm suas dhi:

Còmhla dhealbh iad dòigh dhi a theicheadh bhon turaid: thigeadh e 'san fheasgair
(mar sin a' seachnach a' bhan-draoidh a thadhal fad an là), is beirsinn sìoda
dhi, a dh'fhigheadh Rapunsail beag air bheag a-steach do àradh. Ach mus bh' an
àradh iomlan, nochd Rapunsail a càirdeas leis a' phrionnsa gu gòrach, nuair (ann
an tiotan de neo-chuimhne) dh'fhaighnich i a' bhan-draoidh aon là carson a bha
nas fhurasta a tharrang an prionnsa suas an àite i. 'San sgeul tùsail nam
Bràithrean Grimm, dh'fhoillsich Rapunsail a suirghe leis a' phrionnsa 'nuair
thuirt i (gu neo-chiontach) ri a muime gun robh a casag mhòr a' fàs nas teanna
mun cuairt a meadhan. Feargach, gheàrr a' bhan-draoidh goirid a' ghruag dhualach
Rapunsail 's dhìobair i i dhan fhàsach a shaothrachadh rithe fhèin.

Nuair ghairm an prionnsa 'n oidhche sin, leig a' bhan-draoidh na dualan sìos a
tharrang e suas. Ri a oillt lorg e fhèin ag amharc a' bhan-draoidh an àite
Rapunsail, nach robh àite sam bith air lorgadh a bhith. Feargach, thuirt a'
bhan-draoidh gu fanaideach dha nach chitheadh e Rapunsail a-chaoidh a-rithist,
leum e bhon turaid 'na eu-dòchas, agus rinn na drisean fodha e dall.

Ag ithe biadh os-nàdarrach, 's tric gum cuir sin neach ann am cumhachd
os-nàdarrach (coltaichibh Persephone agus an gràn-ubhal, an sgeul timcheall
Circe, agus mòran ùirsgeulan Ceilteach), agus ann an iomlaid air cho mòran
rapunsail a dh'iarr a bhean, lorg an fear fhèin an dàn a thoirt an leanabh suas,
nuair rugadh i. Nuair thàinig a' bhean ris a' cheann-aimsir, nochd a'
bhan-draoidh agus ghabh i a' bhìodag air falbh, ga h-ainmeachadh Rapunsail.

Chinn Rapunsail a-steach do duine-cloinne àlainn, a' chaileag nas maisiche 'san
sgeul seo sònraichte, agus fhuair i a h-àrach ann an iomallachas sòghail ach
dìonach, dùinte 'san dòigh nam boireannaich uasal na Roinn-Eòrpa anns Na
Linntean Meadhanach agus 'san Linn an Ath-bheòthachaidh. Cha robh olc gu fìor a'
bhan-draoidh, cho mòr ri h-uabhasach seann-nòsach. Chreid i, mar creididh mòran
dhaoine fhathast, gur urrainn do na deagh-bheartan na h-òigheachd air chur
còmhla le neo-chiontachd gu lèir aineolach a bhith. (Coltaich Prospero agus a
nighean Miranda anns An Doineann le Shakespeare) Nuair ràinig Rapunsail dà
bliadhna dheug a dh'aois, (agus mar sin aig an tiotan na aoise-leannanachd) bha
i glaste aig a' bhàrr de turaid aonranach domhan sa' choille, a mhuime a' dùnadh
den dorais.

'Sna dualchasan far an gheàrr mnathan am gruag nuair pòsaidh iad, bha gruag
fhada 'na samhladh na h-òigheachd. 'San ùirsgeul Bhean-uasal Godiva, tha a'
ghruag fhada Ghodiva 'na samhladh a geamnachd. Mar sin, ghabh a' bhan-draoidh
deamhais agus gheàrr i na cleachdagan Rapunsail. Gu h-ùidheil, 'san sgeul tùsail
nan Bràithrean Grimm, cha robh an càirdeas Rapunsail leis a' phrionnsa air
lorgadh a-mach tro a bruadar de a leannan, ach an àite tron fhìrinn a dh'fhàs i
leatrom leis a' phrionnsa.



https://gd.wikipedia.org/wiki/Ramiriqu%C3%AD

'S e baile beag ann am Boyacá a th' ann an Ramiriquí. Tha e suidhichte aig
2,179m os cionn ìre na mara. Chaidh am baile a steidheachadh ann an 1541.

Ged a tha 10,789 nan tàmh anns a' bhaile, tha a'mhòr-chuid, neo 6,089 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail. 'S e am baile leis an dlùths taobh àireimh-sluaigh as
motha anns an dùthaich.

Taobh chinnidh, ' s e daoine geala a th'ann a' mhòr-chuid dhe na daoine ann an
Ramiriquí (is mòran dhuibh mestizos), chan eil Tùsanaich ann ach tha 0.2% dhe
daoine le freumhan ann an Afraga. ' S urrainn dhan 84.9% dhe na daoine ann an
Ramiriquí leughadh agus sgrìobhadh. A tuilleadh air sin, tha fòn aig an taigh
aig 20.2% dhe na dachannan.

Thathar a’ cumail am iomadach seòrsa dhe fhèis ann an Ramiriquí. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Rafael_Reyes

'S e ceann-suidhe Choloimbia a bh'ann José Gregorio Ambrosio Rafael Reyes Prieto
(Santa Rosa de Viterbo ann am Boyacá 5mh Dùbhlachd 1849 - Bogotá 18mh Gearran
1921) . Bha e na cheann-suidhe na dùthcha dìreach an dèidh Cogadh na Mìle
Làithean bho 7mh Lùnasdal 1904 gu 27mh Iùl 1910. 'S e Toraidh a bh'ann.

Rinn Rafael Reyes, còmhla ri an dithis bhràthar aige, taisgleadh air an abhainn
Ica (neo Putumayo an latha an-diugh) ann an ceann a deas na dùthcha. Sruthaidh
am Putumayo dhan abhainn Amazonas agus mu dheiredh thall gu Braisil. Lorg iad
àiteachan làn rubair agus cairt-gheal (quinine), dà lus troipgeach gu math
inntinneach taobh às-mhalairte aig an àm ud sin. Chaochail an dithis bhràthar an
siud: fear dhe tinneasan na coilltean, agus mharbh na Tùsanaich am fear eile. 'S
e fìor churaidh a bh'ann cuideachd, agus ghabh e pàirt anns na cogaidhean
sìobhalta ann an 1885 agus 1895: thug e cliù dhàsan fhèin, is chuir e às gu
cruaidh fuilteach ar-a-mach ann an Cauca. Ann an 1889 chuir e às ar-a-mach ann
am Panama, a bha pàirt na dùthcha fhathast. An dèidh a bith na sheanalair bha e
na mhinistear an Riaghaltais (ministear na dùthcha agus a’ cheartais an latha
an-diugh) le dleastanas airson malairt fo cheann-suidhe Rafael Nuñez Moledo. Bha
e thall thairis rè Cogadh na Mìle Làithean mar Tosgair ann am Paris, rud a
chuidich e a bhith na cheann-suidhe an a dhèidh.

“...Tha a h-uile dòchas againn gun do ràinig sinn àite as ìsle an dragh ma-thà,
agus gum bi àm a thoiseachadh dhuinn airson a bhith a dh'èirich suas dhan
bheartas agus dhan mhòrachd...”

Cha robh sin cho furasda a dheànamh. Aig an toiseach, bha e airson aonadh
nàiseanta a bhrosnachadh, tro leasachadh na dùthcha agus malairt. Cha b'urrainn
dha sin a dheànamh idir, leis cho làidir 's a bha na dùbhlanaich. Le sin,
dh'atharraich e a chuid phoilasaidhean gu tur, agus an ceann greiseag, bha
dìreach na dheachdaire. Fhuair e cuidhteas air a' phàrlamaid tro èigheachd, is
na buill pàrlamaid dhan phrìosan. Chuir e Ministrealachd an Ionmhais agus
Ministrealachd na Cìsean ri chèile, gus airgead a shàbhlachadh agus lorg e
iasdan eadar-nàiseanta gus an dùthaich a leasachadh. A bharrachd air sin,
chruthaich e banca agus feachdan armachd nàiseanta agus ath-stèidhich e càirdeas
dioplomasach leis A' Bheiniseala.

Sgaoil e am teirm aige gu ruige 1919 tro èigheachd eile, ach cha do mhair ann an
dreuchd aige na bu fhaide na 1909, air sàilleabh ùpraidean agus aimhreit air
feadh na dùthcha, gu h-àraidh aig na oilthighean. Bha e air fheuchdainn ainm a
chur ri aontaidhean poiliteagach còmhla ri na Stàitean Aonaichte agus Panama, mu
dheidhinn neo-eisimealachd an t-seann Roinne sin. Leig esan an dreuchd agus
chaidh e thall thairis na fhògarrach poiliteagach anns an t-Og-mhìos 1919. Thill
e air ais dhachaigh ann an 1920, agus dh'eug e le galar-clèibh ann an 1921.



https://gd.wikipedia.org/wiki/R%C3%ACoghachd_Bayern

B’ e dùthaich mheadhanach neo-eisimeileach ann an ceann a deas na Gearmailt a
mhair bho 1806 gu ruige 1918 a bh’ anns an Rìoghachd Bayern (Gearmailtis:
Königreich Bayern). B’ e München a bh’ ann prìomh-bhaile na dùthcha agus b' e an
Teaghlach uasal Wittlesbach a bha os a cionn. Chruthachadh an Rìoghachd tro
Chòrdadh Phressburg, nuair a ghairm Napoleon Bonaparte gur e rìgh an àite diùc a
bh' ann ceannard na Prionnsalachd-taghaidh Bayern ri linn atharrachadh mòr a
rinn e air structair phoileataigeach na Gearmailt a thaobh Co-chaidreachas na
Rèine, an dèidh dha chur às do dh' Ìmpireachd Naomh na Ròimhe. Bha Bayern na
ball a' Cho-chaidreachais bho 1806, a' cur 30,000 saighdear gu feachdan a'
cho-chaidreachais, gus a chuir i cùl air An Fhraing ann an 1813 agus ghabh i
thairis air Àrd-Dhiùcachd Frankfurt. Chaill Bayern fearann ann an Tyrol agus
Voralberg dhan Ostair tro Chòrdadh Pharis (1815), ach fhuaireadh Aschaffenburg)
agus sgìre neo dhà ann an Hesse-Darmstadt nan àite. Mhair an stàit seo mar sgìre
fad Ìmpireachd na Gearmailte (1871 – 1918). Thug Ar-a-mach na Gearmailt buaidh
mhòr air Bayern agus leig an Righ Ludwig III dheth an crùn. Chaidh poblachd, a
bhuineadh dhan Phoblachd Weimar fhèin, a stèidheachadh na h-àite.



https://gd.wikipedia.org/wiki/Pont_Grog_y_Borth

Co-chomharran: 53°13′13″N 4°09′47″E﻿ / ﻿53.220139°N --4.163125°E﻿ / 53.220139;
--4.163125

'S e drochaid-chrochaidh eadar an t-eilean Ynys Môn agus tìr-mòr na Cuimrigh a
tha ann am Pont Grog y Borth (Beurla: Menai Suspension Bridge). Chaidh an
drochaid a dhealbhadh le Thomas Telford agus bha togail na drochaide deiseil ann
an 1826.

Mus robh an drochaid deiseil ann an 1826, cha robh ceangal stèidhichte ann eadar
an t-eilean is thìr-mòr. Bhathar a' cleachdadh aiseagan tharsaing air an uisge a
bha a' sruthadh gu cunnartach ann am Menai Strait. B' e reic crodh an
gnìomhachas a bu chudromaiche a bha anns an eilean. Airson an giùlan do na
margaidhean air tìr-mòr, fiu 's gu Lunnainn, chaidh an gluasadh don uisge gus
snàmh thairis air a' chaolas. Bha sin gu math cunnartach do na beathaichean, bha
daonnan feadhainn dhiubh air caill. Bhathar a' faighneachd den innleadair Thomas
Telford, suirbhidh a dhèanamh gus rathad a thogail eadar Lunnainn is Caergybi,
an t-àite as faisge do dh'Èirinn agus aon de na prìomh puirt-mara airson
aiseagan gu Baile Átha Cliath. Bha Telford a' moladh drochaid a thogail thairis
air Menai Strait bho àite faisg air Bangor air tìr-mhòr chun a' bhaile
Porthaethwy (a tha aithnichte an-diugh mar Menai Bridge) air Ynys Môn.

Air sgath 's na bruachan arda agus sruthadh luath an uisge anns a' chaolas
bhiodh e gu math doirbh cidhe a thogail no stacan a chur gu sàbhailte anns a'
ghainmhich ghluasadaich air bonn na mara. Fiu 's ma dh'fhaodadh sin a dhèanamh
bhiodh iad nan cnapan-starra do na bàtaichean. B' fheadar an drochaid a bhith
àrd gu leòr airson na bàtaichean-siùil. Mar sin mhol Telford drochaid crochaidh
a thogail agus dh'aontaich am Pàrlamaid ris na beachdan aige.

Thòisich togail na drochaide a rèir nam planaichean Telford ann an 1819 le dà
thùr air gach taobh den chaolas. Chaidh a thogail le clach-aoil à Penmon agus
bha iad fosgailte nam broinn le ballachan-croise annta. An uair sin chuireadh
sia slabhraidhean deug rithe, gach tè diubh air a dèanamh le 935 crann-druididh
iarann a bha làidir gu leòr gus cuideam ruigheachd de 176 meatair (577 troigh) a
chumail. Gus meirgeachadh a sheachnadh eadar cruthachadh is cleachdadh chaidh an
iarann a chur ann an ola-fhrois-lìn agus a phainnteadh an uair sin. Bha gach
slabhraidh mu 522.3 meatair (1,714 troigh) a dh'fhad is cho trom ri 121 tunna.
Bha neart-chrochaidh aca air a mheasach air 2,016 tunna. Chaidh an drochaid
fhosglachd 30 am Faoilleach 1826.

Cha robh an rathad ach 24 troigh a leud agus gun cheanglaichean gus an
rìghneachadh. Dh'fhàs e soilleir ann an ùine goirid nach robh an drochaid
sàbhailte gu leòr nan robh gaoith làidir ann. Chaidh barr an rathaid a
neartachadh ann an 1840 le W. A. Provis agus ann an 1893, chaidh barr fiodhach
na drochaid ath-nuadhachadh le barr stàilinn dealbhaichte le Sir Benjamin Baker.
Thairis air na bliadhnaichean dh'fhàs e soilleir gun robh crìoch cuideam de 4.5
tunna na trioblaid mòr don gnìomhachas-giùlain a bha a sìor-fhàs. Ann an 1938
chuireadh slabhraidh stàilinn rithe an aite an seann fheadhainn à iarann gun a
bhith a' dùnadh na drochaide.

Ann an 1999 chaidh an drochaid a dhùnadh fad mios gus barr an rathaid
ath-nuadhachadh a-rithist agus na structaran a neartachadh, mar sin b' fheudar
an trafaig a dhol thairis air an Britannia Bridge faisg air làimh.

San 28mh an Gearran 2005 chuireadh an drochaid air liosta nan tagraichean mar
Làrach Dhualchas na Cruinne UNESCO. Aig an dearbh latha chaidh aon taobh den
rathad a dhùnadh fad sia miosan airson am peant ath-nuadhachadh. Ged a rinneadh
beagan ath-nuadhachaidh gach bliadhna, b' e sin a' chiad ath-nuadhachadh
riantanach fad 65 bliadhna. Aig an àm seo bha cothrom ann dol thairis air gu
tìr-mhòr sa mhadainn agus air ais do Ynys Môn feasgar. Chaidh an dà thaobh den
drochaid fhosgladh a-rithist san 11ad an Dùbhlachd 2005 nuair a bha an obair
deiseil.

Fon drochaid tha an t-slighe Anglesey Coastal Path a' dol seachad. Tha
clach-chuimhneachain air an drochaid san taobh Ynys Môn airson cuimhne a toirt
do na h-ìobairtich mòr-thubaist Aberfan san 21ad an Dàmhair 1966, far an robh
ionad-copaidh na mèinne ann a' sleamhnachadh sìos. Chaidh 116 clann is 28
inbhich a mharbhadh.

'S e Menai Bridge am baile as faisge air an drochaid. Nochdaidh dealbh na
drochaide ann am meadhan tùir is feansaichean air cùl bonn £1 ann an 2005.
Chaidh am bonn a dhealbhachadh Edwins Ellis.



https://gd.wikipedia.org/wiki/Pamplona_(Coloimbia)

‘S e baile beag ann an Coloimbia a th’ann Pamplona. Tha e suidhichte ann an
sgìre iar-dheas na roinne Norte de Santander. Chan eil e ach 74km bho Chúcuta,
fear dhe na bailtean mòra nas cudromaiche na dùthcha. Ged nach eil port-adhair
ann, tha deagh rathaidean ann gu ruige Chúcuta fhèin, Bucaramanga agus na
bailtean beaga ri taobh an iar na roinne.

Tha eaconomaidh a’ bhaile gu math ceangailte ri gnothach a’ bhidh (mar
eiseimpleir deànamh mìlsean, briosgaidean, cèicichean, etc.), turasachd na
fèisean caitligich (gu seach àraidh aig àm na Càisge) agus goireasan eile
(àiteachan-fuirich, biadh, etc.) airson oileannaich an Oilthigh Pamplona. ‘S ann
Cúcuta fhèin agus bailtean eile a’ Chairib air Costa an Tuath Choloimbia a
th’ann a mhòr-chuid dhuibh.

À-rèir cunntas-sluaigh nàiseanta dhe 2005, tha àireamh-sluaigh dhe 102,785 ann.
Mar sin, ‘s e Pamplona an còigeamh baile nas motha na roinne agus an 56mh baile
as motha na dùthcha.

Tha am baile baile suidhichte air leathad na Cordillera Oriental ann am beanntan
na h-Andes, aig 2342m os cionn ìre na mara. Tha farsaingeach dhe 1,176 km2 aige
agus tha teodhachd mheadhanach dhe 16°C ann. Tha crìochan aige leis na bailtean
Pamplonita, air an àirde an iar, le Cácota agus Chitagá, ann an ceann a deas, le
Labateca air an àirde an ear agus le Cucutilla air an àirde an iar.

Chaidh am baile a steidheachadh le Pedro de Ursúa agus an Ceann-feadhna Ortún
Velazco de Velazques 1 an t-Samhain 1549 agus thug iad an t-ainm Pamplona air,
mar chuimhne air a' bhaile leis an aon ainm anns An Spàinn far an do rugadh fear
dhen dhithis fhear-steidheachaidh. Thug an Iompaire Carlos V na Spàinne an
tiotal dhe "Baile Urramach Uaiseal" (Spàinntis: "Muy noble y muy hidalga
ciudad") dhan bhaile tro Èigheachd Rìoghail, 3mh an Lùnasdal dhe 1555.

Thathar a’ cumail am iomadach seòrsa dhe fhèis ann am Pamplona. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Oilthigh_an_Rosario

‘S e Oilthigh an Rosario (Spàinntis: Colegio Mayor de Nuestra Señora del
Rosario) fear dhe na oilthighean as cudromaiche ann an eachdraidh Choloimbia.
Tha e suidhichte ann am Bogotá. ‘S e oilthigh prìobhaideach a th' ann agus
chaidh e a stèidheachadh ann an 1653.

Dhen bheachd iomadh luchd-ceuma uallach ‘s e "Creathal na Poblachd" a th' ann,
leis gur e an seo far an do chuir iad oidheamachan na neo-eisimeileachd air
ghleus agus tha a chuid oideachaidh air a bhith gu math cudromach gu beatha na
dùthcha. Tha 28 cinn-suidhe na Poblachd air ceum a ghabhail an seo, a bharrachd
air breitheamhan, luchd-casaidean, àrd sheirbheisich na Stàite, oilthighich,
ollamhan, luchd-lagha ainmeil agus daonairean. Fhuair Oilthigh An Rosario duais
airson sàr-mhathanas airson sia bliadhna. Chaidh an duais sin ga thoirt seachad
le Ministrealachd an Fhoghlaim, tro òrdugh 2567 dhe 30mh an t-Ògmhios 2005.

Chaidh an colaiste “Colegio Mayor de Nuestra Señora del Rosario” a steidheachadh
ann an 1653 le cead bhon Rìgh Felipe IV agus an àrd-easbaig a' bhaile Santa Fe,
am Bràthair bochd Cristóbal de Torres. An uair sin, chaidh e a chur an cèill,
tro Cùmhnant Rìoghal dhe 1768 a rèitich Rìgh Carlos III, gur e fìor dheagh
cholaiste a bh' ann aig an aon ìre leis na sia sàr-cholaistean na Spàinne. Le
sin, bheireadh an Rosario an tradisean oilthigheach an Oilthigh Salamanca air
adhart ann an Aimearaga. Tha iomadh thachartas inntinneach air a thachair an seo
tro eachdraidh an Rosario, feadhainn gu math ainmeil, is feadhainn eile
neo-aithnichte:

‘S e an Rosario an oilthigh as sine na dùthcha, leis gur e a’ chiad oilthigh a
dh’fhosgail na dorsan aige, ged e an treas a fhuair cead bho Chrùn na Spàinne
airson a’ bhaile Santa fé. Tha na oilthigh a’ togail argumaid leis an Oilthigh
Santo Tomás gus an onoir sin fhaighinn. Cha do dh’fhosgail Santo Tomàs na dorsan
aige dìreach nuair a fhuair e thug Cùmhnant Rìoghail airson a chuid obrach a
thòiseachadh air sàilleabh droch àigh. Dhen bheachd fheadhainn eile, ‘s e an
Oilthigh Pàpanach Javeriana, stèidhichte leis na Iosaidich, an dàrna fear, ach
‘s e an Colaiste San Bartolomé an dàrna oilthigh, anns an dùthaich co-dhiù.
Dh’fhosgail an oilthigh 71 bliadhna an a dhèidh.

Cha do chuir iad stad air na clasaichean a-riamh ach, ann an 2008, cho-dhùin iad
a’ bhun sgoil agus an àrd sgoil a dhùnadh, agus le sin an cuid obrach a
leasachadh anns an fhoghlaim oilthigheach a-mhàin. Fhuair an co-dhùnadh sin dubh
chàineadh bhon a’ chomainn-sòisealta gu lèir. Chaidh Roinn an Lagh a thoirt air
falbh chun an Oilthigh Nàiseanta Colombia ann an 1889, agus an uair sin cha robh
an Rosario ach àrd sgoil. Chaill an Colaiste a chuid neo-eisimeileachd bho 1885
gu ruige 1892 agus bha e dìreach fon Oilthigh Nàiseanta Colombia. Chaidh Roinn
an Lagh a stèidheachadh a-rithist ann an 1906, tro chòrdadh leis na Riaghaltas
aig a' cheann-suidhe Rafael Reyes. Theagaisg José Celestino Mutis a’ chiad chlas
matamataigs aige ann an Coloimbia, 13mh am Màrt 1762. Bha e na ollamh aig an
Rosario fad còig bliadhna, bho 1762 gu 1767, is e a’ teagasg matamataigs,
nàdar-fheallsanachd agus saidheans nàdarra tro mheadhan na Laideann. Nuair a bha
làmh an uachdair aig na Spàinntich a-rithist chaidh an oilthigh a thionndaidh gu
bhith prìosan, agus cha robh clasaichean ann. Chaidh curaidhean mar Pholicarpa
Salavarrieta agus Francisco José de Caldas nam prìosanaich an seo.

Nuair a thug iad chun a’ chloiche e, sgrìobh e an litir Greugach ainmeil
thanatos θ, seann samhla a’ bhàis, le criomag ghuail. Chaidh an samhla sin a
chleachdadh an dèidh làimh mar bhàrdachd thìr-ghràidhichte "Obh sòraidh fhada
dhubh!".



https://gd.wikipedia.org/wiki/Nan_Shepherd

Tha i ainmeil airson na nobhailean aice agus an leabhar The Living Mountain
(1977); cruinneachadh roisg mun Mhonadh Ruadh. A dh'aindeoin a' bheag a sgrìobh
i, tha cliù mòr aice ann an Alba an-diugh agus nochdaidh dealbh dhith air
nòta-banca bho Bhanca Rìoghail na h-Alba ann an 2016.

Rugadh i ann an Cùltair agus thogadh i sa' Chùilt. Bha i na h-oileanach aig
Oilthigh Obar Dheathain agus cheumnaich i ann an 1915. Dh'fhuirich i fad a
beatha ann an siorrachd Obar Dheathain.

Ann an 1919, fhuair e obair na h-òraidiche a' teagasg Beurla aig an Ionad
Trèanaidh do Thidsearan an Obar Dheathain, a chaidh na dhèidh sin ainmeachadh
Colaiste Foghlaim Obar Dheathain. Dh'obair i an siud gus an do leig i dhith a
dreuchd ann an 1956.

Bha i eòlach air sgrìobhadairean eile leithid Neil Gunn ris an do chuir i
làmh-sgrìobhainn den The Living Mountain.

Ann an 2014, rinneadh prògram aithreasach telebhisean air The Living Mountain
agus Nan Shepherd le Robert MacFarlane, sgrìobhadair agus sgoilear aig Emmanuel
College, Cambridge. Chaidh a chraoladh air BBC 2 Scotland an toiseach air 2
Dùbhalchd 2014.

Ann an 2016, chuir Banca Rìoghail na h-Alba dealbh de Nan Shepherd air an
nòta-banca luach £5. 'S e a' chiad turas a nochdas boireannach nach eil anns an
teaghlach rìoghail air nòta-banca a' Bhanca Rìoghail. Chaidh an tè-saidheans
Mary Somerville a thaghadh airson nòta-banca £10 roimhe ach cha nochd na
nòtaichean sin gu 2017. Air an nòta fhèin, tha dà rionnach (iasg cudromach do
gnìomhachas an èisg an Alba), pàirt den dàn An Roghainn le Somhairle
MacGill-Eain, dealbh den Mhonadh Ruadh agus dealbh de Nan Shepherd.

Tha sgeulachdan nan trì nobhailean uile stèidhichte a-mach air an dùthaich ann
an Siorrachd Obar Dheathain is iad uile le caileag òg mar phrìomh charactar,
coltach ris an nobhail Albannach cliùiteach eile, Sunset Song le Lewis Grassic
Gibbon.

Sgrìobh Shepherd The Living Mountain anns na 1940an aig àm an Dàrna Chogaidh
Mhòir ach cha deach fhoillseachadh gu 1977.

Lorgar barrachd làmh-sgrìobhaidhean agus litrichean le Shepherd aig Leabharlann
Nàiseanta na h-Alba.



https://gd.wikipedia.org/wiki/Na_Hearadh

'S e eilean fada mun iar-thuath air chost an iar Gàidhealtachd na h-Alba a tha
anns Na Hearadh. Ged a tha e ceangailte ri Leòdhas, tha e air fhaicinn mar
eilean ann fhèin. San t-seann aimsir, bha an t-ainm air a sgrìobhadh "Na
h-Earadh", ainm a thàinig sìos thugainn bho na seann Lochlannaich.

Tha cruth na tìre ag atharrachadh bho thuath gu deas anns Na Hearadh. Tha
tuilleadh bheanntan air ceann a tuath Na Hearadh, agus gheibhear a' bheinn as
àirde sna h-Eileanan an Iar ann (Cliseam - àirdead 799m). Tha na rathaidean gu
Hùisinis neo Reinigeadal air a' cheann a tuath iongantach is eagalach aig an aon
àm, a chionn ‘s gu bheil iad an dà chuid cas agus caol, ach le seallaidhean
brèagha is eireachdail.

Tha am baile as motha, an Tairbeart, le port aiseig agus iomadach bùth, air a
shuidheachadh far a bheil an t-eilean cha mhòr roinnte le "tairbeart" chaol -
àite far an do tharraing na Lochlannaich bho shean na bataichean aca thairis air
isthmus. An ear air an Tairbeart, tha an t-Eilean Sgalpaigh na Hearadh
ceangailte ris na Hearadh le drochaid. Aig ceann deas an eilein tha Ròghadal
ainmeil airson eaglais meadhon-aoiseach, an Eaglais Chliamhain.



https://gd.wikipedia.org/wiki/N%C3%BCrnberg

‘S e baile mòr ann an ceann a deas na Gearmailte a th’ ann am Nürnberg (IPA:
nʏɐ̯nbɛɐ̯k, Beurla/Frangais: Nuremberg). Tha an t-ainm a’ ciallachadh Mòinteach
Chreagach bho dà fhacal anns an t-seann Gearmailtis berg (beinn) agus nuor
(creag). Tha baile eile ann air a bheil Nürburg le u an àite e, ann an
Rheinland-Pfalz, ach ‘s e Nürnberg le e a tha mòran nas ainmeil is nas motha.
Chaidh am baile a chlàradh airson a’ chiad turas ann an 1050 mar Noremberc. Tha
e suidhichte aig 302m os cionn ìre na mara, ri taobh na h-aibhne Pegnitz agus an
Canal Rhein-Main-Donau, anns an stàit Bayern. Tha am baile 378km air falbh bho
Bherlin, 150km bho Mhünchen, 157km bho Stuttgart agus 171km bho Heidelberg. Tha
Nürnberg am broinn na sgìre Meadhan nam Frangach (Gearmailtis: Mittelfranken).
Tha 505,664 dhe dhaoine a' fuireach anns a’ bhaile, leis gur e an dàrna baile as
motha na roinne agus an 15mh baile nas motha na dùthcha.

Tha a h-uile coltas ann gun do stèidheachadh Nürnberg aig tòiseach an 11mh Linn,
a-rèir a’chiad sgrìobhainn eaglaiseil mu dheidhinn a’ bhaile, a nochd ann an
1050, leis gu robh caisteil ann an seo eadar Bayern agus na Frangaich.
Dh’fhàsadh am baile mòran eadar 1050 agus 1571 air sàilleabh a shuidheachadh
math air na rathaid mhalairt. Bhìte a’ cumail taighean-cùirte agus Dàil na
h-ìompaireachd ann an Nürnberg, is bhrosnachadh sin malairt cuideachd. Thug an
Rìgh Friedrich II còirichean sònraichte sgrìobhte (Gearmailtis: Großen
Freiheitsbrief) dhan bhaile ann an 1219, is le sin dh’fhaodadh a bhith a’
deànamh airgid agus taigh cusbainn a chumail. Bha Nürnberg os cionn lìonra
mhalairt mhòr eadar An Eadailt is Eòrpa an tuath. Bheireadh ionnsaighean
fuilteach air na h-Iùdhaich ann an 1298, is bhathar a’ fàgail orra gun do rinn
iad droch sgrios air Abhlan coisrigte. Chaidh 698 Iùdhaich a mharbhadh anns a’
Phogrom siud. Bha na ionnsaighean sin uabhasach àbhaisteach ri linn na Plaighe,
gu h-àraidh ann an 1405, 1435, 1437, 1482, 1494, 1520 agus 1534.

Bha ar-a-mach neo shoirbheachail an aghaidh nan Uachdarain ann an 1349 ris an
canar Ar-a-mach na Luchd-chiùird (Gearmailtis: Handwerkeraufstand), a fhuair
taic bho na luchd-malairt agus comhairlichean. Chaidh buidhnean ciùird, a bha
cho àbhaisteach air feadh na Roinn Eòrpa, a chur às is le sin bha làmh an
uachdair aig na h-uachdarain fad na linntean. Thug Tearlach IV tuilleadh
chòirichean do Nürnberg is le sin dh’fhaodadh am baile caidreachasan
poiliteagach a chruthachadh mar phrionnsaichean is rìghrean A dh’aindeoin sin,
bha còmhstri poiliteagach ann mar bu thric, ged nach do dheànadh sin cron
maireannach air a’ bhaile. Rinn teine droch sgrios is milleadh doirbh air a’
chaisteal ann an 1420 ri linn trioblaid eadar Rìgh Freidrich I à Brandenburg
agus Diùc Bhavaria-Ingolstadt. Cheannaich am baile tobhtaichean a’ chaisteil is
a’ choille mu a thimcheall ann an 1427. Le sin, bha Nürnberg gu math sàbhailte
taobh chrìochan is fiù’s dh’fhàs e tuilleadh leis gun do ghabh e thairis sgìrean
eile. Thuit an àireamh dhe daoine a bha a’ fuireach an seo ri linn na Cogaidhean
Hus eadar 1419 agus 1434, an uair sin thill a’ phlàigh ann an 1437 agus bha an
Cogadh Markgraf ann an dèidh sin. A dh’aindeoin sin, thug Nürnberg taic dhan
Dhiùc Bhayern anns a’ chogadh Landshut aig tòiseach an 16mh Linn is le sin
fhuair e mòran fhearainn (64.7 km2) air ais is bha Nürnberg fear dhe na bailtean
na bu mhò anns an dùthaich.

Tha gniomhachas le Lebkuchen, aran-cridhe sònraichte aig àm na Nollaige,
cudromach do dh'eaconomaidh a' bhaile. Nochd a' chiad tùs mu Lebkuchen ann an
Nürnberg ann an 1395. 'S e aon de na margaidhean na Nollaige as sine air feadh
a' Ghearmailt a tha anns an Nürnberger Christkindlesmarkt. Tha na
h-eachdraichean dhen bheachd gun deach am margadh a chur air bhonn eadar 1610 is
1639. An-diugh tha e a' tarraing timcheall air 2 millean luchd-turais gach
bliadhna, mar sin 's e sin aon de na margaidhean as motha a th' ann cuideachd.



https://gd.wikipedia.org/wiki/Murcia_(provincia)

'S e fear de na mòr-roinnean na Spàinne a tha ann Murcia (IPA: murθja). Tha e
suidhichte ann an ceann a tuath na dùthcha. 'S e Murcia a th'ann prìomh-bhaile
na roinne agus tha port-adhair ann siud cuideachd. Tha Murcia aon-roinneil. 'S e
Murcia an 9mh cheàrn as motha a tha anns a' Spàinn. Tha e cho farsaing ri 11,313
cilemeatair ceàrnagach, 2.9% na dùthcha. Anns a' bhliadhna 2010 bha 1,461,979
duine de shluagh ann, le dluths aig àireamh 129 duine gach km². ‘S e dìreach
Spàinntis a tha ga bruidhinn ann an Murcia. Tha i na Coimhearsnachd
fèin-riaghlaidh fo smachd an Asambleas Regional de Murcia. Tha pàrlamaid le
ceann-suidhe agus Buidheann Righlaidh aige.

‘S ann gu math connspaideach ‘s a tha freumhan an ainm air sàilleabh nach eil
Freumh-fhaclachd na sgìre idir soilleir ach tha a' mhòr-chuid nan
luchd-rannschaidh dhen bheach gur ann à facal air choireigin ann an Laideann fo
riochd Arabais. Tha a h-uile coltas ann gur ann à myrtus (Gàidhlig: miortal) a
tha e. Tha cuid eile a' cantainn gur ann à Myrtea no Murtea (Gàidhlig:
miortlach) a tha an t-ainm. Thuirt Gaius Plinius gu robh miortlach mòran na bu
chumanta an seo na ann an àite sam bi eile san Spàinn. Mar a b’àbhaist san
Spàinn, b’ e dìreach ainm a’ bhaile a bu motha sa sgìre a chuireadh air an
roinn.



https://gd.wikipedia.org/wiki/Muir_Cairibianach

'S e pàirt den Chuan Siar a tha anns a' Mhuir Charaibeach. (Beurla: Caribbean
Sea). Tha an Camas Mheagsago san taobh tuath agus tha Aimearaga a Deas san taobh
a deas. San iar dheas tha Aimearaga Mheadhanach agus Meagsago, san taobh tuath
tha na h-eileanan Greater Antilles agus san taobh an ear tha na Lesser Antilles.
'S e aon de na marannan-sàil as motha air feadh an t-Saoghail, tha an
fharsaingeachd aige cho mòr ri 2,754,000 km² (1,063,000 sqm). Tha an t-àite as
doimhne (7,686 m/25,220 ft), an Cayman Trough, eadar Cùba agus Iaimeuca.

Tha stòras mòr ola anns a' Mhuir Charaibeach, cuirear mu 170 millean tunna
a-mach às a' mhuir gach bliadhna. Tha roinn na turasachd làidir anns an Roinn
Charaibeach cuideachd, m. e.: tha an Caribbean Tourism Organization ag ràdh gu
bheil 12 millean luchd turais a' tadhal air na h-eileanan gach bliadhna agus 8
millean bàta cuairte-mara a' seòladh mun cuairt. Tha roinn iasgaich cudthromach
cuideachd, tarraingear leth-mhillean tunna èisg as a’ mhuir gach bliadhna.



https://gd.wikipedia.org/wiki/Mozart

Bha Wolfgang Amadeus Mozart (27 am Faoilleach 1756 – 5 an Dùbhlachd 1791) ’na
chumadair-ciùil sa linn chlasaigeach, às an Ostair. Sgrìobh e barrachd air 600
pìosan obrach agus tha fèill mhòr air an obair aige fhathast. Bha e pòsta agus
mhair dithis mhac dha beò. Chaochail e nuair a bha e 35 bliadhna a dh'aois agus
tha miotas air a bhàs an-diugh. Tha an ceòl aig Mozart gu math ainmeil agus
buadhmhor.

Rugadh Mozart ann an Getreidegasse 9, Salzburg, san Ostair a rèir ainm na
dùthcha sa là an-diugh. B' e Leopold agus Anna Maria Perti Mozart a phàrantan.
Bha piuthar na bu shinne aige, Maria Anna (1751-1829), Nannerl a far-ainm.
Bhaisteadh Mozart ann an Cathair-eaglais an Naoimh Rupert an là as dèidh a
bhreith. B’ e Johannes Chrysostomus Wolfgangus Theophilus Mozart an t-ainm slàn
a bh' air.

Bha athair à Augsburg. B' e Kappellmeister (maighstir-ciùil) ann an
orcastra-cùirt a bh' ann airson Àrd-easbaig Salzburg. B' e cumadair-ciùil agus
tidsear a bh' annsan cuideachd.



https://gd.wikipedia.org/wiki/Michiel_de_Ruyter

B' e Michiel de Ruyter (IPA: miˈχil ˈaˑdrijaˑnˌsoˑn də ˈrœy̆tər, ainm slàn:
Michiel Adriaenszoon de Ruyter, Vlissingen, 24 am Màrt 1607 - Bàgh Siracusa, 29
an Giblean, 1676) àrd-mharaiche às Na Tìrean Ìsle. Chaidh e gu muir nuair a bha
e dìreach 11 bliadhna a dh'aois agus, mean air mhean thigeadh e air adhart: 1633
na leas-chaiptean, 1637 na chaiptean, 1654 na leas-àrd-mharaiche, 1654 na
àrd-mharaiche. Bha e cho mhòr-chòrdte leis na maraichean sa chabhlach gun do
chuireadh am far-ainm Bestevâer (Duitsis: seanair) air.

Thathar dhen bheachd gur e an t-àrd-mharaiche na b' fheàrr a bh'ann a-riamh ann
an eachdraidh na dùthcha, agus am fear na b'ainmeile co-dhiù. Bha na rinn e ri
linn a' chiad Chogadh Sasainn - Tìrean Ìsle uabhasach cudromach. Bha e an sàs
ann an caochladh chogadh san Bhaltach agus an aghaidh Spùinneadaireachd anns a'
Mhuir Mheadhanach. Ann an 1672, rè Bliadhna na Dosgainne, thugadh ionnsaigh air
a thaigh, leis gur robh dlùth dàimh ann eadar de Ruyter agus Johan de Witt, a
cliamhainn. Bha de Ruyter thall thairis aig an àm. Chaidh De Ruyter a leònadh is
e an sàs ann an cath aig Siracusa, far a bhàsaich e.

Phòs e trì tursan: ri Maayke Velders ann an 1631 ach chaochail i taobh-staigh
bliadhna. Ann ann 1636 phòs e ri Neeltje Engels, nighean fhir-mhalairt agus thug
i triùir duine-chloinne dha, air an robh Adriaen, Neeltje agus Aelken. Phòs e,
mu dheireadh thall, leis a' bhantrach Anna van Gelder ann an 1652 agus fhuair
iad nighean còmhla, air an robh Margaretha. A bharrachd air sin bha deagh
Ghaeilge aice, leis gun sheòladh e gu Èirinn bho 1623 gu ruige 1631.



https://gd.wikipedia.org/wiki/Meatailt_Dhubh

'S e seòrsa cèol meatailt a th' ann am meatailt dhubh, a thòisich anns na 1980an
agus 1990an, gu h-àraidh anns an Nirribhidh. Thànaig an cèol seo bho meatailt
bàis, (a thàinig bho meatailt slaic), agus bho dhaoine dhen bheachd nach robh
meatailt bàis cràicte gu leòr.

Thànaig an t-ainm meatailt dhubh bho black metal ann am Beurla, abairt a nochd
air clàr aig Venom, còmhlan Breatannach. Ged a thug Venom an t-ainm air an
stoidhle-chiùil seo, cha chluicheadh iad an aon seòrsa ceòl ri còmhlanan mar
Mayhem agus Immortal mar eisimpleir. Cha robh an seinn aca den seòrsa sgreuchail
a chleachdas mòran còmhlanan meatailt dhubh. Bha còmhlanan mar Hellhammer/Celtic
Frost, Mercyful Fate agus gu h-àraidh Bathory glè chudthromach ann an toiseach
meatailt dhubh.

Thòisich meatailt dhubh le còmhlanan às an Nirribhidh, mar Darkthrone,
Satyricon, Mayhem, Emperor, Immortal agus Burzum. Chleachd iad criomagan bho
mheatailt chumanta agus bho cheòl clasaigeach, airson seòrsa ceòl a chruthachadh
a bha gu math borb ach àlainn aig a' cheart uair, le faclan an aghaidh
Crìosdachd, agus cuideachd a-mach air creideamhan Pàganach no Satanach gu tric.

Chleachdadh cuid dhe na còmhlanan seo corpse paint: a' peantadh an aodann dubh
agus geal gus coltas bàis a riochdachadh. Chleachdadh iad far-ainmean cuideachd,
ainmean ceangailte ris na Lochlannaich, neo ri bàs.

- Faclan glè eu-dòchasach, a tha an aghaidh Crìosdachd, neo/agus a-mach air
Pàganach neo Satanach.

- Aig an toiseach, bha na clàrachaidhean fhèin gu math mi-shoilleir, airson
adhbharan feallsanachdail, mar ràdh aghaidh an gnìomhachais-chiùil, no dìreach
as adhbhar cion airgid. Tha cuid, mar Darkthrone, fhathast a' cleachdadh na
stoidhle-clàrachaidh seo.

- Mar as tric, bidh na drumaichean gu math luath agus na drumairean a'
cleachdadh blast beats. Ach uaireannan, airson buaidh shònraichte, thèid am
buail nas slaodaiche.

- Uaireanan tha meur-chlàr air a'cleachdach, gu h-araidh nuair a tha an cèol nas
simphineadh ann an fuaim ('s e eiseamplear math de seo an comhlan Dimmu Borgir).

- Seinn gu math àrd, sgreuchail (tha seo a deanabh e dioramh a'cluinntin na
faclan, uaireanan). Ach tha moran comhlanan a'cleachdadh stoighlean diofairte,
nas tradiseanta neo co ceangailte rith seorsan eile de meatailt.

- Chan eil an rithim cho cudromach rith ann an seorsan eile de meatailt, mar
meatailt marbh.

Mar a tha air ag radh mar tha, bha Venom glè chudthromach gu meataild dubh, ged
nach eil an ceòl aca direach an aon rud.

' S e an duine as cudthromach gu meatailt dubh, aig an toiseach, Øystein Aarseth
(a bha a'cleachdadh an t-ainim Euronymous). Bha e a' cluich a' ghiotàir airson
an comhlan Mayhem. ' S e Aarseth agus an "inner circle" - na duine a bha as
cudtromach anns an sealladh - a bha as cudthromach ann an meatailt dubh aig an
toiseach. Bha iad a'coinneachadh aig an bùth aige, Helvete (ifrinn). Ann an
1993, muirt Varg Vikernes e, a' cur sgian ann barrachd na fichead tursan (ach
tha Vikernes fhathast ag ratha nach robh e ach mu còig tursan, agus thuit
Aarseth air glainne briste). Fhuair Vikernes 21 bliadhna anns a phriosan, agus
gus an latha an-diugh chan eil e pàirt den sealladh meatailt dubh, a-nis co
ceangailte rith comhlanan Nazi. ' S e 's dòcha air sailleabh air Vikernes a tha
daoine ann a tha a'smaointin air meatailt dubh mar ceòl neo Nazi, ged gur e
direach pàirt beag den sealladh a tha comhlanan mar sin, agus tha a bhor cuid
a'cur astar eadar iad fheinn agus smaointin Nazi.

Aig an toiseach, agus latha an-diugh, bha an sealladh meatailt dubh fada an
aghaidh creideamh Chrìosdach, agus ag iarraidh air an Nirribhidh a' dol air ais
gu na ciad creideamhan aice. Aig deireadh na 1980an agus toiseach na 1990an,
losg daoine anns an sealladh meatailt dubh air eaglaisean (ann an Nirribhidh,
tha moran eaglaisean air an dèanamh le fiodh).

Thàinig meatailt dubh suas anns na naidheachdean a-rithist nuair a losg an
seinneadair de Mayhem air e fhèin, a' sealltain cho ceart 's a bha an t-ainm
ciùil aige: Death. Sgrìobh e litir ag ratha gu robh e duilich mu dheidhinn an
fhuill, agus thug Aarseth dealbhan den cuirp, a bha air a cleachdadh air aon de
na clàran aig Mayhem.

Latha an-diugh, chan eil an ainneart seo pàirt mòr de meatailt dubh, le a bhor
cuid de comhlanan direach a'deanabh an ceòl, agus a stad air na rudan eile a tha
ceangailte ris an ceòl. Tha moran de na comhlanan a bha ann aig an toiseach
fhathast an seo. Cuideachd, tha comhlanan bho duthaichean eile nas cudthromach
anns an sealladh latha an diugh, gu h-araid an An t-Suain, Suòmaidh, agus
dùthchannan anns an Eòrpa an Ear. Tha barrachd diofar fuaimean anns an ceòl
a-nis, le ceòl tradiseanta, techno, ceòl classigeach, agus moran eile, a nis air
a cur comhladh ris an fuaim tradiseanta airson meatailt dubh.



https://gd.wikipedia.org/wiki/Manuel_Antonio_Sanclemente

Rugadh Manuel Antonio Sanclemente Sanclemente ann am Buga, anns an roinn Valle
de Cauca an latha an-diugh, 19mh an t-Sultain 1813 agus dh’eug e ann an Villeta,
Cundinamarca, 19mh am Màrt 1902. ‘S e stàitire, oide, fear-lagha agus
neach-poileataigs à Coloimbia a bh’ann agus bha e na Chean-suidhe Choloimbia
eadar 1898 agus 1900. Thoisich Cogadh na Mìle Làithean nuair a bha e na
cheann-suidhe. A bharrachd air sin tha e ainmeil leis gur e an duine na b’aosda
a thug an ceannas os làimhe a-riamh, aig 84 bliadhna a dh’aois.

Fhuair e a chuid fhoghlaim aig Oilthigh a’ Chauca ann am Popayán, far an tug e
dotaireachd ann an lagh ann an 1837. An uair sin bha e an sàs ann an caochladh
dhreuchdan ann an siostam a’ cheartais agus a bharrachd air sin chaidh e a
thaghadh chun an àrd-chùirt a’ cheartais ann an 1854. Dh’obair e anns an lagh
agus an oideachas, is bha e na cheann na sgoile Colegio de Buga.

Chaidh an dotair Sanclemente a thaghadh iomadh thuras chun a’ mhòr-dhàil mar
riochdaire agus seanadair airson a’ Chauca is e ball a’ Phàrtaidh Tòraidh.
Thionndaidh e gu ruige an riaghaltas fhèin ann an 1857 nuair a dh’ainmich an
ceann-suidhe Mariano Ospina Rodríguez na Rùnaire an Riaghaltais (ministear na
dùthcha agus a’ cheartais an latha an-diugh) agus a’ chogaidh. Le sin, b’
fheudar dhàsan an cogadh sìobhalta dhe 1860 a làimhseachadh, cogadh a thoisich
anns na stàitean dhe Cauca, Santander agus Bolívar agus a sgaoil a-mach air
feadh na dùthcha le sabaidean cudriomaiche ann an Oratorio, Manizales, Segovia,
La Barrigona, Subachoque, El Rosal, Usaquén agus Bogotá.

Thug Sanclemente pàirt uabhasach dlùth anns a’ chòmhraig ann an Santander còmhla
ris a’ cheann-suidhe Ospina Rodríguez, agus bha e an sàs anns a’ bhlàr aig El
Oratorio. Thug na reubaltaich thairis Bogotá, prìomh-bhaile a’ Cho-chaidreachais
Ghranada 18mh an t-Iuchar 1861; chuir iad an an ceann-suidhe Mariano Ospina
Rodríguez an greim còmhla ris a’ Chaibineit aige, Sanclemente na measg. An dèidh
na triobleanan sin, chaidh e thall thairis na fhògarrach ann am Panama, ach an
ceann iomadh bhliadhna thill e dhan dùthaich aigese fhèin far an d; fhuair e
fàilte chridheil agis an uair sin chaidh e air ais chun a’ Mhòir-dhail.

Ann an 1898 fhuair e taic bho n cheann-suidhe Miguel Antonio Caro Tovar, leis gu
robh e air a bhith na mhinistear an Riaghaltais fodha airson greiseag bheag. Bha
Caro Tovar airson smachd a chumail air an riaghaltas tron bhodach sin a bhiodh
na cheann-suidhe (chàineadh iad an aois aige fad an iomairt). Chuir Sanclemente
ruaig air tagraiche nan Libearalach Miguel Samper, ach chan urrainn dhàsan a
dhol bho Bhuga gu Bogotá airson a’ chinneas a ghabhail os làimhe 7mh an
Lùnasdal, leis nach robh e slàn fallain idir. Chaidh an leas ceann-suidhe José
Manuel Marroquín a chur an àite aige; b’ urrainn dhàsan fhèin Bogotá a ruigsinn
3 an t-Samhain agus thug e an ceannas os làimh, ach dìreach an uair sin thug e
an riaghaltas leisesan gu Villeta, baile a bha cho freagarrach dhàsan, a bha glè
thinn, air sgàth gu bheil e suidhichte gu math faisge air ìre na mhara.

Dìreach bho toiseach toisichidh an teirm aige, b’ fheudar dha Sanclemente a
sheasamh mu choinneamh fìor dhroch dhùbhlain a’ Phàrtaidh nan Libearalach agus
dubh chàineadh bhon bhuidheann ris an canadh am Pàrtaidh Tòraidh traidiseanta(am
Pàrtaidh Nàiseanta Choloimbia), ged s’ann às na Tòraidhean Tòraidhean
Nàiseantaich a bha Sanclemente, leis an leas ceann-suidhe Marroquín os cionn na
Tòraidhean dùbhlanaich. Thoisich Cogadh na Mìle Làithean ann an 1899 leis a’
Phàrtaidh Libearalach a’ sabaid an aghaidh an Riaghaltais. Cho-dhùinn an leas
ceann-suidhe Marroquín an ceann-suidhe Sanclemente a chur às a’ chathair leis
cho cugallach ‘s a bha an dùthaich, rud a thachairt an 31mh an t-Iuchar 1900.



https://gd.wikipedia.org/wiki/Manizales_(baile)

‘S e prìomh-bhaile na roinne Caldas, ann an Coloimbia, a th’ ann am Manizales.
Tha e suidhichte aig àirde dhe 2160m os cionn ìre na mara faisg air a' bheinn
nas àirde na dùthcha, Nevado del Ruiz, 285km air falbh bho Bhogotá. Tha
teodhachd meadhan dhe 18° aige, rè a’ bhliadhna. Chaidh am baile a steidheachadh
ann an 1849 anns an sgìre ris an canar Meadhan a’ Chofaidh (Spàinntis: El Eje
Cafetero). Tha eaconomaidh a’ bhaile gu math crochte air gnìomhachas a’
chofaidh. Tha cunntas-sluaigh dhe 379,972 aig a' bhaile fhèin ann an 2005,
a-rèir a’ chunntas-sluaigh mu dheireadh. 'S e Manizales an 15mh baile as motha
na dùthcha. Chaidh am baile a stèidheachadh ann an 1849.

'S e ainm saidheansail a th' ann am Manizales. Tha e a' ciallachadh achaidhean
na Clachan "Mani", clachan quartz liath a tha pailt an seo. Tha an
t-iar-leasachan -al a' ciallachadh àite làn chraobh neo doire-choille, m.e: El
Rosal ann an Cundinamarca neo Chaparral ann an Tolima.

Ged a tha 379,972 nan tàmh anns a' bhaile, chan eil ach 26,660 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, 's e daoine geala/mestizos a th' ann a' mhòr-chuid dhe na daoine
ann am Manizales, ach tha 0.2% dhe Tùsanaich agus 0.9% dhe daoine le freumhan
ann an Afraga cuideachd. ' S urrainn dhan 95% dhe na daoine ann an Manizales
leughadh agus sgrìobhadh. A tuilleadh air sin, tha fòn aig an taigh aig 73% dhe
na dachannan.

Thathar a’ cumail am iomadach seòrsa dhe fhèis ann an Manizales. Chithear
fèilltean caitligeach, leis gur e dùthaich le mòr-chuid Chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Malm%C3%B6

'S e baile mòr agus port cudromach faisg air Lund, air an àirde an iar-dheas na
Suaine a th' ann am Malmö (IPA: malːˈmø, Liotuànais: Malmė, Laideann: Malmogia).
Tha e suidhichte ri taobh a' chaolais Öresund, a sgaras an t-Suain bhon
Danmhairg, aig 12m os cionn ìre na mara, anns an roinn (Suainis: län) Skåne,
513km air falbh bho Stockholm (prìomh-bhaile na dùthcha), 546km bho Uppsala,
244km bho Göteborg agus 1,229km bho Bhoden. Chaidh Malmö a stèidheachadh ann an
1275 le Easbaig Lund mar Malmhaug bhon fhacal malm, a tha a' ciallachadh
gainmheach agus 303,873 duine a' fuireach ann. 'S e an naoidheamh baile as motha
na Suaine a tha ann cuideachd. Tha port Mhalmö ag obair ann an co-bhann le
Copenhagen air an taobh thall a' Chaolais.

Ged nach eil freumh-fhaclachd an ainm seo cho soilleir tha e coltach gur ann à
malm (Gàidhlig: gainmheach) agus hög (àrd/bàrr) ann an Suainis a tha an t-ainm.
Bheireadh sin Bàrr na Gainmhich dhuinn sa Ghàidhlig an latha an-diugh. Chaidh an
t-ainm a chlàradh mar Malmöughe ann an 1367.



https://gd.wikipedia.org/wiki/MacBheatha_na_h-Alba

Àrd Rìgh na h-Alba bho'n 14 den Lùnasdal 1040 chun an 15 den Lùnasdal 1057. Tha
'Mac Bethad' ann an Sean Ghaeilge a ciallachadh 'Mac a Bheatha' le ciall
ruideigin coltach ri 'Fear a Choisrig.'

'Se mac Fionnlagh (Findláech mac Ruaidrí), Rìgh Moireibh, a bh' ann an MacBeatha
agus 'se Rìgh Maol Chaluim II an seanair aige. Oir gun phòs Fionnlagh nighean
Mhaoil Chaluim (Dabhdha no gu tric 'sa Laideann 'Dovda') thionndaidh a
theaghlach fhèin na aghaidh agus mu dheireadh mharbh na mic-bhràthair aige;
Gilla Coemhgáin agus Maol Chaluim.

Bhàsaich Maol Chalum ann an 1029 agus sheas Gilla Coemgáin mar Rìgh as a dheidh.
Bhàsaich easan eadar 1031 agus 1032 a' sabaid an aghaidh Àrd Rìgh Maol Chaluim
II. An deidh seo lean MacBheatha a cho-ogha mar Rìgh Mhoireibh agus phòs e
banntrach Gilla Coemgáin, a Bhana-phrionnsa Gruoch, agus i fhèin na ogha Àrd
Rìgh Coinneach III. Bha mac aig Gruoch bhon a chiad duine aice, Lulach, agus
sheas MacBheatha mar leas-athair ris.

Tha an Asgair Shassanach ag innis dhuinn gur e MacBheatha aon de trì rìghrean
Albannach a ghèill ri cumhachd Cnud Mhòr ( gu tric "Cnut" no "Cannute" ) , Rìgh
nan Lochlannaich agus Rìgh Shasainn, an Danmhairg agus an Nirribhidh, anns a
bhliadhna 1031.

Aig an àm seo cha robh riaghaltas cumhachdach no aonta ceart ann an Alba eadar
na h-Uaislean agus Rìghrean. 'Se 'Mormaer' an t-ainm a bh' air na Rìghrean beag
fo'n Àrd Rìgh.

Bha Maol-Chaluim II airson an ogha aige, Donnchadh, mac a nighean Beathag
(Bethoc), a bha air pòsadh Crinan, Mormhaor agus Aba Dùn Chailleann, seasamh mar
Àrd Rìgh as a dheidh. Tha e coltach gu robh seo is coireach gur e Beathag an
nighean a b' fhearr leis air a no airson adhbhar poiliticeach.

Mus do bhàsaich e rinn Maol Chaluim II oidhirp neach sam bith a bha air
thoiseach air Donnchadh mar tàinistear a mharbhadh. Cha d'fhuair gin air falbh
ach Lulach - aig an t-àm na leanabh òg agus le feadhainn ag ràdh (gu fìrinneach
) gun robh e na ghloic. Chuidich dìon MacBheatha agus chuidich an inbhe aige
fhèin mar an duine aig ogha sean Rìgh agus a mac an dleas aigesan ris an
rìgh-chathair. Le bàs Maol-Calum air an 25 den t-Samhain, 1034, ghabh Donnchadh
aite mar Àrd Rìgh.

Airson fiadhachadh an aghaidh Donnchadh thoisich MacBheatha càirdeas le
Thorfinn, Iarla Arcaibh, co-ogha ris fhèin agus Donnchadh agus ogha Maol-Chaluim
II tron an nighean as òige aige. Chaidh an dithis aca a chogadh an aghaidh
Donnchadh agus bhàsaich e am blàr faisg air Eilginn air an 14 den Lùnasdal,
1040.

'Se Rìgh làidir a bh' ann an MacBheatha agus e a riaghladh tarsainn air
Rìoghachd sheasmhach gu leòr airson dha mìosan a chuir seachad a dhol gu
taisgealachd san Roimh. Sgrìobh e laghan ùr airson Alba agus 'se àm piseach a
bh' ann.

An 1054 thoisich Maol-Chaluim Chean-Mhòr, mac Donnchadh, ag iomairt airson greim
fhaighean air an rìgh-chathair le cuideachadh bho Siward, Iarla Northumbria, le
smachd fhaighean air taobh a deas Alba. Bhàsaich MacBheatha a' sabaid
saighdearan Maol-Chaluim aig blàr faisg air Lumphanan agus an deidh sin chaidh
an rìgh-chathair gu Lulach san Lùnasdal, 1057.

Tha MacBheatha air a thìodhlaiceadh air Eilean I, an eilean tradaiseanta airson
uaighean na Àrd-Rìghrean aig nan Gaidheil agus nan Cruithnich agus an t-eilean
is coisrigte anns an dùthaich.



https://gd.wikipedia.org/wiki/M%C3%B2r-th%C3%ACr,_Arcaibh

Tha Mòr Thìr neo Tìr Mòr (Beurla: Mainland; Lochlannais/Nornais:
Megenland/Hrossey (eilean nan eich)) ann an Arcaibh. Ann an 2011 bha 17,162
duine a' fuireach air an eilean.

Le 275m de dh'àirde 's e Mid Hill a' bheinn as àirde ann am Mòr-thìr Arcaibh.
Rud beag sa deas air Mid Hill tha Ward Hill ann; le 269m de dh'àirde 's e sin an
dàrna beinn as àirde air an eilean. Nas fhaide gu deas tha Gruf Hill (189m) is
Hill of Midland (158m) ann.

'S e Wideford Hill (225 m) an treas beinn as àirde, tha e suidhichte iar air
Kirkwall. Faisg air Kirkwall chithear cuideachd na beanntan Keelylang Hill (221
m) agus Gaitnip Hill (101m), ach nas faide gu deas, aig ceann a deas Mòr-thìr
Arcaibh, chan eil beanntan àrda ann. Gu ìre mhòr tha na trì beanntan mòra seo
còmhdaichte le mòine.

Tha Costa Hill (151 m) suidhichte aig ceann a tuath an eilein. Timcheall air
Costa Hill tha Vinquin Hill (100 m), Hundland Hill (106m), Kirbuster Hill (102m)
agus Glower (102m). Gu ìre mhòir tha iad nas ìsle, tha feur a' fàs orra.

Aig ceann an iar an eilean, faisg air a' chosta, bho thuath gu deas chun a'
bhaile Stromness thathar a' dol seachad air Vestra Fiold (129 m), Hill of Miffia
(158 m), Merranblo (146 m) agus Hill of Lynedardy (136 m). Tha feur a' fàs orra
cuideachd agus thèid an cleachdadh airson sprèidh a thogail.

Aig ceann an iar-thuath an eilein, eadar Kirkwall is Costa Head tha mòran beann
ann. Air an t-slighe bhon iar-thuath chun an ear-dheas chithear Mid Hill (193
m), Greeny Hill‎ (153m), Muckle Billia Fiold (196 m), Kame of Corrigall (182 m),
Milldoe - Mid Tooin (224 m), Hammars Hill (165 m), Enyas Hill (141 m), Ward of
Redland (209 m) agus Hill of Heddle (135m). Mar is trice tha iad còmhdaichte le
mòine, cleachdar cuid dhiubh airson buan na mòine no airson caorach a thogail.



https://gd.wikipedia.org/wiki/M%C3%B2inteach_Raineach

'S e mòinteach bhog àrd ann an Loch Abar a th' anns a' Mhòintich Raineach. Tha i
mu 50 mìle ceàrnagach agus i e na làighe air àird an iar Loch Raineach air a'
Gàidhealtachd. Tha i clàraichte mar àite nàiseanta dualchais.

Tha a' Mhòinteach Raineach ainmeil airson bheathaichean agus lusan sònraichte,
gu h-àraidh Roid Raineach (Laideann: Scheuchzeria palustris) a fhuair ainm bhon
àite. Tha a' mòinteach a' cur dragh mòr air innleadairean a thogas rathaidean
agus rathaidean-iarainn. Nuair a chaidh rathad-iarainn iar na h-Alba a thogail
thairis air a' mhòintich, bha aca ris a thogail air làr de dh'fhiodh, freumhan
agus mìltean de thunnaichean de thalamh agus luaithre.

Tha am prìomh-rathad A82 a' dol tron Mhòintich Raineach eadar a' Chrìon Làraich
agus an Gearasdan. Chithear Lochan na Stainge gu taobh an iar an rathaid, agus
tha Loch Buidhe san àird an iar dheth. Chun an ear tha Loch Bà ri fhaicinn agus
nas faide air falbh tha Loch Laidon ann.

Tha Slighe na Gàidhealtachd an Iar a' dol tron Mhòinteach Raineach eadar a'
Chrìon Làraich, Taigh an Rìgh agus Ceann Loch Lìobhann.



https://gd.wikipedia.org/wiki/Louis_Charles_Delescluze

B' e neach-poileataigs, fear-aithris agus rèabhlaideach sòisealach às An Fhraing
a bh' ann an Louis Charles Delescluze (Dreux, 2 an Dàmhair, 1809 - Paris, 25 an
Cèitean 1871). Bha esan an lùib a' Chomainn Pharis agus chaidh a mharbhadh ga
dhìon.

Rugadh e ann an Dreux, eadar Chartres agus Évreux, ann an ceann an tuath na
Frainge, nuair a bha an dùthaich fhathast fo bhuaidh Napoleon Bonaparte agus
thogadh e tro bliadhnaichean dorcha na rìoghachd an a dhèidh. Bhuineadh e do
theaghlach bhùirdeasach agus rinn e lagh san oilthigh ann am Paris. Cha robh e
ach 21 bliadhna a dh' aois nuair a bha e an lùib na còmhstri airson na saorsa.

Dh' fhàs e gu math dlùth air rèabhlaidich eile a bha an aghaidh na stàite, mar
Jarosław Dąbrowski, Eugène Varlin agus Auguste-Jean-Marie Vermorel. B' ann ann
am Paris a chaochail e, nuair a bha e 62 bliadhna a dh'aois, agus na caraidean
aige. Chaill An Fhraing cogadh an aghaidh na Prùise agus bha am baile air a
chuairteachadh le feachdan bho thall thairis. Thoisich ar-a-mach nan daoine
bochda an aghaidh nan Gearmailteach, an Riaghaltais agus nan Monarcach. Chaidh a
mharbhadh a' dìon na rèabhlaide.

Ann an 1930, is mòr-chuid aig na Sòisealaich agus na Comunnaich sa Chomhairle,
dh'ainmich sràid sa 11mh arrondissement (sgìre ann am Paris) an a dhèidh.



https://gd.wikipedia.org/wiki/Logro%C3%B1o

’S e baile meadhanach faisg air Iruña ann an ceann a tuath na Spàinne a th’ ann
an Logroño (IPA: loˈɣɾoɲo). Tha e suidhichte aig 353m os cionn ìre na mara,
330km air falbh bho Mhadrid, prìomh-bhaile na Spàinne, agus 484km bho
Bharcelona. Tha 151,344 duine a’ fuireach ann an Logroño. Thèid an an t-Slighe
Fhrangach tron bhaile, air an starran gu Santiago de Compostela. A bharrachd air
sin, ‘s e prìomh-bhaile na La Rioja a th’ann cuideachd.

'S ann connspaideach 's a tha freumh-fhaclachd Logoño. Tha e coltach gur ann à
Gronno (Gàidhlig: Beul-àtha) ann an seann Cheiltis a tha an t-ainm, leis an
iar-leasachan Spàinntis -illo. Chaidh am baile a chlàradh anns na meadhan
aoisean mar illo Gronio agus tha àtha thar na h-aibhne Ebro ann. A dh'aindeoin
sin, tha cuid dhen bheachd gur ann à Lucus Brun/Lucus Beronius ann an Laideann,
leis gun do chlàradh am baile mar Lucronio ann an 965 agus Logronio ann an 1095.
Tha lucus a' ciallachadh àite.

Chaidh am baile a stèidheachadh o chionn linntean leis na Ceiltich. B' e
daingneachadh a bh' ann, mar a thuirt Livius. Thog na Ròmanaich baile ùr san
àite, air an robh Varea. B' e gearasdain air an Abhainn a bh' ann. Rinn
Liubagilds, Rìgh nan Gotach, sgrios agus droch mhilleadh air a' bhaile ann 575.
Thug an Rìgh Alfonso VI còirichean sònraichte dhan bhaile ann an 1095, air
sàilleabh gu robh esan airson cumhachd eaconomach a thoirt dhan àite cudromach
seo, air an abhainn eadar nan rìoghachdan. Chuireadh an gnìomh Taigh-cùirte
Mion-cheasnachadh Mòr na Spàinne an seo ann an 1570 agus chaidh
bana-bhuidseachaich a losgadh an seo ann an 1610. Mar a b’àbhaist san Spàinn,
chuireadh ainm a’ bhaile air an roinn nuair a chaidh a stèidheachadh ann an
1833, ach chaidh sin atharrachadh gu La Rioja ann an 1978 aig àm Bun-reachd ùr
agus chuireadh sin an gnìomh gu h-oifigeil an ceann dà bhliadhna, fo lagh
57/1980. Thuit am baile dha na reubaltaich Faisisteach air 19 an t-Iuchar 1936,
dìreach aig toiseach toisichidh an ar-a-maich an aghaidh an Riaghaltais a dh’
adhbhraich Cogadh Sìobhalta na Spàinne. Cha robh cothrom aig duine san bi
seasamh nan aghaidh agus chuir an t-Arm trì bliadhna a’ sgiùrsadh nan daoine gun
dàil. Chaill 268 am beatha gun adhbhar.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Logroño. Cha tuit ach 485mm de dh'uisge
air a' bhaile fad na bliadhna - 831mm nas lugha na Steòrnabhagh (1173mm) - leis
gur e àite uabhasach tioram a th' ann:



https://gd.wikipedia.org/wiki/Loch_Laidon

Co-chomharran: 56°39′24″N 4°37′59″W﻿ / ﻿56.656667°N 4.633056°W﻿ / 56.656667;
-4.633056

'S e loch ann an Alba a tha ann an Loch Laidon. Tha e suidhichte ann am
Mòinteach Raineach air a' Ghàidhealtachd. San ear-dheas dheth tha Loch Bà ann.

Tha an loch mu 5 1/3 mìle (8,5 km) a dh'fhad, ach tha pàirt ann a bhios a'
sìneadh san mu 1,5 mile chun an iar-thuath agus mar sin tha e nas motha na 6
mìle a dh'fhad uile gu lèir. Tha an leud aige gu bhith 3/4 mìle slat (1207 m)
aig an àite as leathainne. San fharsaingeachd tha e mu 580 slat (531 m) a leud.
Tha Loch Laidon cho mòr ri 1149 acair agus tha an àrainn drèanaidh dìreach aige
beagan nas motha na 30 mìle ceàrnagach (77 km²). Ach tha e a' gabhail a steach
an t-uisge bho Loch Bà, Loch Buidhe, Lochan na Stainge is Lochan na h-Achlaise
cuideachd, mar sin tha an àrainn drèanaidh uile gu lèir cho mòr ri gu bhith 47,5
mìle ceàrnagach. 'S e 35 troigh (77 m) an domhainneachd mheadhanach aige le 128
troigh (117 m) aig an àite as doimhne.

Tha bàrr uisge an locha mu 923.9 troigh (281.6 meatair) os cionn na mara. Thèid
an loch a lìonadh san iar dheas bho Loch Bà le Abhainn Bà agus san iar-thuath le
Allt Lochain Ghaineamhaich. Sruthaidh an t-uisge a-mach à Loch Laidon chun an
ear tro Gharbh Ghaoir do Loch Eigheach.

Chan eil duine sam bith a' fuireach air bruach no faisg air Loch Laidon. Mar sin
chan eil rathaidean ann. Faisg air ceann an ear-thuath an locha tha an Rannoch
Rail Station ann. Tha an loch seo math airson iasgach, gu h-àraidh airson bric.



https://gd.wikipedia.org/wiki/Llyfr_Du_Caerfyrddin

Canar gur e Llyfr Du Caerfyrddin ([ɬivr diː kair'vərðin]; Cuimris) neo An
Leabhar Dubh Carmarthen an làmh-sgrìobhainn as sine a chaidh a sgrìobhadh gu tur
ann an Cuimris.

Chaidh Llyfr Du Caerfyrddin a sgrìobhadh ro 1250 le aon sgrìobhaiche aig amannan
eadar-dhealaichte sa bheatha. Tha ainm an leabhair ceangailte le Priory of St.
John the Evangelist and Teulyddog ann an Caerfyrddin (neo Carmarthen anns a'
Bheurla), agus le dath dubh nasgadh an leabhair. Tha e an dràsta ann an
Leabharlann Nàiseanta na Cuimrigh fon ainm NLW Peniarth MS 1.

Chithear cruinneachadh de bhàrdachd às an 9mh - 12mh linn anns an leabhar seo, a
ghabhas a-steach seòrsaichean bàrdachd diofraichte, mu chuspairean ceangailte ri
creideamh no ris an t-saoghal, agus ruisg molaidh is caoinidh.

Tha duain fìor inntinneach ann a bheireas sealladh air cultar is dualchas
Cuimreach a thaobh nan gaisgeach aca, an fheadhainn ceangailte ri Yr Hen Ogledd
[ər ˌheːn ˈɔɡlɛð], ainm Chuimreach airson "Cumbria" neo "The Old North", agus gu
h-àraid air na seann-sgeulachdan mu Arthur agus Myrddin (neo Merlin sa Bheurla).

Tha an dà rosg 'Yr Afallennau' and 'Yr Oianau' ag innse dhuinn mun àm nuair a
bha Merlin a' bruidhinn ri craobh-ubhail agus muic ann an coille agus mun dàrna
sealladh aige mun bhlàr eadar na Cuimrich is nan Normanaich ann an ceann a deas
na Cuimrigh. Tha an duan "The Elegy of Gereint son of Erbin" ag innse dhuinn mun
"Battle of Llongborth". Ged nach deach an t-àite ceart a lorg fhathast, tha
iomradh ann gun robh Arthur an sàs anns a' bhlàr seo. Mar sin gheibhear
tuairisgeul nas sine ann an Llyfr Du Caerfyrddin na a tha e aig an leabhar
Historia Regum Britanniae sgrìobhte le Geoffrey of Monmouth.

A rèir William Forbes Skene (1809-92) 's e Llyfr Du Caerfyrddin aon de na "Four
Ancient Books of Wales". Chan eil ach 54 duilleag air folio air fhàgail. Sin 108
duilleag gu lèir. Tha 39 dàin ann agus teacsa goirid.

Thathar dhen bheachd gun deach an leabhar a chlàradh airson a' chiad turais,
nuair a d' fhuair Sir John Price of Brecon (1502-1555) e bho ionmhasair St
Davids Cathedral, a fhuair e bho abaid Chaerfyrddin.

Tha neach-deasaiche den phàipear-naidheachd Carmarthen Journal a' cur an cèill
gum biodh e na b' fheàrr, an leabhar a thaisbeanadh ann an Caerfyrddin fhèin,
gus cothrom a thoirt do mhuinntir a' bhaile agus don luchd-turais a thig dhan
baile an leabhar fhaicinn.



https://gd.wikipedia.org/wiki/Lios_Tuathail

'S e baile margaidh ann an ceann a tuath Contae Chiarraí, Cúige Mumhan, Èirinn a
th' ann an Lios Tuathail. Tha e suidhichte ri taobh na h-Aibhne na Féile, 91km
air falbh bho Chorcaigh, 96km bho Ghaillimh, 63km bho Luimneach agus 238km bho
Bhaile Átha Cliath, prìomh-bhaile na dùthcha. Tha 4,338 duine a’ fuireach anns
a' bhaile fhèin agus 22,668 sa sgìre uile gu lèir.

Chaidh Lios Tuathail a chlàradh airson a’ chiad turas sa bhliadhna 1303 is an
caisteal aige fo bhuaidh teaghlaich Normanach air an robh Mac Mhuiris.
Chuairtich na Sasainnaich an caisteal fad 28 làithean ann an 1600. Chaidh
luchd-dìonta a’ chaisteil a chur gu bàs an dèidh làimhe, fo òrdughan Charles
Wilmot, ceannard nan Gall. Thug ar-a-mach nam poileas àite an seo san Ògmhios
1920, ri linn Cogadh Neo-eilsimeileachd na h-Èireann (Gaeilge Cogadh na
Saoirse).

Seo liosta nan sloinneadh na bu chumanta sa bhaile is sa sgìre bho
Chunntas-sluaigh na h-Èireann 1901 agus 1911:

A thuilleadh air sin, 's ann à Lios Tuathail an Èirinn a fhuair Listowel
(Ontario, Canada) ainm.



https://gd.wikipedia.org/wiki/Leticia_(baile)

'S e baile beag ann an Amazonas, Coloimbia, a th' ann Leticia. Tha e suidhichte
dìreach am broinn na coilltean-uisge na Amazon, 730km mu dheas air Bogotá. Tha
àirde meadhanach dhe 96m os cionn ìre na mara. 'S e baile le gnàth-shìde theth a
th' ann le teodhachd meadhanach dhe 25˚, rè na bliadhna. Chaidh am baile a
stèidheachadh ann an 1867.

Thug an Ceann-feadhna Benigno Bustamante an t-ainm dhe San Antonio (Bhon fhacal
Laideann Sanctus neo naomh agus an t-ainm Antoine) dhan Ghearasdan Pearuach sin
ann an 1867. Dh'atharraich an Ceann-feadhna Manuel Chacón an t-ainm gu Leticia
ann an 1900, 's dòcha mar chuimhne air Leticia Smith, boireannach òg a bha a'
fuireach ann an Iquitos aig an àm.

Ged a tha 37,832 nan tàmh anns a' bhaile, chan eil ach 14,021 dhuibh a' fuireach
anns na sgìrean dùthchasail am broinn crìochan a' bhaile. Tha fearann na dùthcha
sin ga roinn eadar na bailtean (Spàinntis: municipios) agus le sin tha gach
clachan agus croit fo stiùireadh baile air choireigin. Air adhbharan
trioblaidean poilitigeach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, 's e daoine geala a th' ann a' mhòr-chuid dhe na daoine ann an
Leticia(is mòran dhuibh mestizos). ‘S e Tùsanaich a th' ann an 25.8% agus tha
2.7% dhe daoine le freumhan ann an Afraga. ' S urrainn dhan 88.5% dhe na daoine
ann an Leticia leughadh agus sgrìobhadh. A tuilleadh air sin, tha fòn aig an
taigh aig 37.4% dhe na dachannan.

Thathar a’ cumail am iomadach seòrsa dhe fhèis ann am Leticia. Chithear
fèilltean caitligeach, leis gur e dùthaich le mòr-chuid Chaitligeach a th' ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Leonardo_Canal_Gonz%C3%A1lez

B’ e Leonardo Canal González (6 an t-Samhain 1822 - 5mh an Cèitean 1894)
saighdear agus neach-poileataigs à Coloimbia.

Rugadh e ann am Pamplona air 6mh an t-Samhain dhe 1822. Fhuair e a chuid
fhoghlaim ann an Lagh bhon Oilthigh an Rosario ann am Bogotá, is a bharrachd air
sin bha e na leas-reachdadair an Oilthigh sin aig aon àm. Chaidh e a
dh’ainmeachadh mar Riaghladair air Santander aig àm a’ Chogaidh Sìobhalta leis
a’ Cheann-suidhe Mariano Ospina Rodríguez. Dhìon e an Riaghaltas bhon
Shantander, is chuir e ionnsaigh air Tunja, far an do chaill e am Blàr an
aghaidh an Riaghladair agus Seanalair Libearalach Santos Gutiérrez Prieto.
Thàinig an Cogadh dhan Shantander leis a’ chall sin.

Chaidh Canal González a dh’ainmeachadh mar Ministear an Riaghaltais agus a’
Chogaidh nuair thug Bartolomé Calvo an Riaghaltais os làimhe air 1 an Giblean
1859. Ghairm Canal González gur e esan fhèin a bha os cionn an Riaghaltais mar
cheann-suidhe nuair a bha e ann am baile beag ris an canar La Unión (Nariño),
dìreach an dèidh gun do chuir na feachdan aig Mosquera an ceann-suidhe an greim
air 18mh an t-Iuchar 1861. Dh’ainmich e am baile Pasto prìomh-bhaile
poileataigeach na dùthcha air 26mh an t-Iuchar dhen aon bhliadhna. Fhàg Canal
González an urra air a’ Cheannas ri Rùnaire Manuel Del Río De Narváez air 6mh an
t-Samhain 1862, leis gu robh bacadh bun-reachdail ann taobh a bhith os cionn an
Airm is an Riaghaltais aig an aon àm. Thug na feachdan aig Canal gèill 30mh an
Dùbhlachd na bliadhna sin agus chaidh còrdadh na Sìthe a dhearbhadh le
Riaghaltas reubaltach an t-Seanalair Mosquera air 16mh am Faoilleach. Le sin, b’
fheudar dhà Canal González a dhol na fhògarrach gu Pearu.

‘S e fear dhe na ceannardan na bu fhaicsinnich an ar-a-mach nan Tòraidh dhe 1876
a bh’ann Canal González. Bha e os cionn feachdan a’ chùl-chuideachd ann an 1885.
Chaidh e a dh’ainmeachadh ministear an leasachaidh leis a’ Cheann-suidhe Carlos
Holguín Mallarino ann an 1890. Chaochail Canal ann an 1894 aig 72 bliadhna a
dh’aois.



https://gd.wikipedia.org/wiki/Ladhar_Bheinn

Co-chomharran: 57°04′30″N 5°35′33″W﻿ / ﻿57.074969°N 5.592556°W﻿ / 57.074969;
-5.592556

’S e beinn ann an Cnòideart air a’ Ghàidhealtachd a th’ ann an Ladhar Bheinn.
Tha e 1,020m de dh’àirde agus ’s e Beinn Rothaich iomallach a th’ ann. 'S e a'
bheinn as àirde ann an Cnòideart, agus a' Bheinn Rothaich as fhaide siar air an
tìr-mhòr. Tha e suidhichte eadar Loch Shubhairne, Loch Nibheis agus Linne
Shlèite. Chìthear e gu soilleir ann an cruth còin bho Shlèite anns an Eilean
Sgitheanach. Tha e cumanta an druim an iar-thuath sin a ruigsinn aig an Dìollaid
ma dhìrichear e bho Inbhir Aoidhe agus an iar-dheas. Tha e cuideachd cumanta a
shreap bho Gleann an Dubh-Lochain agus Inbhir Aoidhe. Tha druim an iar-thuath a’
crìochnachadh aig mullach de 848m. Bho sin tha cothrom ann cromadh gu Màm
Barasdail, air neo air Stob a’ Chearcaill agus druim an ear-thuath. Tha an
rathad seo nas duilghe na rathaidean eile leis cho cas is creagach is a tha an
druim seo. Chan eil ceumannan soilleir ann ach air an druim fhèin agus anns na
glinn. Bhon mhullach gheibhear seallaidhean air Linne Shlèite agus an Eilean
Sgitheanach, Loch Shubhairne, Barasdal, beanntan Chnòideirt, Chinn Tàile agus
fiù ’s Beinn Nibheis.



https://gd.wikipedia.org/wiki/La_Jolla,_Calaf%C3%B2rnia

‘S e baile beairteach agus port air an àirde an iar Nan Stàitean Aonaichte a th’
ann an La Jolla. Thathar dhen bheachd gur ann às an Spàinntis La Joya (Gàidhlig:
An Seud) neo am facal Tùsanach Mat Kulaaxuuy (Gàidhlig: Na Tollan) a th’ann ainm
a’ bhaile. Chaidh am baile a chlàradh airson a’ chiad turas ann am 1850. Tha e
suidhichte ri taobh a’ Chuain Sheimh, anns an stàit Calafòrnia, air iomall Shan
Diego. Tha am baile 3,657km air falbh bho Washington, D.C. (Prìomh-bhaile na
dùthcha), 161km bho Los Angeles, 2,786km bho Chicago agus 2,516km bho St. Louis.
Tha 42,808 duine a' fuireach anns a’ bhaile. Chaidh Oilthigh UCSD a
stèidheachadh an seo ann an 1960. Tha am baile ainmeil airson gràin-cinnidh an
aghaidh nan Iùdhach. A bharrachd air sin, tha prìsean nan taighean as àirde ann
an La Jolla na ann an àite eile sam bith anns Na Stàitean Aonaichte, leis cho
beairteach ‘s a tha muinntir a’ bhaile. Chaochail an Ceimigear Harold Clayton
Urey an seo ann an 1981.



https://gd.wikipedia.org/wiki/L%C3%A0mh-sgr%C3%ACobhainnean_Dv%C5%AFr_Kr%C3%A1lov%C3%A9_agus_Zelen%C3%A1_Hora

'S e làmh-sgrìobhainnean Seiceach a th' ann an Làmh-sgrìobhainnn Dvůr Králové
agus ann an Làmh-sgrìobhainn Zelená Hora (Rukopis Královédvorský a Zelenohorský
ann an Seicis). Bhathar den bheachd gum b’ e cruinneachaidhean de sheann
bàrdachd Shlàbhais a bh’ annta, ach anns an latha an-diugh, thathar den bheachd
gur e meall-sgrìobhaidheann a th' annta. Tha connspaid mhòr air a bhith ann a
thaobh ùghdarralas nan làmh-sgrìobhainnean, gu math coltach ri connspaid mu
bàrdachd Oisein ann an Alba. Thug bàrdachd Oisein buaidh mhòr air an dà
làmh-sgrìobhainn seo. Bha an dà làmh-sgrìobhainn anabarrach cudromach anns a'
chultar Seiceach ann an 19mh linn.

Chaidh an làmh-sgrìobhainn a lorg ann an Dvůr Králové (baile mòr a tha a-nis ann
an ceann an ear Poblachd na Seice, ann an 19mh linn ann an Ìompaireachd
Ostaireach-Ungaireach), ann an stìoball na h-eaglaise air 16mh latha den
t-Sultain 1817. Bha 14 dàin ann: 6 duain-mhòra ("Oldřich", "Beneš Heřmanóv",
"Jaroslav", "Čestmír a Vlaslav", "Ludiše a Lubor", "Záboj") agus 8 dàin eile
("Zbyhoň", "Jelen", "Kytice", "Jahody", "Róže", "Žezhulice", "Opuštěná",
"Skřivánek"). An toiseach, bhathar ag ràdh gun deach na dàin a sgrìobhadh ann an
13mh linn, ach anns an latha an-diugh thathar den bheachd gur e
meall-sgrìobhainn a th' ann a chaidh sgrìobhadh le fear Václav Hanka ann an 19mh
linn.

Chaidh an làmh-sgrìobhainn a lorg aig a' chaisteal ann an Zelená Hora (baile ann
an ceann an iar Poblachd na Seice, ann an 19mh linn ann an Ìompaireachd
Ostaireach-Ungaireach) ann an 1817. Tha dà dhàn ann: Sněmy agus Libušin soud
(Breitheanas Libuše). An toiseach, bhathar ag ràdh gun deach na dàin a
sgrìobhadh ann an 9mh no 10mh linn, ach anns an latha an-diugh thathar den
bheachd gur e meall-sgrìobhainn a th' ann a chaidh sgrìobhadh le fear Josef
Linda. Tha an stòiridh mu dheidhinn bana-phrionnsa Libuše a' nochdadh ann an
tùsan eile cuideachd. Sgrìobh an co-ghleusaiche ainmeil Seiceach, Bedřich
Smetana, opara Romansach leis an ainm Libuše.



https://gd.wikipedia.org/wiki/Kitty_NicLe%C3%B2id

Rugadh Kitty NicLeòid ann an 1914 anns na h-Innseachan, far an robh a h-athair
anns an arm. Bha a pàrantan à Leòdhas. Chuir Kitty seachad a h-òige ann an Nis.
Chaidh Kitty do Sgoil Lìonail agus an uair sin do Sgoil MhicNeacail ann an
Steòrnabhagh. Dh'fhàg Kitty Leòdhas airson a dhol do dh'Oilthigh Dhùn Èideann.

Bha an teaghlach air gluasad a Ghlaschu timcheall air 1941 agus bha Kitty agus a
màthair a' teagasg sa bhaile. An dèidh bàs a màthar chaidh i a theagasg a
Lodainn an Ear. Leig i dhith a dreuchd ann an 1974, 's rinn i a dachaigh ann an
Ormiston.

B' ann an Dùn Èideann ann an 1935 a choisinn Kitty a' chiad Bonn Òir aig Mòd
ionadail. Choisinn i am Bonn Òir aig Mòd Inbhir Nis ann an 1936.

An dèidh sin bha Kitty a' seinn air feadh Bhreatainn, an àiteachan mar Lunnainn
is Manchester, Obar Dheathain agus Dùn Èideann, còmhla ri cuid de phrìomh
sheinneadairean an latha, leithid Coinneach MacRath agus Ailean MacIllEathain,
Mairead NicDhonnchaidh agus Mairead NicAonghais. Ach cha b' e an stoidhle seinn
a bha fasanta aig an àm as an robh ùidh aig Kitty. B' fheàrr leatha òrain a
bhuineadh dhan fhìor dhualchas. Bha i air mòran òran ionnsachadh bho a màthair
agus bho piuthar a' mhàthar agus bho charaidean ann am Barraigh. A dh'aindeoin
an fhèill a bha oirre, agus a dh'aindeoin a bhith gabhail pàirt ann an
fìolmaichean leithid Rob Roy, sguir Kitty a sheinn air àrd-ùrlar.

Bho àm gu àm thairis air bliadhnaichean chlàr i òrain do Pharlaphone, dhan BhBC,
do Sgoil Eòlais na h-Alba agus do Ghaelfonn. Ann an 1943, chaidh a clàradh
airson a' phrògram TBh 'The Western Isles'.



https://gd.wikipedia.org/wiki/Juli%C3%A1n_Trujillo_Largacha

B’e Julián Trujillo Largacha stàitire, fear-lagha, neach-poileataigs agus
saighdear à Coloimbia. Rugadh e ann am Popayán air an 28mh latha dhen
Fhaoilleach 1828 agus chaochail e ann am Bogotá air an 18mhlatha dhen Iuchar
1883. Bha e na cheann-suidhe na dùthcha eadar 1878 agus 1880. Ged an tug e ceum
anns an Lagh, thug an t-airm buaidh na bu treasa na a chuid trèanaidh laghail
air a’ ghaisgeach sin. Shabaid esan, mar iomadh cheann-suidhe na dùthcha rè an
19mh linn, an aghaidh an deachdaire José María Melo, a thuilleadh air Riaghaltas
A' Cho-chaidreachas Ghranada a bha aig Mariano Ospina Rodríguez. ‘S e ball a’
Phàrtaidh Libearalaich a bh' ann, agus bheireadh e pàirt ann am mòran
cho-labhairte ri taobh na Libearalaich. Bha e na mhinistear na Stàite,
Ceann-suidhe Stàit Fèin-Riaghlach A’ Chauca, ceannard sìobhalta agus armachd
Stàit Fèin-Riaghlach na h-Antioquia a measg dreuchdan eile.

Ach gu dearbh, 's e leis gu robh Julian Trujillo os cionn na feachdan a chuir às
na Tòraidhean a rinneadh ar-a-mach armachd rè a’ cheannais aig Aquileo Parra
Gómez a cho neartaich an co-dhùnadh aige ri sheasamh mar thagraiche làidir gu
Ceannas na Poblachd. Rinn Trujillo an gnothach gu math furasda air a’
cho-fharpaiseach na bu dhlùithe air, an Seanalair Tomás Rengifo, Riaghladair
Stàit na h-Antioquia, leis gun do bhuannaich na feachdan aige Blàr los Chancos
(Roinn Valle del Cauca an latha an-diugh). Tha e uabhasach cudromach gun do rinn
Manuel Murillo Toro, seann cheann-suidhe agus ceannard nam Libearalach, dubh
chàineadh air Trujillo mar thagraiche air sàilleabh gum biodh esan comasach air
cus ghèilleadh a dhèanamh dha Núñez, agus le sin an cumhachd a thoirt dha na
Tòraidhean, rud a mhilleadh na h-adhartasan a rinneadh na daoine radaigeach rè
25 bliadhnachan anns an Riaghaltas.

Agus le sin, thathar dhen bheachd gur e Trujillo a chur air gleus an t-slighe
airson an Ath-Bheòthachaidh a chuir Rafael Núñez Moledo agus am Pàrtaidh Tòraidh
Choloimbia, air bhog eadar 1882 agus 1886.



https://gd.wikipedia.org/wiki/Jorge_Isaacs

B’ e bàrd agus ùghdar cliùiteach à Coloimbia a bh’ ann an Jorge Ricardo Isaacs
Ferrer, (Cali, 1 an Giblean 1837 - Ibagué, 17 an Giblean 1895). Bha e an lùib
romansachd. Bha Isaacs beò nuair a bha an dùthaich ùr fhathast ga
cho-dhaingneachadh agus bha an suidheachadh poileataigeach gu math connspaideach
aig amannan. Bhuineadh e do theaghlach Iùdhach à Sasainn a dh’ fhàg Iaimeuca
anns a’ chiad leth dhen 19mh Linn agus a ghabh ri Crìosdaidheachd. Thug
Chateaubriand buaidh mhòr airsan.

Chan eil tòrr fhios againne an-diugh mu bhliadhnachan tràth a’ bhàird. Tha e
coltach gun d’ fhuair e sgoil ann an Cali fhèin agus an uair sin ann am Popayán,
agus deach e gu sgoiltean eile ann am Bogotá eadar 1848 agus 1852, nuair a bha
José Hilario López na cheann-suidhe. ‘S e an sgìre aige fhèin nuair a bha e na
phàisd, Valle del Cauca, a nochdas mar as trice sa chuid obrach, an dà chuid
rosg agus bàrdachd, mar pharras na sìthe air an talamh. Chuir an ùine a bha e
a-muigh thall ann am Bogotá crìoch dhoirbh air na làithean geala ud. Thill e gu
Cali ann an 1852, gun a chuid fhoghlaim sa phrìomh-bhaile a chrìochnachadh.

Cha bu ghann a bha cogaidhean ann an Coloimbia fad an 19mh Linn agus shabaid
Isaacs an aghaigh an Deachdair José María Melo ann an Cauca, fad seachd mìosan
ann an 1854. Thug an cogadh sin buaidh làidir air a theaghlach a thaobh airgid
air sgàth sin, rud a chleachd e fhèin anns an nobhail María. Rinn e sin
a-rithist ann an 1860 nuair a shabaid e an aghaigh Tomás Cipriano de Mosquera, a
dh’èirich an aghaidh an Riaghaltais ann am Bogotá. Gabh Isaacs pàirt ann an Cath
Mhanizales.

Phòs Isaacs aig Felisa González Umaña ann an 1856: bha ise dìreach 14 bliadhna a
dh’aois. Fhuair iad iomadh duine-cloinne agus chuidich ise anns na tursan a rinn
e dhan Roinn Eòrpa, Aisia agus Afraga nuair a bha e ainmeil. Thoisich e a
bheoshlainte fhaighinn ann am malairt, gun shoirbheachas agus an uair sinn
thoisich e bàrdachd agus sgeulachd a sgrìobhadh: tha an dàn tràth aige a dol air
ais gu 1859 - 1860; ‘s ann aig an àm seo a chuir e a làmh gu drama eachdraidheil
cuideachd.

Chaochail athair ann an 1861. Thill Isaacs gu Cali an dèidh a’ chogaidh agus b’
e esan a bha an urra ri gnothaichean athar a rèiteachadh, agus na fiachan
cuideachd. B’ e fheudar dha dà oighreachd a reic: "La Rita" agus "La Manuelita".
Bha an suidheachadh cho doirbh gum bu chòir dha a dhol air ais a Bogotá airson
luchd-lagha fhastadh agus nuair a bha e ann chunnaic e gun do chòrdadh na
sgrìobhadh e riutha an siud. Leugh e a chuid bhàrdachd dhan bhuidheann
(Spàinntis: tertulia) "El Mosaico", agus phàigh iadsan cosgaisean
fhoillseachaidh dha. Chuir e seachad 1864 na mhanaidsear os cionn na h-obrach
air an rathad eadar Buenaventura agus Cali: 's ann aig an àm seo a b’ urrainn
dha an nobhail ainmeil aige María a sgrìobhadh. Gu mì-fhortanach, dh’ fhàs e
tinn le Malaria ann an gnàth-shìde mhì-fhallain na sgìre sin. Seo an tinneas a
mharbhadh e, aig a’ cheann thall, nuair a bhiodh e dìreach 58 bliadhna a
dh’aois.

Anns a’ chiad dol a-mach bha e na bhall a’ Phàrtaigh Tòraidheach ach an ceann
bliadhnachan dh’ fhàg e am Pàrtaidh sin agus chaidh e leis Raidigich agus, ann
an 1870, chaidh Isaacs ainmeachadh consal anns An t-Sile. Nuair a thill e dhan
dùthaich, thoisich e pàirt làidir a ghabhail ann am Poileataigs na roinne, an dà
chuid mar dheasaiche phàipearan-naidheachd agus mar bhall-pàrlamaid. Bha esan an
lùib triobaid phoileataigeach na dùthcha a-rithist ann an 1876. Chuireadh às a’
Phàrlamaid e ann an 1879, air sàilleabh gu robh e an sàs ann an ar-a-mach nan
Tòraidh ann an Antioquia. Fiù 's ghairmeadh Riaghaldair e na roinne.

B’ fheudar dha poileataigs fhàgail an dèidh sin agus dh’fhoillsich e a’ chiad
earrann dhen dhàn mhòr aige nach do chrìochnaich a a-riamh, air an robh Saulo
1881. Chaidh ainmeachadh Rùnaire Chomisean Saidheansail a dheànadh sgrùdadh air
a’ Mhagdalena, ann an ceann a tuath Choloimbia, agus chaidh sgìrean làn ghual,
pheatral agus teàrr a lorg.

Chuir e seachad na làithean mu dheireadh aige ann an Ibagué (far a leig a
theaghlach bliadhnachan roimhe), sa Tolima, agus bha e an dùil gun sgrìobhadh e
nobhail eachdraidheil, nach gabhadh a sgrìobhadh a-riamh. Chaochail e ann an
Ibagué air an 17mh an Giblean 1895. Bu mhiann dha a thìodhlacadh ann am
Medellín. A dh’aindeoin sin, chanadh e gu robh e cho dèidheil air Cauca: Tha
gaol mòr agam air Cauca ach tha e cho cruaidh dha a chuid cloinne fhèin



https://gd.wikipedia.org/wiki/Jamala

'S e seinneadair Ucràineach a th' ann an Susana Jamaladinova (Ucràinis: Сусана
Джамаладінова; Tatarais a' Chriom: Susana Camaladinova). Air an àrd-ùrlar tha i
a' cleachdadh an t-ainm Jamala (Ukrainian: Джамала, Tatarais a' Chriom: Camala).
Ann an 2016 bhuannaich i an Eurovision Song Contest 2016 ann an Stockholm leis
an òran "1944".

Rugadh i 27 an Lùnasdal 1983 ann an Osch ann an Cìorgastan. Thogadh i an seo air
sgàth 's gun deach an teaghlach aice fhuadach bhon a' Chriom gu Meadhan Àisia le
Iosif Stalin. An dèidh briseadh an Aonadh Sovietaich ann an 1991 ghluais iad air
ais gu Aluschta ann an ceann a deas leth-eilean a' Chriom.

Bha i daonnan deidheil air ceòl. Rinn i a' chiad chlàraidh nuair a bha i naoi
bliadhna a dh'aois, is a' seinn òrain cloinne dualchasach ann an Tatarais a'
Chriom. Chaidh i gu colaiste ceòl ann an Simferopol Music College agus rinn i
ceum ann am Petro Tchaikovsky National Music Academy of Ukraine ann an Kiev.
Fhad 's a bha i na oileanach bha i gu làidir ri buidhnean cultarach Tatarais ann
an Kiev is a' gabhail òrain le a piuthar Venera aig cuirmean-ciùil. Tha na
h-òrain aice a' gabhail a-steach eileamaidean jazz, soul, Blues a cheart cho
math ri ceòl clasaigeach agus opra.

Tha tiotal an òrain "1944" ceangailte leis a' bhliadhna far an deach na
Tataraich às a' Chriom fhuadach bhon dachaigh aca gu Meadhan Àisia le Josef
Stalin. San fhuadachadh chaochail nighinn a sinn-seanmhar agus chaidh a corp a
thilgeil a-mach as an trèana dìreach "mar sgudail". Tha a' sheist stèidhichte
air na faclan a chuala Jamala bho a sinn-seanmhair mun tachartas seo agus tha i
ann an Tatarais a' Chriom 'S e sin a' chiad turais gus an cànan seo a
chluinntinn ann an co-fharpais Eurovison. Ann an teacsa an òrain tha Jamala a‘
toirt na cuimhne mu chall a beatha òigridh fad air falbh bhon dùthaich
aice fhèin. Chaidh an t-òran a chruthachadh leis an seinneadair fhèin.

Goirid an dèidh taghadh an òrain seo airson a' cho-fharpais thuirt cuid den
luchd-poilitigs às an Ruis gun cleachdar an t-òran seo ann an dòigh
phoilitigeach an aghaidh na Ruise: "capitalising on the tragedy of the Tatars to
impose on European viewers a false picture of alleged harassment of the Tatars
in the Russian Crimea". Ged-tà, a rèir riaghailtean a' cho-fharpais chan eil
teacsaichean le susbaint poilitigeach ceadaichte. Ann an 9 am Màrt chaidh a
dhearbhadh nach e cainnt phoilitigeach a tha anns an teacsa seo, agus chan eil e
a' briseadh riaghailt sam bith dhen cho-fharpais Eurovision.



https://gd.wikipedia.org/wiki/Jakob_Wassermann

B' e sgrìobhadair às A' Ghearmailt a bh' ann an Jakob Wassermann (Eabhra: יעקב
וסרמן). Rugadh e ann am Fürth ann an 1873 agus chaochail e ann an Altaussee ann
an 1934.

Mac fhir-mhalairt bhochd, dh'obraich Wassermann ann am bùth leabhraichean agus
bha e na dheasaiche aig an Simplicissimus; B' e sgrìobhadair làn ùine a bh' ann
bho 1893 a-mach agus esan a' fuireach anns An Ostair, an toiseach ann am Vienna
agus an uair sin ann Altaussee, ged an do suidhich e a h-uile càil a sgrìobh e
thall san Ghearmailt. Bha corra nobhail a sgrìobh e uabhasach fhèin
soirbheachail mar Die Juden von Zirndorf (1897), Caspar Hauser oder Die Trägheit
des Herzens (1908) - mu na làithean mu dheireadh aig Caspar Hauser, a bharrachd
air Christian Wahnschaffe (1919). Bha e na b' ainmeile anns na 20an agus na 30an
nuair a sgrìobh e Der Fall Maurizius (1928), sgeulachd mu cheartas fillte gu
sgiobalta tro nobhail poileis agus a' làimhseachadh ri beatha òige an dèidh a'
chogaidh a-staigh sreath trì nobhailean, còmhla ri Etzel Andergast (1931) agus
Joseph Kerkhovens dritte Existenz (1934).

B' e aislingeach air a bheò-ghlacadh le ceartas a bh' ann am Wassermann, cuspair
a tha a' nochdadh tric anns a chuid obrach; bha e dhen bheachd gur robh
còirichean aig a h-uile daoine ceartas fhaighinn o chionn's gur e daoine a bh'
annainn, ged a bha gealtachd ga dhiùltadh, na bu mhiosa na ùidhean suarach agus
poileataigs; thathar daonnan a' deànamh coimeas eadar Wassermann agus Fiódor
Dostoyevski air an dàrna làimh leis cho moralta 's a bha e agus air an làimh
eile air sàilleabh gu robh e gu math os-bhoileach. Ann am Mein Weg als Deutscher
und Jude rinn e dealbh gu math soilleir air an imcheist anns an robh na Iùdhaich
nuair a ràinig na Nasaich, ged nach robh e beò nuair a rinn iad sgrios is
milleadh air an dùthaich. A bharrachd air sin, sgrìobh e Das Gänsemännchen, Die
Geschichte der jungen Renate Fuchs agus Ulrike Woytich. Shuidhich e mòran dhen
obair eachdraidheil aige anns An Spàinn.

Phòs e aig Julie Speyer ann an 1901, ach dhealaich iad ann an 1915. Phòs e
a-rithist an ceann trì bliadhnaichean, an turas seo aig Marta Karlweis. Ann an
1926, chaidh a thaghadh gu Acadamaidh Ealain na Prùise (Gearmailtisː Preußische
Akademie der Künste) ach leig e dheth sin ann an 1933, los nach cuireadh na
Nàsaich a-mach e. Chaidh na leabhraichean aige a thoirmeasgadh sa Ghearmailt san
aon bhliadhna air sàilleabh gur e Iùdhach a bh' annː fiù's chuireadh san teine
iad, ann an corra àite far an robh na Nàsaich gu math làidir. Sgrìobh e aiste an
aghaidh nan Nàsach mus an do bhàsaich e cuideachd. Bha Wassermann a' gabhail ri
sìth agus càirdeas eadar creideamhan eadar-dhealaichte fad a bheatha.



https://gd.wikipedia.org/wiki/Iosa

A-rèir na Crìosdaidhean se "Mac Dhè. Slànaighear. Mac an Duine." a tha ann, ach
se figear gu math connspaideach a tha ann, gu h-àraid a-measg nan Iùdhach.

'Se Ìosa an iùdhach bho Nasaret a thòisich an creideamh Crìosdaidh le na thuirt
e is na theagaisg e. Tha e cuideachd air ainmeachadh mar "Ìosa Crìosd" no
dìreach "Crìosd". Tha an t-ainm Ìosa a tighean bhon ainm Eabhra (Hebrew)
"Yeshua" a tha tighean bho "Yehovah-shua" a ciallachadh "Glèidhidh Dia." Tha am
facal Crìosd a tighean 'on facal Greugais "Khristós" (Χριστός) a ciallachadh "an
neach coisrigeach." Tha am facal Eabhra "Moshiach", no Mesiah 'sa Ghàidhlig agus
'sa Bheurla, a ciallachadh an aon rud ris an Greugais Khristós.

'S ann anns an Tiomnadh Nuadh 'sa Bhìoball a lorgas sinn na sgeulachdan mu Ìosa.
Cha do sgrìobh duine mu dheidhinn nuair a bha e beò agus mar sin chan eil sinn
cho eòlach air a bheatha 'sa bhitheadh sinn an dòchas.

Tha am Bìoball ag ràdh gun robh Ìosa beò ann an àm Impireachd an Roimh anns an
dùthaich far a bheil Israel an diugh. Chaidh a' bhreith fhad 's a bha a mhàthair
agus athair a fuireach ann an sabhal seach nach robh rum anns na taighean-òsda.
Tha latha Nollaig againn mar latha-saor airson seo a chuimhneachadh.

Nuair a dh'fhàs Ìosa ainmeil chaidh e gu Ierusalem. An sin thionndaidh na
sagairtean cumhachdach Iùdhach na aghaidh agus chaidh a mharbhadh le na
Ròmanaich air A' Chrois.



https://gd.wikipedia.org/wiki/Imre_Nagy

B' e Imre Nagy (rug 7 an t-Ògmhios, 1896, chuir gu bàs 16 an t-Ògmhios, 1958)
Prìomhaire na h-Ungair air dà thuras.

Bha e ag obair mar ceàrd-glais mus deach e a' shabaid anns a' Chiad Chogadh Mòr.
A sin bha e air a thoirt mar phrìosanach ann an 1915 agus thoisich e a bhith na
cho-maoineach agus chaidh e a' shabaid anns an Airm Dearg. Troimh na 1930'an
agus na 1940'an bha e ag obair airson an Uidheam Teàrainneachd Sobhiat agus leis
a seo bha e a' faighinn oifisean anns an riaghaltas.

Stad e ag obair dhaibhsan anns na 1940'an agus thill e chun an Ungair ann an
1944. Ann an sin bha e na Mhinistear airson Àiteachas. Ann an 1953 bha e air a
thaghadh mar Prìomhaire na h-Ungaire. Dà bhliadhna as deidh seo ann an 1955 thug
feadhainn de na companaich aige air an oifis seo fhàgail seach gun robh e a' fàs
robh libearalach. Chleachd e an tìde seo a' mach à oifis a' teagaisg.

Bha e na Phrìomhaire a rithist ann an 1956 troimh taghadh poblach fhad 's a bha
an èireachadh ana-Sobhiat ann. Air an 31 den Dàmhair dh'fhoillsich e gun robh an
Ungair a' dol a tharraing às bhon Còrdadh Warsaw. Air an 1 den t-Samhainn rinn e
iarrtas troimhe an UN gu na cumhachdan mòr mar Breatainn agus na Stàitean
Aonaichte ag innse dhaibh mu dheidhinn neo-phàirteachd an Ungair.

Nuair a rinn na Sobhiats ionnsaigh air an Ungair chuir seo stad air an
èireachadh agus bha aige, còmhla ri cuid eile a bha ag obair leis, ri dhol chun
an ambasaid aig Iugoslàbhia airson tèarmann. Bha e air chuir air làimh air an 22
den t-Samhain agus air thoirt gu Romàinia. Bha e an uairsin air a thoirt air ais
chun Ungair. Bha e air a chrochadh agus air a chur gu bàs ann am Budapest anns
an t-Òghmios 1958.



https://gd.wikipedia.org/wiki/Iain_Mac_a%27_Ghobhainn_(Crichton)

'S e tidsear agus sgrìobhadair a bha ann an Iain Mac a' Ghobhainn (1 am
Faoilleach 1928 – 15 an Dàmhair 1998), a bha cuideachd a' cleachdadh an t-ainm
Beurla Iain Crichton Smith. Sgrìobh e bàrdachd, nobhailean, sgeulachdan ghoirid
is dealbhan-chluich sa Ghàidhlig agus sa Bheurla.

Rugadh e ann an Glaschu ann an 1928, ach bha a phàrantan à Leòdhas agus ghluais
an teaghlach dhan Leòdhas nuair a bha e fhathast òg, ann an 1930. Thogadh e ann
am Pabail, an aon bhaile far a thogadh Ruaraidh MacThòmais agus Anna Frater. B'
e Gàidhlig am prìomh chànan aige. Bhàsaich athair leis a' chaitheamh. Chaidh e
dhan Sgoil Phabail, Sgoil MhicNeacail ann an Steòrnabhagh is rinn e ceum anns an
Oilthigh Obar Dheathain ann am Beurla. Cheumnaich e ann an 1949. Rinn e
seirbheis nàiseanta agus às dèidh na seirbheis, bha e ag obair mar thidsear ann
an Bruaich Chluaidh agus, airson bhliadhnaichean, anns an Oban. Dh'fhàg e
Àrd-Sgoil an Òbain ann an 1977, oir bha e ag iarraidh a bhith a' sgrìobhadh
làn-thìde. Nuair a phòs e Donalda Gillies Logan, ghluais iad gu Taigh an Uillt.
Ann an 1980, fhuair e OBE. Gu mì-fhortanach, thàinig aillse air agus chaochail
Iain Mac a' Ghobhainn ann an 1998, nuair a bha e 70 bliadhna a dh'aois.

Bha ùidh aig Mac a' Ghobhainn ann am Fuadach nan Gàidheal: tha an nobhail Beurla
aige, Consider the Lillies, an dealbh-cluich Gàidhlig, A' Chùirt, is an dàn
Gàidhlig a' làimhseachadh a' chuspair seo.



https://gd.wikipedia.org/wiki/Iain_Latharna_Caimbeul

'S e neach-clàraidh agus sgrìobhadair a bh' ann an Iain Latharna Caimbeul (1 an
Dàmhair 1906 – 25 an Giblean 1996). Rinn e clàraidhean de bheul-aithris air a'
Ghàidhealtachd agus na h-Eileanan Siar leis a' chiad chuid de innealan-clàraidh
a bha a-riamh ann tràth san 20mh linn.

Rugadh Iain Latharna Caimbeul ann an Earra-Ghàidheal 1 an Dàmhair 1906. B' e
Donnachadh Caimbeul athair, a buntainn ri Clann Chaimbeil Chraignis agus Clann
Theàrlaich. B’ e Ethel Harriot Waterbury a mhàthair agus b’ ann à Amaireagaidh a
bha i. Fhuair Iain Latharna deagh sgoilearachd ann an Dùn Èideann agus às dèidh
sin, chaidh e a dh’Àth nan Damh airson Eaconamaidh agus àiteachas ionnsachadh
aig Colaiste Naomh Iain. Bha ùidh aige anns a’ Ghàidhlig bhon bha e òg air sgàth
An Ollamh Friseal a bha an toiseach na Gamekeeper aig taigh athar agus an uair
sin a thidsear aig an oilthigh. Thòisich iad clasaichean Gàidhlig prìobhaideach
aig a’ Cholaiste le cuid oileanach eile. ’S ann bhon àm sin a bhuineadh a’ chiad
leabhar aige Highland Songs of the Forty-Five, cruinneachadh de dh’òrain bho àm
nan Seumasach ann an 1745. Chaidh fhoillseachadh ann an 1933 agus a-rithist leis
an Scottish Gaelic Texts Society ann an 1948. Bha beachd làidir nàiseanta aig
Iain Latharna air a’ Chogadh Seumasach air taobh nan Gàidheal, an cànain agus an
cultair. Bha a shinnsearan am measg nan daoine a dh’fhàg Loch Abair Mùideart,
Àrasaig, Uibhist a Deas, Barraigh agus na h-eileanan beaga eadar 1770 agus 1830.
Bha ùidh aige cuideachd anns a’ bheul-aithris aig na daoine a bha a’ fuireach
faisg air a’ mhuir ann an Canada bho thùs.

Phòs e Margaret Fay Shaw à Pennsylvania bho thùs, is b’ e ceòladair
proifeiseanta a bh’ innte. Bha ùidh mhòr aice ann an òrain nan Eilean Siar agus
b’ ann an sin a thachair iad ri chèile. Cheannaich Iain Latharna Caimbeul na
h-Eileanan Canaigh agus Sandaigh ann an 1938 far an robh e ag obair mar
chroitear. Thug e an t-Eilean do dh'Urras Nàiseanta na h-Alba ann an 1981 agus
dh’fhàg e dhaibh a leabharlann, tasglann agus a h-uile clàradh. ’S e tìodhlag
mòr mòr a bh’ ann agus bithear trang fad bhliadhnaichean fhathast a h-uile obair
aige fhoillseachadh. Chaochail e san

B’ e oileanach Iain Latharna fad a bheatha agus às dèidh ceumnachadh ann an 1929
agus MA fhaighinn ann ann 1933 chaidh e dha na h-Eileanan Siar gus Gàidhlig
ionnsachadh gu fileantachd agus gus beul-aithris a chlàradh. Tro bhuaidh làidir
Iain Friseil bha e dhen bheachd gun robh cànan acadaimeagach gu tùr
eadar-dhealaichte bho chànan làitheil nan Gàidheal, agus gun robh beartas fhacal
agus ghnàthasan-cainnt diofraichte aig gach sgìre agus nach robh iadsan rin lorg
ann am faclair. Thàinig e gu co-dhùnadh gum feumadh cànan nan Gàidheal a
chlàradh los gun chumadh an dà rud, na sgeulachdan agus òrain agus cuideachd
beartas a’ chànain shònraichte sin. Bha e an aghaidh eòlas cànanachais a
rinneadh aig an àm le eòlaichean Gearmailteach a bha a’ coimhead gu cùramach air
gràmar na Gàidhlig, ach a’ coimhead air sgrìobhaidhean a-mhàin. Bha Iain
Latharna dhen bheachd gun robh e na bu chudromaiche coimhead air a’ chànan
làitheil cho fad ’s a bha e fhathast beò ann am beatha làitheil air a’
Ghàidhealtachd agus anns na h-eileanan, agus bha e ag iarraidh air daoine
dualchainnt Gàidhlig ionnsachadh bho dhaoine anns na h-eileanan an àite bho
leabhraichean gràmair.

Chleachd e diofar sheòrsaichean de dh’innealan clàraidh agus gu tric bha na
h-innealan a b’ ùire is na bu spaideile aige. Fhuair e cuid dhiubh anns na
Stàitean Aonaichte agus aon uair bha aige ri feitheamh sia mìosan gus an tàinig
an inneal tro na customs. Fhuair e taic-airgid de 250 not bhon Leverhulme
Foundation ann an 1949.

Chan ann dìreach gun deach e le inneal clàraidh bho dhuine gu duine, ach bha e
a’ fuireach agus ag obair anns na h-eileanan fad mòran bhliadhnaichean. Chaidh
cuireadh a thoirt dha le Compton MacCoinnich gus rannsachadh a dhèanamh air
croitearachd agus a’ Ghàidhlig. Bha e a’ fuireach aig taigh Iain (Coddy) Mac a’
Phearsain. Bha e a’ rannsachadh saoghal nan Eilean Siar còmhla ri Niall Mac a'
Chlèirich (An Sgoilear Ruadh), Annie NicIain agus Calum MacIain. Dh’fhàs ùidh
ann an gnothaichean poilitigeach agus thòisich iad an Sea League a bu chòir stad
a chur air iasgairean bho thaobh a-muigh nan Eilean Siar iasgach anns a’ Chuain
Sgìth. Bha e gu làidir an aghaidh an riaghaltais a rinn co-dhùnaidhean air
gnothaichean sa Ghàidhealtachd gun a bhith eòlach air gnìomhachas agus
dòigh-beatha na Gàidhealtachd. Thuirt e gum bu bheag air an riaghaltas na
h-eilean an Siar air sgàth ’s gu bheil iad bochd, ach gu bheil iad bochd air
sgàth iasgachd Sasannach air cladaichean nan Eilean Siar. Agus bha e ag iarraidh
obair an aghaidh sin. Bha e airson is gum faic daoine acadaimigeach cuideam
beul-aithris agus bha e na dhuine cudromach ann am FIOS, Folklore Institute of
Scotland, agus na cheannard bho 1947. Chuir e air adhart gunn rinneadh barrachd
clàraidh agus gun deach na clàraidhean seo fhoillseachadh. Rinn FIOS deich
diagnos a dh’ullaich Iain Latharna fhèin. Rinn iad 200 de sin le leabhraichean a
bha a’ dol còmhla riutha anns an robh cunntasan beatha nan seinneadairean agus
eadar-theangachaidhean nan teacsaichean. Bha tasglann de mu 1500 òran (òrain
luaidh a mhòr chuid dhiubh) agus 350 sgeulachdan aige agus cha deach ach an
deicheamh pàirt dhiubh fhoillseachadh fhathast. Mar sgoilear sgileil sgrìobh e
barrachd air 24 leabhraichean agus pailteas de dh’artaigealan.

Dh’fhoillsich Iain Latharna Caimbeul an leabhar Tales of Barra ann an 1960 a tha
ag innse sgeulachdan a chlàraich e bho Coddy Mac a’ Phearsain. An sin tha e a’
moladh a-rithist dè cho eadar-dhealaichte is a tha cànan làitheil nan Gàidheal
na cànan nan leabhraichean agus gun cleachdar pailteas de fhacail nach eil ann
am faclair.



https://gd.wikipedia.org/wiki/Huesca_(provincia)

'S e provincia na Spàinne a tha ann an Huesca (IPA: weska, Aragonais: Uesca,
Catalanais: Osca). Tha e na laighe ann an Aragón, air an àirde an ear-thuath na
dùthcha. 'S e Huesca a tha na phrìomh-bhaile. Chaidh an roinn a chruthachadh ann
an 1833 le Javier de Burgos, a bha na Rùnaire na Stàite agus Leasachaidh aig an
àm. B' e an siostam-riaghalaidh iondail na Frainge a chleachd e mar mhodal.
Chuireadh a-steach na Coimhearsnachd fèin-riaghlaidh Aragòin i ann an 1978,
nuair a sgrìobhadh Bun-reachd ùr. Sìnidh Huesca fad 15,636km² agus tha 219,138
duine a' fuireach ann. Le sin, 's e an 43mh roinn as motha na Spàinne a thaobh
talmhainn agus an siamh tè a thaobh àireamh-sluaigh. Tha crìochain aice le
Zaragoza, Nafarroa, Lleida agus An Fhraing. 'S e Spàinntis, Catalanais agus
Aragonais a tha gam bruidhinn an seo.

Tha e coltach gur ann à Bolsksan ann an Ibearais, air sàilleabh gu bheil an
t-ainm a' nochdadh air buinn Ibearach, ach chan eil e soilleir na tha sin a'
ciallachadh idir. Chaidh sin atharrachadh gu Osca no Urbs Victrix Osca ann an
Laideann às aonais an t-iar-leasachan -skan, nuair a bha an sgìre fo bhuaidh nan
Ròmanach - b' e atharrachadh mòr a bh' ann. On 8mh Linn a-mach chanadh وشقة
(Washqah) ris an àite ann an Arabais agus nochd am foirm ùr a th' againne an
latha an-diugh an dèidh nan Arabach: Huesca ann an Spàinntis (le dà-fhoghair an
àite fuaimreag: /ɔ/ gu /wo/). Mar a b’àbhaist san Spàinn, b’ e dìreach ainm a’
bhaile a bu motha sa sgìre a chuireadh air an roinn.



https://gd.wikipedia.org/wiki/Henri_Becquerel

B' e fiosagaiche às an Fhraing a bha ann an Henri Becquerel. Tha e ainmeil
airson a thaisgealadh rèidhidheachd bheò.

Rugadh e ann am Paris agus thug e na oileanach aig an École Polytechnique ann an
1872. Rannsaich e buaidh na raointean magnaiteach air solas, pòlarachd solais
agus caoir-bianag ach fhuair e an dotaireachd aige ann an 1888 airson a
thrachdas mu dheidhinn sùghachd sholais aig criostalan neo-iosatròpach.

Ann an 1896 lorg e rèidhidheachd bheò nuair a rannsaich e fluaraiseachd ann an
salainn de uranium. Dhearbhaich e gu bheil an rèidhidheachd seo a' tighinn à
gach salann de uranium, gur urrainn dhuibh gasaichean idheonachadh agus gur
urrainn do raointean magnaiteach an slighean ath-threòrachadh agus mar-sin rinn
e sgaradh eadar na gathan seo agus gathan-X.

Ann an 1903 bhuannaich e an Duais Nobel ann am Fiosaigs còmhla ri Marie Curie
agus Pierre Curie. Taghadh e mar bhall Acadamaidh nan Saidheansan ann an 1889,
aon bliadhna an dèidh don dotaireachd aige. Dh'ainmicheadh aonad rèidhidheachd
le samhla Bq is cruinn-shlocan air a' Ghealaich agus Cuirg air.



https://gd.wikipedia.org/wiki/Henning_Mankell

B' e sgrìobhadair ainmeil às an t-Suain a bh’ ann an Henning Mankell (IPA:
hɛnˈnɪŋ ˈmaŋːkɛl, Stockholm 3 an Gearran 1948 - Göteborg 5 an Dàmhair 2015).
Ogha Ivar Henning Mankell, sgrìobhaiche-ciùil, rugadh e sa phrìomh-bhaile na
dùthcha ach dhealaich a phàrantan nuair a bha e na phàisd is thogadh e le
athair, a bha na bhreitheamh, air feadh na Suaine: chuir e seachad
bliadhnaichean ann an Sveg, Borås agus Paris. Bha e na maraiche fad
bliadhnaichean cuideachd.

Ghabh Mankell le beachdan poileataigeach na làimhe chlì fad a bheatha. Bha e an
lùib ar-a-ach nan oileanach ann an Paris ann an 1968. Thug e dubh-chàineadh do
dh’ impireileas na Suaine ann an Aimearaga a Deas san 17mh Linn san
dealbh-cluiche Nöjesparken. Bha e an sàs ann an iomairtean an aghaigh
ana-ceartas agus grain-cinnidh fad a bheatha.

Bha e na riochaire taigh-cluiche Teatro Avenida ann am Maputo (Mòsaimbic). A
dh’aindeoin uile uile, tha e ainmeil air feadh an t-saoghail airson nan
leabhrichean eucoir a sgrìobh e mun charatar Wallander. Cha do thoisich e na
leabhraichean sin a sgrìobhadh ach ann an 1991. Chaidh an sreath a reic air
feadh na cruinne agus rinn am BBC sreath cuideachd. Chaochail e le aillse ann an
Göteborg ann an 2015. Bha e pòsta aig Eva Bergman, nighean Ingmar Bergman.



https://gd.wikipedia.org/wiki/Greta_Garbo

B' e actair nam film às an t-Suain a bh' ann an Greta Garbo air neo Greta Lovisa
Gustafson (IPA: gre:ˈta lʊˈvi:ˈsa ˈgɵstafˈsɔn, Stockholm, 18 an t-Sultain 1905 -
Eabhraig Nuadh, 15 an Giblean 1990). B' e nighean Anna Lovisa agus Karl Alfred
Gustafsson a bh' innte. B' e daoine gu math bochd a bh' annta: bha a h-athair na
neach-obrach is bha a màthair ag obair ann an taigh-ghnìomhachais. Chuir an
teaghlach seachad bliadhnaichean a' fuireach còmhla ann am flat beag suarach aig
Blekingegatan 32, ann an ceann a deas Stockholm. Bha Garbo caran fiata diùid.
Cha do chòrd an sgoil rithe idir. Chaochail a piuthar Alva Maria ann an 1926
nuair a bha Garbo dìreach 21. Bha bràthair aice cuideachd, a chaochail ann an
1967.

Chuir Garbo seachad na bliadhnaichean bho 1922 gu ruige 1924 na oileanach san
Kungliga Dramatiska Teatern (air neo dìreach Dramaten), còmhla ri Vera
Schmiterlöw. Bha an dithis nan deagh charaidean fad am beatha. An dèidh na
Sgoile Dhràma fhàgail rinn a' chiad fhilm aice, Gösta Berlings saga, stèidhichte
air an nobhail a sgrìobh Selma Lagerlöf. Chaidh i chun na Gearmailt far an robh
i fad bliadhna. Dh' fhilmich i Die freudlose Gasse an suid. Dh' fhàg ise an
Roinn-Eòrpa airson nan Stàitean Aonaichte, far an robh gus a bhàsaich i. Bha i
uabhasach fhèin soirbheachail anns na filmichean gun ghuth. Aig àm a' Chogaidh
chuidich i ri beatha nan Iùdhach san Danmhairg a shàbhaladh.



https://gd.wikipedia.org/wiki/Gr%C3%A0dh_Geal_Mo_Chridh%27

'S iomadh oidhche fhliuch fhuar Ghabh mi cuairt 's mi leam fhìn Gus an d'ràinig
mise an t-àit' Far 'n robh gràdh geal mo chridh'

Bheir mi o hu ho-o Bheir mi o-o hu o hi Bheir mi o-hu o-o ho 'S mi fo bhròn 's
tu 'gam dhìth

Dhèanainn treabhadh dhèanainn buain Chumainn suas thu gun strì 'S bheirinn as a'
ghreabhal chruaidh Dha mo luaidh teachd-an-tìr.

Ged nach eil sinn fhathast pòsd' Tha mi 'n dòchas gum bi Fhad 's a mhaireas mo
dhà dhòrn Cha bhi lòn oirnn a dhìth.

'S e tionndadh ur-nuadh a choisinn sluagh-ghabhaltachd o chionn 25 bliadhnachan
a th' anns an leagail so suas. Seo sios tionndadh nas sìne, a dh'fhoillsichear
ann an 1917 (no ann an 1909 no ann an 1921, dh'fhaodte; chaidh an cruinneachadh
de dh'òrain fhoillseachadh ann an 3 pairtean). 'S iomadh oidhche fhliuch is
fhuar 'Ghabh mi cuairt is mi leam-fhìn Gus an d'ràinig mi'n t-àit’ Far'n robh
gràdh geal mo chridh'. Sèist:Bheir mi òro bhan ho Bheir mi òru bhan hi Bheir mi
òru o hó 'S mi tha brònach 's tu 'm dhìth Fada siar air aghaidh cuain 'Se mo
dhuan-sa 'chruit mo chridh, Guth mo luaidh anns gach stuadh 'Ga mo nuallan gu
tìr. Sèist Is tu m'òige is mo rùn, Mo re-iùil thu anns an oidhch', Tha mo
dhrùidheachd ad' shùil, Tha mo chuireadh ad' loinn. Sèist 'Na mo mheoirean cha
robh ceòl 'S 'na mo chlàrsach cha robh àgh, Rinn do phòg-sa mo leòn 'S fhuair mi
eòlas air dàin. Sèist



https://gd.wikipedia.org/wiki/Gobhlan-gaoithe

'S e eun beag a th' anns a' Ghobhlan-ghaoithe (Laideann: Hirundo rustica,
Beurla: swallow). Lorgar air feadh na h-Eòrpa, Àisia, Afraga agus Aimeireaga i.
Aithnichear air a h-earr ghobhlaich i, agus a sgòrnan dearg.

Beagan roimh dhaibh falbh, cruinnichidh iad ann an àireamh mhòr air mullach
thaighean no àitean àrda eile, cuiridh iad an cèill an rùn do a chèile, agus nì
iad deas airson an turais do thìr fad air astar. Air dhi leth-chruinn a tuath
fhàgail, stiùiridh i gu dìreach air an t-slighe a dh' ionnsaigh Afraga,
Aimearaga a Deas agus eadhon Astràilia, far am bheil an aimsir blàth, agus
cuileagan pailt; agus fanaidh i an sin gus an tèid an geamhradh seachad, agus
gus an tig blàths agus teas le teachd an earraich.

'S e is adhbhar dha bheil an gobhlan-gaoithe ag imrich deas gum bheil na
cuileagan a' bàsachadh nuair a tha an geamhradh a' teachd dlùth, agus do bhrìgh
gur ann orra seo a tha i a' tighinn beò, tha claonadh nàdarra ga treòrachadh a
dh' ionnsaigh nan tìrean sin.

Chualas iomradh air nead a' tuiteam bho oisinn na h-uinneig san do thogadh i,
agus gobhlanan-gaoithe a' cruinneachadh cuideachd gus nead eile a thogail sa
cheart àite anns an robh a' chiad nead.

Chualas naidheachd cheudna air gealbhonn a' dol a-steach do nead a'
ghobhlain-ghaoithe nuair a bha i air falbh a' solarachadh lòin dhith fhèin. Bha
fearg ro mhòr air a' ghobhlan-ghaoithe seo gun do chuir i an cèill do chàch agus
thàinig iad nam mòr-àireamh le crè nan guib. Dhùin iad suas an toll a bha san
nead, agus dh' fhàg iad an gealbhonn an sin gu bàsachadh a dhìth bìdh agus àile.



https://gd.wikipedia.org/wiki/Gn%C3%A0thachas_litreachaidh_na_G%C3%A0idhlig

'S e Gnàthachas Litreachaidh na Gàidhlig no ann am Beurla Gaelic Orthographic
Convention (abbr GOC) oidhrip ri cuir còrdaidhean ann an Gàidhlig sgrìobhte. Bha
a' chiad phàipear air foillseachadh ann an 1981 agus tha e ann an triùir
clò-bhualadh. Tha na ghnàthachas a' cleachdadh air feadh na siostam foghlaim ann
an Alba, bhon bun-sgoil gu oilthigh agus tha e air cleachdadh aig am pàrlamaid,
an riaghltas agus a' BhBC.

A-nise tha Ùghdarras Teisteanasan na h-Alba (SQA), a ghabh àite SCEEB, air
co-dhùnadh gum bu chòir leasachadh agus nuadh-dheasachadh a dhèanamh air a’
phàipear, air sgàth mar a tha foghlam tro mheadhan na Gàidhlig a’ leudachadh
agus air sgàth meudachaidh air cànan ann an rianachd phoblach le stiùireadh bho
SQA, ach a’ cumail ri na prionnsapail agus ri na molaidhean a bha ann bho thùs.

Faclair na Parlamaid
http://www.ordnancesurvey.co.uk/oswebsite/freefun/didyouknow/placenames/gaelicpr
inciples.html http://www.arts.ed.ac.uk/celtic/poileasaidh/FACLAIRREP.htm



https://gd.wikipedia.org/wiki/Girona_(provincia)

'S e provincia na Spàinne a tha ann an Girona (IPA: ʒiˈɾonə, Spàinntis: Gerona).
Tha e na laighe ann an Catalòinia, air an àirde an ear-thuath na dùthcha. 'S e
Girona a tha na phrìomh-bhaile. Chaidh an roinn a chruthachadh ann an 1833 le
Javier de Burgos, a bha na Rùnaire na Stàite agus Leasachaidh aig an àm. B'e an
siostam-riaghalaidh iondail na Frainge a chleachd e mar mhodal. Chuireadh
a-steach na Coimhearsnachd fèin-riaghlaidh Chatalòinia i ann an 1978, nuair a
sgrìobhadh Bun-reachd ùr. Sìnidh Girona fad 5,910km² agus tha 756,810 duine a'
fuireach ann. Le sin, 's e an 40mh roinn as motha na Spàinne a thaobh talmhainn
agus an 20mh tè a thaobh àireamh-sluaigh. Tha crìochain aice le Barcelona,
Lleida agus An Fhraing. 'S e Catalanais agus Spàinntis a tha gam bruidhinn an
seo.

‘S ann gu math connspaideach ‘s a tha Freumh-fhaclachd an àite seo. Tha e
coltach gur ann às an Abhainn Onyar (no Undarios o chionn fhada) a tha e. B’ e
Kerunta a bh’ ann an t-ainm Ibearach agus chaidh sin atharrachadh gu Gerunda ann
an Laideann nuair a bha an sgìre fo bhuaidh nan Ròmanach. Fad nan linntean
dh'atharrachadh fuaimeanachadh an ainm, a’ call an d eadar nan connragan, a’
toirt Girona dhuinn an latha an-diugh ann an Catalanais. Mar a b’àbhaist san
Spàinn, b’ e dìreach ainm a’ bhaile a bu motha sa sgìre a chuireadh air an
roinn.

Tha dà iadhtag ann, a bhuineas do Ghironaː Llívia ann an ceann a tuath na roinne
anns An Fhraing agus Las Llosas, a-muigh Barcelona. Tha iad nan àiteachan fa
leth air sàilleabh gu bheil sliabh ann eadorra agus an còrr dhen roinn. Chan eil
ach 226 duine a' fuireach anns Las Llosas agus 1,456 ann an Llívia.



https://gd.wikipedia.org/wiki/Galileo_Galilei

'S e reuladair agus neach-smaoin ainmeil a bh' ann an Galileo (Pisa, 15 an
Gearran 1564 – Firenze, 8 am Faoilleach 1642) . Thog e prospaig agus
gloinn-amhairc gus am b'urrainn dha coimhead ri na rionnagan agus planaidean
eile. Is e a chiad duine a lorg ceithir de na geallaich aig Iupatair agus
smaoineach e air toir de na laghan ann an nadar-feallsanachd.

Seach gun robh Galileo den beachd gur e a' ghrian a bha na meadhan an Slighe
Chloinn Uisnich an àite an t-saoghal chuir an eaglais Caitligeach e an sàs agus
bha iad a maoidheadh a mharbhadh. Gheall e gun do dh'atharaich e aointean ach
direach airson a bheatha a shabhaladh. Chùm an eaglais e fo smachd agus anns an
taigh aige airson a choir den beatha aige.

Ged 's a tha Galileo comharraichte an latha an diugh airson a h-obair an
fealsanachd-nadurra, bha e cuideachd, mar a bha an cuid bu mhor de Ollamhan
Catligeach na linn, na h-Ollamh-Dhiadhaidh. Thog e, an luib a chuid rannsachaidh
an saidheans-nadurra, ceist cudthromach mu deidhinn an cairdeas eadar firinn
spioradail agus firinn an saoghal nadurra. B'anns a cheist seo "An e gu bheil
firinnean spioradail agus nadurra neo-eisimileach: firinnean spioradail a
bhuannachd do saoghal spioradail a mhain agus firinnean nadurra a bhuannachd do
an duil nadurra a mhain neo An e gu bheil firinnean spioradail agus firinnean
nadurra comhla na roinnean de an aon firinn?" Tha an ceist seo na h-aobhar
connspaid aig cuid eadhan dhan latha an diugh- Thanaig Galileo fhein ris a
cho-dhunadh gu robh firinnean spioradail agus nadurra co-cheangailte o chionn 's
nach urrainn do firinn cuir an aghaidh firinn.



https://gd.wikipedia.org/wiki/Gaborone

'S e prìomh-bhaile Bhotsuana a tha ann an Gaborone, (IPA: /ˌɡæbəˈroʊni/). Anns
a’ bhliadhna 2005 bha 208,411 duine a’ fuireach anns a’ bhaile fhèin. Tha am
baile suidhichte anns a’ ghleann eadar Beinn Kgale agus Beinn Oodi air bruach
Abhainn Notwane. Tha e anns an ear-dheas Botsuana, dìreach 15 mìle air falbh bho
crìochan Afraga a Deas. Ro 1969, b’e Gaberones an t-ainm a bha air a’ bhaile.
Thàinig an t-ainm tùsail bho Kgosi Gaborone, ceannard treubh Afraganach.

Tha Gaborone 1,055km air falbh bho Lusaka (Saimbia), 927km bho Harare
(Siombabue), 253km bho Phretoria (Afraga a Deas), 928km bho Windhoek (Namibia),
agus 2,213km bho Luanda (Angola). Tha e suidhichte ann an ceann a deas na
dùthcha, aig 1,015m os cionn ìre na mara. Chaidh meadhan a’ bhaile a thogail ann
an trì bliadhnaichean a-mhàin. Bha e deiseal aig ceann-latha neo-eisimeileachd
Botsuana (30mh an t-Sultain 1966). Tha am port-adhair, Sir Seretse Khama
International Airport, mu deich cilemeatair 'sa tuath Gaborone. Tha an Oilthigh
Botsuana, a chaidh a stèidheachadh anns a’ bhliadhna 1977, ann an Gaborone
cuideachd.



https://gd.wikipedia.org/wiki/G%C3%A0idheil

Is iad na Gàidheil (sluagh Ceilteach) a bhios a' bruidhinn Gàidhlig no cànanan
Gàidhealach eile. Tha ceithir dùthchannan san latha an-diugh aig a bheil
eachdraidh a tha co-cheangailte gu mòr leis na Gàidheil. Is iad: Alba, Éirinn
(an dà thaobh) agus Eilean Mhanainn. Tha Alba is Èirinn a Tuath (6/32
siorrachdan Éireannach) fo'n Rìoghachd Aonaichte (le sgaoileadh-cumhachd, o
chionn na 1990s); Eilean Mhanainn fo smachd Bhreatainn (ach le pàrlamaid aca
fhèin, agus air taobh a muigh an Rìoghachd Aonaichte), agus Poblachd na
h-Éireann (26/32 siorrachdan Éireannach) na stàit neo-eisimeileach.

Is ann fo Ghàidheil a bha Alba stèidhichte nuair a ghabh Coinneach mac Ailpin,
Rìgh Dail Riata - an t-seann rìoghachd a bh' aig a' chiad Ghàidheil ann an Alba,
grèim air slat rìoghail nan Cruithnich agus mar seo bha aonachadh eadar an dà
dhùthaich. 'S ann tro a mhàthair, ban-phrionnsa Cruithneach, a bha cothrom aig
Coinneach a shuidhe air an Cathair-rìoghail aig Pictavia agus bha gu leòr pòsadh
agus càirdeas eadar na Gàidheil agus na Cruithnich. Mar seo an dèidh do
Ghàidheil cumhachd fhaighinn, thoisich a' Ghàidhlig buaidh a dhèanamh air cànan
nan Cruithneach, agus ged nach robh uibhir a Ghàidheil ann an Alba ri
Cruithneach (tha dùil gun robh corr is naoi Cruithneach airson a h-uile
Gàidheal) am broinn corr is ceud/dà cheud bliadhna, cha robh càil ach cuimhne de
chànain nan Cruithneach air fhàgail. 'Se Gàidhlig am prìomh cànan ann am
Breatainn a tuath a' nis.

Is ann à Èirinn a' dh'imrich na Gàidheil a' dh'Alba agus 's e Gàidhlig an cànan
a bh' air a bhruidhinn air feadh an t-eilean ud. Dh'atharraich seo an dèidh an
naoidheamh linn nuair a thoisich sgrios nan Lochlannach agus le ionnsaigh
fhiadhaich ghabh iad cumhachd tarsainn air pàirtean mòra den eilean - mar
eisimpleir, an "Dubh Linn" air a neo 'san latha an diugh 'Dublin' sa Bheurla (is
"Divlyn" sa Ghàidhlig Mhanainn) agus Baile Átha Cliath 'sa Ghàidhlig na
h-Èireann no na h-Alba.

Chan ann a-mhàin an Èirinn a lorgadh tu Gall bhon Lochlainn a' dèanamh creach
agus sgrios ach cuideachd an Alba, Mhanainn (far an do ghabh iad grèim air an
cathair-rìoghail) agus gu mòr ann an Sasainn far an do dh'ionnsaigh iad bho rìgh
Cnut air a no Canute 'san aona linn deug agus cheannsaich iad an dùthaich. Ann
an Alba chaidh na h-Eileanan Siar agus a' mhòrchuid den taobh Iar den dùthaich a
ghlèidheadh fo cumhachd nan Lochlannaich - 'sann mar seo a' tha an t-ainm 'Innse
Gall againn air na h-eilean 'san latha an diugh ged is e 'Innse Gàidheal' a
bhiodh nas fìrinneach.

Chan ann gu tighean Somhairle, an gaisgeach ainmeil ud a thoisich Rìoghachd nan
Eilean agus a' dh'fhàg iomadach teaghlach cumhachdach mar Clann MhicDhòmhnaill
mar a ' Shìol a fhuair na Gàidheil buaidh agus cumhachd air na Gall anns na
meadhan aoisean.

Mun àm seo thoisich Gàidhlig a call talamh ann an taobh a deas agus oirthir
Alba. Chan eil cinnt ann carson a thoisich seo ach tha e coltach gun robh
barrachd air aon adhbhair ann - nam measg am bàs mòr a bh' anns an taobh a' deas
de dh'Alba tro na cogaidhean a sheas iomadach bliadhna an aghaidh Sasainn agus
an t-imreachadh a' rinn gall - Sasannaich mar is tric - tuath a dh'Alba. Ghluais
uaislean Normannach bhon Fhraing a-steach cuideachd agus còmhla riutha thàinig
saighdear agus luchd-leanmhainn eile a dùthchannan mar an Òlaind agus a'
Ghearmailt.

Mu dheireadh dh'fhàs taobh a deas Alba a bharrachd air an iar-dheas -
Gall-Gàidhealabh, cho làn Goill is gur e an Galldachd an t-ainm a bh' air agus
a' Ghàidhealtachd a bh' air taobh tuath, iar-thuath agus na h-eileanan siar.

Mun t-àm an t-Ath-Leasachadh anns an siathamh linn deug, cha robh ach còir air
leth de sluagh Alba aig an robh a' Ghàidhlig agus bha Albannaich Gall gu mòr a
tionndadh an aghaidh na Gàidheil. 'S ann aig an àm seo a rinn iad oidhirp
atharrachadh an t-ainm aig a' Ghàidhlig bho 'Scottis', no 'Scottish' gu 'Irish'
no 'Erse' agus an cànan aca fhèin, a' Bheurla Ghallda, gu 'Scots'.

Anns a' bhliadhna 1493 chrìochnaich Tighearnas nan Eilean agus, seach nach robh
cumhachd no riaghaltas Gàidhealach ri lorg, thoisich àm 'nuair a' bha sabaid is
goid cumanta 'sa Ghàidhealtachd. Chanar 'Linn nan Creach' ris an t-àm seo agus
tha a' mhòrchuid de sheann bhàrdachd Gàidhlig o' na bliadhnaichean seo.

Le na linntean a leanas tha nas lugha agus nas lugha Albannaich a' bruidhinn a'
Ghàidhlig agus tha a Ghàidhealtachd a fàs nas lugha cuideachd. Aig an aon àm tha
Beurla a dèanamh ionnsaigh mòr an aghaidh a' Ghàidhlig ann an Èirinn an deidh do
na h-uaislean imrich gu tìr mòr an Roinn-Eòrpa le feagal bho na Sasannaich
(Chanair 'Flight of the Earls' ris an seo anns a' Bheurla) .

Thug seo cothrom do Shasainn, a' bha air cumhachd fhaighinn an Èirinn o' chionn
linntean, sluagh mhòr de Ghoille a' ghluasad - mar is àbhaist bhon Galldachd gu
Èirinn agus Ullamh gu h-àraid. Bhris seo an Gàidhealtachd Mòr a bh' ann fo taobh
an iar-dheas de Èirinn gu ear-thuath de dh'Alba agus bhon àm is tha barrachd
agus barrachd atharraichean a' nochdadh ann an Gàidhlig an dà dùthaich gu, mu
dheireadh, bha dà (trì le Mhanann) chànain atharraichte ann.

An deidh call Blàr Chuil Lodair chaidh sgrios agus muirt mùr a' dhèanamh tron
Gàidhealtachd fo Duke a' Chumberland. Stèidhich an riaghaltas laghan an aghaidh
aodach, ceòl agus dualchas eile nan Gàidheal. Bha feum aig clann na h-uaislean
a' dhol gu sgoiltean Beurla 'sa Ghalldachd an dèidh achd foghlam agus le achd
foghlam nàiseanta chaidh cuir às do sgoiltean Gàidhlig agus dh'fheumadh a h-uile
leanabh dhol gu sgoil a bha cleachdadh a' Bheurla.

Ann an Èirinn chaidh taic làidir a thoirt dhan chànan fon Poblachd agus is e am
prìomh cànan aig an riaghaltas is tha mòran foghlam air a' thoirt seachad sa
chànan ach tha e fhathast a crìonadh le mu 70,000 neach a' bhios ga chleachdadh
mar prìomh cànan (ged a chanas mu 1.5 millean gu bheil iad fileanta gu ìre mhath
no uabhasach math.)

Ann am Manainn bhàsaich a' Ghàidhlig thùsach le Ned Maddrell ann an 1974 ach tha
feadhainn a' tha air ionnsachadh agus a' bhios ga bruidhinn rin clann.

Ann an Aimearaga a Tuath, chan eil ach mu 1,000 Gàidheil air fhàgail den sluagh
a dh'imrich - uile ann an Ceap Breatainn an Alba Nuadh. Tha a' mhòrchuid den
luchd seo gu math aosd ach tha ruid beag foghlam tro mheadhan a' Ghàidhlig ann
le colaistean Gàidhlig agus sgoiltean samhraidh.



https://gd.wikipedia.org/wiki/Foghlam_tro_Mheadhan_na_G%C3%A0idhlig

Tha Foghlam tro Mheadhan na Gàidhlig (ainm goirid: FTG; Beurla: Gaelic medium
education, ainm goirid: GME ) a' toirt chothroman do chlann foghlam anns na
sgoiltean fhaiginn tro mheadhan na Gàidhlig seach tro mheadhan na Beurla. Tha
Foghlam tro Mheadhan na Gàidhlig ri làimh ann an ceithir-deug a-mach à trithead
sa dhà ùghdarrasan ann an Alba an-diugh.

Anns na bun-sgoiltean cleachdar modhan bogaidh ann am P1 agus P2. Tha sin a'
ciallachadh gu bheil gach cuspair sgoile a' libhrigeadh tro mheadhan na
Gàidhlig, thèid Gàidhlig a cleachdadh airson ionnsachadh agus teagasg gu lèir.
Chan eilear a' toiseachadh le leughadh is sgrìobhadh na Beurla ach bho P3, tha
Beurla a' teagasg mar dàrna chànain. Ionnsachar gach cuspair eile tron
Ghaidhlig. Is toradh don mhodh ionnsachaidh seo, gu bheil na sgoilearan fileanta
sa Ghàidhlig is sa Bheurla, nuair a dh'fhàgas iad a' bhun-sgoil.

Tha an àireamh de sgoilearan aig ìre bun-sgoil a' fàs gu mòr rè bliadhnaichean a
chaidh. Ann an 1985 cha robh ach 24 sgoilearan roinnte eadar 2 sgoil fa-leth,
ach eadar 2006 is 2007 bha 2,000 clann a' toirt foghlam tro mheadhan na Gàidhlig
ann an 62 sgoiltean. Tha e cudthromach ri aithneachadh co-dhiu, gu bheil an
saoghal air atharrachadh gu mor bho 1985, agus bhiodh 7,000 clann an foghlum tro
meadhan na Gaidhlig aig ire bhun-sgoil an aireamh bu lugha a ghleidheas sluagh
Gaidhealach na h-Alba aig an aireamh lathaireachd.

Mar as trice tha aonadan Gàidhlig anns na sgoiltean Beurla, ach 's e sgoil
Ghàidhlig a tha ann am Bun-sgoil Shlèite le aonad beag sa Bheurla.

Ann an Foglam Àrd-sgoil thèid a h-uile cuspair a' teasgasg tro mheadhan na
Gàidhlig aig ìre àrd-sgoil. Tha sin ag amas cothrom a thoirt do sgoilearan a
bhith nas fhileanta, agus tuigse fhaighinn air a' Ghàidhlig mar chànan beò. 'S e
Sgoil Ghàidhlig Ghlaschu an sgoil as motha le foghlam Gàidhlig aig ìre
àrd-sgoil. Ann an 2010, chan eil fiu's aon ard-sgoil ann an sgire Comhairle na
Gaidhealtachd neo ann an Sgire comhairle nan Eilean Siar a' libhrigeadh foghlum
tro meadhan na Gaidhlig, ri sgoilearan a tha os cionn 13 bliadhnaichean dh'aois.

Anns na 1950an, chuir Comhairle an Fhoghlaim ann an Siorrachd Inbhir Nis iomairt
air chois ag amas air foghlam dà-chànanach anns an Eilean Sgitheanach agus na
h-Eileanan Siar, ach 's iad na ciad sgoiltean FTG a dh'fhosgail, na
bun-sgoiltean Sir John Maxwell, ann an Glaschu, agus Sgoil a' Mheadhain, ann an
Inbhir Nis, ann an 1985. Aig an àm, bha 24 sgoilear air an clàradh uile gu lèir.



https://gd.wikipedia.org/wiki/Fergus_M%C3%B2r_Mac_Earca

B' e Fergus Mòr Mac Earca no Fergus Mór mac Eirc ( ? - c.501) a' chiad rìgh Dail
Riata an Alba.

Bidh feadhainn a' toirt an tiotal "Athair na h-Alba" dha agus gu mearachdach a'
bruidhinn mu dheidhinn mar a' chiad Rìgh aig Alba an àite Cináed mac Ailpín
(Coinneach mac Ailpin).

Anns an darna leth dhen 5mh linn, b' e Rìgh Dal Riata an Èirinn a bh' ann.
Ghluais e a dh' Alba c.500 agus stèidhich e Dail Riata an Alba.

Tha tòrr connspaid ann mu rìoghachadh oir chan eil mòran fhios air fhàgail
againn bhon linn anns an robh e beò. Ann an sgrìobhaidhean nan Ceithir Mhaistir,
thathar ag ràdh gur e mac Muredach mac Eogan mac Niall Noigíallach, Àrd Rìgh na
h-Eirinn, a bh' ann. Ach, tha an t-ainm aige a' seaghaicheadh gur e mac Erc,
Rìgh Dál Riata a bh' ann ach b 'urrainn gur e Erc an aon duine ri Muredach. Bha
a bhràthair, Muircheartach, a bha na Àrd Rìgh na h-Eirinn eadar 504 is 527.

Bha e aig ceann ionnsaigh gu Alba a thoirt taic don sheanair aige, Aonghas
Muircheartach Loarn - rìgh Dail Riata - a bha fo smachd nan Cruithneach. Rinn
Fearghas agus a còignear bhràithrean a chùis air na Cruithnich agus mar sin
bhuannaich iad saorsachd Dhail Riata. Bhàsaich an rìgh goirid an dèidh sin agus
chaidh Fearghas a thaghadh mar an rìgh ùr. Tha fionnsgeul ann gur e Fearghas a
thug an Lia-Fàil gu Alba bho Eirinn .



https://gd.wikipedia.org/wiki/F%C3%B3meque

'S e baile beag ann an Cundinamarca, Coloimbia, a th' ann Fómeque. Tha e
suidhichte dìreach ann am meadhan na dùthcha aig 1,895m os cionn ìre na mara
56km air falbh bho Bhogotá. 'S e baile le gnàth-shìde caran fuar a th' ann am
Fómeque, agus tha teodhachd meadhanach dhe 18˚ aige. Chaidh am baile a
stèidheachadh ann an 1543.

Tha 12,157 nan tàmh anns a' bhaile fa leth, ach tha a’ mhòr-chuid dhuibh, 8,056,
a’ fuireach thall anns na sgìrean dùthchasail am broinn crìochan a' bhaile. Tha
fearann na dùthcha sin ga roinn eadar na bailtean (Spàinntis: municipios) agus
le sin tha gach clachan agus croit fo stiùireadh baile air choireigin. Air
adhbharan trioblaidean poilitigeach air an dùthaich, tha a' mhòr-chuid dhe na
daoine anns gach uile baile a-nis a' fuireach anns na bailtean fhèin, is na
daoine a' fàgail na sgìrean dùthchasail. Le sin, ‘s e pàtran àireimh-shluaigh gu
math traidiseanta a th' ann an seo.

Taobh chinnidh, 's e daoine geala/mestizos a th' ann a' mhòr-chuid dhe na daoine
ann an Fómeque, ach tha 24.12% dhe daoine le freumhan ann an Afraga. 'S urrainn
dhan 91.5% dhe na daoine ann an Fómeque leughadh agus sgrìobhadh. A tuilleadh
air sin, chan eil fòn aig an taigh aig 20.4% dhe na dachannan.

Thathar a’ cumail am iomadach seòrsa dhe fhèis ann am Fómeque. Chithear
fèilltean caitligeach, leis gur e dùthaich le mòr-chuid Chaitligeach a th' ann
fhathast, fèisean na stàite agus tachartasan ionadail a sheallas cho làidir 's
tha beairteas cultarail na dùthcha.

José Eusebio Otálora (1826 - 1885): Ceann-suidhe na dùthcha eadar 1882 agus
1884.

Miguel Abadía Méndez (1867 - 1947): Ceann-suidhe na dùthcha eadar 1926 agus
1930.



https://gd.wikipedia.org/wiki/Enya

Canar Enya rithe mar is trice sa Bheurla. Rugadh i 17mh dhen Chèitean 1961 ann
an Gaoth Dobhair 's thugadh Eithne Ní Bhraonáin oirre (Enya Brennan sa Bheurla
mar is trice), 's e 'n aon-neach-ciùil reic as fheàrr Èireann a th' innte. Ri
còmhlan-ciùil, 's e trì daoine a th' ann Eithne gu fìor: nì 's gnìomhaichidh
Eithne fhèin an ceòl; Nicky Ó Riain, a cruthaichidh na clàran-ciùil; agus Roma
Bean uí Riain, a sgrìobhaidh na liricean, gu tric ann an iomadach cànanan. 'S e
dlùthachadh fogharach a th' ann Enya air mar a tha Eithne fuaimnichte 'na
Gaeilge dhùchasach.

Bha Eithne air bhreith sa' Ghaoth Dobhair, an t-siorrachd Dùn nan Gall, Èirinn
an 1961 aig teaghlach ceòlmhor. Bha a sean-pàrantan ann am còmhlan-ciùil a
shiubhail agus chluich o cheann gu ceann Èireann, bha a h-athair 'na
cheann-feadhna a' chòmhlain-chiùil Sliabh Fothaidh mus fosgladh taigh-seinnse,
agus chluich a màthair ann am còmhlan-ciùil dannsa agus theagaisg ceòl nas
fhadalaiche aig an sgoil ioma-chuimseach Ghaoith Dobhair. Tha ceithir bràithrean
is ceithir peathraichean aig Eithne, chruthaich iomadaidh dhiubh an
còmhlan-ciùil An Clann As Dobhair 'san 1968 (dh'ath-ainmich iad an còmhlan-ciùil
Clannad 'san deichead 1970).

'San 1980, dh'aonaich Eithne Clannad, le a piuthar Máire, agus a bràithrean Pól,
agus Ciarán agus a h-uncailean leth-aona Noel agus Padraig Ó Dubhagáin. Chluich
Eithne an bòrd-iuchrach agus dh'ullaich seinn cùl-taic air am clàran-ciùil Cran
Ull (1980) agus Fuaim (1982). 'San 1982 (gu dlùth mus dh'fhàs Clannad
iomraiteach air "Theme From Harry's Game"), dh'fhàg an riochdaire 'gus grèidhear
Nicky Ó Riain Clannad agus dh'aonaich Eithne e a thòiseachadh a dreuchd fhèin.

Tha mòran nan òran Eithne air sheinn gu h-iomlan sa' Ghaeilge no Laideann, le
eile 'cumail fhathast-ainmichte measgte leis a' Bheurla no Beurla leatha fhèin.
Tha Roma Ryan liricean air sgrìobhadh sa' Chuimris, Gaeilge, Laideann,
Spàinntis, agus eadhon cànanan cruthaichte le J. R. R. Tolkien.

Tha Eithne òrain air ghnìomhachadh co-cheangailte ris An Tighearna nam Fàinnean
le J. R. R. Tolkien, gabhail a-staigh "Lothlórien" na bliadhna 1991 agus "May It
Be" ("Guma bhios") 2001, (air sheinn sa' Bheurla 'gus Quenya) agus "Aníron"
('san Sindarin)—na dà òrain dheireannach a' nochdadh air a on the soundtrack of
film "An Tighearna nam Fàinnean: An Comann na Fàinne" le Peadar Jackson. Bha
"Guma bhios" ainmichte air Duais a' Mhùir-ollamh ris an Òran as Fheàrr aig na
Deasan-ghnàth 2002, ach cha do bhuannaich e.

'S e mì-thuigsinn chumanta a chlàraich Eithne 'n t-òran "Adiemus". 'Se ceàrr,
seach b'e clàraichte le còmhlan-ciùil an t-ainme cheudna. 'S e 'n t-òran seo
roinnte gu tric tro h-obrachan-lìn pàirteachadh nam còmhlahaidhean leis an fhios
mearachdach seo. Gu coltach, tha clàran-ciùil le Loreena McKennitt, Sissel
Kyrkjebø, Máire Ní Bhraonáin (a piuthar) air chur fèineachd le mearachd air
bhith ri clàran-ciùil Eithne (gu h-àraidh na clàran-ciùil a chlàraich Sissel
dham cheòl Eithneil dhan Titanic).



https://gd.wikipedia.org/wiki/El%C3%ADas_(Huila)

'S e baile meadhanach faisg air Rivera ann an Huila, Coloimbia,   a th' ann an
Elías neo La Mesa de Elías.  Tha e suidhichte 163km air falbh bho Neiva,
prìomh-bhaile na roinne, anns na na h-Andes. Tha àirde meadhanach dhe 1,425m os
cionn ìre na mara. 'S e baile le gnàth-shìde theth a th' ann le teodhachd mu 27˚
thar cheann, fad na bliadhna. Chaidh am baile a stèidheachadh ann an 1830.

Chaidh an sgrìobhadair José Eustasio Rivera dhan sgoil San Luis Gonzaga ann an
Elías.

Ged a tha  1,103 duine nan tàmh anns a' bhaile fhèin, tha 3,387 a' fuireach ann
air fad, a’ gabhail a-steach nan sgìrean dùthchasail am broinn crìochan a'
bhaile. Tha fearrann na dùthcha sin ga roinn eadar na bailtean (Spàinntis:
municipios) agus le sin tha gach clachan agus croit fo stiùireadh baile air
choireigin. Air adhbharan trioblaidean poiliteagach air an dùthaich, tha a'
mhòr-chuid dhe na daoine anns gach uile baile a-nis a' fuireach anns na bailtean
fhèin, is na daoine a' fàgail na sgìrean dùthchasail.Taobh chinnidh, ' s e
daoine geala a th'ann a' mhòr-chuid dhe na daoine ann an Elías (is mòran dhuibh
mestizos). ‘S e Tùsanaich a th’ann an 0.1% agus tha 0.1% dhe daoine le freumhan
ann an Afraga.  ' S urrainn dhan 84.4% dhe na daoine ann an Elías leughadh agus
sgrìobhadh. A tuilleadh air sin, tha fòn aig an taigh aig 16.5% dhe na
dachannan.

Thathar a’ cumail am iomadach seòrsa dhe fhèis ann an Elías. Chithear fèilltean
 caitligeach, leis gur e dùthaich le mòr-chuid chaitligeach a th’ann fhathast,
 fèisean na stàite agus tachartasan ionadail a sheallas cho làidir ‘s tha
beairteas cultarail na dùthcha.



https://gd.wikipedia.org/wiki/Eduardo_Santos

B’ e Eduardo Santos Montejo (Bogotá, 28mh an Lùnasdal 1888 — Bogotá, 24mh am
Màrt 1974) fear-lagha, neach-poileataigs agus neach-aithris à Coloimbia. Bha e
na bhall a’ Phàrtaidh Libearalach agus na Cheann-suidhe na poblachd eadar 1938
agus 1942. 'S e mac Francisco Santos Galvis agus Leopoldina Montejo agus fear de
shliochd Antonia Santos, curaidh na neo-eisimeileachd, a bh' ann. Phòs e Lorenza
Villegas, agus cha d’ fhuair iad ach aon nighean (Clara) a bhàsaich nuair a bha
i beag.

A dh’aindeoin gu do bhàsaich athair òg (ann an 1900), b’ urrainn dhasan lagha a
dh'ionnsachadh aig a’ cholaiste Colegio Mayor de Nuestra Señora del Rosario, ach
thug e an ceum aige bho Oilthigh Nàiseanta Choloimbia is an uair sin shiubhail e
gu Paris airson a chuidh fhoghlaim a choileanadh, is e ag ionnsachadh Litreachas
agus Eòlas-comainn an siud. An dèidh a thilleadh dhan dhùthaich aige ann an
1909, thoisich e a dh’obair anns na meadhanan fo Tomás Rueda Vargas agus an uair
sin anns a’ phàipear-naidheachd El Tiempo, a stèidhich a bhràthair-cèile Alfonso
Villegas Restrepo ann an 1911: cheannaich Santos am pàipear sin ann an 1913. Bha
e na riochdaire dhe El Tiempo rè 25 bliadhna agus bho an sin dhìonadh esan
beachdan a’ Phàrtaidh Libearalach agus chumadh e taobh le miannan
phoileataigeach a’ Phàrtaidh.

A dh’aindeoin gur e fìor Libearalach a bh' ann, bha e fhèin an sàs ann an
stèidheachadh a’ Phàrtaidh Poblachdach, fo Carlos E. Restrepo Restrepo. Nuair a
ràinig esan an Ceannas (1910 – 1914) dh’ainmich e Santos gu mòran dreuchdan aig
ìre meadhanach ann am Ministrealachd na Dùthchannan Cèin. An dèidh gun do
chuireadh às a’ Phàrtaidh Poblachdach, thill e dhan Phàrtaidh Libearalach (1921)
agus air sàilleabh a chliù mar fhear-aithris, chaidh e a dh’ainmeachadh
riochdaire iomairt a’ chinneas aig Enrique Olaya Herrera, airson na taghaidhean
ann an 1930. An dèidh a’ bhuaidh aige, chuir Olaya e os cionn Ministrealachd na
Dùthchannan Cèin agus a bharrachd air sin bha àite aige anns an t-Seanaidh rè an
teirm sin (1930- 1934) agus bha e na Riaghladair ann an Santander cuideachd. An
uair sin, rè an riaghaltais aig Alfonso López Pumarejo (1934 – 1938) bha e os
cionn na Buidhne Coloimbianach aig Lìog na Nàiseanan.

Airson na taghaidhean ann an 1938 dh’aontaich na meadhanaich (leis-san) agus na
adhartaich a’ Phàrtaidh Libearalach gum biodh an t-seann cheann-suidhe Olaya na
thagraiche, ach nuair a dh’ eug esan anns An Ròimh ann an (1937) b’ fheudar dha
na Libearalaich a thaghadh eadar Santos agus Darío Echandía Olaya, ach dh’fhàg
esan an rèis is e ag aithneachadh gu robh a’ mhòr-chuid ri taobh Shantos.
Bhuannaich Santos na taghaidhean a’ chinneas sin gun cho-fharpaiseach Tòraidh,
leis nach do bhòt am Pàrtaidh sin.



https://gd.wikipedia.org/wiki/Drama

Is e uisge-beatha spiorad dibhe làidir a tha air a dhèanamh le gràn. Gu
h-àbhaisteach, tha uisge-beatha à Alba neo Èirinn, is ann à Aimearaga a tha
bourbon. Tha uisge-beatha, mar is àbhaist, buidhe is trid-shoilleir.

Gu tradaiseanta, tha uisge-beatha air tarraing à braich, 's e sin eòrna a th'
air brachadh (toirnichte). Às dèidh sin, thèid a thiormachadh os cionn teine
mhòine, a chuireas blas so-aithnichte ris an deoch.

Is e an ath cheum a leaghadh na bracha tiormaichte ann an uisge a dhèanamh
brailis (ris an abrar, cuideachd, dile no mir). Sin, cuirear beirm gus an
toiseach am brachadh a dhèanamh caochan.

'S e deoch nàiseanta na h-Alba a tha ann an uisge-beatha. Tha uisge-beatha air a
dhèanamh ann an Alba o chionn barrachd air mìle bliadhna, air tighinn o thùs bho
Èirinn gu Dail Riada.

Faodaidh na braichean Albannach a dhealaichear ann an seachd roinnean
tìr-eòlasach: Ìle, a' Ghaidhealtachd, Srath Spè, a' Ghalltachd, na h-Eileanan
Siar, agus Ceann Loch Chille-Chiarain.



https://gd.wikipedia.org/wiki/Domhnall_II_na_h-Alba

B' e Rìgh Alba eadar 889 is 900 a bh' ann Dhòmhnaill II na h-Alba. (Domnall mac
Causantín). Bha e na mhac Rìgh Còiseam I agus na cho-ogha ri Eochaid agus
Còiseam II a lean e mar Rìgh.

Ghabh Dòmhnall grèim air cathair-rìgh na h-Alba bho Giric, a bha a riaghladh le
Eochaid, a bha air bràthair-athar Dhòmhnaill a mharbhadh. Le bàs Giric chaidh
Eochaid fhuadachadh bhon dùthaich agus mar sin fhuair Dòmhnall grèim air an
rìoghachd.

'Sann fo Dòmhnall II a chaidh Rìoghachd Srath-Chluaidh a chuir fo cheannsail le
nan Gaidheil agus mar seo gu ìre a stèidheachadh Rìoghachd Alba; leis fhèin air
ainmeachadh ann an eachdraidh bhliadhnail Ulaidh mar Rì Alban seach dìreach Rex
Pictorum mar a chaidh na rìghrean roimhe ainmeachadh. Bha an t-àm riaghladh aige
ann nuair a thoisich na Lochlannaich a ceannsachadh an Alba a' Deas eadar Alba
agus na dùthchannan Sasannach le greim a ghabhail air an talamh an aite dìreach
goid bho na daoine airson a chiad turas. Bha na Lochlannaich mur tha air Alba a'
Tuath a fhaighean fo smachd.

'Se Rìgh Dòmhnall II a chiad duine a chaidh ainmeachadh mar Rìgh na h-Alba (no
Rì Alban san Sean Gàidhlig ) leis a bhàs anns a bhliadhna 900. Roimhe, 'se Rìgh
nan Cruithnich no Rìgh na Fhortreann. Gu tric tha daoine a coimhead ris an
atharrachadh seo mar aoibhe airson breith Rìoghachd Alba ach chan eil moran a
thachair ann an àm Dòmhnall a toirt cuideam don bheachd is. Bha far-ainm aige,
dásachtach, le ciall ruideigin coltach ri 'Gloic' anns an sean chànan. Tha
feadhainn dem beachd gu bheil seo is coireach ri cho mì-stòlda 'sa bha an
rìoghachadh aige le ùine air a chuir seachad a cogadh an aghaidh na
Lochlannaich. Tha beachd eile ann gun d'fhuair e an t-ainm seo trobh cuir sìos
air an eaglais no tro cìsean robh àrd. Chan eil cinnte ann ach tha am fan-ainm
seo dha dhèanamh le mì-choltach mar stèidheadair Alba.



https://gd.wikipedia.org/wiki/Diego_Lemos

B’ e Diego Euclides de Angulo Lemos (Popayán, 12 an t-Samhain 1841 - Funza, 14
an Gearran 1917) saighdear agus neach-poileataigs à Coloimbia, a bha na
Cheann-suidhe Choloimbia bho 9mh am Màrt 1908 gu ruige 14mh an Giblean 1908 air
sgàth gu robh an ceann-suidhe Rafael Reyes air dhìth greiseag.

‘S e an treas dhe dusan chloinne a fhuair Miguel Wenceslao de Angulo Díaz del
Castillo agus Antonia Lemos Largacha a bh’ann. Phòs e an baintighearna Adelaida
Buchelli Valencia, nighean Serafín Buchelli Villota agus Dominga Valencia
Quijano, à Pasto.

Thoisich e mar shaighdear ann an 1860, airson an Riaghaltas laghail a dhìon ann
an cogadh sìobhalta ga thòiseachadh leis an t-Seanailear Mosquera a bha airson
an Riaghaltas fhaighinn tro ainneart. Dh’fhàilnich iad ach fhuair esan fhèin
mathanas-coitcheann agus lean e ann an airm na Stàitean Aonaichte Choloimbia.
Bha e an sàs ann an ruaig armachd ùr ann an 1876 agus b’ fheudar dhàsan a
theiche gu Eacuador. An ath bhliadhna ann an Túquerres, thug e taic dhan
ar-a-mach gun do chuir Antonio Borrero, an t-seann cheann-suidhe na h-Eacuador,
air dòigh an aghaidh Riaghaltas na dùthcha airson a thilleadh dhan dhùthaich gus
an cumhachd fhaighinn. Rinn e caismeachd tro Chumbal gu ruige Ibarra ach nuair a
ràinig e agus na feachdan aige an t-àite ris an canar Quebrada Oscura, thug na
feachdan aig a’ Chòrnaileir Rafael Arellano Del Hierro, Ceannard Roinnean an
Tuatha, ionnsaigh orra agus chuir iad teicheadh orra gu ruige Panán far an do
chuir e ruaig air. An dèidh sin, dhìon e an riaghaltas aig José María Plácido
(1883 - 1888) ann an Eacuador.

Thill e a Choloimbia airson dreuchd fhaighinn mar fhiosgal aig Taigh na Cùirte
ann am Pasto. Thoisich e anns an airm as ùr agus lorg e an rang dhe Seanailear
22 an Lùnasdal 1890. Bha e na chathairiche Mòr-dhail nan Riochdairean ann an
1898. Ghluais e gu Bogotá aig toiseach tòisichidh na 20mh linne airson am
pàipear-naidheachd El Colombiano a chuir air bhog.

Thug e air Ceannas na Poblachd 14 an Giblean 1908 oir bha an ceann-suidhe fhèin
air dhìth airson greiseag. Fhad ‘s a bha e na dhreuchd dh’ainmich e Baldomero
Sanín Cano mar leas ministear a’ Mhaoineachaidh, is dh’obair esan mar
fho-rùnaire.



https://gd.wikipedia.org/wiki/Di%C3%B9cachd_Sagsainn-Weimar-Eisenach

B’ e meanbh-dhùthaich ann an cridhe na Gearmailt a mhair bho 1809 gu ruige 1918
a bh’ anns an Diùcachd Sagsainn-Weimar-Eisenach (Gearmailtis: Herzogtum
Sachsen-Weimar-Eisenach). B’ e Weimar a bh’ ann prìomh-bhaile na dùthcha agus b'
e an Teaghlach uasal Wettin a bha os a cionn. Chaidh an Diùcachd a chruthachadh
ann an 1809, nuair a ghabh Sagsainn-Weimar os làimh (Gearmailtis:
Mediatisierung) Diùcachd Sagsainn-Eisenach. Bha Napoleon Bonaparte a' feuchainn
ri atharrachaidhean mòra a dhèanamh air structair phoileataigeach na Gearmailt a
thaobh Co-chaidreachas na Rèine, an dèidh dha chur às do dh' Ìmpireachd Naomh na
Ròimhe. Bha Sagsainn-Weimar-Eisenach na ball Co-chaidreachas na Rèine bho 1809,
a' cur a chuid shaighdear gu feachdan a' cho-chaidreachais, a-measg na 2,000 a
dh' iarr Napoleon air na stàitean ann an Sagsainn air fad. B' e rud doirbh dhan
stàit a bha seo. Chaidh an Diùcachd àrdachadh gu Àrd-dhiùcachd ann an 1815. Thug
Ar-a-mach na Gearmailt buaidh mhòr air Sagsainn-Weimar-Eisenach agus leig an
t-Àrd-dhiùc Wilhelm Ernst dheth an crùn. Chaidh poblachd, a bhuineadh dhan
Phoblachd Weimar fhèin, a stèidheachadh na h-àite.



https://gd.wikipedia.org/wiki/Dessau-Ro%C3%9Flau

‘S e baile mòr faisg air Bernburg agus Köthen air an àirde an ear na Gearmailte
a th’ ann an Dessau-Roßlau. Chaidh a chruthachadh ann an 2007 nuair a chuireadh
Dessau agus Roßlau ri chèile. Tha e suidhichte aig 59m os cionn ìre na mara, aig
comar nan aibhnichean Mulde agus Elbe, anns an stàit Sagsainn-Anhalt. Tha am
baile 135km air falbh bho Dhresden, 181km bho Hànobhar, 56km bho Leipzig agus
111km bho Bherlin. Tha 84,606 duine a' fuireach ann. 'S ann à Tis (Iubhar) ann
an Slàbhais agus Aue (Innis) anns Gearmailtis a tha an t-ainm.

Chaidh Dessau a chlàradh airson a' chiad turais ann an 1213 mar Dissowe. Ràinig
Martin Luther agus An t-Ath-Leasachadh ann an 1534, ach cha do ghabh am baile
ris ach an ceann 11 bliadhna làn còmhstri agus connspaid, gus a fhuair na
Pròstanaich làmh an uachdair ann an 1545. B' e prìomh-bhaile na Prionnsalachd
Anhalt a bh' ann bho 1570 gu ruige 1603 agus an nuair sin na stàite Diùcachd
Anhalt-Dessau gu ruige 1863, nuair a chaochail an diùc mu dheireadh gun chlann.
Chaidh an sgoil-ailtireachd Bauhaus gluasad bho Weimar gu Dessau ann an 1925,
oir bha na Nàsaich an tòrr oirre. Dhùnadh i ann an 1931 agus cha do dh'fhosgail
i a-rithist ach ann an 1986. Fhuair an sgoil sin dìon fo sgèith UNESCO ann an
1996. 'S ann ann an Dessau far a dhèanadh an gas Zyklon B, a chaidh a
chleachdadh anns na campaichean a stèidhich na Nàsaich gus na h-Iùdhaich agus
eile a mharbhadh. Bhathar ga dhèanamh aig an t-seann taigh-gnìomhachais siùcair
Dessauer Zuckerrraffinerie GmbH, eadar 1942 agus 1945. Air 7 am Màrt 1945 rinn
feachdan nan Stàitean Aonaichte lèir sgrios air a' bhaile agus an ceann sia
seachdain ghèill am baile dhiubh.



https://gd.wikipedia.org/wiki/Deatach

'S e stuth a tha na ghas aig teòthachd nas ìsle na a theòthachd riatanach a th'
ann an deatach. Le sin, co-dhlùthaichidh an t-uisge a tha na ghas gu uisge
lionnna/soladach ma thèid ìre a' bhrùthaidh a tha a' toirt buaidh airsan suas
gun an teòthachd aige a dhol sìos aig an aon àm. Air an dàrna làimh, ma
cho-dhlùthaicheas gas air choireigin aig teòthachd chunbhalach, thèid am
brùthadh suas. Air an làimh eile feumar an teòthachd a lughdachadh airson stuth
nach eile na dheatach gu stuth lionna. Mar eisimpleir, 's ann aig 374 °C a
ruigeas an t-uisge a theòthachd riatanach agus chan fhaod uisge lionna a dhol
nas àirde na sin. Faodaidh stuth a tha na dheatach a bhith ann còmhla ri stuth
lionna/soladach aig an aon àm. Ma ghabh sin a thachair, bidh cothrom ann agus
bidh brùthadh a' ghas co-ionnan ri na tha a' toirt buaidh air an stuth
lionna/soladach.

Na rachamaid ann am breisleach: 's ann eadar-dhealaichte 's a tha deatach agus
gas. Mar as àbhaist, cha chanar deatach ach ri deatach an uisge, leis gur e sin
an gas a chruthaichear ma ghoilear an t-uisge gu 100 ° C ann an àile fo
bhrùthadh àbhaisteach, air neo nuair a dh' atharraichear stàie an uisge, is an
t-uisge aig teòthachd sam bi a tha fon teòthachd riatanach, agus am brùthadh fo
ìre brùthadh an uisge aig an teòthachd sin. 'S e dèabhadh a chanar ri sin.



https://gd.wikipedia.org/wiki/David_Crystal

'S e cànanaiche a th' ann an David Crystal. Rugadh e ann an Èirinn a Tuath air 6
an t-Iuchar 1941 agus thogadh e sa Chuimrigh agus ann an Sasainn.

Rinn e ceum ann am Beurla aig Colaiste Oilthigh Lunnainn eadar 1952 agus 1962
agus às dèidh sin bha e a' rannsachadh air Cleachdadh na Beurla. Bhon sin bha e
a' teagasg cànanachais aig Oilthigh Bhangor. Tha e a' gabhail ùidh ann an
ionnsachadh agus teagasg cànain, bàs cànan agus cleas-chànanas, stoidhle Beurla,
Shakespeare agus cuspairean eile. Tha e na neach-taic aig Comann Eadar-nàiseanta
nan Tidsearan Beurla mar dàrna Chànan (International Association of Teachers of
English as a Foreign Language).

Sgrìobh David Crystal còrr is 100 leabhar (mòran còmhla ri daoine eile) air
mòran diofar chuspairean. 'S e aon de na h-obraichean as ainmeile Cambridge
Encyclopedia of Language (1987) agus Cambridge Encyclopedia of the English
Language (1995), agus 's e deasaiche an Cambridge Biographical Dictionary,
Cambridge Factfinder, Cambridge Encyclopedia, agus an New Penguin Encyclopedia
(2003). A bharrachd air sin sgrìobh e tòrr aistean.

Tha an leabhar as ùire aige mu dheidhinn cànan nan teacsaichean fòn-làimhe:
Txtng: The Gr8 Db8



https://gd.wikipedia.org/wiki/Dar%C3%ADo_Echand%C3%ADa_Olaya

B’ e Fear-lagha, britheamh, neach-poileataigs agus feallsanaiche à Coloimbia a
bh’ ann an Darío Echandía Olaya (Chaparral, 13 an Dàmhair 1897 – Ibagué, 9 an
Cèitean 1989). Thug e ceum à Oilthigh an Rosario agus fhuair e dotaireachd ann
an lagh ann an 1917. Phòs e aig Emilia Arcienegas Castilla ann an 1936.

‘S e ball a’ Phàrtaidh Libearalaich Choloimbia a th’ ann Echandía agus bha e an
lùib poileataigs aig àrd ìre fad a bheatha: bha e air an làimh chlì a'
Phàrtraidh. Chaidh e dhan phàrlamaid ann an 1928, nuair a bha e dìreach 31.
Chuidich e Enrique Olaya Herrera ann an iomairtean poileataigeach mar phàirt a’
ghluasaid La Revolución en Marcha (Gàidhlig: an t-ar-a-mach air an t-slighe)
agus e gu math dluth air Alfonso López Pumarejo. Bha e na cheann-suidhe
eadar-amail ceithir tursan: fad mìos eadar 1943 agus 1944 nuair a bha bean
Phumarejo tinn, greiseag eile ann an 1944 nuair a bhathar airson Pumarejo a
thoirt fo bhruid agus greiseagan eile ann an 1960, an àite Alberto Lleras
Camargo agus ann an 1967, an àite Carlos Lleras Restrepo. Bha Echandía cuideachd
na Mhinistear nan Dùthchannan Cèin (1942 – 1943), na Riaghaldair ann an Tolima
(1958 – 1959), na Ministear a’ Cheartais (1967 – 1968) agus na Rùnaire an
Riaghaltais (1935 – 1935).



https://gd.wikipedia.org/wiki/D%C3%B9n_Eideann

'S e Dùn Èideann (Beurla: Edinburgh) prìomh-bhaile na h-Alba (bho 1437) ach chan
e am baile as motha - sin Glaschu. 'S e 453,670 àireamh-shluaigh a' bhaile agus
's e an seachdamh cathair as motha a tha anns an Rìoghachd Aonaichte. Tha Dùn
Èideann suidhichte air an oirthir aig taobh an ear na h-Alba. B' e Dùn Èideann
prìomh-bhaile sgìre Roinn Lodainn cuideachd.

'S e baile le sean Rìoghachd Bhreatannach a bh' ann an Dùn Èideann no Din Eidyn
mar a chanar anns an sean chànan aig nam Breatannaich. Tha an daingneach fèin
suidhichte air creag bholcanachd. Rè an linn reoithte, bha sgìre Dun Èidinn fo
raon dòigh a bha siubhal dhan ear. Dh'fhàg sin aghaidh dìreach dhan iar de'n
creag agus earball truaill dhan ear (Is e creag is earball an t-ainm air an
cruth-tìre seo). Air barrachd dh'fhàg e lagan air taobh tuath agus taobh dheas-
a chruthaich da loch: Loch A' Thuatha agus an Loch Deasachd.

Tha "An Seann Bhaile" suidhichte air an earball, leis an Àrd Sraid na ruith sìos
na droma dhan Chanongait a leanas air adhart gu geata Lùchairt Rìoghail An Ròid.
Eadar Dùn agus lùchairt lorgar prìomh togalach na stàite: Seann Ceàrnag a'
Phàrlamaid- a tha chun latha an diugh prìomh ionad nan luchd-lagha Albannaich
(gleidh Achd an Aonaidh de 1707 Co-rian lagh na h-Albainn)agus an Aros,
sònraichte ris Giles Naomh, Seachad air Taigh Comhairle Dhùn Èidinn, lorgar an
seann "Tolbooth" agus Taigh Seinnse "Deireadh an t-Saoghal" (a chomharrachas
iomall balla a' bhaile 's na meadhan aoisean, nuair a bha an Canongait na baile
fa-leth taobh a-muigh na ballaichean). Ri taobh bun a' Chanongait lorgar "Taigh
an Roid", taigh pàrlamaid ur na h-Alba.

Thòisich am baile a sgap am seachad air a sheann crìochan rè an 18mh cheud.
Thogadh Baile Ur Dhùin Èidinn dhan thaobh tuatha aig deireadh an 18mh cheud,
mu'n am a' ghluais muinntir an oilthigh dha thaobh deas far a bheil an oilthigh
suidhichte chun latha an diugh.

'S e cridhe a' bhaile Caisteal Dhùn Èideann air mullach Creag a' Chaisteil. Tha
fèis armachd ainmeil ann gach bliadhna ris an canar an "Edinburgh Military
Tattoo", far am bi saighdearan a sealltainn cho ealanta 's a tha iad ann an
co-fharpais, ceòl agus màrsaladh.

Tha fèis ainmeil eile ann airson dràma ris an canar, gu simplidh, Fèis Dhùn
Èideann no 'The Edinburgh Festival' ann am Beurla. Bidh mìltean de chleasaichean
a' tighinn agus a' gabhail pàirt bho fheadhainn ainmeil gu feadhainn neo-ainmeil
a tha a' feuchainn ri ainm a dhèanamh dhaibh fhèin.

Chaidh am Mòd Nàiseanta a chumail ann an Dùn Éideann anns na bliadhnaichean
1899, 1910, 1919, 1935, 1951, 1960 agus 1986.

Tha an lann-cluiche nàiseanta airson sgioba Rugbaidh Albannach ann - Murrayfield
- agus dà sgioba mòr ball-coise a bhios a' cluich anns a' Phrìomh-Lìog ; Hibs
agus Hearts.

Tha Sgioba nàiseanta criogaid na h-Alba a' cluich aig The Grange ann an Dùn
Èideann. Bha Dùn Èideann fear-an-taighe de co-fhlaitheas cluiche ann an 1970
agus 1986.

Tha dìleab agus tòrr eachdraidh ann am foghlam a' bhaile agus 's e Oilthigh Dhùn
Èideann aon de na h-oilthighean as ainmeil ann am Breatainn agus san t-saoghal.
Tha dà oilthigh ùr ann an Dùn Èideann , Oilthigh Heriot-Watt, stèidhichte ann an
1821 agus Oilthigh Napier, stèidhichte ann an 1992.

Am Baile Àirneach | Àth na Sglèata | Balgreen | Brunstane | Cnoc Churraich |
Cnoc an Rìgh | Crois na Cìse | Drumbrae agus Gyle | Dùn Mheinidh | Gracemount |
Gyle a Deas | Hailes an Iar | Liberton | Margadh an Fheòir | Sean Bhaile | Taigh
an Ròid | Talla na Creige Nuadh



https://gd.wikipedia.org/wiki/D%C3%A0ibhead_agus_Iaineatan

Bha Dàibhead agus Iaineatan 'nan dealbhan laochail na Rìoghachd na h-Israel,
cò-leis càirdeas dlùth a bha clàraichte gu fàbharach 'san leabhraichean an Sean
Thiomnadh Shamuel. Th'ann connsachadh am measg sgoilearan na diadhachd cò-dhiù
bha 'n càirdeas seo glan, gràdhach ach glan, no feòlmhor.

Tha Dàibhead 'na òganach brèagha, ruiteach agus an mac as òige Jesse, air
bheirsinn roimh Saul, an rìgh na h-Israel, air marbhadh an laoch garg nam
Philistine, Goliath, le clach is bann a-mhàin. Bha Dàibhead roimh làimh
arm-ghille ainmichte air bhith le Saul, a robh gaol aig air aig ciad shealladh,
agus bha a chruit air chluich roimh Saul air chor a cronachan spiorad olc a
chuir an Tighearna a chlaoidheadh an rìgh, (Teamplaid:Bibleverse).

Tha Iaineatan, an mac as sine Shaul agus ceann-airm na h-airm, fo gheasaibh le
Dàibhead gu h-ealamh air am ciad choinneamh, "Agus thàinig e a dhol seachad,
nuair bha e Dàibhead deireadh air dhèanamh de bruidhinn ri Saul, gun robh an
t-anam Iaineatain air fhighe leis an t-anam Dhàibheid, agus ghaolaich Iaineatan
e mar a anam fhìn." (Teamplaid:Bibleverse). An là ceudna, "rinn Iaineatan agus
Dàibhead rèiteachadh, seach ghaolaich e e mar a anam fhìn"
(Teamplaid:Bibleverse). Nochdadh Iaineatan fhèin rùisgte roimh Dàibhead, a'
toirt tairgse dha a earraidhean iùnntasach, codachadh leis uile
shealbhachaidhean saoghalta, "Agus rùisg Iaineatan fhèin den trusgan gun robh
uime, is thug e ri Dàibhead, agus a earraidhean, eadhon do a chlaidheamh, is do
a bhogha-saighde, is do a bhriosaid." (Teamplaid:Bibleverse).

Ghabh an tuath na h-Israel Dàibhead a-staigh gu fosgailte agus sheinn de a
chliùthan, cho mòran a tharraing an t-eud Shaul (Teamplaid:Bibleverse).
Dh'fheuch Saul gu tric a mharbhadh Dàibhead, ach tha àmannan iomaidhe
diom-buaidheach, agus dh'fhàs an cliù Dhàibheid a-mhàin le gach oidhirp
(Teamplaid:Bibleverse). A fhaighinn rèidh ann an Dàibhead, roghnaich Saul a
thoirt tairgse dha nighean ann am pòsadh, sireadh ceud ro-chraiceann nàmhaidein
an àite dubhairidh - a' cur dòchas ann a bidh Dàibhead air mharbhadh a
feuchainn. Ge-tà, thill Dàibhead le duais de dhà ceud ro-chraiceann agus
feumaidh an rìgh a chuid a' chùmhnaint a chrìochnachadh.

An dèidh do de aon dhen oidhirpean-mhort Shaul ionnsachadh, thug Iaineatan
rabhadh do Dàibhead a fhalach seach "ghabh e tlachd mòr air Dàibhead"
(Teamplaid:Bibleverse). Bha Dàibhead air sparradh a theicheadh tuilleadh dhen
oidhirpean Shaul (Teamplaid:Bibleverse). Ann am momaid a lorg iad fhèin aonarach
le a chèile, thuirt Dàibhead ri Iaineatan, "Tha fhios fìos aig d'athair a tha mi
maitheas 'nad shùilan air lorgadh." (Teamplaid:Bibleverse).

"'N uair sin thuirt Iaineatan ri Dàibhead, 'Ciod air bith miannaichidh d'anam,
nì mi e eadhon dhut' ... [agus] rinn Iaineatan rèiteachadh leis an taigh
Dàibhead, ag ràdh, 'Iarradh an TIGHEARNA eadhon e aig an làmh nan nàmhaid
Dhàibhead.' Is rinn Iaineatan Dàibhead a thoirt facal a-rithist, seach bha gaol
aige air: seach ghaolaich e e mar a ghaolaich e anam fhìn”
(Teamplaid:Bibleverse,Teamplaid:Bibleverse).

Aontaich Dàibhead a fhalach, gu b'urrainn do Iaineatan athair aghaidheachadh
'gus dèan cinnteach co-dhiù b' e sabhailte air Dàibhead a fhuireach
(Teamplaid:Bibleverse). Ach lorg Iaineatan a-mach gun robh Saul feargach is
eudmhor fhathast a dh'ionnsaigh Dàibhead; choirich Saul Iaineatan air a dhlùths
ri Dàibhead: "'N uair sin bha 'n fearg Shaul laiste 'n aghaidh Iaineatan, agus
thuirt e thuige, Thus mac na mnà fiara 'gus ceannairciche, nach eil fhios 'am a
roghnaich thu an mac Jesse [Dàibhead] ri do bhuaireas fhìn, agus dham bhuaireas
na lomnochd do mhàthair" (Teamplaid:Bibleverse).

Bha Iaineatan cho brònach nach b'urrainn dha air làithean ithe
(Teamplaid:Bibleverse). Chaidh e ri Dàibhead aig àite-falaich a labhairt ag
innseadh a bheil e neo-thèarainte dha 'gus feumaidh e fhàgail. "Dh'èirich
Dàibhead suas às àite mu dheas, agus thuit air aghaidh dhan làr, 's rinn
ùmhrachd fhèin trì àm: is phòg iad a chèile, is caoin leis a chèile, gu chaidh
Dàibhead thairis air. Is thuirt Iaineatan ri Dàibhead, Rach ann an sìth, a mheud
ri thug sinn facal a chèile 'san ainm an TIGHEARNA, ag ràdh, bitheadh an
TIGHEARNA eadar thu is mi, is eadar mo ghineal is do ghineal gu sìorraidh. Agus
dh'èirich e suas is falbh: agus chaidh Iaineatan a-steach dham bhaile mòr."
(Teamplaid:Bibleverse).

Mhaireadh Saul a leantainn Dàibhead (Teamplaid:Bibleverse); dh'ùraich Dàibhead
agus Iaineatan an rèiteachadh còmhla (Teamplaid:Bibleverse); agus, ri ùine, rinn
Saul agus Dàibhead rèidh (Teamplaid:Bibleverse). Nuair bha Iaineatan air
mharbhadh air a' Bheinn Gilboa leis na Philistinean (Teamplaid:Bibleverse),
chaoin Dàibhead a bhàs ag ràdh, "Tha mi pianach dhut, a bhràthair Iaineatan: glè
chiatach a tha thu dhomh air bhith: bha do ghaol dhomh iongantach, a' toirt bàrr
air a' ghaol nam mnàthan." (Teamplaid:Bibleverse).

Neartaich an rèiteachadh eadar na dà fir ciallachadh suirgheil am càirdeas an
àite ciallachadh poileataiceach no plàtonach am càirdeas. Aig am ciad
choinneamh, rùisg Iaineatan fhèin roimh an t-òganach, a' toirt dha aodach, a'
maireann rùiste roimhe. Nuair rinn iad an rèiteachadh an toiseach, gu dlùth 'n
dèidh dham chiad choinneamh, tha 'n t-adhbhar air chumail ri gu soilleir do
bhrìgh "ghaolaich Iaineatan [Dàibhead] mar anam fhìn." (Teamplaid:Bibleverse).
Gach àm dhaingnich iad an rèiteachadh, tha gaol an fìreannachadh 'mhàin air
thoirt dhuinn. Cuideachd, bu chòir dha air choimhead a bhith gun robh na
rèiteachaidhean is na leabhairtean gaolach air dhèanamh gu dìomhair, an àite gu
coitcheann mar thachaireadh ceangal poileataiceach.

Chan eil an fìrinn a thug Dàibhead iomradh air Iaineatan ri "bràthair"
comharrachadh ri càirdeas plàtonach gu deatamach. Bha "bràthair" air chleachdadh
gu tric cho facal ghaoil shuirgheil, eadhon fheòlmhor, ann an comainn
mheadhan-thìreach. Mar eisimpleir, tha "bràthair" air chleachdadh a
chomharrachadh càirdeis chiana cho-sheòrsach 'san Satyricon (eg. 9, 10, 11, 13,
24, 25, 79, 80, 91, 97, 101, 127, 130, 133), sa' bhàrdachd aig Catullus (Poem
No. 100) agus Martial (ie. 2.4, 7.24, 10.65), agus 'san Apuleius' Metamorphoses
(8.7). "Às a' mheadhan na mìle-bliadhna dhara B.C.E. ... dh'fhàs e cumanta air
cumantaich [ann am cuidean na Mara Meadhanaiche] a chantainn ri am mnathan
piuthar nuair cha robh iad càirdeach [1]. Air mìneachadh, faicibh
Rèiteachaidhean Co-Sheòrsach 'san Eòrpa Ro-Nuadh le John Boswell (pgs. 67-71)
agus an Ollamh-Feallsanachd Abaltan (OF.A) Co-Sheòrsachd agus an Fear Ròmanach:
Rannsachadh 'san Togalach Dualchasach na Gnèitheach(pg. 319) aig Craig Williams
de Yale Oilthigh.

Ged bha Dàibhead pòsta, dh'altaich Dàibhead fhìn eadar-dhealachadh eadar a
chàirdeas le Iaineatan agus na ceanglaichean a chodaich e le mnathan. Thuirt e
gu soilleir, air cluintinn den bàs Iaineatan, an robh a ghaol air Iaineatan nas
motha na ceangal sam bith an robh aige le mnathan. A bhàrr air sin, cha do chuir
dòighean comanntach bacadh air suirghean adhaltrach feòlmhora co-sheòrsach 'san
Seann Lagan Meadhanach. An Dàn Mòr aig Gilgamesh, a bheil a' dèanamh roi-sgrìobh
air na Leabhraichean Shamuel, dealbhadh càirdeas co-sheòrsach feòlmhor gu
suaicheanta coltach eadar Gilgamesh agus Enkidu.

[1] M. K. Hopkins. (1983) "Bràthair-Peathar Pòsaidh 'san Eiphit Ròmanach."
Rannsachaidhean Coimeasach sa' Chomann agus Eachdraigh. 22 (duilleag. 311)

Ged chan eil feòlmhorachd idir air dhealbhadh gu soilleir, tha mòran dhem
briathrachas na miann-gràdhachd a' Bhìobaill air righeadh le
bogachaidhean-brìgh. Bheir earrainn iomadach sanas ri càirdeas dlùth, corporra
eadar na dà fir: am cur aodach de Iaineatain, a "ghabhail tlachd mòr" le
Dàibhead, agus am pògadh mus am fàgail. Rinn Saul casaid air Iaineatan mu
"breileach na lomnochd a mhàthair" le Dàibhead; Tha 'n lomnochd nam pàrant neach
'n h-iomradh feòlmhor cumanta a' Bhìobaill (e.g. Teamplaid:Bibleverse;
Teamplaid:Bibleverse,Teamplaid:Bibleverse; Teamplaid:Bibleverse;
Teamplaid:Bibleverse; Teamplaid:Bibleverse; etc.).

Tha roinn sgoilearan (beagchuid làidir) a' cur às leth fiar-shanas leis an
"lùbadh trì àm" Dàibhead roimh Iaineatan agus an "dol thairis air" a-leanas
Dàibhead. Tha seo comhailichte air bhith a bheil seo comarrachadh ri
feòlmhorachd-bheòil agus cur-a-mach. Ciallaichidh tionaidhean nas glèidhtiche gu
comannach "dol thairis air" ri "cumail ceannas thairis fhèin" - fàiligidh
cuidean eile, mar am Beò Bìoball a thoirt iomradh air a' phògadh gu h-iomlan, ag
ràdh an àite gun "rug iad air làimh air", ged chan eil sin air thoirt iomradh
air àite sam bith sa' Bhìoball. Gu dearbh, tha 'n facal Eabhra, "gadal" air "dol
thairis air" eadar-theangaichte aig àitean ri iomradh ri "meud", no "meudachd".
Tha a' bheagchuid làidir a' comharileachadh a bheil seo a' comharrachadh "gu
dh'fhàs Dàibhead mòr" ('s e sin, gu bha seasamh-buid aig Dàibhead).

'S urrainn dham chiallachadh feòlmhor co-sheòrsach bhith air lorgadh ann an
litreachas. Mar eisimpleir, tha "Gu dearbh tha mi 'cuimhneachadh a chluinntinn a
ghaolaich aon fear fear eile gu mòr. Ghabh Iaineatan mùirn air Dàibhead,
ghaolaich Achilles Patroclus." aig an sgeul neo-ainmichte A' Bheatha Eadbhaird
II, mu chuairt 1326 AD. Rinn an dràmadaiche Oscar Wilde guth air an t-eisimpleir
Dhàibheid agus Iaineatain 'na dhìon timcheall càirdeis pàisd'-mhiannach.

Ann an Ealain Ath-bheòthachadh, ghabh an dealbh Dhàibheid àithne àraidh
cho-sheòrsach fheòlmhor, mar 's urrainn do air fhaicinn a bhith 'san ìomaigh
mhòr le Michelangelo, ann an Dàibhead le Donatello. Ann an mòran obraichean
eile, mar na dealbhaireachdan le Caravaggio, tha Dàibhead riochdaichte cho
òganach cothachadh Goliath cò-leis a cheann a tha 'n dealbh-fhèin an
t-ealantaire, labhairt aimhriochdach tàlaidh fheòlmhoir cho-sheòrsaich an
t-ealantaire.



https://gd.wikipedia.org/wiki/Currach_Cuimreach

'S e bàta tradaiseanta a th' ann an Currach Cuimreach (Cuimreis: Cwrwgl; Beurla:
coracle). Chaidh a chleachdadh gu tradaiseanta anns a' Chuimrigh, ach bha e rim
faicinn cuideachd ann an ceann a deas is san taobh an iar-dheas Shasainn, ann an
Èirinn, gu h-àraidh air Abhainn na Bóinne, agus ann an Alba, gu h-àraid air an
Uisge Spè, anns na h-Eileanan Siar is san iar-thuath na dùthcha.

'S e bàta ugh-chruth a th' ann a tha coltach ris an dàrna leth de shlige
gall-chnò, Tha an crannaghal air a dhèanamh le geugan seileach. Cuirear
craiceann eich no craiceann bollaige a tha air a thearradh timcheall air na
geugan. Tha an currach Cuimreach beag agus aotram agus bha e cudromach gun gabh
am bàta a ghiùlain air druim fir a-mhàin. Tha seann fhacal Cuimreach ag ràdh:
'Llwyth dyn ei gorwgl'— the load of a man is his coracle.

Ged nach eil na bàtaichean uabhasach sàbhailte, tha iad math airson iasgach air
sgàth 's gu bheil iad a' gluasad air bàrr an uisge agus mar sin cha chuir iad an
teicheadh air na h-eisg.

Thàinig am facal "coracle" bhon fhacal Cuimreach cwrwg, facal a tha ceangailte
leis an fhacal Gàidhlig currach. Nochd e anns a' Bheurla anns an 16mh linn mar
corougle, corracle, curricle is coricle. Cleachdar am facal "coracle" cuideachd
airson bàtaichean coltach ris a chithear anns na h-Innseachan Ioràc, Bhiet-Nam
agus Tibet.

Ann an 1990 chaidh an "Coracle Society" a stèidheachadh le Sir Peter Badge anns
an Rìoghachd Aonaichte.



https://gd.wikipedia.org/wiki/Cotonou

'S e Cotonou am baile as motha a tha ann am Beinin. Anns a bhliadhna 2006 bha
761,137 duine a’ fuireach anns a' bhaile fhèin. Tha Cotonou suidhichte anns an
ear-dheas na dùthcha eadar an Cuan Siar agus an Loch Nokoué. 'S e seo an
co-chomharran aige: 6° 22' Tuath agus 2° 26' Ear. Tha Cotonou 25km air falbh bho
Phorto Novo, 136km bho Lomé (Togo), 639km bho Abuja (Nìgeiria, 798km bho Niamey
(Niger) agus 798km bho Ouagadougou (Burkina Faso). Tha e suidhichte ann an ceann
a deas na dùthcha, aig 53m os cionn ìre na mara.

Ged as e Porto-Novo am prìomh-bhaile na dùthcha, tha mòran togalaichean
pàrlamaideach agus seirbheisean dioplòmasach ann. Mar sin canar gur e Cotonou de
facto am prìomh-bhaile a tha ann am Beinin. 'S e an Autonomous Port of Cotonou
am port mara as cudthromaiche den dùthaich. Tha am port-adhair nàiseanta
Cadjehoun Airport agus rathad-iarainn (gu Parakou) ann an Cotonou cuideachd.

Tha gnàth-shìde thioram- fliuch teth tropaigeach ann an Cotonou le dà ràith
fliuch (An Giblean – An t-Iuchar, An t-Sultain – An Dàmhair) is dà ràith tioram.
Tha a’ ghaoth leis an canar Harmattan ann bhon An Dùbhlachd gu ruige Am
Faoilleach. Mar as àbhaist bidh an teodhachd bhliadhnail bho 25 °C gu 30 °C, gun
atharrachaidhean mòra ann, fad a’ bhliadhna. Bidh 800mm gu 1,200m dhe uisge a’
tuiteam air a’ bhaile gach bliadhna.



https://gd.wikipedia.org/wiki/Contae_na_M%C3%AD

'S e siorramachd (Gaeilge: Contae) ann am Poblachd na h-Èireann a tha ann an
Contae na Mí (tuiseal ainmneach: An Mhí, Laideann: Comitatus Midiensis). Tha e
suidhichte ann an àirde an ear na dùthcha, ann an Còigeamh Laighean. Tha 184,135
duine a' fuireach san t-siorramachd fad 2,336km², an 14mh siorramachd as motha
na dùthcha a thaobh fharsaingeachd agus an 12mh a thaobh àireamh-sluaigh. Tha
crìochan aig Contae na Mí le Muineachán, Lú, Iarmhí, Átha Cliath, Cill Dara agus
An Cabhán. Bha 183,828 nan tàmh sa chontae ann an 1841, ron a' Ghorta Mhòir. 'S
e Sliabh na Caillí (279m) a th'ann a' beinn as àirde na siorramachd. Chaidh
Contae na Mí a chruthachadh ann an 1297.

Tha ochd baranachdan deug (Gaeilge: barúntacht) am broinn na Mí: Baile Fhobhair,
Baile Shláine Íochtarach, Baile Shláine Uachtarach, Ceanannas Íochtarach,
Ceanannas Uachtarach, Damhliag Íochtarach, Damhliag Uachtarach, Déise
Íochtarach, Déise Uachtarach, Dún Búinne, Luíne, Machaire Gaileang, Maigh
Fionnráithe Íochtarach, Maigh Fionnráithe Uachtarach, Ráth Tó, An Scrín, An
Uaimh Íochtarach agus An Uaimh Uachtarach. A bharrachd air sin, tha 146
parraistean (ann an dà sgìreachd-easpaig: An Mhí agus Ard Mhacha) agus 1,634
bailtean fearainn sa chontae.



https://gd.wikipedia.org/wiki/Contae_Th%C3%ADr_Eoghain

'S e siorramachd (Gaeilge: Contae) ann am Èirinn a Tuath a tha ann an Contae
Thír Eoghain (tuiseal ainmneach: Tír Eoghain). Cuairtichte le talamh, ach airson
cladach air Loch nEathach (far a bheil crìoch-locha aige le Contae Aontroma),
tha crìochan aige le seachd den naoi chontae Ultaich: Doire chun a' thuatha,
Aontroma thairis Loch nEathach, Contae Ard Mhacha, Contae Mhuineacháin agus
Contae Fhear Manach gu Deas agus Dun nan Gall chun iar. Is e contae brèagha gorm
a tha ann, tìr nan cnuic iosail, nam bailtean beaga agus tuathanasan. Is e An
Ómaigh prìomh-bhaile a' chontae. Tha 161,800 duine a' fuireach san t-siorramachd
fad 3,155km², an 7mh siorramachd as motha ann an Èirinn a thaobh fharsaingeachd
agus an 9mh a thaobh àireamh-sluaigh.

Tha ochd baranachdan (Gaeilge: barúntacht) am broinn Thír Eoghain: Clochar, Dún
Geanainn Íochtarach, Dún Geanainn Láir, Dún Geanainn Uachtarach, An Ómaigh
Thiar, An Ómaigh Thoir, An Srath Bán Íochtarach agus An Srath Bán Uachtarach. A
bharrachd air sin, tha 43 parraistean (ann an trì sgìreachdan-easpaig: Doire,
Ard Mhacha agus Clochair) agus 2,162 bailtean fearainn sa chontae.

Bha sgìre Gaeltacht ann an Contae Thír Eoghainn sìos ri na 1920'n. Is ann ann an
Gaidhealtacht Thír Eoghain a rugadh an sgrìobhadair ainmeil Maoilis na
gCopaleen.

Tha cothrom eadar muinntir Pròsdanach agus muinntir Caitligeach 's a' Chontae de
faisg air 50/50. Tha dlùth cheangail eadar na Donnghailigh (a thug ìomhaigh an
làimh dhearg dhan Ulaidh) agus Tír Eoghain. B'e sgioba Thír Eoghain a ghleidh
Corn Sam MacGuire, 'son peile an 2008.



https://gd.wikipedia.org/wiki/Contae_Chiarra%C3%AD

'S e siorramachd (Gaeilge: Contae) ann am Poblachd na h-Èireann a tha ann an
Contae Chiarraí (tuiseal ainmneach: Ciarraí, Laideann: Comitatus Kerriensis).
Tha e suidhichte air an àirde an iar-dheas na dùthcha, ann an Còigeamh Mumhan.
Tha 154,502 duine a' fuireach san t-siorramachd fad 4,701km², an còigeamh
siorramachd as motha na dùthcha a thaobh fharsaingeachd agus an 13mh a thaobh
àireamh-sluaigh. Tha crìochan aig Contae Chiarraí le Luimneach, agus Corcaigh.
Bha 293,880 nan tàmh sa chontae ann an 1841, ron a' Ghorta Mhòir. Tha Corrán
Tuathail (1032m), a' bheinn as àirde ann an Èirinn agus an Dún Mór, an t-àite as
fhaide air an àirde an iar na dúthcha, sa chontae. Chaidh Contae Chiarraí a
chruthachadh ann an 1233.

Tha naoi baranachdan (Gaeilge: barúntacht) am broinn an Chiarraí: Clann Mhuiris,
Corca Dhuibhne, Dún Ciaráin Theas, Dún Ciaráin Thuaidh, Gleann na Ruachtaí,
Maigh gCoinchinn, Oireacht Uí Chonchúir, Triúcha an Aicme agus Uíbh Ráthach. A
bharrachd air sin, tha 86 parraistean (a' mhòr-chuid ann an sgìreachd-easpaig
Chiarraí, agus baile fearainn ann an Luimneach) agus 2,756 bailtean fearainn sa
chontae.



https://gd.wikipedia.org/wiki/Contae_Aontroma

'S e siorramachd (Gaeilge: Contae) ann am Èirinn a Tuath a tha ann an Contae
Aontroma (tuiseal ainmneach: Aontroim, Goidelc: Oentreb). Tha e suidhichte ann
an àirde an ear-thuath na dùthcha, ann an Còigeamh Uladh. Tha 566,400 duine a'
fuireach san t-siorramachd fad 2,844km², an naoidheamh siorramachd as motha ann
an Èirinn a thaobh fharsaingeachd agus an fear as motha a thaobh àireamh-sluaigh
ann an Èirinn a Tuath. Tha crìochan aig Contae Aontroma le Doire agus An Dún.
Bha 276,188 nan tàmh sa chontae ann an 1841, ron a' Ghorta Mhòir. 'S e Trostán
(550m) a th'ann a' beinn as àirde na siorramachd. Chaidh Comhairle Chontae
Aontroma a bhristeadh suas ann an 1973 is ùghdarrasan ionadail na bu lugha a
chur na àite.

Tha còig baranachdan deug (Gaeilge: barúntacht) am broinn Aontroim: Aontroim
Íochtarach, Aontroim Uachtarach, Béal Feirste Íochtarach, Béal Feirste
Uachtarach, Carraig Fhearghais, Cathraí, Dún Libhse Íochtarach, Dún Libhse
Uachtarach, Gleann Arma Íochtarach, Gleann Arma Uachtarach, Coill Chonmhaí, Mása
Ríona Íochtarach, Mása Ríona Uachtarach, Tuaim Íochtarach agus Tuaim Uachtarach.
A bharrachd air sin, tha 79 parraistean (ann an trì sgìreachdan-easpaig: Doire,
Drom Mór agus An Dúin) agus 1,664 bailtean fearainn sa chontae.



https://gd.wikipedia.org/wiki/Constantin_Guys

B' e Constantin Guys (Fìor ainm: Ernest Adolphe Hyacinthe Constantin,
Vlissingen, 3 an Dùbhlachd 1802 - Paris, 3 am Màrt 1892) saighdear, dealbhadair,
peantair agus fear-aithris ainmeil Franco-Òlaindeach.

Rugadh Guys ri linn na Poblachd Bhatavia ann am port air a' Chuain a Tuath, leis
gur e coimiseanair a' chabhalaich a bh' ann athair. Nuair a bha e dìreach 18 a
dh'aois, dh'fhàg e an taigh is chaidh e chun na Grèige na shaighdear is e a'
sabaid airson neo-eisimeileachd na dùthcha, còmhla ri Byron. Thill e ann an 1827
ach chaidh e dhan arm a-rithist, an turas seo còmhla ri rèisimeid dhe
saighdearan-eich Frangach. Shiubhal e mu thimcheall na Roinn-Eòrpa is Aisia.

Ann an 1849, nuair a bha e ro aosta airson a bhith na shaighdear, thòisich e a
bhith na dhealbhadair, gun treànadh sam bith. Chuir e seachad na bliadhnachan 40
is 50 na 19mh Linn a' dol bho chath gu cath is bho chogadh gu cogadh air feadh
na Roinn-Eòrpa is e na dhealbhadair is na fhear-aithris airson na
pàipearan-naidheachdan thall san Fhraing is ann an Sasainn, gu seachd-àraidh an
Illustrated London News. Fhuair e deagh chliù airson a cuid obrach a rinn e rè
Cogadh Chrimea. A bharrachd air sin, dheànadh e aithrisean mu dheidhinn fèis
cuideachd, nuair nach robh e thall thairis.

Bho na 60an dhen 19mh Linn, thòisich e ag obair is a' fuireach ann am Paris.
Dheànadh e dealbhan dhe na fhaiceadh e air na sràidean. Sgrìobh Charles
Baudelaire airtigil mu dheidhinn Ghuy ann an 1860, air an robh Le Peinture de la
vie moderne (Gàidhlig: Peantadh na Beatha nar Làithean), ach cha robh Guy airson
ainm a nochdadh ann idir. Chaill e a chasan ann an tubaist rathaid ann an 1885
agus chaochail e ann an 1892.



https://gd.wikipedia.org/wiki/Comhairle_Earra-Gh%C3%A0idheal_agus_Bh%C3%B2id

'S e aon de na 32 comhairlean na h-Alba a tha ann an Comhairle Earra-Ghàidheal
agus Bhòid (Beurla: Argyll and Bute Council).

Tha Comhairle na Gàidhealtachd, Comhairle Pheairt is Cheann Rois, Comhairle
Shruighlea agus Comhairle Dhùn Bhreatainn an Iar timcheall oirre. Tha Loch
Laomainn air àird an ear dhith.

Bha a’ chuid as motha de Chomhairle Earra-Ghàidheal agus Bhòid a’ buntainn don
t-siorrachd traidiseanta Earra-Ghàidheal seach leth-eilean A' Mhorbhairne a tha
aig Comhairle na Gàidhealtachd an-diugh. Tha e a’ gabhail a-steach an Eilean
Bhòid cuideachd a bha aig Siorrachd Bhòid agus am pàirt iarach den t-Siorrachd
Dhùn Bhreatainn.

Tha 11 uàrdan aig a' Chomhairle: Comhghall, Dùn Omhain, Baile Eilidh agus
Laomainn a Deas, Baile Eilidh Meadhain, Eilean Bhòid, Ceann Tìre agus na
h-Eileanan, Laomainn a Tuath, Earra-Ghàidheal Meadhain, An t-Òban a Tuath agus
Latharna, An t-Òban a Deas agus na h-Eileanan agus Ceann Tìre a Deas, agus 36
comhairlichean: 16 neo-eisimeilich, 1 Làbarach, 4 Lib Deamaich, 3 Tòraidhich, 10
Nàiseantaich agus dithis o Earra-Ghàidheal air Tùs.



https://gd.wikipedia.org/wiki/Cogadh_S%C3%ACobhalta_na_Sp%C3%A0inne

B’ e cogadh uabhasach mòr, a mhair bho 17 an t-Iuchar 1936 gu ruige 1 an Giblean
1939, a th’ann Cogadh Sìobhalta na Spàinne, far a shabaid na daoine a bha dìleas
do Riaghaltas Dàrna Poblachd na Spàinne an aghaidh an fheadhainn a dh’èirich na
h-aghaidh fo stiùireadh an Seanailear Francisco Franco. Bhuannaich na reubalaich
agus lean Franco san Riaghaltas gus a chaochail e an ceann 36 bliadhna. Thoisich
an cogadh an dèidh Gairm nan Seanailearan (Spàinntis: pronunciamiento), is an
fheadhainn sin fo stiùireadh an Seanailear José Sanjurjo an aghaidh Riaghaltas
laghail dàrna Poblachd na Spàinne. Bha an Riaghaltas sin air a thaghadh gu
deamocratach agus bha Manuel Azaña na Cheann-suidhe air. Fhuair an t-ar-a-mach
taic bho mòran bhuidhne traidiseanta, CEDA (Comann Neo-eisimeilach Luchd an
làimhe Deise na Spàinne), rìoghairean agus Faisistich nam measg.

Thug feachan an Airm ann am Maroco, Iruña, Burgos, Valladolid, Cádiz, Cordoba,
agus Sevilla taic dhan ar-a-mach. Ach cha do ghabh na gearrastanan anns na
bailtean mòra mar Mhadrid, Barcelona, València, Bilbao neo Málaga ann. Le sin,
bha An Spàinn air a sgaradh gu poiliteagach agus aig ìre armailteach. Thoisich
na Reubaltaich, leis an Seanailear Franco os an cionn, ri cogadh caithreimh a
thoirt air an Riaghaltas laghail airson an dùthaich a ghabhail os làimhe.
Gheibheadh A' Phortagail, Rìoghachd na h-Eadailt agus na Nàsaich san Ghearmailt
cobhair do na Reubaltaich, fhad ‘s a chuideachach Meagsago agus an Aonadh
Sobhiat an fheadhainn a bha ri taobh na Poblachd. Gabhadh dùthchannan eile, mar
An Rìoghachd Aonaichte agus An Fhraing, ri polasaidhean oifigeil dhe
neo-eadraiginn. Bha làmh an uachdair aig na Comannaich taobh a-staigh na
Poblachd aig deireadh an latha, air sgàth gu tug Stailinn taic dhi.

Chaidh buirbe is uamhas a dheànamh leis a h-uile buidheann a bha an sàs sa
chogadh. Rinneadh murt is sgrios fuilteach gu siostamataigeach air na daoine
anns na sgìrean a bha fo bhuaidh nam feachdan aig Franco gus an rèisim ùr a
bhonntachadh. Thachair murt na bu lugha san talamh fo smachd na Poblachd, ann am
bitheantas an cois bristeadh sìos an lagha anns a’ chiad dol a-mach an dèidh an
Rèabhlaid fhèin. Dh’atharrachadh cho deònach ‘s a bha ùghdarrasan na Poblachd a
bhith a ghabhail ris a’ mhurt sin bho àite gu àite. ‘S e bha cogadh bruideil
fuilteach dìoghrasach a bh’ann co-dhiù. Chaidh na mìltean dhe daoine àbhaisteach
a mharbadh air sgàth na creideamhan neo na beachdan poiliteagach aca, fiù’s an
dèidh crìoch a’ chogaidh ann an 1939, ri linn tòrachd nan Nàiseantaich air na
Poblachdaich, is iad dìreach air an cogadh a chall.

Thàinig an cogadh gu crìoch nuair a bhuannaich na Nàiseantaich is b’ fheudar do
na mìltean dhe daoine na làimhe clì a dh’fhalbh thall thairis nam fògarraich.
Theich mòran dhuibh gu ruige nan campaichean san cheann a deas na Frainge.
Stèidhich an Seanailear Franco Deachdaireachd an dèidh a’ chogaidh, is
dh’aontachadh gach uile Pàrtaidh phoileatagach na làimhe deise am broinn
structar na Stàite ùire.



https://gd.wikipedia.org/wiki/Cogadh_Cathara_Ameireaganach

Thachair an Cogadh Catharra Ameireaganach eadar 1861 agus 1865 eadar na stàitean
a deas a bha a' strì dùthaich neo-eisimeileach stèidheachadh agus na stàitean a
tuath a bha airson an dùthaich a chumail aonaichte. Thàinig an cogadh gu crìoch
nuair a bhuanaich na Stàitean a Tuath. 'S e cogadh a b' fhuiltiche ann an
eachdraidh na Stàitean Aonaichte. Chaidh tòrr is 600,000 saighdearan a mharbhadh
ann.

Anns a' cheann a deas na Stàitean Aonaichte, bha mòran de dhaoine a bh' air an
cumail ann an tràillealachd, daoine dhubha a bh' air an toirt thar a'Chuain Siar
bhon Afraga. Ged a bha tràillealachd ceadaichte air feadh na Stàitean Aonaichte
aig àm an Aramach, 's ann ann an ceann a deas gu h-àraidh a dh'fhàs i cudromach
dhan eaconamaidh ionadail anns na bliadhnaichean a lean deireadh an Aramach. Aig
an dearbh àm , chaidh tràillealachd à bith buileach anns a' cheann a tuath.

Aig àm a' chogaidh 1812 eadar na Stàitean Aonaichte agus a' Bhreatainn Mhòr, bha
an aon uibhir de stàitean saora sa bha stàitean far an robh tràillealachd
ceadaichte. Bha sin a' ciallachadh gu robh co-ionnanachd eadar an dà chuid de
stàitean anns an t-Seanaid far an robh dhà sheanair aig gach stàite. Cha robh na
stàitean tràillealachd deònach idir an cuid co-ionnanachd a chall. Mu dheireadh
ann an 1820, cho-dhùin iad, bho sin a-mach stàitean ùra a leigeil a-steach nan
càraidean, an dàrna tè saor agus an tè eile tràillealachd. Mar sin, cha
chailleadh na stàitean tràillealachd an cuid co-ionnanachd de chumhachd.

Thòisich cùisean a' fàs teann anns na bliadhnaichean a lean an cogadh an aghaidh
Meagsago. Bhuanaich na Stàitean Aonaichte dhaibh fhèin cuid mhòr dhen dùthaich a
bh' aig Meagsago ro làimh agus air sàilleabh sin, bho sin a-mach, bha deasbad
mòr ann: am biodh na stàitean a rachadh a chruthachadh às tràillealachd neo
saor?

Thàinig an deasbaid gu teann ann an 1854 nuair a chaidh roinn Kansas
stèidheachadh. Chaidh co-dhùnadh gum b' e muinntir Kansas fhèin a cho-dhùnadh an
tigeadh Kansas a-steach mar stàit thràillealachd neo shaor. Thàinig tòrr mòr de
dhaoine a-steach dhan Kansas, cuid airson tràillealachd 's cuid an aghaidh 's an
dàrna taobh a' feuchainn an taobh eile a phutadh a-mach às an Kansas. Bhris
fòirneart a-mach 's mhair seòrsa de chogadh catharra ann an Kansas mu
leth-dhusan bliadhna gu ruige thoiseach an cogadh catharra aig ìre nàiseanta.

Thàinig cùisean gu ceann aig ìre nàiseanta ann an 1860 aig àm iomairt an
taghaidh. Gheall Abraham Lincoln nach leigeadh e tuilleadh stàitean ùra a
thighinn a-steach ach mar stàit shaor. Dhiùlt cuid de na stàitean a deas
ghabhail ri sin, oir bha fhios aca gun chailleadh iad an cuid de chumhachd anns
an t-Seanaid. Nuair a chaidh Abraham Lincoln a thaghadh, dhealaich a' chiad
shreath de stàitean bho na Stàitean Aonaichte mar a leanas:

Air an 4 an Gearran, 1861, chruinnich riochdairean às na stàitean Carolina a
Deas, Georgia, Alabama, Mississippi agus Florida ann an coinneamh ann an
Montgomery, Alabama. Roghnaich iad bun-reachd a chruthaich na Stàitean
Co-fheadarail Ameireagaidh (SCA).

Bha a-nis 11 stàitean nam ball dhen Cho-fheadaraileas. Bha 4 stàitean
tràillealachd a bha fhathast còmhla ris na Stàitean Aonaichte: Missouri,
Kentucky, Maryland agus Delaware.

As dèidh glacadh Dùin Sumpter, ghairm Ceann-suidhe Lincoln 75,000 saighdearan
mailisidh a-steach dhan seirbhis an riaghaltais fheadarail airson 90 làithean
gus ar-a-mach a chuir sìos. Sa cheann an ear, bha cùisean gu math cugallach an
toiseach. Bha feachdan a deas gan cruinneachadh air taobh thall na h-aithne
Patomac ann an Virginia mu coinneamh Washington D.C. Agus 's e glè bheag de
shaighdearan bho thuath a bh' anns a' bhaile fhèin a bheireadh dìon air 's b' e
gu math duilich do na feachdan bho thuath faighinn a-steach air air sàilleabh
aimhreit a bh' air cùil a' bhaile ann an Maryland.



https://gd.wikipedia.org/wiki/Co-chaidreachas_Ghranada

‘S e Poblachd fheadarail eadar dà stàit nar làithean fhèin (Coloimbia agus
Panama) a bh’ann An Co-chaidreachas Ghranada. Tha an stàit sin suidhichte, aig
ìre eachdraidh Choloimbia, eadar Poblachd Ghranada Ùire (1858) agus na Stàitean
Aonaichte Choloimbia (1863).

Thug gluasadan an neo-eisimeileachd air feadh na dùthcha, gu seachd àraidh fad
às bho Bhogotá, buaidh làidir air an structar meadhanach a chuireadh air dòigh
beag air bheag bho àm Poblachd Ghranada Ùire, an dèidh sgaoileadh Choloimbia
Mòire. Ghabh am Bun-Reachd dhe 1843 ri sin. Bha an suidheachadh anns a’ Chaolas
Panama uabhasach doirbh, is na daoine an siud ag iarraidh fèin-riaghladh.

‘S e na atharrachaidhean dhe 1853 a thòisich pròiseas na feadaraileachd anns an
dùthaich. Chaidh a’ chiad stàit fheadarail a chur air dòigh air an 27mh latha
dhen Ghearran 1855: Panama. Cha b’ fhada gun do lean Antioquia (11mh An
t-Ògmhios 1856) agus Santander (13mh An Cèitean 1857). Sgrìobh còmhdhail na
Poblachd lagh ùr ann an reachdas gus sgaoileadh na dùthcha a sheachnadh, air
15mh latha dhen Ògmhios 1857. Chruthaich an lagh sin sreath dhe stàitean le
fèin-ùghdarras, mar a leanas: Bolívar, Boyacá, Cauca, Cundinamarca agus
Magdalena. Chaidh an Stàit Tolima a stèidheachadh air an 12mh latha dhen Iuchar
1861 air na sgìrean air an àirde an iar Chundinamarca.

Chaidh co-chruinneachadh a chur air dòigh ann an 1858 ach bha làmh an uachdair
aig na Tòraidhean. Thug iad Co-chaidreachas Ghranada Ùire air an dùthaich is
dh’ainmich iad Tunja mar phrìomh-bhaile na Stàitean. Rinn iad sin air adhbharan
samhlachail air sgàth gur e fear dhe na bailtean na bu thìr-ghràdhaiche na
dùthcha a bh’ann Tunja, neo Creathail agus Taigh-oibre na Saorsa (Spàinntis:
Cuna y Taller de la Libertad) mar a thuirt Simón Bolívar o shean.

Dh’ fhàs a’ cho-chaidreachas a bhith uabhasach lag air sàilleabh còmhstri
brùideil eadar na Libearalaich agus na Tòraidhean, is le sin chaill na
feadarailich an cumhachd. Thug dùbhlan nam Libearalaich Raidigeach buaidh gu
math làidir air beatha goirid a’ cho-chaidreachais is dh’adhbharaich sin Cogadh
sìobhalta eadar 1860 agus 1862. Chaidh Santa Fe de Bogotá ainmeachadh mar
phrìomh-bhaile a-rithist an dèidh sin. Chaidh Co-chaidreachas Ghranada Ùire à
bhith anns an Sultain 1863 ri linne Co-chruinneachadh dhe Rionegro.



https://gd.wikipedia.org/wiki/Ciudad_Real_(provincia)

'S e provincia na Spàinne a tha ann an Ciudad Real (IPA: θjuˈðað reˈal). Tha e
na laighe ann an Castilla-La Mancha, ann an ceann a deas na dùthcha. 'S e Ciudad
Real a tha na phrìomh-bhaile. Chaidh an roinn a chruthachadh ann an 1833 le
Javier de Burgos, a bha na Rùnaire na Stàite agus Leasachaidh aig an àm. B' e an
siostam-riaghalaidh iondail na Frainge a chleachd e mar mhodal. Chuireadh
a-steach Coimhearsnachd fèin-riaghlaidh Chastilla la Mancha i ann an 1978, nuair
a sgrìobhadh Bun-reachd ùr. Sìnidh Ciudad Real fad 19,813km² agus tha 530,175
duine a' fuireach ann. Le sin, 's e an treas roinn as motha na Spàinne a thaobh
talmhainn agus an 30mh a thaobh àireimh-sluaigh. Tha crìochan aice le Albacete,
Cáceres, Córdoba, Cuenca, Jaén agus Toledo. 'S e dìreach Spàinntis a tha ga
bruidhinn an seo.

Tha e soilleir gur e dìreach dà fhacal san Spàinntis a th' ann an t-ainm seo:
ciudad (Gàidhlig: baile mòr) agus real (Gàidhlig: rìoghail). Bheireadh sin Baile
Rìoghail dhuinn sa chànan againne fhèin. Thug an rìgh Alfonso X ainm ùr dhan
àite ann an 1255 o chionn's gur robh e a' feuchainn ris an sgìre a thoirt a-mach
bho na Rìdirean Calatrava. B' e Pozuelo Seco de Don Gil (Gàidhlig: Tobar Thioram
Mhaighstir GhillEasbaig) a bh' ann an t-seann ainm. Mar a b' àbhaist san Spàinn,
b’ e dìreach ainm a’ bhaile a bu motha sa sgìre a chuireadh air an roinn.

Tha iadhtag ann, a bhuineas do Chiudad Real, thall air an àirde an iar na roinne
far an tig Badajoz, Cáceres agus Toledo ri chèile. 'S e Rincón de Anchuras an
t-ainm a tha air. Tha e na aite fa leth air sàilleabh gu bheil sliabh ann eadar
an iadhtag sin agus an còrr dhen roinn. Chan eil ach 455 duine a' fuireach ann.



https://gd.wikipedia.org/wiki/Charles_de_Gaulle

B’ Charles André Joseph Marie De Gaulle, (Lille, 22na An t-Samhain 1890 – 9mh An
t-Samhain Colombey-les-Deux-Églises 1970) seanailear Frangach agus stàitire a
bha os cionn feachdan Saora na Frainge ri linn an Dàrna Cogaidh. Stèidhich e 5mh
Poblachd na Frainge ann an 1958 is bha e na cheann-suidhe bho 1959 gu ruige
1969. S’ e Général de Gaulle neo gu sìmplidh Le Général an t-ainm a tha airsan
anns an Fhraing, ged an tug a chuid nàmhaidean am far-ainm "La Grande Zhora"
air.

S’e mac Henri de Gaulle (1848 – 1932), saighdear agus mhaighstir sgoile agus
Jeanne Maillot (1860 – 1940) a bh’ann. Bha an teaghlach aige uabhasach
caitligeach. Phòs athair ris a’ cho-ogha Jeanne ann an 1886. Bha freumhan
iar-fhlaitheach à Normandaidh agus Burgundaidh aige a bharrachd air na Mac
Cartan à Èirinn, agus s’ e ollamh ceilteach ainmeil a bh’ann bràthair-athar.
Chaidh e dhan sgoil Stanislas ann an Paris. Leugh de Gaulle Maurice Barrès,
Henri Bergson agus Charles Péguy. Bha e na oileanach aig an Sgoil Saighdearachd
Saint-Cyr bho 1908 gu ruige 1912. Chaidh e dhan 33mh rèisimeid-coise an dèidh
sin, is e fon sheanailear Philippe Pétain. Phòs e ri Yvonne Charlotte Anne Marie
Vendroux ann an 1921 is fhuair iad triùir duine-chloinne, Philippe (a rugadh ann
an 1921), Élisabeth (a rugadh ann an 1924) agus Anne (1928 – 1948. Bha Downs aig
Anne.

Ghabh e pàirt mar shaighdear anns A’ Chogadh Mhòr. Fhuair e deagh chliù ri linn
a’ chogaidh sin. Chaidh e leòinte iomadh turas agus dh’fhàs e a bhith na
chaiptean. Chaidh e a chur an greim leis na Gearmailtich aig Verdun ann an 1916,
ach dh’fheuch e ri teiche air ais dhan chogadh còig tursan. Ghabh e pàirt ann an
cogadh ri taobh na Pòlainnich an aghaidh na Ruisianich eadar 1919 agus 1921. Bha
e an sàs fad na 20an is na 30an anns an iomairt airson tancaichean is
plèanaichean cogaidh a bhrosnachadh, is e dhen bheachd gum biodh an stuth seo an
dòigh na b’ fheàrr airson staing cogadh na trainnsichean a sheachnadh anns na
làithean ri teachd. Fiù’s sgrìobh e leabhraichean mun chuspair. Gu
mì-fhortanach, cha robh seanailearan na Frainge air an aon ràmh is thog iad mur
dìon, La Ligne Maginot, an aghaidh tancaichean is plèanaichean fhaighinn. Bha na
smuaintean aige glè chudromach dha na Gearmailtich agus chleachd iad na sgrìobh
de Gaulle an aghaidh na Frainge anns a’ Chogadh Thàirneanaich (Gearmailtis:
Blitzkreig). Leugh Hitler ann leabhar a sgrìobh e mu dheidhinn a’ chogaidh ùire,
Vers l’Armée de Métier (Gu ruige Arm proifeiseanta) (1934).

Ri linn an Dàrna Cogaidh, chaidh e ainmeachadh na cheann-fheadhna eadar-amail,
is e os cionn ionnsaighean soirbheachail le tancaichean an aghaidh na
Gearmailtich ann an 1940. An dèidh Tuiteam na Frainge, theich e na fhògarrach gu
Sasainn is chuir e air dòigh Feachdan Saora ne Frainge (Fraingis: Forces
Française Libres) còmhla ri feadhainn bhon riaghaltas a bha nam fògarraich thall
ann an Lunnainn cuideachd. Bha na mìltean dhe Fraingich nam fògarraich thall
thairis aig an àm an dèidh Dunkirk. Thall ann an Sasainn, rinn e oraid ainmeil,
ris an canar A’ Ghairm (Fraingis: L’Appel) air an radio air an 18mh latha dhen
Ògmhios 1940, is e ag iarraidh air an nàisean a chur an aghaidh na Gearmailtich
nàsach. Thuirt e: “Tha an Fhraing air batail a chall, ach chan eil An Fhraing
air an cogadh a chall fhathast”. Ghabh e pàirt mar cheannard nam Frangach anns
na h-iomairtean an aghaidh nan Nàsach air feadh na Roinne Eòrpa agus chaidh e
a-steach gu Paris air 25mh latha dhen Lùnasdal 1944. Bha e na phrìomhaire ann an
riaghaltas eadar-amail na Frainge an dèidh an t-Saoraidh ann an 1944 is chuir e
na feachdan aige air ais do Vietnam, Cambodia agus Laos, a bha airson a bhith an
cuid neo-eiseimileachd a ghairm bhon an Fhraing. Leig e dheth am poileataigs ann
an 1944, air sàilleabh sabaidean poiliteagach is chuir e seachad dà bhliadhna
deug far a’ bheatha phoblach.

Thill e dhan riaghaltas le taic bho na seanailearan airson staing phoiliteagach
a sheachnadh ann An Cèitean 1958. Stiùirich e sgrìobhadh Bun-Reachd ùr gus
Còigeamh Poblachd na Frainge a stèidheachadh, is chaidh e a thaghadh mar
cheann-suidhe an ath-bhliadhna. Mar cheann-suidhe na Dùthcha, chuir Charles de
Gaulle stad air a’ mhì-riaghailt phoiliteagach agus an ainneart a bh’ann mus do
thill e dhan riaghaltas. Aig an toiseach chuireadh e taic dhan riaghaltas
Frangach ann an Aildiria ach, gu connspaideach, cho-dhùin e neo-eisimeileachd a
thoirt gu Aildiria mu dheireadh thall. Chuir sin stad air cogadh cosgail
mì-chòrdte, ach bha An Fhraing air a sgaradh. Dh’ùraich e an t-airgead ann Am
Faoilleach 1960 airson smachd a ghabhail air na h-atmhorachd is gus fàs a thoirt
dhan eaconomaidh. Bha De Gaulle an sàs ann an leasachadh na h-armachd niùclasach
agus bhrosnachadh e polasaidhean airson an Roinn Eòrpa gu lèir, is e a’
feuchainn ri buaidh Na Stàitean Aonaichte is Sasainn a lùghdachadh. Thug e An
Fhraing à NATO, is bha e an aghaidh gun d’fhuair An Rìoghachd Aonaichte
ballrachd Coimhearsnachd na Roinn Eòrpa. Choinnich e An t-Sìona Comunnach. Aig
deireadh na cùise, bha e cho connspaideach gun d’fhuair e dubh-chàineadh bho na
luchd-dùbhlain, gu h-àraidh na Comannaich is na Sòisealaich, is b’fheudar dha
trioblaidean mòra a shabaid ann An Cèitean 1968, is na h-oileanaich is na
luchd-obrach a’ togail fianais anns na sràidean. Leig e dheth a dreuchd ann an
1969, ach ‘s e an ceannard poiliteagach na Frainge as chudromaiche nar làithean
gus an latha an-diugh a bh’ann.

A bharrachd air sin stèidhich e deagh chàirdeas eadar An Fhraing agus A’
Ghearmailt, air an togadh Aonadh na Roinne Eòrpa. Bha connspaideach thall ann an
Canada far an tuirt e gu poblach gu robh e airson neo-eisimeileachd Quebec is e
air turas oifigeil aig an àm.

Chaochail de Gaulle aig an taigh ann an Colombey-les-Deux-Églises air an 9mh
latha dhen Shamhain 1970 le at-cuisle. Bha e faisg air a bhith ochdad bliadhna a
dh’aois. Nuair a bhàsaich e thuirt ceann-suidhe na dùthcha gu robh An Fhraing na
banntrach às aonais de Gaulle.



https://gd.wikipedia.org/wiki/Ceisteachar

Tha ceisteachar 'na fhacal-foincsein a chleachdar gus ceist a dhèanamh de
dh'abairt, mar eisimpleir ciamar no càit(e).

Tha an dà mhìr ceisteach a(n) agus nach 'nan ceisteacharan sònraichte a ghabhas
freagairt le abairtean pòlarach, mar eisimpleir tha/chan eil no chunnaic/chan
fhaca.

Thathar a' sgaradh ceisteacharan na Gàidhlig ann an dà bhuidheann mòr, an
fheadhainn neo-eisimeileach (m.e. ciamar) ach an fheadhainn eisimeileach (m.e.
càit). Tha an fheadhainn neo-eisimeileach 'gan leantainn leis a' mhìr dàimheach
a agus cruth neo-eisimeileach no dàimheach de ghnìomhair, m.e. ciamar a tha agus
ciamar a bhios. Gheibhear cruth eisimeileach dhen ghnìomhair an dèidh a' mhìr
eisimeilich, m.e. càit am faca.

Cha ghabh a' mhòrchuid dhiubh an cleachdadh mar mhìrean dàimheach mar a nithear
sa Bheurla agus feumar cruthan sònraichte dhiubh a chleachdadh:

San t-Seann Ghàidhlig, bha mu 4 ceisteacharan ann, cía (cò), ce, ci (cò), co·
(càit) agus cid (dè).

Nochd seo mar ciod sa Mheadhan Ghàidhlig agus mar ciod é 's ciod tá (ge-tà) sa
Ghàidhlig choitcheann. Tha e againn sa Ghàidhlig sheann-nòsach mar gu dè agus
ge-tà agus le dè 'na aonar ann an cainnt an latha. Tha dè 'ga fhuaimneachadh mar
/tʲeː/ ann an cuid a dh'àitichean agus mar /t̪eː/ ann an àitichean eile ach 's e
/t̪e/ an cruth as sine.

Chan eil co· againn tuilleadh mar "càit" ach ann an aon abairt cheisteach, cò
às.

Cha robh diofar mòr eadar an dà cheisteachar seo ach gun robh beum air cía agus
cha robh beum air ce no ci. Thàinig iad còmhla san aon fhacal cia sa Mheadhan
Ghàidhlig.

Ann an Gàidhlig an latha an-diugh, chan eil cibe cumanta tuilleadh ach dh'èirich
na leanas a bharrachd air càch:

Tha cuid mhath dhiubh a' tòiseachadh le wh- sa Bheurla agus leis a sin, canaidh
cuid wh- words riutha.

Gabhaidh ceisteacharan a chleachdadh sa Bheurla an dà chuid mar cheisteachar
agus mar riochdair dàimheach ann an cuid a dh'abairtean, mar eisimpleir where
are you? (ceist) agus the place where you left it (riochdair dàimheach).



https://gd.wikipedia.org/wiki/Cath_Raon_Ruairidh

B' e Cath Raon Ruairidh a' chiad bhlàr dhen a' chiad ar-a-mach a rinneadh le na
Seumasaich air tìr-mòr Bhreatainn, ri linn mar a chaidh crùn Shasainn, Alba is
Èirinn a thoirt air falbh bho Na Stiùbhartaich agus a bhuileachadh air Uilleam
III is II. Chaidh am blàr a chur air 27 an t-Iuchair, 1689, faisg air Coille
Chneagaidh ann an Siorrachd Pheairt. Bha Iain Greumach Claverhouse, Biocant Dhùn
Dè, ris an canadh na Gàidheil "Claibhears", na cheannard air na Seumasaich, agus
Seanailear Uisdean MacAoidh à Sgobharaidh os cionn feachd Rìgh Uilleim.

Nuair a chuala Claibhears gun robh MacAoidh a' dèanamh air Caisteal Blàr Athaill
a bha Pàdraig Stiùbhart à Baile Eachainn a' ghlèidheadh airson nan Seumasach,
chaidh e ri a shabaid le mu 2,400 saighdear. Am measg rèiseamaidean nam
fineachan Gàidhlig air taobh nan Seumasach bha Clann MhicGillethain,
Dòmhnallaich Chlann Raghnaill, Dòmhnallaich Ghleann Gharadh, Camshronaich Loch
Iall, Dòmhnallaich Shlèite, agus Rob Ruadh MacGriogair (is e fhathast glè òg).

Bha aig MacAoidh leis an 3,500 saighdear aige ri dhol troimhe cadha Choille
Chneagaidh, far a bheil Gleann Gar glè chumhang. Bha feachd Chlaibheirs ann
roimhe is ga fheitheamh air an suidheachadh gu math suas leathad Raoin Ruairidh,
beagan tuath air a' chadha. Chaidh feachd MhicAoidh a chur an òrdugh dìreach far
a bheil rathad mòr an A9 an-diugh, is iad a' coimhead an ear-thuath suas
leathad. Nuair a ràinig iad arm Claibheirs, thòisich iad ri losgadh orra, ach
cha b' urrainn dhaibh ionnsaigh a chur orra suas am bruthach. An àite sin, aig
seachd uairean feasgar thug na Gàidheil ionnsaigh orrasan a bha cho luath nach
b' urrainn don fheachd MhicAoidh na beigneidean aca a chur air na gunnachan.

Chaidh an latha le na Seumasaich, ach chaidh Claibhears a mharbhadh le peilear,
agus thugadh bàrr air na Seumasaich le feachdan an riaghaltais aig Blàr Dhùn
Chailleann mìos às dèidh a' bhlàir seo.



https://gd.wikipedia.org/wiki/Caoraich

'S e creutair ceithir-chasach a tha anns a' chaora (Ovis aries). Tha casan
crodhanach air caoraich, mar a tha air crodh, fèidh, goibhrean agus muic.

Eadar dròbhan nan tuathanaich mòra, treudan nan club stoc aig na bailtean
croitearachd agus na treudan beaga aig croitearan fa-leth, tha iad cumanta air
feadh Alba.

Tha daoine air a bhith ri àrach chaorach bho linn a' Bhìobaill. Cumar iad airson
caochladh adhbharan: airson clòimh, airson feòil agus (uaireannan) airson
bainne. Chanar "cìobaire" ri fear no tè a bhios a' coimhead às dèidh chaorach
air ceann a chosnaidh.

Tha iomadh briod chaorach ann. San latha an diugh is iad "Caoraich
Dubh-cheannach" agus "Caoraich Mhaola" as cumanta air Gàidhealtachd na h-Alba.
Tha na dubh-cheannaich nas righinn na na Caoraich Mhaola, agus fanaidh iad beò
air monaidhean Alba fad a' gheamhraidh, air an fheurach a-mhàin bidh cuid ag
ràdh (ged a chanadh feadhainn eile gur h-e dearg amaideas a tha seo). Tha na
caoraich mhaola nas motha agus nas truime, agus gheibh iad prìsean as fheàrr aig
fèilltean-reic nan uan a tha gan cumail gach foghar, ach feumaidh iad biathadh
geamhraidh; mar sin tha iad nas daora a ruith. Ach tha iad fhathast fìor
thapaidh.

'S iad caoraich mhaola a tha rim faicinn san dealbh air an duilleig seo. 'S iad
seo "Na Caoraich Mhòra" bhon tàinig an abairt "Bliadhna nan Caora Mhòr", agus a
dh'adhbharaich (ann am pàirt) fuadach nan Gàidheal.



https://gd.wikipedia.org/wiki/Caochlaidhean_eadar_G%C3%A0idhlig_agus_Gaeilge

Tha Gàidhlig coltach ri Gaeilge, ged nach eil dualchainntean so-thuigseach gu
aontachail. 'S e 'n dualchainnt as dlùithe a tha air bhruidhinn 'san Dùn nan
Gall, cho dealbhaichte leis a' chiallairt "Ciamar a tha thu/sibh?"

'San dualchainnt an Leòdhais ge-tà, tha Dè mar a tha thu? air chleachdadh gu
cumanta. Tha h-uile den dealbhan seo a' còdachadh an cruthachadh na dualchainnte
Dòraiche a' Bheurla Gallda, Fit like? no gu litireil, Dè mar a tha thu?,
dòigh-labhairt air dh'èisdeachd gu cumanta 'm measg mòran dhaoine nan linnean
nas sine nuair eadar-theangachadh gu dìreach às a' Ghàidhlig.

Ge-tà, th' ann beagan caochlaidhean cudthromach. 'S e an caochladh as soilleire
a' cheart-sgrìobhaidh a bheil an stràc, no fada, sgrìobhte ri stràc mhall sa'
Ghàidhlig, an àite na stràc gheur na Gaeilge; air an adhbhar seo tha 'n facal
air "fàilte" sa' Ghaeilge fáilte. Cuideachd, tha an rang-gabhail àicheil sa
Ghàidhlig cha (chan eil = is not) de bhrìgh gu bheil ní (níl = is not, a
contraction of ní fhuil) sa' Ghaeilge chumanta, as illustrated by the sentence
"I have no money" (tha cha 'gus chan fhuil dealbhan dligheach Èireannach 'sam
Ulaidh, ge-tà):

Tha "a" aig roinn nam faclan sa' Ghaeilge ach th' ann "u" sa' Ghàidhlig an àite,
mar eisimpleir an facal Béarla sa' Ghaeilge 'gus Beurla sa' Ghàidhlig. Tha seo
seach ri leasachadh litreachaidh agus toirt gu bun-tomhas a thachair 'san Èirinn
fo nan eun-fhiosachdan na riaghailt na h-Èireann fad an linn 20mh.

'S e 'n caochladh ceart-chainnteach as soilleire eadar na Gàidhlig agus Gaeilge
'bheil anns a' chiad chànan iarmadan a-mhàin a' maireann srònachaidh,
comharrachadh 'bheil dhà prìomh-mhùthaidhean aig Gaeilge ris an aon aig
Gàidhlig. Am bitheantas, b' urrainn do neach ràdh a bheil a' chainnt na Gàidhlig
beagan nas soirbh na cainnte aig Gaeilge, fad th' a fuaimneachadh nas dorra,
rudeigin a bheil buaidh aig air litreachadh.

Cuiribh fios a bheil na connragan sèimhichte, a 's urrainn do sàmhach a bhith,
glugan Eigeach, no gnìomhaidh a fhadachadh fuaimreag, sgrìobhte sa' Ghàidhlig
ach tha iad fa là anns na faclan co-fhreagarrach na Gaeilge nuair sàmhach.



https://gd.wikipedia.org/wiki/Calum_MacLe%C3%B2id_(Ratharsair)

B' e croitear, sgrìobhadair agus neach-eachdraidh ionadail a bh' ann an Calum
MacLeòid (15 An t-Samhain 1911 - 26 Am Faoilleach 1988). Tha e gu h-àraid
ainmeil air sgàth an rathad a rinn e ann an ceann a tuath Ratharsair.

'S ann à Àrnais, Ratharsair, a bha athair, Dòmhnall MacLeòid, agus 's ann à
Fladaigh a bha a mhàthair, Sìleas NicGilliosa. Rugadh Calum fhèin ann an
Glaschu, ach thill e, còmhla ri a mhàthair, a Ratharsair nuair a thòisich a'
Chiad Chogadh. Bha dithis bhràthair, Raghnall agus Teàrlach, agus triùir
pheathraichean, Bella Doilidh, Ceit agus Bella, aige. Fhuair e foghlam ann an
bun-sgoil anns An Torran. Ann an 1925, fhuair e bonn airson aiste Ghàidhlig
(bonn Dhonnchaidh MhicLeòid, New York, Na Stàitean Aonaichte). Phòs e
Alexandrina (Lexie) NicDhòmhnaill (1911-2001) ann an 1944. Bha Alexandrina ag
obair mar bhana-mhaigstir ann an sgoil An Torrain. Bha Calum na iasgair, na
chroitear, na phosta agus bha e ag obair aig taigh-solais ann an Rònaigh
cuideachd. Bha ùidh aig Calum ann an geòlas, luibh-eòlas, sloinntearachd agus
eachdraidh.

Rinn Calum agus a bhràthair, Teàrlach, an slighe bho An Torran gu Fladaigh eadar
1949 agus 1952. Eadar 1964 agus 1974, rinn Calum fhèin an rathad (aon mìle agus
trì cairteal) bho Caisteal Bhròchaill gu Àirnis. Ann an 1983, fhuair e B.E.M.

Chaidh am port leis an ainm "Calum's Road" a dhèanamh agus a chlàradh le
Capercaillie. Nochd am port air an CD The Blood is Strong. Sgrìobh Roger
Hutchinson leabhar leis an aon ainm, Calum's Road. Rinn David Harrower
dealbh-chluich stèidhte air an leabhar agus rinn National Theatre of Scotland
turas de dh’Albainn leis ann an 2013.

Faisg air Caisteal Bhròchail, tha càrn-cuimhne ann a chaidh dhèanamh le Dòmhnall
Iain Greumach à Port Rìgh. Tha fiosrachadh air mu dheidhinn gnìomhan Chaluim sa
Ghàidhlig agus sa Bheurla.

Sgrìobh Calum iomadach artaigil sa Ghàidhlig. Chaidh feadhainn dhiubh
fhoillseachadh anns an iris Gairm. Dheasaich nighean Chaluim, Julia MacLeod
Allan, na h-artaigilean agus nochd iad ann an clò mar leabhar: Fàsachadh
An-Iochdmhor Ratharsair: The Cruel Clearance of Raasay (Clò Àrnais, 2007).



https://gd.wikipedia.org/wiki/Calum_Iain_MacGillEathain

Bha Calum Iain MacGillEathain (6 an t-Sultain 1915 - 17 an Lùnastal 1960) na
sgrìobhadair agus neach-cruinneachaidh beul-aithris. B' e bràthair Shomhairle
MacGill-Eain cuideachd.

Rugadh is thogadh Calum Iain ann an Òsgaig, Eilean Ratharsair. Chaidh e gu
bun-sgoil Ratharsair is gu Àrd-sgoil Phort Rìgh. Rinn e ceum ann an Ceiltis aig
Oilthigh Dhùn Èideann. Às dèidh ceum le urram fhaighinn, bha e na oileanach ann
an Èirinn, ann am Baile Àtha Cliath aig Coláiste Ollscoile.

An toiseach, bha e ag obair mar neach-cruinneachaidh beul-aithris ann an Èirinn.
Aig an àm seo, dh'iompaich e gu chreideamh Caitligeach. Rinn e obair-clàrachaidh
mhòr ann an Alba cuideachd, ann an Ratharsair, Loch Abar, Barraigh, Uibhist a
Deas is ann an iomadh àite eile. Ann 1951, thòisich MacGillEathain ag obair mar
neach-cruinneachaidh airson Sgoil Eòlais na h-Alba. Eadar 1951 is 1952, chosg
MacGillEathain faisg air bliadhna aig Oilthigh Uppsala anns an t-Suain far an d'
fhuair e trèanadh a thaobh catalogan, tasglannan is teòiridh na beul-aithris. O
1956, bha e a' fuiling le aillse. Nuair a chaochail e ann an 1960, chaidh a
thìodhlacadh ann an Hàlainn, Uibhist a Deas.

Às dèidh a bhàis, sgrìobh Somhairle MacGill-Eain 'Cumha Chaluim Iain
MhicGill-Eain':



https://gd.wikipedia.org/wiki/C.B._Celtic

'S e Celtic aon de na sgioban ball-coise is motha anns an t-saoghal agus, còmhla
ri Rangers, 'siad an dà sgioba is motha ann am Breatainn. Chaidh Celtic a
stèidheachadh anns a' bhliadhna 1888 fo mannach ris an canar Bràthair Wilfrid
airson airgid a chosnadh a dh'aodach cleachdadh airson an t-sluagh bochd ann an
Glaschu a chuideachadh. Tha còmhstri mòr, ainmeil eadar Celtic agus Rangers agus
tha gu leòr den bheachd nach eil geama nas motha no nas fiadhaich 'san t-saoghal
na an geama eatarra, an 'Old Firm derby'.

Tha Celtic ainmeil airson Cupa na Roinn Eòrpa a bhuannachadh ann an 1967. 'S iad
a chiad sgioba bhon an Rìoghachd Aonaichte, agus gu dearbh a chiad sgioba ann an
taobh a tuath na Roinn Eòrpa, a bhuannaich an cupa. Ruig iad an geama
deireannach a-rithist ann an 1971 ach chaill iad 2-1 an aghaidh Feyenoord,
sgioba bhon an Òlaind. Bhon an uairsin thànaig iad faisg air grèim fhaighinn air
a chupa UEFA ann an 2003 ach chaill iad ri F.C. Porto 3-2 anns an geama
deireannach.

Buadhaiche Alba (42): 1893, 1894, 1896, 1898, 1905, 1906, 1907, 1908, 1909,
1910, 1914, 1915, 1922, 1926, 1936, 1938, 1954, 1966, 1967, 1968, 1969, 1970,
1971, 1972, 1973, 1974, 1977, 1979, 1981, 1982, 1986, 1988, 1998, 2001, 2002,
2004, 2006, 2007, 2008.

Cupa na h-Alba (34): 1892, 1899, 1900, 1904, 1907, 1908, 1911, 1912, 1914, 1923,
1925, 1927, 1931, 1933, 1937, 1951, 1954, 1965, 1967, 1969, 1971, 1972, 1974,
1975, 1977, 1980, 1985, 1988, 1989, 1995, 2001, 2004, 2005, 2007.

Cupa Lìog na h-Alba (14): 1957, 1958, 1966, 1967, 1968, 1969, 1970, 1975, 1983,
1998, 2000, 2001, 2006, 2009.



https://gd.wikipedia.org/wiki/Boden

'S e baile faisg air Luleå ann an ceann a tuath na Suaine a th' ann am Boden
(IPA: 'bu:dən, Fionnais: Putti, Sàmais: Suttes). Tha e suidhichte faisg air
daingneach ris an canar Rodbergsfort, ri taobh na h-Aibhne Lule, anns an sgìre
Norrbotten, anns an roinn Norrbottens Län, 746km air falbh bho Stockholm,
prìomh-bhaile na dùthcha, 1,189km bho Helsingborg, agus 1,035km bho Ghöteborg.
Tha 18,680 duine a’ fuireach anns a’ bhaile. ’S e gearasdan cudromach do dh’ Arm
na Suaine agus prìomh-bhaile na sgìre Bhoden a th’ anns a’ bhaile.

Ged nach eil freumh-fhaclachd an ainm seo cho soilleir tha e coltach gur ann à
buthm (Gàidhlig: earbar), a tha an t-ainm. Tha cuid eile dhen bheachd gur ann à
bod (both) a tha e.

Chaidh Boden a chlàradh mar Bodebyn ann an sgrìobhainn - a thaobh chìsean -
airson a' chiad turais ann an 1539. B' e dìreach baile beag a bh' ann fad
linntean. Thogadh an eaglais ann an 1827. Dh' fheuchadh ri canal a thogail ach
dh' fhàillig an oidhirp. Thoisich e ri fhàs an dèidh 1894, nuair a ràinig an
Rathad-iarainn airson nam mèinnichean iarainn fhrithealadh. B' e gearasdan
cudromach an Airm fad an 20mh Linn leis gu robh tòrr trioblaid ann, aig an
toiseach tòisichidh leis A' Ghearmailt san Darna Cogadh agus an uair sin leis An
Aonadh Shobhiat tron Chogadh Fhuar. B' e gu robh An t-Suain agus An Ruis air a
bhith nan nàmhaidean fad na linntean. Aih aon àm bha còrr is 13% feachdan
armachd na dùthcha air an stèidheachadh an seo.



https://gd.wikipedia.org/wiki/Bloigh_(matamataig)

'S e bloigh a th' ann far a bheil uimhir air a cur an cèill a thaobh 's mar a
tha an uiread de dh' earrainn a th' innte (me. trì cairtealan, còig ochdamh).
Thèid a sgrìobhadh le dà fhigear, fear os cionn an fhir eile agus loidhne
còmhnard eatarra mar a leanas...

...no le sgoradh ( / ) eatarra mar as cumanta sa chlò-ghrafachd (me. ½, ¾, ⅝ ).
Canar an t-àireamhaiche ris an àireimh os cionn agus an seòrsaiche ris an
àireimh fon loidhne agus is iadsan teirmean na bloighe.

Tha an seòrsaiche a' sealltainn seòrsa na bloighe. Ma tha rudeigin air a roinn
sna h-ochd earrannan co-ionnan, 's e ochdamhan a th' anns gach earrainn agus 's
e a h-ochd an t-seòrsaiche. Gabhaidh an seòrsaiche àireamh sam bith ach neoni
a-mhàin oir chan eil ciall air rudeigin a roinn gun a bhith earrannan ann.

'S e bloigh aonadach a th' ann mas e a h-aon an t-àireamhaiche. Tha an
t-àireamhaiche a' sealltainn na tha de bhloighean aonadach (no de dh’aonadan
“bloigheach”) den t-seòrsa seo. Mar eisimpleir: ¾ = 3 × ¼ agus ⅝ = 5 × ⅛.

'S e luach na bloighe an roinn-àireamh far a bheil an t-àireamhaiche air a
roinneadh leis an t-seòrsaiche. Mar eisimpleir:

Ann am matamataig, mas urrainnear àireamh a sgrìobhadh mar bhloigh, 's e àireamh
choimeasta a chanar rithe.

'S e bloigh chumanta a th' ann ma tha àireamh choimeasta air a sgrìobhadh san
riochd bloighe. 'S e sin ri ràdh far a bheil aon slàn-àireamh (an
t-àireamhaiche) air a roinneadh le slàn-àireamh eile (an seòrsaiche). Mar
eisimpleirean 4/3, 3/15, agus 243/39.

Ma tha dearbh-luach bloighe cumanta nas lugha na h-aon (tha dearbh-luach an
àireamhaiche nas lugha na dearbh-luach an t-seòrsaiche), 's e bloigh cheart a
chanar rithe (me. 3/4, –7/8). Ma tha dearbh-luach bloighe cumanta nas mò na
h-aon, 's e bloigh anabharr a chanar rithe (me. 15/2).

'S e àireamh mheasgaichte a th' ann ma tha bloigh anabharr air a sgrìobhadh mar
àireamh shlàn le bloigh cheirt ri taobh (me. 2¾, 6⅜, msaa.). Gus àireamh
mheasgaichte atharrachadh do bhloigh anabharr:

Ma tha àireamh air iomadachadh leis a h-aon, 's e toradh an iomadachaidh an aon
àireamh.

Tha e soilleir gu bheil 1/2, 2/4 agus 6/12 co-ionnan agus canar bloighean
co-ionnan riutha. Gheibhear bloigh cho-ionnan ma tha an t-àireamhaiche agus an
seòrsaiche air an iomadachadh leis an aon iomadair (no factar). 'S an aon dòigh,
gheibhear bloigh cho-ionnan ma tha factar coitcheann aig an àireamhaiche agus an
t-seòrsaiche, agus ma tha an t-àireamhaiche agus an seòrsaiche air an roinneadh
leis. Mar eisimpleir:

'S ann a bhith a' lùghdachadh (no a' sìmpleachadh) bloigh a chanar ri seo. Mur
eil factar coitcheann (ach a h-aon) aig an àireamhaiche agus an t-seòrsaiche,
thathar ag ràdh gu bheil na teirmean as ìsle aig a' bhloigh.

Ma chuirear bloigh bun os cionn, 's e co-thionndadh a th' ann. 'S mar sin, 's e
7/3 an co-thionndadh 3/7.

Chionns gu bheil àireamh, air a roinneadh leis a h-aon na h-àireamh fhèin, 's
urrainnear 17 a sgrìobhadh mar 17/1. (Uaireannan, thathar ag ràdh an "seòrsaiche
neo-fhaicsinneach" ris a h-aon seo.) 'S mar sin 's e 1/17 co-thionndadh na
seachd-deug.

Canar bloigh fhillte ri bloigh far a bheil an t-àireamhaiche no an seòrsaiche
(no an dà dhiubh) nam bloigh. Faodar bloigh fhillte a' sìmpleachadh do bhloigh
chumanta, mar an eisimpleir a leanas:

Mar a tha na h-àireamhan slàn, tha bloighean a' cumail ris na laghan
co-iomlaideach agus co-thiomsach agus ri lagh an sgaoilidh.

Gus an cur-ris, feumaidh dà rud a bhith den aon seòrsa. Ma chuirear ubhal ri
orainsear, chan ann againne ach ubhal agus orainsear. Ma chuirear pìos measa ri
pìos measa, tha dà phìos measa ann. 'S ann mar seo cuideachd le bloighean. Gus
an cur-ris, feumaidh an aon seòrsaiche a bhith aca. Mur eil, feumar na bloighean
atharrachadh do bhloighean co-ionnan aig a bheil an aon seòrsaiche. Mar
eisimpleir:

Chionns gu bheil na seòrsaichean eadar-dhealaichte, feumaidh sinn bloighean
co-ionnan ri 3/4 agus 2/3 fhaighinn, agus an aon seòrsaiche aig an dà dhiubh.

Nise, gus a bhith co-ionnan ri 3/4, feumaidh am factar 4 a bhith aig an
t-seòrsaiche ùr. Gus a bhith co-ionnan ri 2/3, feumaidh am factar 3 a bhith
aige. Chionns gu bheil na factaran 3 agus 4 aig 12 (= 3 × 4), tha 12 freagarrach
mar sheòrsaiche coitcheann.

Gabhar a dhèanamh daonnan mar os cionn, 's an seòrsaiche coitcheann fhaighinn
bho iomadachadh nan seòrsaichean, ach uaireannan tha seòrsaiche nas ìsle ann a
tha freagarrach cuideachd. Mar eisimpleir,

Biodh 48 ( = 4 × 12) freagarrach gu leòr, ach chionns gu bheil 4 na factar de
12, bhiodh 12 freagarrach mar sheòrsaiche coitcheann. 'S e an seòrsaiche
coitcheann as ìsle a th' anns a 12 an seo. Agus:

Anns na briathran eile, gus bloigh a dh'iomadachadh le àireimh shlàin, iomadaich
an t-àireamhaiche leis an àireimh shlàin.

Gus dà bhloigh a dh'iomadachadh le chèile, iomadaich na h-àireamhaichean le
chèile agus iomadaich na seòrsaichean le chèile. Mar eisimpleir:

Tha e nas sìmplidh àireamhan measgaichte atharrachadh do bhloighean cumanta ron
iomadachadh. Mar eisimpleir:

Gus àireamh a roinneadh le bloigh, iomadaich an àireamh le co-thionndadh na
bloighe. Mar eisimpleir:



https://gd.wikipedia.org/wiki/Blar_Chuil_Lodair

Blàr a thachair anns a' bhliadhna 1746 eadar an arm Seumasach fon phrionnsa
Teàrlach Èideard Stiùbhairt ("an t-Agarach Òg") agus an t-arm le Righ Deòrsa, no
le taigh Rìoghail Hanobhair (ris an canar "arm nan dìlseach), fo Dhiùc
Cumberland, mac a b' òige an rìgh. Bha Gàidheil air gach taobh ach 'siad a bh'
anns a' chuid a bu motha dhen arm Seumasach; agus eadar 1/3 gu 2/3 dhen arm
Dìlseach cuideachd. Chaidh an latha air na Seumasaich ged a rinn iad sabaid
treun agus lean sin gu droch dhìol air na Gàidheil, air feadh na Gàidhealtachd.

Tha Cùil Lodair air mòinteach Dhruim Athaisidh, mu thrì mìle an ear air baile
Inbhir Nis. B' e seo am blàr mu dheireadh a chaidh a chur air talamh Bhreatainn.

Bha am Prionnsa Teàrlach Eideard Stiùbhairt (no am Prionnsa Bòidheach, mar a
chanadh an fheadhainn a bha ga leantainn) a' feuchainn ri crùn a shinnsirean
fhaighinn air ais.

Bha na daoine ris an canar na Seumasaich dhen aon bheachd. Is ann air sgàth sin
a thachair gach ceannairc eadar 1715 agus 1745.

Is ann ann am muinntir na h-Alba agus gu h-àraidh anns na Gàidheil a bha
Teàrlach a' cur earbsa. Dh'fhàg e an Fhraing ann am bàta cogaidh agus nuair a
ràinig e Alba, 's ann ann an Èirisgeigh a thàinig e air tìr an toiseach.

Bha Diùc Uilleam ga leantainn fad na h-ùine agus choinnich an t-Arm Dearg agus
arm nan Seumasach ri chèile air raon Chùil Lodair, mu astar chòig mìle bho
Inbhir Nis.

Cha robh a dhol às aig an dà arm a-nis ach a dhol a shabaid. Bha na Seumasaich
sgìth agus glè lag air sgàth cion-bidhe agus cion-cadail.

Cha robh ach mu chòig mìle saighdear ann an arm nan Seumasach. Bha mu naoi mìle
saighdear a bha cleachdte ri sabaid aig Diùc Cumberland.

Nan robh Teàrlach air arm gu lèir a chruinneachadh bhiodh co-dhiù uimhir de
shaighdearan aige 's a bh' aig an Diùc.

Ach nuair a ràinig na Gàidheil Inbhir Nis, chaidh feadhainn aca air feadh na
dùthcha a dh'iarraidh bidhe agus a dh'fhaicinn an teaghlaichean. Cuideachd,
chaidh feadhainn aca a chur tuath, gu Siorramachd Rois is Gallaibh, a shabaid ri
feachdan an riaghaltais a bha an-sin fo smachd a' Mhorair Loudoun. Mar sin, bha
arm a' phrionnsa air a lagachadh.

Chomhairlich iad dha dàil a chur anns a' bhlàr, ach chan èisteadh Teàrlach
riutha.

Cha deach urram na làimhe deise a thoirt do Chloinn Dòmhnaill, mar a b' àbhaist
bho àm Blàr Allt a' Bhonnaich (1314) agus ghabh iad gu dona e. Sheas iad gun an
claidheamhan a tharraing.

Ach rinn gunnachan arm Rìgh Deòrsa milleadh uabhasach. Sheall na Gàidheil cho
treun 's a bha iad le biodag is claidheamh.

Bha na rinn an t-arm dearg an dèidh a' bhlàir anabarrach brùideil. Chaidh rudan
uabhasach a dhèanamh le òrdugh Diùc Uilleim. Air sgàth sin, thug na h-Albannaich
"am Feòladair" air mar fhar-ainm, agus bu mhath an airidh.

An uair a bha an laoch ainmeil ud, Iain Ruadh Stiùbhart fo chàrn, rinn e òran
tiamhaidh air latha Chùil Lodair, agus 's e seo a thuirt e mu Dhiùc Uilleam:

Chaidh iomadh blàr a chur ann an Alba a bha na b' fhuiltiche na Blàr Chùil
Lodair, ach cha deach gin a chur a-riamh, mura b' e Blàr Allt a' Bhonnaich
(1314) ris an robh uiread an urra.



https://gd.wikipedia.org/wiki/Bl%C3%A0r_Ghleann_Sheile

Air an 10mh latha dhen Ogmhios 1719, air feasgair latha samhraidh a bha grianach
teth, chaidh feachdan nan Seumasach a sgapadh às dèidh sabaid dian a mhair
ceithir uairean a thìde, aig bonn Sgurr na Ciste Duibhe ann an Gleann Sheile,
Alba. Thug seo ar-a-mach 1719 nan Seumasach gu crìche.

As t-earrach, 1719, thàinig feachd beag Spàinnteach, dà long-cogaigh agus mu
thrì cheud saighdear, air tìr an Loch Aills, air cost an-iar Gàidhealtachd na
h-Alba. Nam measg bha na h-Albannaich Marcais Thulaich-Bhàrdain agus Uilleam
Dubh MacCoinnich, còigeamh Iarla Shìophort. Bha an dithis aca nan Seumasaich bho
riamh, agus nam fògarraich às dèidh ar-a-mach 1715. Bha an t-ar-a-mach a
rinneadh an 1719 gu mòr an urra ri taic bhon Spàinn; 's e bha fa-near dhan
Chardinal Alberoni, riaghaltas Bhreatainn agus riaghladh Rìgh Deòrsa a chur an
staid cugallach.

Rinn na Seumasaich gearasdan agus fùdar-lann de Chaisteal Eilean Donan, agus
theann Uilleam Dubh air rèisimeid a chruinneachadh de dh'fhir an àite - a' chuid
a bu mhò dhiubh de Chlann MhicRath is Chlann Mhic a' Mhathain - oir bu leis-san
an sgìre seo dhen a' Ghàidhealtachd mus deach a thoirt bhuaithe ri linn
tachartasan 1715. Rè ùine, ràinig Iain Chamshron Loch Iall agus feadhainn de
Chlann Chamshron; thàinig cuideachd bràthair a b'òige Thulaich-Bhàrdain, am
Morair Seòras Moireach, le fir Athaill. Thàinig, is Rob Ruadh MacGriogair is a
dhaoine, agus Clann Fhionghuin an t-Sratha às an Eilean Sgitheanach.

Fhad 's a bha seo a' dol air adhart, ràinig trì luing-chogaidh de Chabhlach
Rìoghail Bhreatainn Loch Aillse, agus air 11mh Cèitean thug iad ionnsaigh air a'
chaisteal len gunnaichean mòra; an làirne-màireach chaidh an caisteal a ghlacadh
le na saidhdearan-mara. Dh'fhàgadh an caisteal na thobhta leotha, agus bha aig
na Seumasaich ri triall fada doirbh a dhèanamh timcheall air ceann Loch Long
(bhon a bha Loch Aillse fo ghrèim a' Chabhlaich Rìoghail) gus iad fhèin a
stèidheachadh as ùr aig ceann Loch Duich.

Nuair a fhuair na Seumasaich brath gun robh an Seanalair Wightman a' tighinn mun
coinneamh às Inbhir Nis rathad Chille Chuimein is Ghleann Mhoireasdan, rinn
Tulaich-Bhàrdain adbhanns suas Gleann Sheile (9mh Ògmhios), agus shuidhich e arm
beag - mu 1,200 fear - far as cumhainge an gleann, fìor dheagh àite airson
tilleadh a chur air arm Wightman. Dhaingnich na Seumasaich na loidhnichean aca
le ballaichean beaga cloiche, a chithear fhathast. Shuidhich Tulaich-Bhàrdain a
bhrathair am Morair Seòras air an sgiath cheart, deas air Abhainn Sheile. Bha na
Spàinntich - mu 200 dhiubh - air "an Cnocan Spàinnteach" sa mheadhan, Clann
Ghriogair agus Clann Fhionghuin na b'fhaide tuath, agus Uilleam Dubh Shìophort
agus a dhaoine air an làimh cheàrr, gu h-àrd air bruthaichean Sgurr na Ciste
Duibhe.

Thàinig an dà arm an caraibh a chèile mu 2f. Stad Wightman aig Lùb an Eòrna, mu
astar mìle bhon defile far an robh na Seumasaich ga fheitheamh, agus chuir e
fheachdan an òrdugh catha. Air an dà sgiath aige bha fir-chinnidh Catach - Clann
MhicAoidh Srath Nabhair air a làimh cheart, agus Rothaich air a làimh chlì. Bha
an dà sgiath gu h-àrd air na bruthaichean garbh, casa os cionn ùrlar a' ghlinn.
Sa mheadhan bha ceithir reiseamaidean dhen arm cheangailte, agus trùp de
mharcshluagh. Bha aige cuideachd reiseamaid de shaighdearan Duitseach. Na bu
chudromaiche buileach, bha ceithir mortairean aige a loisgeadh sligean-boma. Bha
mu 1,400 fear aig Wightman.

Thòisich an cath mu chòig uairean feasgair, nuair a rinneadh sgiath cheàrr arm
Wightman agus na mortairean ionnsaigh air Moireach agus fir Athaill. Airson dà
uair a thìde chaidh a h-uile ionnsaigh a thilleadh le na Seumasaich, gus mu
dheireadh fhuair na Rothaich mu thimcheall orra le bhith a' dol gu h-àrd suas a'
bheinn, agus bha aig Moireach ri dhol an comhair a chùl, ach ann an deagh òrdan,
tuath air an abhainn.

Tha Blàr Ghleann Sheile a' seasamh leis fhèin am measg cogaidhean nan Seumasach.
Seo an aon turas san deach cath a chur am measg beanntan àrda na fìor
Ghàidhealtachd. Cuideachd, chaidh am blàr a chur ann an dòigh a bha às an
àbhaist; tha e coltach nach do rinneadh lannaireachd idir, ach taobh seach taobh
a' losgadh làmhach bho làmhach air a chèile; na Seumasaich a' sabaid cath-dìona,
agus Arm Rìgh Deòrsa a' sìor-theannachadh nas dlùithe riutha. Ach 's iad na
gunnaichean-mòra - na mortairean - aig an arm dearg a thug a' bhuaidh aig a'
cheann thall. Ged a thug, cha deach mòran a mharbhadh; tha beul-aithris ag innse
dhuinn nach deach ach aonan a mharbhadh air taobh nan Seumasach - fear Fionnlagh
MacRath. Thathas a' meas gun deach mu fear ar fhichead a mharbhadh air taobh
Rìgh Deòrsa.

Faodar tadhal air làrach a' bhlàir, mu leitheach suas Gleann Sheile air rathad
mòr an A87, aig seòladh OS : NG992135. Tha mòran ri fhaicinn; cha deach mòran
atharrachaidh air a' chumadh-tìre bhon uair sin. Tha bòrd-fiosrachaidh ann.



https://gd.wikipedia.org/wiki/Bl%C3%A0r_Flodden

Chaidh an cath ainmeil air a bheil Blàr Flodden a chur air an 9mh latha den
t-Sultain ann an 1513 ann an Northumbria, nuair choinnich arm na h-Alba ri arm
Sasannach. 'S ann air sgath an àireamh glè mhòr de dh’uaislean a chall am beatha
air taobh na h-Albannaich, còmhla ris an rìgh fhèin, a tha an cath seo
comharraichte. Chan ann dìreach ceannardan na h-Alba a chaidh a chur às aig a’
bhlàr, ach beatha innleachdail na dùthaich, oir bha na h-uaislean aig an àm sin
an sàs gu mór anns a’ bheatha innleachdail na dùthaich.

Bho 1511, bha Alba agus Sasainn an sàs ann an cogadh mòr, iomadh-fhillte Eòrpach
ris a chanar Cogadh na Lìoge Naomh, no Cogadh na Lìoge Chambrai. Bha an Rìgh
Seumas IV airson taic a thoirt don Fhraing, air sàilleibh an t-seann chaidreamh
eadar na dà rìoghachd, fhad ’s a bha an Rìgh Eanraig VIII Shasainn a’ dèanamh
ionnsaigh oirre. Aig an aon àm, bha Pàpa na Ròimhe an strì an aghaidh na
Frainge, le cobhair bho Eanraig VIII. Leis an robh Eanraig VIII san Fhraing, bha
arm Sasannach aig Blàr Flodden fo cheannard Iarla Surrey, Tòmas Norfolk (seanair
Anne Boleyn).



https://gd.wikipedia.org/wiki/Bl%C3%A0r_Ch%C3%B9il_Lodair

Blàr a thachair anns a' bhliadhna 1746 eadar an arm Seumasach fon phrionnsa
Teàrlach Èideard Stiùbhairt ("an t-Agarach Òg") agus an t-arm le Righ Deòrsa, no
le taigh Rìoghail Hanobhair (ris an canar "arm nan dìlseach), fo Dhiùc
Cumberland, mac a b' òige an rìgh. Bha Gàidheil air gach taobh ach 'siad a bh'
anns a' chuid a bu motha dhen arm Seumasach; agus eadar 1/3 gu 2/3 dhen arm
Dìlseach cuideachd. Chaidh an latha air na Seumasaich ged a rinn iad sabaid
treun agus lean sin gu droch dhìol air na Gàidheil, air feadh na Gàidhealtachd.

Tha Cùil Lodair air mòinteach Dhruim Athaisidh, mu thrì mìle an ear air baile
Inbhir Nis. B' e seo am blàr mu dheireadh a chaidh a chur air talamh Bhreatainn.

Bha am Prionnsa Teàrlach Eideard Stiùbhairt (no am Prionnsa Bòidheach, mar a
chanadh an fheadhainn a bha ga leantainn) a' feuchainn ri crùn a shinnsirean
fhaighinn air ais.

Bha na daoine ris an canar na Seumasaich dhen aon bheachd. Is ann air sgàth sin
a thachair gach ceannairc eadar 1715 agus 1745.

Is ann ann am muinntir na h-Alba agus gu h-àraidh anns na Gàidheil a bha
Teàrlach a' cur earbsa. Dh'fhàg e an Fhraing ann am bàta cogaidh agus nuair a
ràinig e Alba, 's ann ann an Èirisgeigh a thàinig e air tìr an toiseach.

Bha Diùc Uilleam ga leantainn fad na h-ùine agus choinnich an t-Arm Dearg agus
arm nan Seumasach ri chèile air raon Chùil Lodair, mu astar chòig mìle bho
Inbhir Nis.

Cha robh a dhol às aig an dà arm a-nis ach a dhol a shabaid. Bha na Seumasaich
sgìth agus glè lag air sgàth cion-bidhe agus cion-cadail.

Cha robh ach mu chòig mìle saighdear ann an arm nan Seumasach. Bha mu naoi mìle
saighdear a bha cleachdte ri sabaid aig Diùc Cumberland.

Nan robh Teàrlach air arm gu lèir a chruinneachadh bhiodh co-dhiù uimhir de
shaighdearan aige 's a bh' aig an Diùc.

Ach nuair a ràinig na Gàidheil Inbhir Nis, chaidh feadhainn aca air feadh na
dùthcha a dh'iarraidh bidhe agus a dh'fhaicinn an teaghlaichean. Cuideachd,
chaidh feadhainn aca a chur tuath, gu Siorramachd Rois is Gallaibh, a shabaid ri
feachdan an riaghaltais a bha an-sin fo smachd a' Mhorair Loudoun. Mar sin, bha
arm a' phrionnsa air a lagachadh.

Chomhairlich iad dha dàil a chur anns a' bhlàr, ach chan èisteadh Teàrlach
riutha.

Cha deach urram na làimhe deise a thoirt do Chloinn Dòmhnaill, mar a b' àbhaist
bho àm Blàr Allt a' Bhonnaich (1314) agus ghabh iad gu dona e. Sheas iad gun an
claidheamhan a tharraing.

Ach rinn gunnachan arm Rìgh Deòrsa milleadh uabhasach. Sheall na Gàidheil cho
treun 's a bha iad le biodag is claidheamh.

Bha na rinn an t-arm dearg an dèidh a' bhlàir anabarrach brùideil. Chaidh rudan
uabhasach a dhèanamh le òrdugh Diùc Uilleim. Air sgàth sin, thug na h-Albannaich
"am Feòladair" air mar fhar-ainm, agus bu mhath an airidh.

An uair a bha an laoch ainmeil ud, Iain Ruadh Stiùbhart fo chàrn, rinn e òran
tiamhaidh air latha Chùil Lodair, agus 's e seo a thuirt e mu Dhiùc Uilleam:

Chaidh iomadh blàr a chur ann an Alba a bha na b' fhuiltiche na Blàr Chùil
Lodair, ach cha deach gin a chur a-riamh, mura b' e Blàr Allt a' Bhonnaich
(1314) ris an robh uiread an urra.



https://gd.wikipedia.org/wiki/Bl%C3%A0r_Boyac%C3%A1

‘S e am blàr a dhearbhaich soirbheachas iomairt na neo-eisimeileachd ann an
Granada Ùr agus fear dha na blàran na bu chudromaich ann an cogadh na
neo-eisimeileachd ann an Aimearaga a Deas a bh' ann am Blàr Boyacá. Ghabh e àite
air an 7mh latha dhen Lùnasdal 1819.

Chuir am "Blàr Boyacá" crìoch air iomairt dhe 77 a rinn Simón Bolívar airson
Leas-Rìoghachd Ghranada Ùire a shaorachadh. Chuir ràith an uisge trom
tropaigeach bacadh air a’ chogadh anns A' Bheiniseala is le sin dh’fhàg Bolívar
Angostura, prìomh-bhaile na dùthcha sin aig an àm, is rinn e air na faichean
mòra dhe Apure agus an uair sin chaidh e dha na faichean mòra ann an Casanare,
far an do chuir e fòirne an t-Seanalair Santander ri chèile leis a chuid
shaighdearan. An uair sin thug e ionnsaigh air seann tìrean na roinne Tunja. Bha
Barreiro a’ feuchainn ri Bogotá a ruigsinn is feachdan an Leas-Rìgh Juan de
Sámano a lorg air an rathad gu Boyacà, an dèidh Blàr Pantano de Vargas a chall.

Thachair am blàr Disathairne 7 an Lùnasdal 1819. Aig deich uairean sa mhadainn
dh’òrdaich Bolívar nach leigeadh na feachdan aige dha na Rìoghairean a dhol thar
na drochaide air an abhainn Teatinos, far am biodh na Rìoghairean a’
coinneachadh le Samacá. ‘S e rathad mòr rìoghail a bh’ann (Spàinntis: camino
real). Chaidh na Poblachdaich, leis a’ chaiptean Diego Ibarra os an cionn, sìos
aig dà uair feasgar agus chuir iad iongnadh air na Rìoghairean. Aig an aon àm
bha an Seanalair Santander is a chuid shaighdearan a’ sabaid an aghaidh a’
chùl-choimhead rìoghail. Anns a’ bhad dh’ aontaich a’ mhòr-chuid dhe na Feachdan
rìoghail aig Barreiro airson a shabaid an aghaidh cùl-choimhead an t-Seanalair
José Antonio Anzoátegui.

Bha an còmhstri eadar an dà airm anns an àirde mu thrì uairean feasgar, ach bha
na Rìoghairean fo anacothrom air sàilleabh gu robh iad a’ sabaid ann an dà àite.
Rinn an còrnaileir Juan José Rondón ionnsaigh làidir leis a chuid eachdraidh às
na faichean is chuir iad ruaig air na Rìoghairean. Aig an aon àm, b’ urrainn dha
na saighdearan à Casanare aig José María Ruiz gan chur ri chùlaibh an
tùis-feadhna Rìoghail. Dh’ òrdaich Santander na buidhnean Cazadores agus
Primeros de Línea leis na còrnaileirean Joaquín París Ricaurte agus Antonio
Obando os an cionn, thar na drochaide. Bha làmh an uachdair a-nis aig na
Reubaltaich. Ged a dh’fheuch Barreiro ri dhol am feabhas, b’ fheudar dhasan a
thoirt thairis, agus mar sin thàinig an latha eachdraidheil gu ceann aig ceithir
uairean feasgar.

Rinn Blàr Boyacà an gnothach air smachd na Spàinne air a’ Ghranada Ùr, a
dh’aindeoin gun robh na Rìoghairean gu math làidir fhathast ann an roinnean eile
an Leas-Rìoghachd mar Santa Marta agus Pasto, far an do mhair iad corra
bhliadhna. Chaill prìomh-bhaile na dùthcha dha na reubaltaich agus le sin b’
urrainn dhuibh aonadh a’ Ghranda ùr leis a’ Bheiniseala a chur air dòigh:
Coloimbia Mhòr.

‘S e 7 an Lùnasdal fèis nàiseanta ann an Coloimbia mar chuimhne air an latha
eachdraidheil ud nuair a rugadh an nàisean. A bharrachd air sin, thoir an
ceann-suidhe ùr an Riaghaltas os làimhe air a’ cheann-latha sin cuideachd, ann
an Lùchairt Nariño, ann am meadhan a’ bhaile Bogotá. Tachraidh sin gach uile
ceithir bliadhna.

Thathar ag ràdh gur e balach às a’ bhaile bheag Belén Boyacá a bh’ann Pedro
Pascasio Martínez. Bha esan a’ cur cùraim air na h-eich aig Bolívar. Chaidh e a
dh’ àrdachadh gu sàirdseant airson an Seanalair Barreiro a chur an greim gu
curanta is chaidh gealladh a thoirt dhà gum faigheadh e 100 pesos. Cha d’fhuair
e a chuid airgid a-riamh. Chaidh esan fhèin agus iomadh saighdear òg a leigeil
ri taobh na h-Aibhne Mhagdalena, mus do ràinig iad Santa Fe (Bogotá an latha
an-diugh).



https://gd.wikipedia.org/wiki/Bl%C3%A0r_Allt_a%27_Bhonnaich

B' e seo blàr a chuireadh faisg air Sruighlea aig Allt a' Bhonnaich eadar arm
Albannach fo stiùir Rìgh Raibeart Brus agus arm Sasannach le Rìgh Eideard II air
a cheann, ann an 1314. Bhuannaich na h-Albannaich, agus shocraich Blàr Allt a'
Bhonnaich na Cogaidhean neo-eisimealachd na h-Alba na thòisich aig deireadh 13mh
linn.

Bha cumhachd Shasainn cho mòr air a briseadh an dèidh a' bhlàir 's nach b'
urrainn dhi na b' fhaide feachd de eachraidh 's de choisichean armaichte a
thaomadh a-nall air Alba a-rithist. Leis a' bhuaidh seo, bha làn shaorsa air a
cosnadh, ged a lean an còmhrag ri Sasann ri linn Eideird, agus ann an dàrna
bliadhna de rioghachadh Eideard III, chaidh an t-sìth a nasgadh ri Alba, leis an
do dh' aidich rìgh Shasainn gun robh Alba saor bho siud a-mach gu bràth bho
thighearnas sam bith a bhith aig rìghrean Shasainn thairis oirre. Gus an t-sìth
seo a dhèanamh na bu treise dh' aontaich Eideard gum biodh Ioanna, a phiuthar,
air a pòsadh ri Dàibhidh, mac agus oighre rìgh Alba. Rinneadh an còrdadh seo sa
bhliadhna 1328.

Threòraich Raibeart Brus an t-arm sìos do chòmhnard a tha faisg air Sruighlea
ris an abrar a' Phàirc. 'S ann dlùth don Phàirc sin agus air grunnd na b'ìsle a
dh'fheumadh an t-arm Sasannach gabhail seachad tro bhoglaich is shruthan uisge.
Bha mar seo roghainn làraich aig na h-Albannaich.

Bha ceann a deas an airm a' ruigsinn gu bruachan Allt a' Bhonnaich agus bha an
t-airm na laighe air gach taobh rathaid shean Ròmanaich a b' e aon de an dà
slighean a b' urrainn dhan eachraidh Sasannaich a chleachdadh. Bha àireamh mòr
sheirbhiseach, gillean cartach, co-chàirdean 's a leithid sin, aig nach robh
airm mar bu chòir, agus fir le airm, ach na thàining ro fhadalach airson
trènadh, a' leantainn a' chaimp. Dh'òrdaich am Brusach an dream sin uile air
falbh gu gleann air cùlaibh a' chnuic, ris an abrar "Cnoc nan gillean" bhon
latha sin, a tha ri ear-thuath air àite na h-armailt.

An dèidh sin, chaidh an t-airm a roinn mar seo: an tùs-feachda, fo Thòmas
Randolph, na b' fhaide mu thuath faisg air Cille Naomh Ninean; roinnean fo
Sheumas Dùghlas agus Eideard Brus gu a làimh cheart ri taobh an rathaid
Ròmanaich; agus an roinn fo Raibeart Brus fhèin agus an eachraidh fo Robert
Keith, an t-Iarla Marasgal, mar chùl-chuideachd, na bu doimhne anns a' choille.

Air feasgar 23 an t-Iuchair dhlùthaich an t-arm Sasannach riutha. Dh'fhuasgail
iad gun toir an tùs-feachda fo Iarla Gloucester agus Iarla Hereford aghaidh air
na h-Albannaich taobh an rathaid Ròmanaich, agus gum marcaich aig an aon àm 600
ridirean fo Ridire Robert Clifford agus Ridire Henry Beaumont du ruigsinn na
h-Albannaich bho an cùl, far an robh dùil aig na Sasannaich gum biodh an t-airm
Albannach a' teicheadh.

Chunnaic fear de mharcaichean a' thùs-feachda, Henry de Bohun, rìgh Raibeart le
còran òir air a chlogaid agus a' giùlan tuagh-chatha stàilinn na làimh. Chaidh e
air adhart a' Bhrusaich leis a shleagh, ach nuair a bha e gu bhith aige, mharbh
am Brusach e le beum a thuagh-chatha cho làidir 's a deach an tuagh tron
chlogaid 's tron chlaigeann aig de Bohun, a thuit marbh às a dhiollaid. As dèidh
sin chuir an roinn fon rìgh aghaidh air an tùs-feachda Sasannach. Oir bha
duilgheadasan gu leòr aig na marcaichean mu thràth air sgàth na slochdan
falaichte, thug iad teicheadh.

An uair sin mhothaich am Brusach don bhuidheann aig Clifford is Beaumont, agus
chuir e a-mach an roinn Thòmais Randolph nan aghaidh. Chuir Randolph na daoine
aige ann an schiltron (cearcall de shleaghadairean leis na sleaghan aca air an
cur a-mach às a' chearcall) faisg air Cille Naomh Ninean. Ged a chuartaich na
marcaichean Sasannaich iad agus ged a bha iad a' toirt aghaidh orra bho gach
taobh, chùm na saighdearan aig Randolph riutha, agus nuair a ghluais iad air
adhart chun buidheann nam marcaichean gus an roinn, theich na Sasannaich.

Chaidh an roinn aig Eideard Brus an toiseach, le Allt a' Bhonnaich air a làimh
cheart; an roinn aig Seumas Dùghlas air a làimh cheàrr agus beagan air a
chùlaibh; agus beagan air cùlaibh agus air làimh cheart roinn Dhùghlais an roinn
aig Thomas Randolph, le Pelstream (leas-abhainn na h-uillt) air a làimh chlì.
Cha b' urrainn do na marcaich gluasad mar bu chòir anns an àite stainnte agus
mar sin cha robh an tairbhe gnàthach aca air saighdearan-coise Albannach. A
bharrachd air sin, cha b' urrainn do na fir-bogha Sasannach losgadh chun na
h-Albannaich gun chunnart gum marbhadh iad na marcaichean aca fhèin; agus nuair
a chaidh na iad gu cliathach a' bhlàir, ruaig an eachraidh Albannach fo Robert
Keith iad.

As dèidh ùine, thòisich an eachraidh Sasannach ri lagachad. Nuair a chunnaic am
Brusach sin, chuir e càch na saighdearan aige fo Aonghas MacDhòmhnaill chun a'
bhlàir. Thuig Iarla Pembroke agus Ridire Giles D'Argentan gun robh am blàr air
chall agus chuir iad ìmpidh air Eideard II falbh gus am beatha aige a
shàbhaladh. Chaidh na h-Albannaich na bha air cùlaibh Chnuic nan Gillean air
adhart an uair sin. Nuair a chunnaic a' choisridh Albannach iad, bha iad a'
smaoineachadh gur e arm eile aig a' Bhrusach a bha annta, agus leis na fir-bogha
a' tilleadh agus a' bhratach rìogail Shasannach a' fàgail a' bhlàir, ghabh iad
eagal agus theich iad le maoim.

Dhiùlt Ridire Philip Mowbray, fear-gleidhidh Chaisteil Shruighlea, an rìgh
Sasannach a leigeil a-steach don chaisteal, on a bhiodh aige an dèidh a' bhlàir
ris a' chaisteal a ghèilleadh agus bhiodh an rìgh na phrìosanach. Mar sin,
thionndaidh Eideard II le mu 500 marcaichean aige gu deas, agus Seumas Dùghlas
gan ruagadh le 60 marcaichean aige fhèin. Rug iad na Sasannaich seachad air
Gleann Iucha, agus ged nach b' urrainn dhaibh aghaidh a chur orra, chùm iad gan
ruagadh agus sàrachadh gus am faigh iad gu Dhùn Bharra. An uairsin thill Dùghlas
leis na h-eich a dh'fhàg na Sasannaich a-muigh air a' chaisteal; dh'fhàg Eideard
II air a' bhàta a gu Bamburgh, agus an uairsin gu Bearaig, gus feitheamh airson
càch an airm aige.

Thuit mu 4,000 Albannaich agus còrr is 10,000 Sasannaich anns a' bhlàr. Ghlac na
h-Albannaich mòran creiche (a-rèir Manach de Mhalmesbury fiach £200,000 de
airgid an ama siud) agus mòran phrìosanach, gu seachd àraidh Iarla Hereford,
agus chaidh èirig mhòr a phàigheadh air an son. Anns na h-iomlaidean seo, fhuair
Raibeart Brus air ais a bhean, a nighean, a phiuthar Cairistìona (bha a phiuthar
Màiri saor bho 1312) agus Robert Wishart, Easbaig Ghlaschu na bha nam
prìosanaich rè ochd bliadhna.



https://gd.wikipedia.org/wiki/Bernburg

‘S e baile meadhanach faisg air Dessau-Roßlau agus Köthen air an àirde an ear na
Gearmailte a th’ ann am Bernburg. Tha e suidhichte aig 85m os cionn ìre na mara,
ri taobh na h-aibhne Saale anns an stàit Sagsainn-Anhalt. Tha am baile 37km air
falbh bho Mhagdeburg, 40km bho Halle, 68km bho Leipzig agus 139km bho Bherlin.
Tha 33,879 duine a' fuireach ann. Tha caisteal mòr ann os cionn a' bhaile a
thogadh ri linn An Ath-bheòthachaidh.

Chaidh Bernburg a chlàradh airson a' chiad turais ann an 1138 mar Berneburch
anns na Annalista Saxo agus na Magdeburger Annalen agus bha e fo bhuaidh na
h-eaglaise fad iomadh bliadhna. Nochd an eaglais ann an Waldau, a bha na bhaile
air leth gu ruige 1871, ann an sgrìobhainn ann an 964. Chaidh Abaid agus
taigh-pearsain a thogail an seo anns an 10mh Linn, a bharrachd air eaglaisean
agus abaidean eile air feadh na sgìre mu timcheall a' bhaile. Chaidh abaid eile
a thogail ann an 1326 a tha na ospadal an-diugh cuideachd. Bha malairt uabhasach
cudromach fad na meadhan aoisean agus le sin chaidh am baile a leasachadh gu
mòr: chaidh muilnean a thogail ann an 1219 agus drochaid ann an 1239, a chaidh
ùrachadh anns an 20mh Linn: Fhuair am baile a chuid chòirichean ann an 1278, a
thug piseach air eaconomaidh na sgìre. Ghabh Bernburg leis an Ath-Leasachaidh
ann an 1526. Bha sreath de casaidean an aghaidh bana-bhuidseachan ann eadar 1555
agus 1664, nam measg Barbara Meyhe, bean a' phrobhaist, ann an 1617 - 1619. B' e
prìomh-bhaile na stàite Diùcachd Anhalt-Bernburg a bh' ann bho 1603 gu ruige
1863 nuair a chaochail an diùc mu dheireadh gun chlann. Rinn feachdan an
spùinneadair às An Danmhairg Heinrich von Holk droch mhilleadh air a' bhaile ann
an 1630. Chaochail iomadach duine leis a' Phlàigh fad an 17mh Linn. A thuilleadh
air sin, rinn teine droch mhilleadh air an t-seann bhaile ann an 1697. Ann an
1745 chaidh a' chiad Inneal-stotha a thogail ann am Bernberg. B' e am baile fo
bhuaidh nam Fraingeach eadar 1807 agus 1813, ri linn Co-chaidreachas na Rèine.
Thàinig an rèile ann an 1846 agus thogadh drochaid stàilinne ann an 1891.
Stèidhich na Nàsaich ionad-mharbhaidh am broinne taigh-caothaich a' bhaile air
an robh NS-Tötungsanstalt Bernburg agus chuireadh mu 14,000 duine a bha tinn
agus ciorramaich gu bàs anns na seòmraichean-gasa eadar 1940 agus 1943.



https://gd.wikipedia.org/wiki/Balla_M%C3%B2r_Sh%C3%ACona

Thathar a' meas gur i aon obair cho iongantach a th' ann am Balla Mòr Shìona 's
a rinn mac an duine riamh. Tha e tòiseachadh aig a’ mhuir air an taobh an ear
agus a leantainn air taobh tuath is iar-thuath na dùthcha fad còrr is 6, 700km
(4,160 mìltean).

'S fìor iongantach ciamar a chaidh a chur suas ann an cuid de na h-àiteachan
uabhasach anns am bheil am balla seo na sheasamh gu daingeann o chionn còrr is
dà mhìle bliadhna. Uime sin, ma theirear gur h-iad Barr-chaoil na Èipheit an
t-iongnadh as motha a th' air an t-saoghal, faodar a ràdh gur e Balla Mòr Shìona
an dara h-iongnadh.

Tha e air a thogail sa chuid as motha air cloich, 's air cloich-chrèadha, agus
tha tùir air a mhullach astar goirid o chèile. Bha e mar sin air dòigh 's nan
cuirte dragh air freiceadain aon tùir gum b' urrainn freiceadain an da thùir a
b' fhaisge tighinn gan cuideachadh. Anns gach àite a bha furasta do nàmhaid a
ruigsinn, bha daingnichean làidir air an togail. Ann an àiteachan tha am balla
dùbailte, agus ann an corra àite trì-fillte, ach faisg air a cheann an iar dheth
chan eil ann ach dùn mòr talmhainn. Tha e ann an cuid a dh'àiteachan a' dìreadh
's a' teàrnadh chreagan is bheanntan àrda.

Tha e air a thogail le balla tana cloiche air gach taobh dheth, agus eadar an dà
bhalla air a lìonadh le talamh, air dhòigh 's gun saoileadh duine gum bu chlach
air fad e. Tha a chuid ìosal dheth air a dhèanamh de chlachan mòra, agus mu shia
troighean bhon làr tha a chlach-chrèadha a’ tòiseachadh agus a leantainn
dh'ionnsaigh a mhullaich. Tha am mullach air a chòmhdach le leacan tana mar air
cabhsair sràide. Tha na tùir uile mu dhà fhichead troigh a dh'àirde, agus tha am
balla ri ghabhail thar a chèile mu fhichead troigh bho làr gu mullach; tha e nas
ìsle na sin air na beanntan agus nas àirde na sin anns na glinn. Tha araon am
balla 's na tùir nas leithne gu h-ìosal na tha iad gu h-àrd, agus tha geatachan
air am fosgladh trompa dh' ionnsaigh nam bailtean air gach taobh.

Chuireadh am balla mòr seo suas leis na Sìonaich mu dhà cheud bliadhna mun do
rugadh Crìosd, airson an nàimhdean, na Tartaraich a chumail a-mach; ach an dèidh
an saothair uile, fhuair na Tartaraich a-staigh agus thug iad fo chìs iad.

Tha am Balla Mòr Shìona dìonta leis an UNESCO cuideachd mar Làrach Dhualchas na
Cruinne.



https://gd.wikipedia.org/wiki/Baile_na_h-%C3%99ige

‘S e baile beag dùthchasail faisg air Blaidneach, air an àirde an iar-dheas na
h-Alba a th' ann am Baile na h-Ùige neo Uigtan (Beurla: Wigtown, Beurla Ghallta:
Wigtoun). Tha e suidhichte aig ìre na mara, air Leth-eilean na Machrach, air an
àirde an iar Dhùin Phris is Gall-Ghaidhealaibh (Siorrachd Bhaile na h-Ùige ro
1975), eadar Baile Ùr nan Stiùbhartach agus Cille Chainneir, ri taobh na
h-aibhne Blaidneach, far a shruthas e gu màthair-uisge na Linne Salmhaigh aig
Bàgh Chrìch. Tha e 293km air falbh bho Obar Dheathain, 112km bho Ghlaschu, 58km
bho Dhùn Phrìs agus 145km bho Dhùn Èideann, prìomh-bhaile na dùthcha. 'S e
Beurla agus Beurla Ghallta a th' aig a’ mhòr-chuid dhiubh ann am Baile na
h-Ùige. Tha Eaconomaidh a' bhaile gu math crochte air àiteachas, turasachd,
coilltearachd agus leabhraichean. Taobh fhoghlaim, tha bun-sgoil ann ach feumar
a dhol dhan àrd-sgoil ann am Baile Ùr nan Stiùbhartach. Tha Baile na h-Ùige
ainmeil mar "Baile nan Leabhraichean Nàiseanta". Tha an gnìomhachas a tha
ceangailte ris an leabhraichean gu math cudthromaich airson a' bhaile. Tha e a'
gabhail a-steach nas motha na 20 bùth-leabhraichean agus foillsichearan. Tha
fèis leabhraichean Baile na h-Ùige ann dà thuras gach bliadhna.

A rèir eòlaichean fhreumh-fhaclachd, tha e coltach gur ann à wyc (bàgh ann an
Lochlannais) agus tun (baile ann an seann Bheurla) a tha an t-ainm. Bheireadh
sin Baile a' Bhàigh dhuinn sa Ghàidhlig an latha an-diugh.

Chaidh Baile na h-Ùige a chlàradh airson a' chiad turais ann an 1296 mar
Wyggeton. B' àbhaist dha a bhith na bhaile-siorrachd. Bha e na Bhorgh Rìoghail
le dleastanasan riaghlaidh eadar 1855 agus 1930, nuair a chuireadh às dhan
t-siostam,Chaidh sealladh neo dhà às an fhilm Wickerman fhilmeadh an seo ann an
1973.

'S ann gu Comhairle Choimhearsnachd Bhuirgh Rìoghail Bhaile na h-Ùige a bhuineas
Baile na h-Ùige, a ghabhas a-steach Barrachan, Blaidneach, Cille Chainneir agus
Whauphill. Tha 2,200 duine a' fuireach san sgìre air fad. Tha 15 comhairlichean
coimhearsnachd a' riochdachadh na sgìre agus thathar a' cumail coinneamhan na
Comhairle gach mìos ann Talla na Comhairle, ann am Baile na h-Ùige. Tha e a'
buntainn dhan uàrd-taghaidh 03 (Meadhan Ghall-Ghàidhealaibh) airson Comhairle na
Roinne.

'S ann ann an sgìre mòran nas blàithe (Cuibheasachd bhliadhnail: 8.3 °C) agus
mòran nas fhliche (Cuibheasachd bhliadhnail: 1127mm) an coimeas ris an còrr dhen
dùthaich 's a tha Baile na h-Ùige. Tha sileadh trom ann, fiù 's fad na mìosan
nas tioraim, leis nach eil e idir fad air falbh bhon mhuir air an àirde an iar
na h-Alba. 'S e àite Cfb ann an sgèile Köppen-Geiger a th' ann am Baile na
h-Ùige. Chan eil an t-sneachd idir pailt an seo. Tha diofar mhòr eadar am mìos
as fhliche agus am mìos as tioraim: 62mm eadar an Giblean (dìreach 64mm) agus an
Dàmhair/an t-Samhain (126mm). Fad na bliadhna, bidh an teothachd ann am fiaradh
mheadhanach: 11.8 °C.



https://gd.wikipedia.org/wiki/Baile_%C3%99r_nan_Sti%C3%B9bhartach

‘S e baile beag dùthchasail faisg air Poll an Iùbhair, air an àirde an iar-dheas
na h-Alba a th' ann am Baile Ùr nan Stiùbhartach (Beurla/Beurla Ghallta: Newton
Stewart). Tha e suidhichte aig 42m os cionn ìre na mara, air an àirde an iar
Dhùin Phris is Gall-Ghaidhealaibh (Siorrachd Bhaile na h-Ùige ro 1975), eadar
Port Aiseig a' Chrìch agus Bàrr a' Ghrianain, ri taobh na h-aibhne Crìch, far a
shruthas e gu màthair-uisge na Linne Salmhaigh aig Bàgh Chrìch. Tha a' chuid as
motha dhen bhaile air taobh an iar na h-aibhne. Tha a' mhòr-rathaid A75 a'
ceangal a' bhaile leis an t-Sròin Reamhair san iar agus le Dùn Phrìs san ear.Tha
e 285km air falbh bho Obar Dheathain, 102km bho Ghlaschu, 57km bho Dhùn Phrìs
agus 137km bho Dhùn Èideann, prìomh-bhaile na dùthcha. 'S e Beurla agus Beurla
Ghallta a th' aig a’ mhòr-chuid dhiubh ann am Baile Ùr nan Stiùbhartach. Tha
Eaconomaidh a' bhaile gu math crochte air àiteachas, turasachd agus
coilltearachd. Taobh fhoghlaim, tha dà bhun-sgoil agus àrd-sgoil ann. 'S e Baile
Ùr nan Stiùbhartach teis-mheadhan clèireachail sgìre na Machrach.

Chaidh am baile a stèidheachadh anns an 17mh linn le William Stewart, am mac as
òige dhen 2na Iarla Gall-Ghaidhealaibh. Chaidh sealladh neo dhà às an fhilm
Wickerman fhilmeadh an seo ann an 1973 agus bha am film ri fhaicinn ann an
taigh-dealbh airson a' chiad turas anns a' bhaile fhèin.

'S ann gu Comhairle Choimhearsnachd Gleann a' Chrìch a bhuineas Baile Ùr nan
Stiùbhartach, a ghabhas a-steach Muine Gobha, Poll an Iùbhair, Gleann an
t-Sruthail, Bàrr a' Ghrianain agus cuid mhòr dhen Phàirc-choille na
Gall-Ghàidhealaibh cuideachd. Tha 4,730 duine a' fuireach san sgìre air fad. Tha
21 comhairlichean coimhearsnachd a' riochdachadh na sgìre agus thathar a' cumail
coinneamhan na Comhairle gach mìos ann Talla MhicGilleMhaoil, ann am Baile Ùr
nan Stiùbhartach. Tha e a' buntainn dhan uàrd-taghaidh 03 (Meadhan
Ghall-Ghàidhealaibh) airson Comhairle na Roinne.

'S ann ann an sgìre mòran nas blàithe (Cuibheasachd bhliadhnail: 8.4 °C) agus
mòran nas fhliche (Cuibheasachd bhliadhnail: 1124mm) an coimeas ris an còrr dhen
dùthaich 's a tha Baile Ùr nan Stiùbhartach . Tha sileadh trom ann, fiù 's fad
na mìosan nas tioraim, leis nach eil e idir fad air falbh bhon mhuir air an
àirde an iar na h-Alba. 'S e àite Cfb ann an sgèile Köppen-Geiger a th' ann am
Baile Ùr nan Stiùbhartach . Chan eil an t-sneachd idir pailt an seo. Tha diofar
mhòr eadar am mìos as fhliche agus am mìos as tioraim: 63mm eadar an Giblean
(dìreach 63mm) agus an Dàmhair/an t-Samhain (126mm). Fad na bliadhna, bidh an
teothachd ann am fiaradh mheadhanach: 11.3 °C.



https://gd.wikipedia.org/wiki/B%C3%A0rr_na_Dris

'S e baile faisg air Dùn Sgoir agus Am Mòine Naomh ann an Dùn Phris is
Gall-Ghaidhealaibh a tha ann am Bàrr na Dris neo Bàrr na Driseige (Beurla:
Thornhill). Tha e suidhichte aig 17m os cionn ìre na mara, air an àirde an ear
Dhùin Phris is Gall-Ghaidhealaibh (Siorrachd Dhùn Phrìs ro 1975), eadar Cill
Osbairn agus An t-Seann Chathair, ri taobh na h-Aibhne Nid. Tha e 236km air
falbh bho Obar Dheathain, 75km bho Ghlaschu, 22km bho Dhùn Phrìs agus 87km bho
Dhùn Èideann, prìomh-bhaile na dùthcha. 'S e Beurla agus Beurla Ghallda an dà
chànan aig a’ mhòr-chuid ann am Bàrr na Dris. Tha Eaconomaidh a' bhaile gu math
crochte air àiteachas, turasachd agus coilltearachd. A bharrachd air sin, tha an
t-àite làn seirbheisean dhen a h-uile sheòrsa. Taobh fhoghlaim, tha bun-sgoil
agus àrd-sgoil ann. Tha 1,674 duine a' fuireach an seo.

Chaidh am baile a stèidheachadh ann an 1664 mar bhaile-malairt ach bha daoine a'
fuireach an seo roimhe sin. Tha Caisteal Drumlanrig faisg air Bàrr na Dris.
Chaidh an caisteal a thogail eadar 1684 agus 1691 agus 's ann le Diùc Buccleuch
an-diugh. Chaidh Na Seumasaich seachad air Bàrr na Dris air an t-seann rathad
shuas gu tuath ann an 1746, an dèidh dhaibh Sasainn fhàgail. Shàth iad dealbh
Uilleim II anns a' Chaisteal le sgian. A-rèir carragh-chuimhne san eaglais,
fhuair 60 duine às a' pharraist bàs sa Chogadh Mòr agus trì duine deug eile san
Dàrna Cogadh.



https://gd.wikipedia.org/wiki/Augusto_Roa_Bastos

B’ e Augusto Roa Bastos (Asunción, Paraguaidh, 13 an t-Ògmhios 1917 – 26 an
Giblean 2005) an sgrìobhadair à Paraguaidh na b’ ainmeile à a bh' ann a-riamh,
is fiù 's bhuannaich e an Duais Cervantes. Tha a chuid obrach air a bhith dh’
eadar-theangachadh gu 25 cànain, anns a’ char as lugha.

Rugadh Augusto Roa Bastos air an 13mh latha dhen Ògmhios 1917 ann an Asunción
ach chaidh e a thogail ann an Iturbe, baile beag air an sgìre Guairá, làn cultar
dà-chànanach (Guaraní - Spàinntis).

Thill e gu prìomh-bhaile na dùthcha airson a chuid fhoghlaim fhaighinn is e a’
fuireach aig taigh bràthair-athar, an t-easbaig Paraguaidheach-catalanach
Hermenegildo Roa. Thug Lev Tolstoj, William Faulkner agus na sgrìobhadairean
Frangach buaidh mhòr air aig an àm siud. .

'S e mac fear le freumhan anns A' Phortagail a bh' ann. 'S e duine foghlaimte,
bùirdeasach, cruaidh, aintighearnail a bha 'na athair agus i os cionn fìneadair
shiùcair. Bha freumhan Basgach, às A’ Phortagail agus Guaraní aig Roa Bastos
co-dhiù.

Bha e dìreach 15 bliadhna a dh’aois ann an 1932, nuair a thòisich An Cogadh
Chaco eadar Paraguaidh agus Boilibhia. Theich e le feadhainn bhon an sgoil is
chaidh e air falbh chun a’ chogaidh airson a chuid cuairt-dànachd fhaighinn is e
na nurs an siud. Ach chuir na chunnaic e sgath air is bha e gu math an aghaidh
ainneart agus brùidealachd gus a bhàsaich e.

Thòisich e ri drama a sgrìobhadh fhad ‘s a bha e ag obair mar chlèireach ann am
banca neo mar neach-aithris airson El País, is chuidich am pàipear-naidheachd
sin ann an Asunción leis na ciad tursan a rinn e gus an Roinn Eòrpa, gu h-àraidh
do Shasainn.

Ann an 1944 ghabh e pàirt ann an Vy'a Raity (Guaraní: Nead an toileachais), agus
thug am buidheann seo buaidh mhòr air ath-leasachadh na bàrdachd agus nan ealain
ann am Paraguaidh anns na 40an, còmhla ri Josefina Plá agus Hérib Campos
Cervera. Sheall e, beag air bheag, gu robh e airson na daoine bhochd bhrùite air
na sgrìobh e ann am El País ri linn a’ Chogaidh Sìobhalta ann am Paraguaidh, ged
nach robh e na bhall dhe pàrtaidh sam bith idir.

Ann an 1945 chuir e seachad bliadhna a thìde ann an Sasainn oir thug am British
Council fiathachadh dha agus, mar neach-naidheachd cogaidh El País rinn e
agallamh leis an t-seanailear Charles de Gaulle an siud. An uair sin chaidh gus
An Fhraing agus mu dheireadh thall ghabh e pàirt, mar fhear-naidheachd, ann an
Cùis-Lagha dhe Nürnberg, anns A' Ghearmailt.

Ann an 1947 b’ fheudar dhasan Asunción fhàgail, air sgàth gu robh an Riaghaltas
a’ cumail fodha an fheadhainn a chuir taic gu ar-a-mach neo-shoirbheachail, esan
nam measg. Chaidh e gu Buenos Aires, anns An Argantain is e ag obair ann an
companaidh àrachais. Dh’fhoillsich e a’ mhòr-chuid na sgrìobh e an siud.

An dèidh gun do deach Deachdaireachd a chur air dòigh anns An Argantain ann an
1976 b’ fheudar dha a dhol chun na Frainge, leis gun d’ fhuair e fiathachadh bho
Oilthigh Toulouse, is bha e a’ fuireach ann an Toulouse is e ag obair mar oide
ann an litreachas is Guaraní aig an oilthigh gu ruige 1989, nuair a chuir e
roimhe gun tilleadh e dhan dùthaich an dèidh gun do chuireadh an deachdair
Alfredo Stroessner às an Riaghaltas, is e air a bith ga chàineadh gu cruaidh.
Chan eil fios ann carson a dhiùlt e cuideachadh a thoirt do mhòran de dhaoine à
Paraguaidh a bha nam fògarraich, an t-ùghdar Juan Bautista Rivarola Matto nam
measg, nuair a bha e fhèin thall thairis na fhògarrach.

Thug riaghaltas na dùthcha an saoranachd air falbh bhuaithe ann an 1982 ach
chaidh saoranachd gu h-onarach na Spàinne a thoirt dha ann an 1983 agus na
Frainge ann an 1987. Bhuannaich e caochladh dhuais fad a bheatha, gu h-àraidh
Duais a’ Bhritish Council (1948) Farpais Eadar-nàiseanta na nobhailean Losada
(1959), Duais Memorial Aimearga-Laideannach ann am Braisil, 1988), Duais
nàiseanta na Litreachas ann am Paraguaidh (1995) agus feadhainn eile bho air
feadh an t-saoghail. S’ e am bonn-cuimhne José Martí a thug Riaghaltas Ciùba dha
ann an 2003 a bh' ann an duais mu dheireadh a fhuair e. .

Bhuannaich e an Duais Cervantes ann an 1989. Nuair a fhuair e an duais gheall e
gun chleachdadh e an t-airgead airson stòras leabharlainn a chur air dòigh ann
am Paraguaidh ach cha tàinig aige air sin a dhèanamh idir. Bho a thill e do
Pharaguaidh gus a bhàsaich e sgrìobhadh e colbh làitheil beachdachaidh anns a’
phàipear-naidheachd Noticias, ann an Asunción.



https://gd.wikipedia.org/wiki/Asaint

'S e sgìre ann an ceann an iar-thuath na h-Alba a tha ann an Asaint no Asainn.
Tha i na pàirt den t-siorrachd tradaiseanta Cataibh. Tha Asaint suidhichte tuath
air Ulapul. Thàinig an t-ainm bhon t-seann Lochlannais agus tha e a' ciallachadh
'deireadh na droma'. 'S e Loch an Inbhir am baile as motha ann an Asaint.

Tha Asaint ainmeil airson na feartan-tìre aige. Tha Uamh An Claonaite, an uamh
as fhaide ann an Alba mu chòig mìltean deas air Innis nan Damh. Tha
tèarmannan-nàdair ann mar an Inverpolly Nature Reserve agus Creag a' Chnocain le
ionad-fiosrachaidh mu eòlas-talmhainn den Moine Thrust. Tha na beanntan ann an
Asaint, m.e. a' Chuineag, Canisp, Suilven, Cùl Mòr, Stac Pollaidh is Ben More
Assynt a' tarraing mòran luchd-turais.

Tha a' chuid as motha de dh'Asaint aig Oighreachd Asaint a Tuath. Cheannaich iad
am fearann ann an 1992 an dèidh strì fada leis an Scandinavian Property Services
Limited a bha airson an oighreachd a bhriseadh sìos ann am pìosan beaga.

Gu ìre mhòr tha bailtean croitearachd ann an Asaint: Torbreck, Achadh
Mhealbhaich, Clach Toll, an Clais Mòr, Baile a' Chladaich, Ardnacarin, an
Cùl-cinn, Raffin, an Stòr, Clais an Easaidh, Cùl-Cinn an Droma Bhig, an Druim
Beag agus an Nead. Chaidh iad uile a stèidheachadh aig Àm nam Fuadaichean. Tha
timcheall air 1000 duine a' fuireach an seo, le dìreach ¼ dhiubh nach robh a'
dèanamh a' bheòshlainte à croitearachd.



https://gd.wikipedia.org/wiki/Arauca_(baile)

'S e baile ann an Coloimbia agus prìomh-bhaile na roinn Arauca a th' ann Arauca,
neo La Villa de Santa Barbara de Arauca (Baile Naoimh Bharbail dhe Arauca). Tha
e suidhichte 746km air falbh bho Bhogotá. dìreach air na crìochan leis A'
Bheiniseala. Bha àireamh-sluaigh dhe 75,557 aig a' bhaile fhèin ann an 2005,
a-rèir a’ chunntas-sluaigh mu dheireadh gan sgaoileadh air 23,818km. 'S e Arauca
an 64mh baile as motha na dùthcha. Chaidh am baile a steidheachadh ann an 1780.

Mar a b'àbhaist ann an Aimearaga, chruthachadh na Spàinntich ainmean-àite le
freumhan anns na creideamhan aca neo mar chuimhne air àiteachan agus daoine
ainmeil thall anns an Spàinn: m.e. Sante Fe de Bogotá, San Bonifacio de Ibagué
agus Santiago de Cali. Mar sin, fhuair am baile an t-ainm aige oir chaidh e a
steidheachadh air an latha Naomh Barbail. 'S ann às na Arauca, tuath Tùsanach a
bha nan tàmh anns an sgìre seo o shin,a thàinig ainm a' bhaile agus na roinne.
'S e Arawak a bh'ann na Arauca.

Ann an 1816 chleachd Simón Bolívar an t-àite far a bheil am baile an latha
an-diugh airson saighdearan a fhàstadh is an dùthaich a riaghladh, leis gu robh
e air an s-slighe eadar A' Bheiniseala agus Colombia.' S e clachan beag dhe
Tùsanaich Arawak a bh'ann Arauca fhathast ann an 1870 nuair a ràinig an sagart
Caitligeach Juan Isidro Daboín, a bha na bhall a' Chomainn Iosaid. Steidhich
esan eaglais bheag.

Ann an 1899, aig àm Cogadh na Mìle Làithean chaill am baile dha feachdan A'
Bheiniseala.le taic bho na Libearalaich a bha a' sabaid an aghaidh na
Tòraidhean. Ghairm Humberto Gómez agus Arévalo Cedeño poblachd neo-eisimeileachd
ann an Arauca ann an 1916. Cha do mhair an ar-a-mach sin mòran ùine, ach sheall
e dìreach cho dona 's a bha an droch làimhseachadh a fhuaireadh Arauca is an
roinn aige bhon Riaghaltas ann am Bogotá.

Fad na 1050an fhuaireadh na reubaltaich Libearalach làn taic ann an Arauca is
iad a' sabaid ann an cogadh fhuilteach neo-fhoirmeil an aghaidh a' Phàirtidh
Tòraidh ris an canar an t-ainneart. Nochd na Reublataich ELN ann an 1968 agus
FARC ann an 1969 is am baile fhathast fo bhuaidh iomadh bhuidhne armachd, gu
seachd àraidh na làimh dheis. Thoisich gnìomhachas a' Pheatroil ann an 1983.

Ged a tha 75,557 nan tàmh anns a' bhaile, chan eil ach 12,923 dhuibh a' fuireach
anns na sgìrean dùthchasail am broinn crìochan a' bhaile.. Tha fearrann na
dùthcha sin ga roinn eadar na bailtean (Spàinntis: municipios) agus le sin tha
gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala a th'ann a' mhòr-chuid dhe na daoine ann an
Arauca (is mòran dhuibh mestizos), le 1% dhe Tùsanaich agus 3,2% dhe daoine le
freumhan ann an Afraga. ' S urrainn dhan 87.9% dhe na daoine ann an Arauca
leughadh agus sgrìobhadh. A tuilleadh air sin, chan eil fòn aig an taigh ach ann
an 38,2% dhe na dachannan.

Thathar a’ cumail am iomadach seòrsa dhe fhèis ann an Arauca. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s tha
beairteas cultarail na dùthcha.



https://gd.wikipedia.org/wiki/Aonghas_P%C3%A0draig_Caimbeul

'S ann às an Leth Mheadhanach ann an Uibhist a Deas a tha Aonghas Pàdraig
Caimbeul (no Aonghas Phàdraig, mar a chanas a choimhearsnachd fhèin sa cheann a
deas). Chaidh e gu Sgoil Gheàrraidh na Mònadh agus an uair sin gu Àrd-sgoil an
Òbain, far an do ghabh e ùidh ann an litreachas fo stiùir an neach-teagaisg
Bheurla aige, Iain Mac a' Ghobhainn, nach maireann.

Chaidh Aonghas Pàdraig an uairsin gu Oilthigh Dhùn Èideann, far an tug e a-mach
Ceum le Urram ann am Poileataigs agus Eachdraidh. Fhad 's a bha e san Oilthigh
fhuair e misneachd mhòr a thaobh a chuid sgrìobhaidh bho Shomhairle
MacGill-Eain, a bha na Sgrìobhaiche aig an Oilthigh aig an àm.

As dèidh an Oilthigh, chaidh Aonghas Pàdraig a dh'obair na fhear-naidheachd do
Phàipear Beag an Eilein Sgitheanaich, agus an uair sin chun a’ BhBC agus gu
Telebhisean Ghrampian.

Tha e air grunn leabhraichean a thoirt a-mach. Ann an 2001 chaidh urram Crùn na
Bàrdachd a thoirt dha leis a' Chomunn Ghàidhealach aig Mòd nan Eilean Siar, agus
anns a bhliadhna sin cuideachd fhuair e an duais chliùiteach 'Creative Scotland
Award' bho Chomhairle nan Ealain. Tha e air a bhith na Sgrìobhaiche aig Sabhal
Mòr Ostaig agus tha dreuchd Caidreachais Iain Mhic a' Ghobhainn aig Roinn na
Gàidhealtachd air a bhith aige cuideachd.

Aon uair, chluich e ball-coise ann an Cuach na h-Alba aig Pàirce Hampden an
aghaidh Queen's Park. Tha e fhèin ’s a bhean Liondsaidh a' fuireach ann an
Slèite san Eilean Sgitheanach. Tha sianar chloinne aca. ’S e na sgrìobhadairean
as fheàrr leis Lev Tolstoj, George Eliot, Gabriel Garcia Marquez, agus ’s e Alex
Cropley aig Hibs an cluicheadair ball-coise as fheàrr a chunnaic e a' cluich
beò.



https://gd.wikipedia.org/wiki/An_t-Sr%C3%B2n_Reamhar

‘S e baile meadhanach agus port gu math cudromach faisg air Machair an Sgithich,
air an àirde an iar-dheas na h-Alba a th' anns An t-Sròin Reamhair (IPA: ənˠ̪
t̪ʰɾɔːn ɾãũ.əɾ, Beurla: Stranraer, Beurla Ghallta: Stranrawer). Tha e suidhichte
eadar ìre na mara fhèin shìos aig a' chidhe agus 23m os cionn ìre na mara shuas
air a' bheinn, eadar Loch Rìoghaine, Bàgh Luis agus Na Rannaibh, air an àirde an
iar Dhùin Phris is Gall-Ghaidhealaibh (Siorrachd Bhaile na h-Ùige ro 1975). Tha
e 309km air falbh bho Obar Dheathain, 118km bho Ghlaschu, 93km bho Dhùn Phrìs
agus 165km bho Dhùn Èideann, prìomh-bhaile na dùthcha. 'S e Beurla agus Beurla
Ghallta a th' aig a’ mhòr-chuid dhiubh anns An t-Sròin Reamhair. Tha Eaconomaidh
a' bhaile gu math crochte air àiteachas agus turasachd, gu h-àraidh na
bàtaichean. Taobh fhoghlaim, tha còig bun-sgoiltean agus aon àrd-sgoil ann.

A rèir eòlaichean fhreumh-fhaclachd, tha e coltach gur ann à sròn agus reamhar
anns a' Ghàidhlig fhèin a tha an t-ainm, leis gu bheil e ann an tairbeart
nàdarra ri taobh nan Rannaibh. Nochd a' Ghàidhlig ann an ceann a deas na h-Alba
anns an 7mh Linn, mòran bhliadhna an dèidh Chuimris, agus bha an cànan fhathast
làidir ann an Siorrachd Bhaile na h-Ùige fhèin anns an 18mh Linn. A dh' aindeoin
sin, tha cuid dhen beachd gur ann à seann chuimris a tha e, leis gu robh an
cànan làidir air an àirde an iar-dheas na h-Alba an dèidh nan Ròmanach. Tha
cruth na tìre agus fuaimneachadh an ainm sa sgìre a' gabhail ris an teòiridh
Ghàidhealach.

Chaidh baile a chlàradh faisg air Loch Rìoghaine le Ptolomy, ris an canadh
Rerigonium, a tha a' ciallachadh Àite an Righ. Thathar dhen bheachd gur e An
t-Sròn Reamhar neo Machair an Sgithich a bh' ann. 'B e port-mara airson aiseig a
tha ann. An sin bha seirbheis aiseagan a' ruith gu Beul-Feirste le Stena Line le
seirbheisian gluasadach gu Machair an Sgithich ann an 2011. Bha e na Bhorgh
Rìoghail le dleastanasan riaghlaidh eadar 1855 agus 1930, nuair a chuireadh às
dhan t-siostam.

'S ann gu Comhairle Choimhearsnachd na Sròine Reamhaire fhèin a bhuineas a'
mhòr-chuid dhen t-Sròn Reamhair. Tha 6,418 duine a' fuireach san sgìre air fad.
Tha 14 comhairlichean coimhearsnachd a' riochdachadh na sgìre. A bharrachd air
sin, tha pìos eile sa bhaile na phàirt Uachdar Marc Iùbhair agus Belmont, le 10
comhairlichean a' riochdachadh sgìre far a bheil 2,340 a' fuireach ann. Thathar
a' cumail coinneamhan na comhairle gach mìos. Tha e a' buntainn dhan
uàrd-taghaidh 01 (An t-Sròn Reamhar agus ceann a Tuath nan Rannaibh) airson
Comhairle na Roinne.

'S ann ann an sgìre mòran nas blàithe (Cuibheasachd bhliadhnail: 8.6 °C) agus
mòran nas fhliche (Cuibheasachd bhliadhnail: 1087mm) an coimeas ris an còrr dhen
dùthaich 's a tha An t-Sròn Reamhar. Tha sileadh trom ann, fiù 's fad na mìosan
nas tioraim, leis nach eil e idir fad air falbh bhon mhuir air an àirde an iar
na h-Alba. 'S e àite Cfb ann an sgèile Köppen-Geiger a th' anns An t-Sròin
Reamhair. Chan eil an t-sneachd idir pailt an seo. Tha diofar mhòr eadar am mìos
as fhliche agus am mìos as tioraim: 57mm eadar an Cèitean (dìreach 62mm) agus an
Dàmhair (119mm). Fad na bliadhna, bidh an teothachd ann am fiaradh mheadhanach:
11.4 °C.



https://gd.wikipedia.org/wiki/An_Linne_Foirthe

’S e Linn Giùdain no Linne Giùdain no Linne Foirthe a theirear ris an sgìre mara
air taobh sear na h-Albann eadar Fiobha san àird a tuath agus Lodainn san àird a
deas. Tha i a’ sìneadh bho Uisge For san àird an iar gu ruige an Cuan a Tuath
san àird an ear. Tha i gu math trang, le aiseagan, bàtaichean-ola, agus an
Cabhlach Rìoghail ga cleachdadh.

Bha Balla Antonine balla àrsaidh Ròmanach a' ruith eadar Linne Chluaidh agus
Linn Giùdain.

Chlàraich Francis Diack an t-ainm Linn Giùdain ann an Siorrachd Pheairt san 20mh
Linn. Is dòcha gum biodh Linne na bu chirte na Linn ann an dòigh, oir bha e ’na
chleachdadh cànanach ann an Siorrachd Pheairt a bhith a’ fàgail na lide mu
dheireadh dheth, ach tha eisimpleirean eile ann de Linn seach Linne ann an
ainmean àite. Faodaidh gu bheil Giùdain càirdeach ri Gododdyn, an treubh
Bhreatanach a bha ann an Labhdaidh mus tàinig na Scotti agus na h-Angli. An
fhianais a th’ ann don ainm Linne Foirthe, tha e fiù’s nas tana na an fhianais a
th’ ann don ainm Linn Giùdain.



https://gd.wikipedia.org/wiki/Am_P%C3%A0ipear_Beag

Tha a' West Highland Free Press, no Pàipear Beag an Eilein Sgitheanaich/Am
Pàipear Beag, mar as fheàrr a dh'aithnichear e anns a' Ghàidhlig, na
phàipear-naidheachd ionadail ann an Gàidhealtachd na h-Alba. Chaidh a
stèidheachadh ann an 1971 leis na Labaraich Brian MacUilleim, agus tha smachd
làidir aige air fhathast. Thèid a fhoillseachadh gach Diardaoin anns an Àth
Leathann anns an Eilean Sgitheanach.

Tha am pàipear taiceil do dh'iomairt nan tuathanasan-gaoithe air Ghàidhealtachd
ach bha e caran leam-leat mu deidhinn an iomairt aig SKAT gus cur às do chìsean
Drochaid an Eilein Sgitheanaich. Tha e a' taobhachadh ris a' Phàrtaidh Làbarach,
rud nach eil dh'fhaoite na ìoghnadh leis mar as ann le ball den Phàrtaidh a
chaidh a stèidheachadh, agus 's e seo a choisinn dha am far-ainm sgaiteach West
Highland Free Pravda.

Tha pàipearan-naidheachd nàiseanta corra uair a' togail air sgeulachdan a
nochdas an toiseach anns a' Phàipear Bheag, leithid mar nach robh e comasach do
dh'Austin Boyle ainm na h-ighne aige a chlàradh ann an Gàidhlig.



https://gd.wikipedia.org/wiki/Am_Basteir

'S e beinn anns a' Chuiltheann anns an Eilean Sgitheanach a tha anns A'
Bhaisteir. Le 934m a dh'àirde 's e Beinn Rothaich a th' ann, agus tha e eadar
Sgùrr nan Gillean agus Bruach na Frìthe. Gheibhear suas gu furasta tro Choire a'
Bhaisteir agus druim an ear na beinne. Ge-tà tha pìos ghoirid de shreap sìos
doirbh ann. Ruigear am mullach cuideachd le bhith a' streap suas fiacail a'
Bhaisteir agus dhan mhullach bho sin.

Cha robh ciall an ainm an còmhnaidh soilleir agus tha co-dhiù dà mhìneachadh
ann. Dh’eadar-theangaichear Am Baisteir gu tric mar “executioner” (bhon fhacal
“bàsadair”) ach feumar ràdh gur e “crochadair” a th’ ann an “executioner”. Tha
Dwelly a’ moladh “baptiser” airson Baisteir agus sin am mìneachadh as cumanta
airson an ainm sin an-diugh. Ma chìthear cruth an sgùrra tha an dà mhìneachadh
coltach. Tha creag mhòr gu h-ìosal den mhullach a tha biorach agus air a bheil
cruth iongantach. Chithear sin mar làmhag a’ chrochadair no mar cheann sagairt
a’ cromadh gu leanaibh airson a bhaisteadh.



https://gd.wikipedia.org/wiki/Abraham_Darby

B' e maighstir-iarrainn Shasunnach a bh' ann an Abraham Darby I (14 an Giblean
1678 - 8 am Màrt 1717).

Rugadh esan ann an Dudley, an Siorramachd Worcester. Is e Mac Cheird-Glaise a
bha ann. Bhuannaig esan ri Cuaigearan. Dh'ionnsaich e a cheàrd e fhèin, fo
shaor-mhuilinn ann am Birmingham roimhe 1699 nuair a phòs e.

Thog e fhèin is a' bhean ri Bristol, far an do shàs e an obraichean-umha.
Ghluais e bho obraichean umha ri iaruinn-tilgte. Fhuair e taic de obraichean
iarrainn aig Coal Brook Dale ri taobh Abhainn na Severn an 1708, far an d' rinn
e poitean agus coireachan a mach a iaruinn "tilgte". Cha robh e fada 's na
h-obraichean sin mus an do thoisich e a lorg connadh nas fheàrr (agus nas
shaora) na gual-fhiodha a theasachadh na furnaisean iaruinn aige.

Lorg e gu robh gual-rosta fhreagaireach (an 1709) agus o chionn 's gu robh gual
tòrr nas pailte na fiodh, adhbharaich leaghadh le gual lughadhadh an pris
iarrainn nuair a thoisich ludh-leaghaidh eile a bhi ga cleachdadh. Adhbharaich
lughadadh a' phrìs meudachadh an fhèille airson bathair iarrainn, agus cuir seo
spionnadh air leasachadh eaconomachd air feadh Breatainn. Dh'eug e an 1717, ann
am Madley, Shropshire.



https://gd.wikipedia.org/wiki/Abertawe

Tha am baile Abertawe (Cuimris: [abɛrˈtauɛ|], Beurla: Swansea) anns a'
Chuimrigh. Tha an t-ainm a' ciallachadh "Inbhir na h-aibhne Tawe". 'S e Abertawe
an dàrna baile as motha anns a' Chuimrigh agus an 26mh baile as motha anns an
Rìoghachd Aonaichte.

'S e aon de na h-Ùghdarrasan ionadail th' ann an Abertawe cuideachd. Canar City
and County of Swansea gu oifigeil ris. Ann an 2011 bha 239,000 duine a' fuireach
anns an siorrachd seo. Mar sin 'S e Abertawe san dàrna àite a rèir
àireamh-sluaigh anns a' Chuimrigh an dèidh Caerdydd.

Tha Bàgh Caswell (Cuimris: Bae Caswel) faisg air Abertawe. Tha am bàgh
suidhichte san ear-dheas air leth-eilean ris an canar Gower Peninsula sa
Bheurla. Tha tràigh le gainmheach ann agus fhuair e inbhe Blue Flag gu tric. Tha
Comhairle Baile Abertawe a' solarachadh seirbhisean luchd-teasairginn ann am
Bàgh Caswell a h-uile latha dhen t-seachdain eadar an Cèitean is an t-Sultain.
Bho1972 a-mach 's e Ionad de Shuim Shònraichte Shaidheansail (ISSS) na Cuimrigh
a th' ann am Bàgh Caswell.



https://gd.wikipedia.org/wiki/Aachener_Dom

Co-chomharran: 50°46′29″N 6°05′02″E﻿ / ﻿50.774694°N 6.083889°E﻿ / 50.774694;
6.083889

'S e àrd-eaglais ann an meadhan-bhaile Aachen a th' ann an Aachener Dom. 'S e
eaglais easbaige a th' innte agus tha i coisrigte ris a' Mhoire Mhàthair. Tha i
air Liosta Làrach Dhualchas na Cruinne.

Bha spatha agus teampall Apollo Ghrannois ann an àite na h-àrd-eaglaise gus an
5mh linn. An uair sin chaidh cill bheag a thogail airson Mhoire Mhàthair an sin.
Aig deireadh na 8mh linne thàg rìgh Teàrlach Mòr Aachen airson an ràtha a b'
fheàrr aige. Thog e am "Pfalzkapelle" (cill ràtha) anns dearbh àite far an robh
a' chill bheag roimhe sin. Chan eilear cinnteach cuin a thoisicheadh togail is
dòcha eadar 786 agus 794, ach is cinnteach gun deach a' chlach-bhuinn a' chur
air bhonn ann an 796. Thog Teàrlach an "Oktogon" (ochdamhach) agus cliath an iar
a-mhàin, ach chaidh ionad-ciùil a' chur an ceann na 14mh linne. Bha e deiseil
ann an 1414. Canar "Glashaus von Aachen" (taigh-glainne an Aachen) air sgàth 's
na h-uinneagan dathach iomadach. Tha dà dhoras mòr ann an umha aig cliath an
iar, 's e "Doras Faoil" an t-ainm a th' orra. Tha làmhan nan dorsan aca
sgeadaichte mar ceann leòmhainn. Tha sgeulachd ag innse gun do chuidich an
diabhal togail na h-eaglaise agus gur e òrdag an diabhail a th' ann ann an craos
an leòmhainn deise.

Tha an rìgh-càthair de dh'fhiodh agus mharmor ann an ciad gailearaidh an
Oktogon. Chunnaic an t-impire bhon an seo an altair agus broinn na h-eaglais air
fad. Tha dà sgrìn sgèimhichte anns an ionad-ciùil. Tha cnaidhneach na impire ann
an "Karlsschrein" (sgrìn Thearlaich) agus tha ceithir taise ann an
"Marienschrein" (sgrìn Mhoire): Barran is iall na leasraidh Ìosa, aodach Mhoire
agus clò dì-cheannaidh Eòin Baistidh. Fhuair Teàrlach Mòr iad à Ierusalem agus
tha taistealachd ainmeil "Heiligtumsfahrt" ann an Aachen ann a h-uile seachdamh
bliadhna. Tha crùn-choinnlear Bharbarossa a' crochadh bho mhullach an Oktogon.
'S e iomhaigh Ierusalaim nèamhail a th' ann.



https://gd.wikipedia.org/wiki/A_Coru%C3%B1a_(provincia)

'S e provincia na Spàinne a tha ann an A Coruña (IPA: a koˈɾuɲa, Gàidhlig:
Corùna, Spàinntis: La Coruña). Tha e na laighe anns A' Ghàilis, air an àirde an
iar-thuath na dùthcha. 'S e Corùna a tha na phrìomh-bhaile. Chaidh an roinn a
chruthachadh ann an 1833 le Javier de Burgos, a bha na Rùnaire na Stàite agus
Leasachaidh aig an àm. B' e an siostam-riaghalaidh iondail na Frainge a chleachd
e mar mhodal. Chuireadh a-steach Coimhearsnachd fèin-riaghlaidh na Gàilise i ann
an 1978, nuair a sgrìobhadh Bun-reachd ùr. Sìnidh A Coruña fad 7,950km² agus tha
1,147,124 duine a' fuireach ann. Le sin, 's e an 32mh roinn as motha na Spàinne
a thaobh talmhainn agus an deicheamh a thaobh àireimh-sluaigh. Tha crìochain
aice le Lugo agus Pontevedra. 'S e Gailisis agus Spàinntis a tha gam bruidhinn
an seo.

Tha e coltach gur ann à Coloniam ann an Laideann a tha an t-ainm - tha lucas a'
ciallachadh colonaidh no acrunia a tha a' ciallachdh leth-eilean. Tha tèoiridh
eile ann a chanas gur e ainm ceilteach a th' ann, bho Cronos (Gàidhlig: Cruinne)
no car (Gàidhlig: Clach) A dh'aindeoin sin, tha cuid ag ràdh gur ann à Cluniam
ann an Ceiltis-ibearais a tha e. Mar a b’àbhaist san Spàinn, b’ e dìreach ainm
a’ bhaile a bu motha sa sgìre a chuireadh air an roinn.



https://gd.wikipedia.org/wiki/1871_Comann_Pharis

B' e riaghaltas nan Sòisealach a bha os cionn Pharis bho 28 am Màrt gu ruige 28
an Cèitean 1871, beagan an dèidh dhan Fhraing cogadh an aghaidh na Prùise a
chall ann an 1870. Ann an dòigh, cha b' ann ach comhairle ionadail a bh' ann ('s
e a th' ann «commune» ann am Fraingis), aig an robh làmh an uachdair as
t-fhoghar 1871. Ach co-dhiù, b' e an tachartas poileataigeach na bu chudromaiche
na linn a bh' ann, air sàilleabh na rinn e, na èigheachdan connspaideach a
ghairm e agus an crìoch doirbh a fhuair e (30,000 duine a chur gu bàs, 38,000
nam prìosanaich agus 7,000 eile gan cur às an tìr). Chaidh comainn a
stèidheachadh ann an caochladh baile eile san Fhraing aig an aon àm, mar
Marseille, Lyon, Saint-Étienne, Toulouse, Narbonne, Grenoble agus Limoges, bho 3
am Màrt a-mach, ach cha do mhair iad ach greiseag mus an do chuir feachdan na
stàite sìos iad. Bha Karl Marx fhèin dhen bheachd gur e a' chiad ar-a-mach saor
a' chlas-obrach a bh' ann.

Bho 1804 gu ruige 1870, chan ann ach fo bhuaidh deachdaireachd air choireigin a
bha An Fhraing: A' Chiad Impireachd, Ath-stèidheachadh, Monarcachd an Iuchair,
Dàrna Impireachd. Cha do mhair a' phoblachd no deamocrasaidh ach greiseag.
Chaidh freumhan a' chomain air ais dhan a' chiad phoblachd aig àm Ar-a-mach na
Frainge ann an 1792, air an robh commune cuideachd, a bharrachd air Ar-a-mach an
Òg-mhios 1848, aig àm an dàrna poblachd, a chaidh a chur sìos gu fuilteach
marbhtach leis an Riaghaltas ùr.

A rèir tasglann na Stàite, b' e daoine àbhaisteach a bh' ann na communards, mar
a chanadh riutha. Mar as àbhaist, b' e duine òg a mu 30 bliadhna a dh' aois agus
na chiùird a bh' ann an reubalach à Paris. B' e luchd-togail, luchd-obrach,
luchd-meatailte, daoine a bha ag obair ann am bùthan-obrach agus
taighean-gnìomhachais beag a bh' annta: (17%, 16% agus 10%). An an dèidh bha na
daoine a bha ag obair airson chompanaidhean (8%), na greusaichean (5%), na
luchd-reic fìona (4%) agus daoine a bha an lùib gnothaich an leabhair (3%) - air
am poileataigeachadh gu làidir. A bharrachd air sin, bha fear-malairt no dithis
cuideachd: thuirt na Marxich nach b' e ar-a-mach ùr-nòsach air sàilleabh sin.
Bha mòran bhoireannach an lùib cuideachd, agus rinn iadsan tòrr. Bha rèiseamaid
aca.

Ghabh an Comann ri mhìosachan poblachdach agus chleachd e bratach dearg nan
sòisealach, an àite bratach trì-dathach Poblachd na Frainge, leis gur e sin am
bratach a bha aig na sòisealaich agus radaigich ann an 1848 airson gam
diofarachadh bho na Poblachdaich measarra; b' e an aon rud a rinn na Girondins
aig àm Ar-a-mach na Frainge ann an 1789. A dh'aindeoin s gu robh diofaran
eatorra, thoisich a' Chomhairle gu làidir is chuir i air dòigh na seirbheisean
poblach deatamach a dh'fheumas baile mòr le còrr is dà mhuillean duine a'
fuireach ann. Dh' aontachadh gum biodh bun-stèidh deamocratach sòisealta,
ceumnach, neo-eaglaiseach, gu math deamocratach aig cridhe a cuid pholasaidhean,
seach ar-a-mach sòisealta. Cha do chuir air bhog ach corra èigheachd a’
Chomainn, air sàilleabh nach do mhair e ach 16 latha, mar a leanas:

Rinn na èigheachdan sin sgaradh eadar an eaglais agus an stàit, thugadh seilbh
air oighreachdan na h-eaglaise agus bha adhradh san sgoile toirmeasgte. Nuair a
chaidh an Comann a bhith, ghabh Riaghaltas na Stàite ris an lagh seo - ann an
1880-81 - agus chaidh sin a leasachadh le Jules Ferry ann an 1905. Ghlèidh an
eaglais còirichean a chumail a' dol mar eaglais ach air chumha gum maireadh an
dorsan fosgailte san fheasgar airson na coimhearsnachd. Mar an t-sràid agus na
taighean-cofaidh, bhathar a' cleachdadh nan eaglaisean airson deasbad a chumail
agus poileataigs a dhèanamh.

Thug arm an Riaghaltais ann am Versailles ionnsaigh air a' Chomann air 2 an
Giblean agus chailleadh bomaichean gun stad fad làithean. B' ann aig an
Riaghaltas a bha làmh an uachdair agus chuir iad stad air co-rèiteachadh sa
Ghiblean.

Chailleadh sgìre iomallach mu Courbevoie, agus dh'fhàilnig iomairt fhadalach ri
ionnsaigh a thoirt air Versailles. B' e dìon agus maireachdainn a bha aig cnag
na cùise a-nis. Bha rèiseamaid nam ban bochda ann, agus shabaid iad airson na
Lùchairte Ghile ann am Montmartre a ghleidheadh. Thug na fògarraich is
strainnsearan a bha a' fuireach ann am Paris taic làidir dhan Chomann, gu
h-àraidh an nàiseantach Polach Jarosław Dąbrowski, a bha na sheanailear
gaisgeach. Leigeadh an Colbh Vendôme, na charragh-chuimhne nàiseantach do
Napoleon Bonaparte, leis gu robh a' Chomhairle a' gabhail ri eadar-nàiseantas.

Chumadh coinneamhan thall thairis, agus chuireadh brathan agus teachdaireachdan
dhan Chomann bho aonaidhean-ciùird agus buidhnean sòisealach bho air feadh an
t-saoghail, fiù 's às A' Ghearmailt. Ach cha b' urrainn do bhailtean eile san
Fhraing càil a dhèanamh airson a' Chomainn. Chuir Thiers agus a chuid
mhinistearan ann am Versailles bacadh air fiosrachadh à no a Pharis agus le sin
cha robh fios aige duine sam bi mu na bha a' tachairt sa phrìomh-bhaile. A
bharrachd air sin, bha mòran dhaoine air an dùthaich uabhasach amharasach mu
phoileataigs sa bhaile. Chaidh reubaltaich ann am bailteach eile a chur sìos gu
luath.

Fhad 's a bha a h-uile càil a' dol a dhoilidh, bhuannaich cuid anns a'
chomhairle bhot airson «Comataidh na Slàinte Phoblaich», a chur air bhog,
dìreach mar a rinneadh ann an 1792. Bha làn chumhachdan aice, ach bha e ro
fhadalach airson diofar a dhèanamh. Air 21 an Cèitean, chaidh dorsan air an
àirde an iar a' bhaile fhosgladh agus thàinig na saighdearan a-steach à
Versailles. Thoisich iad san sgìre bheartach san iar, far an do chuir na daoine
fàilte gu math cridheil orra, an fheadhainn a bha air fhàgail fhathast. B' ann
furasta dhan na saighdearan an gnothach a dhèanamh, leis gu robh a h-uile daoine
dìleas dhan sgìre aige fhèin seach dhan bhaile air fad: cha robh plana dìona
coitcheann idir ann, is gach sgìre a' sabaid is a' call air a cheann fhèin. Cha
robh sraidean tana na bu mhotha ann, a chuideachadh na reubaltaich, mar a
thachradh sna làithean a dh'fhalbh. Bha gunnaichean mòra agus structar làidir
aig na saighdearan.

Chuir an Riaghaltas gu bàs na mìltean, boireannaich, fireannaich, a h-uile
duine. Thuirteadh gun do loisgeadh air 30,000 prìosanaich, a bharrachd air an
fheadhainn a chaochail air sàilleabh cho dona 's a bha an suidheachadh a bh'
aca. Chaidh na mìltean eile a chur gu gu prìosanan thall thairis.



https://gd.wikipedia.org/wiki/%C4%8Cesk%C3%A9_Bud%C4%9Bjovice

’S e České Budějovice (IPA: /ˈtʃɛskɛː ˈbuɟɛjovɪtsɛ/) (“Budweis” mar a theirear
ris gu tric anns na cànanan eile) ceann-bhaile Bohemia a Deas anns an t-Seic. Is
e am baile as motha dhen sgìre, agus an seachdamh baile as motha dhen dùthaich.

Tha České Budějovice na laighe ann am meadhan Bohemia a Deas, ann an srath na
h-aibhne Vltava. Tha an abhainn Malše a’ ruith a-steach don Vltava faisg air
meadhan a’ bhaile, agus tha lochan gu leòr san dùthaich mun cuairt, mòran dhiubh
air an dèanamh le daoine anns an 15mh agus 16mh linn. Tha am baile a’ laighe 381
meatair (1,250 troigh) os cionn àirde na mara, agus tha a’ chrìoch bheanntach
Šumava faisg anns an àird a deas.

Chaidh am baile a stèidheachadh le Hirzo, ridire do rìgh Přemysl Otakar II de
Bohemia, anns a’ bhliadhna 1265. Dh’fhàs e na bu mhotha anns an 16mh linn a
chionn mèinnearachd airgid, malairt, agus tuathanachas èisg. Bho thùs, bha a’
mhòr-chuid de na daoine Seiceach, mar a tha an-diugh, ach rè na linntean bha seo
ag atharrachadh. B’ iad na Gearmailtich an dàrna poball a bu chudromaiche.
Dh'fhàs e a bhith na cheann-bhaile air Bohemia a Deas aig toiseach na 20mh linn.
Ann an Lùnastal 2002 bha tuil mhòr ann.

Tha mu 96,000 duine buan-chòmhnaidheach sa bhaile (27/3/2009, ). Ach tha mu
12,000 oileanach ag ionnsachadh anns a’ bhaile aig Oilthigh Bohemia a Deas
(5/1/2009, ) agus tha a’ chuid as motha dhiubh siud a’ tighinn à bailtean eile.
Tha mu 95% dhen phoball Seiceach. ’S iad am mion-sluagh as motha na Ròmanaich
(no daoine dubh-shiùbhlaich). B’ iad na Gearmailtich a’ mhòrchuid gus dèireadh
na 19mh linn, agus an dàrna cuid a bu mhotha an dèidh sin, ach bha aca ris an
t-Seic fhàgail an dèidh deireadh an Dàrna Cogaidh. Am measg nan daoine ainmeil a
rugadh sa bhaile tha Vladimír Remek, a' chiad speuradair, ach a-mhàin an
fheadhainn às na Stàitean Aonaichte agus às an Aonadh Sobhiat, a chaidh anns an
fhànas.

Tha am baile ainmeil airson grùdaireachd leanna. Tha dà thaigh-grùide sa bhaile
an-diugh. Tha Budějovický Budvar (“Budweiser Budvar Brewery” sa Bheurla) a'
dèanamh Budějovický Budvar (“Budweiser Budvar”, mar a chanar ris anns an
Roinn-Eòrpa, no “Czechvar”, mar a chanar ris anns na Stàitean Aonaichte agus
Canada far a bheil “Budweiser Budvar” na ainm air leann bhon taigh-ghrùide
Ameireagach Anheuser-Busch). Agus tha Samson (gu h-oifigeach: Budějovický
měšťanský pivovar - “Budweiser Bier Bürgerbräu” sa Bheurla) a’ dèanamh “Samson”.

Tha factaraidhean cudromach eile ann, m.e.: Koh-i-Noor Hardtmuth (a’ dèanamh
uidheam-sgrìobhaidh), Motor Jikov agus Robert Bosch (innleadaireachd), GAMA
(bathar plastaig airson leigheas agus leigheas bheathach) agus Gamex (bathar
plastaig airson gnìomhachas-bìdh).

Tha an stèisean cumhachd niuclasach Temelín 24 km (15 mìle) air àird a tuath a’
bhaile.

Tha mòran togalaichean Gotach, linn an ath-bheòthachaidh is baroc ann an České
Budějovice. ’S iad an fheadhainn as cudromaiche: Eaglais an Naoimh Moire bhon
bhliadhna 1265 agus an “Černá věž” ( an Tùr Dubh) bhon 16mh linn. Tha a’ chuid
as motha dhiubh ann am meadhan eachdraidheil a’ bhaile a tha na laighe mu
thimcheall ceàrnaig mòire le talla a’ bhaile agus le sràidean fo dhìon air gach
taobh dhith. Tha meadhan a’ bhaile air a chuartachadh leis an dà abhainn agus le
“Canàl a’ Mhuilinn”.

Anns a’ bhliadhna 1827 thòsich a’ chiad rathad-iarainn air a tharraing le eich
air mòr-thìr na Roinn Eòrpa, ’s e a’ ruith eadar České Budějovice agus Linz san
Ostair (bha an dà bhaile anns an Ìompaireachd Ostaireach aig an àm ud). Tha
taigh-tasgaidh dha a-nis sa bhaile.

Faisg air a’ bhaile (10km) tha an caisteal agus am baile Hluboká nad Vltavou no
tobhta de chaisteil aig Jan Žižka (gaisgeach nàiseanta Seiceach) ann an Trocnov.
Agus beagan nas fhada air falbh (30km) tha am baile Český Krumlov a tha air an
liosta de làraichean dualchais na Cruinne aig UNESCO.



https://gd.wikipedia.org/wiki/%C3%8C_Chaluim_Chille

'S e Ì, neo Idhe, fear den Innse Gall. Tha Ì ann an Earra-Ghaidheal ann an Alba.
A-rèir cunntas-sluaigh 2011 bha 177 duine a' fuireach anns an eilean agus mar
sin dh'fhàs àireamh muinntir an eilein bho 125 duine anns a' bhliadhna 2001.

Anns a' bhliadhna 563 thàinig bàta gu tìr Eilean Idhe. Am Broinn an currach bha
imrich à Èirinn - manaich a bh' annta agus nam measg bha duine a bhiodh cho
cudthromoch ann an eachdraidh na Breatainn ri neach sam bith a bha bèo sna
meadhan aoisean. 'S e an eaglais a thòisich Calum Cille, ris an can a chuid mhòr
do luchd-eachdraidheal an eaglais Ceilteach, a dh'iompaich taobh tuath Breatainn
gu creideamh Chrìosd. Am measg nam manachainnean mòra ainmeil a bha stèidhichte
fo eaglais Chaluim Chille bha leithid Lindisfarne an tuath Sasainn agus Dharù is
Dhoire ann an Eirinn. B' e I fhèin am prìomh eaglais aig na Cruithnich. Bha
ceanglaichean mòra eadar na mannaich ann an I agus an teaghlach cùmhachdach o
Eirinn, Clann Ui Nèill. Chan ann a mhàinn ri na dùthchannan Ceilteach a bha
cùmhachd Eaglais Chaluim Chille ach cuideachd ri gall mar na Lochlannaich (an
dèidh dhaibh gabhal ri Crìosd) agus na Sasannaich. Tha rìghrean bhon Nirribhidh
agus Sasainn air an tioghlaigeadh air an eilean cuide ri iomadach rìgh bho Dàl
Riada, Eirinn, Alba agus eile.

Tha Iona, ainm Beurla an eilein, a' tighinn bho leughadh ceàrr air "Ioua", a tha
a' ciallachadh, 's dòcha, "eilean nan craobh iubhair". Bhon a tha ainm an eilein
sa Ghàidhlig, "Ì", cho goirid, théid a shìneadh mar as trice gu "Ì Chaluim
Chille" no gu "Eilean Idhe" ('s e tuiseal ginideach a tha ann an "Idhe"). Canar
"Idheach" ri cuideigin à bhuinneas don eilean, agus canar cuideachd "Ì nam ban
bòidheach" ris an eilean. (Fiosrachadh bho Iain Mac an Tàilleir)



https://gd.wikipedia.org/wiki/%C3%89mile_Zola

B' e Émile Zola (IPA emil zɔˈla) ùghdar, neach aithris agus fear ainmeil às an
Fhraing. Rugadh e ann am Paris air an darna latha dhen Ghiblean 1840, agus
chaochail e an siud fhèin air 29mh latha dhen t-Sultain 1902. Bha e os cionn an
stoidhle litreachas ris an canadh nàdarras, neo naturalisme anns an Fhrangais.

Mu dheireadh a’ bheatha bha e an sàs anns a’ cheist Dreyfus nuair a sgrìobh e an
t-artaigil ainmeil « J’Accuse…! » (Tha mi e fàgail air...!) anns a’
phàipear-naidheachd L'Aurore anns an Fhaoilleach 1898. Thug e sumanadh dhan
Taigh-cùirte fo chasaidean dhe Chliù-mhilleadh agus b' fheudar dha a dhol gu
Lunnainn is e na fhògarrach sa bhliadhna sin fhèin.

Rugadh Émile Zola ann am Paris ann an 1840 ach ‘s ann às an Eadailt a bha
athair. ‘S e an aon mac aig Francesco Zola agus Émilie Aubert a bh’ann. B’ e
Francesco Zola Innleadair na h-obraichean poblach agus seann oifigear
Eadailteach. Thug e tairgse airson siostam a chur air dòigh gus fìor uisge a
thoirt a dh’Aix-en-Provence bhon a’ Bheinn Sainte-Victoire. Fhuair e an cùmhnant
air an 19mh latha dhen Ghiblean 1843 agus chaidh an teaghlach a dh’fhuirich ann
an Aix-en-Provence. chaidh ainm a chur dhan chùmhnant ann an 1844. Stèidhich
esan Companaidh a’ Chanail Zola (Fraingis) Société du Canal Zola), leis a chuid
chompanaich mhaoineachaidh. Chaidh na h-obraichean a thòiseachadh ann an 1847.
Chaochail esan leis an niumòinia ann an 1847 an dèidh an Dàm Zola a thogail.

Bha Zola an sàs anns a’ chùis sin bho 1897, air sgàth gun cuireadh an iomairt an
aghaidh an Iùdhach Dreyfus dragh air Zola, is chuir e roimhe pàirt a ghabhail
anns a’ chùis is e a’ dìon na Iùdhaich. Nochd a’ chiad artaigil a sgrìobh mun
chùis anns a’ phàipear-naidheachd Le Figaro DiDòmhnaich, an 14mh latha dhen
Shamhain 1897. Chuir e crìoch air an artaigil leis an t-seanatans ainmeil
fàidheil: « Tha am fìoras a’ dol air adhart is cha chuir càil stad air »
Fraingis :« La vérité est en marche et rien ne l'arrêtera ». Chan e Alfred
Dreyfus a bh' ann am brathadair, ach an ceannard Ferdinand Walsin Esterhazy.
Nochd e ri beulaibh Chùirt fo lagh airm Paris air an 10mh latha dhen Fhaoilleach
1898, ach chaidh e a shaorachadh an làn a-màireach. Bha Zola cho fiadhach ann an
dà chuid an aghaidh dhìtidh duine neo-chiontach agus saorachadh duine ciontach
co-dhiù. Agus bha e uabhasach fiadhaich.



https://gd.wikipedia.org/wiki/%C3%89dith_Piaf

B' e aon de na seinneadairean as ainmeile san Fhraing a bh' ann an Édith Piaf
(IPA: edit pjaf, Fìor ainm: Édith Giovanna Gassion, Paris, 19 an Dùbhlachd 1915
- Plascassier, 11 an Dàmhair 1963) agus dh'fhàs i ìomhaigh dhùthchail. Nochd a
seinn a beatha dhochannach, bhrònach, le a neart a bhith òrain-ghaoil thiamhaidh
air seinn ann am guth caointeach. Tha "La vie en rose" (1946), "Hymne à l'amour"
(1949), "Milord" (1959), agus "Non, je ne regrette rien (1960) am-measg a
h-òrain ainmeile.

A dh'aindeoin na mòran eachdraidhean-beatha uimpe, tha mòran na beatha Édith
falaichte le rùn, a' gabhail a-steach a breith. Rugadh i Édith Giovanna Gassion
ann an Belleville, Paris, an ceàrn an imreachais àird air thoirt iomradh air nas
fhadalaiche le Daniel Pennac. Thuirteadh sgeulachd shean gun rugadh i air a'
chabhsair na Rue de Belleville 72, ach thuirt a teisteanas-breith oifigeil gun
rugadh i aig an Hôpital Tenon, an taigh-leighis airson an ceàrn na Belleville.
Thugadh an t-ainm Édith dhi airson an banaltram Breatannach A' Chogaidh Mhòir,
Edith Cavell, a bha air chur ri bàs air a' chuideachadh saighdearan Frangach a
theicheadh bhon bhraighdeanas na Gearmailte. Thòisich piaf— mith-chainnteachas
a' Pharas airson "gealbhonn"—cho leas-ainm gum fuair i 20 bliadhnaichean na b'
fhadalaiche.

'S e ban-dùthchasach leth-Eadailteach de Livorno a bh' ann a màthair, Annetta
Giovanna Maillard (1895–1945). Bha i aig obair cho seinneadair nan taigh-seinnse
fodhan ainm Line Marsa. 'S e lùth-chleasaiche na t-sràide a bh'ann an athair
Édith, Louis-Alphonse Gassion (1881–1944) le eòlas an taighe-chluiche. Bha gu
luath Édith trèigte le a màthair agus bha a h-athair sa' Chogadh, 's mar sin
dh'fhuirich i fad ùine ghoirid leis a' mhàthair a màthar, Emma (Aïcha) Saïd ben
Mohammed (1876–1930), a bha 'na Ban-Cabileach. Gu goirid an dèidh sin, ghabh an
t-athair Édith a nighean a dh'fhuireach le a mhàthair, a bha 'na
bhana-mhaighstir taigh-strìopachas ann an Normandie, agus an uair sin thill e
dhan dh'armailt Fhraingich ann an 1916. Chuidich na strìopaichean a dh'àrach
Édith.

As na h-aoisean trì ri seachd, bha air aithris Édith dall, a' fulang bho cor na
t-sùla, 's dòcha at-còirne; agus as na h-aoisean ochd ri ceithir deug, bha i air
aithris bodhar. A-rèir ri aon a h-eachdraidhean-beatha, fhuair i a lèirsinn air
ais nuair ann an mar a tha iomradh air thoirt air cho "mìorbhail", an dèidh
chruinnich na strìopaichean a seanmhair airgead ga cur air taisdeal a thoirt
urram ri Thérèse de Lisieux. Ann an 1929, aig an aois 14, cheangail i le a
h-athair 'na ghnìomhan na t-sràide air feadh na Frainge, far an sheinn i gu
follaiseach air a' chiad àm. An uair sin ghabh i seòmar aig an Grand Hôtel de
Clermont (18 rue Veron, Paris 18ème) agus dhealaich i bhuaithe, a' dol a slighe
fhèin cho seinneadair-sràide anns an Pigalle, Ménilmontant, agus na
h-iomall-bhailtean na Paris (th' ann iomradh ri seo 'san òran "Elle fréquentait
la Rue Pigalle" (Thadhail I an Sràid Pigalle). Cheangail i le a leth-phiuthar
Simone Berteaut ("Momone") 'san oidhirp seo, agus dh'fhàs an dithis
buan-chàirdean sa' mhiastadh. Bha i mu dheidhinn 16 bliadhna a dh'aois nuair
thuit i ann am gaol le gille-fritheil, Louis Dupont. Aig an aois 17 rugadh an
aon pàiste aice, caileag ainmichte Marcelle, a bhàsaich aig dà bliadhna a
dh'aois à fiabhras eanchainne. Mar a màthair fhèin roimhpe, lorg Édith ag àrach
pàiste doirbh fad fhuireach beatha air na sràidean, 's mar sin dh'fhàgtadh i gu
tric Marcelle na h-aonar fad a neo-làthaireachd, agus ghabh Dupont an nighean a
dh'àrach leis fhèin roimh a' bhàs Mharcelle mìosan na b' fhadalaiche. 'S e
drùisear a bh' ann an ath-leannan Édith, Albert, agus ghabh e roinn-pàighidh as
an airgead gun d' rinn i le seinn ann an iomlaid ann an iomlaid nach cuirteadh e
spàirn oirre a dh'fhàs strìopach; chuir caraid Édith, nighean thlàth ainmichte
Nadia, làmh 'na beatha fhèin nuair bha i air chur aghaidh air an smaoin de fàs
strìopach agus cha mhòr nach do chuir Albert peilear tro Édith nuair bhris i am
càirdeas oir a' bhàis Nadia.



https://gd.wikipedia.org/wiki/William_F._Buckley_Jr.

B’ e sgrìobhadair agus iomradair às na Stàitean Aonaichte a bh’ ann am William
Frank Buckley Jr. (Eabhraig Nuadh, 24 an t-Samhain 1925 – Stamford, 27 an
Gearran 2008) a bha a' tarraing a' chuid as motha de na beachdan aige bhon
deas-làimh de phoileataigs. Stèidhich e an iris poileataigeach National Review
ann an 1955, agus bha e an làthair air 1,429 earrann den phrògram TBh Firing
Line bho 1966 gu 1999. A bharrachd air an sin ‘s e naidheachdair a bh’ ann le na
sgrìobhaidhean aige air am foillseachadh ann an iomadach pàipear air feadh na
Stàitean Aonaichte. Bha e ainmeil airson cho fòghlamaichte, eirmseach agus
briathrach ‘sa bha na pìosan a bhiodh e sgrìobhadh.

Bha buaidh mhòr dha-rìreabh aig Buckley air cultar Ameireaga agus thuirt George
H. Nash, eachdraiche an gluasad deas-làimhe Ameireaganach, mu dheidhinn:

‘S e an rud is buadhaiche a rinn Buckley poileataigs an làimh dheis a cheangal
ri feallsanachd eaconomach “laissez-faire” bhith gu cruaidh an aghaidh
comunnachas, mar sin a' cur sìos nàdar de bhun-stèidh airson an conservatism
nuadh a bha aig cridhe oidhirpean Barry Goldwater agus Ronald Reagan an taghadh
airson Ceannard nan Stàitean Aonaichte a bhuannachadh.

Sgrìobh Buckley iomadach leabhar. ‘S e am fear as ainmeile aige God and Man at
Yale a chaidh a dh'fhoillseachadh ann an 1951. A measg nan leabhraichean eile
aige sgrìobh e mu eachdraidh, poileataigs, seòladh-mara, sgilean sgrìobhaidh
agus labhairt, agus sreath de leabhraichean rosg mu fhear a bha ag obair airson
an CIA. Mar is tric bhiodh Buckley ga chur fhèin air adhart mar Libertarian no
consevative. Bhiodh e a' fuireach ann am baile New York agus Stamford,
Connecticut. Caitligeach a bh’ ann, agus bhiodh e a' dol dhan aifreann
traidiseanta Laideann ann an Connecticut.



https://gd.wikipedia.org/wiki/Wikileaks

'S e WikiLeaks buidheann mheadhanan neo-phrothaid eadar-nàiseanta a bhitheas a'
clò-bhualadh sgrìobhainnean a thig bho thùsannan neo-ainmeach is bho shnighean,
agus a bhitheadh air mhodh eile dìomhair no air an cron-sgrùdadh.

Ged a chaidh Wikileaks a stèidheachadh, a-rèir na buidhne fhèin, le
luchd-dèanadais chòireachean-dhaonna Sìneach, 's e an Astràiliach Julian Assange
am fear-labhairt agus an riochdaire as ainmeile.

Fhuair Wikileaks ainm is cliù eadar-nàiseanta as dèidh dhith clo-bhualadh (28
Samhainn 2010)  mòran contraltraidh dìomhair Ameireaganach bho thosgaireachdean
air feadh an t-saoghail. Am measg eile, dh' fhoillsich seo gun robh an
riaghaltas Breatannach a' strì airson fuasglaidh Al Megrahi, am Bomair
Logarbaidh, ged a bha iad a' dubh-chàineadh an riaghaltais Albannaich aig an àm
airson an fhuasglaidh iochdmhoir.

Cuideachd, dh' fhoillsich Wikileaks liosta de làraich a bha cudromach do
thèarainteachd Ameireaganach, a' gabhail a-steach companaidh Albannach a
bhitheas a' dèanamh co-phàirtean do longan-fo-mhuir niùclasach Ameireaganach.



https://gd.wikipedia.org/wiki/Vlissingen

‘S e baile meadhanach, port agus sgìreachd (Duitsis: gemeente) faisg air
Middelburg, air an àirde an ear-dheas nan Tìrean Ìsle a th' ann an Vlissingen
(IPA: ˈvlɪsɪŋən, Beurla: Flushing, Fraingis: Flessingue, Spàinntis: Flesinga).
Tha e suidhichte air Leth-eilean eadar dà Chaolas: Veerse Weer ann an ceann a
tuath agus Westerschelde ann an ceann a deas, ri taobh Inbhir Westerschelde, 5m
os cionn ìre na mara, anns an roinn Tìr na Mara (Duitsis: Zeeland), 136km air
falbh bho Amsterdam (prìomh-bhaile na dùthcha), 81km bho Rotterdam, 86km bho Den
Haag, 152km bho Almere agus 128km bho Utrecht. Chaidh Vlissingen a stèidheachadh
620 agus fhuair e a chuid chòirichean (Duitsis: Stadsrechten) ann an 1315. 'S e
am port na bu chudromaiche na dùthcha a bh'ann Vlissingen ri linn Aois an Òir
nan Tìrean Ìsle, ged an do chrìonaich a cuid bheartais is cudromachd san 18mh
Linn. Bha gnothaichean mar spùinneadaireas, tràilleachd, malairt agus iasgach gu
math làidir an seo. Tha 44,391 duine a' fuireach ann.



https://gd.wikipedia.org/wiki/Valledupar

' S e prìomh-bhaile na roinne Cesar, ann an Coloimbia, a th' ann Valledupar. Tha
e suidhichte ann an ceann an tuath na dùthcha ri taobh na h-aibhne Ghuatapurí,
814km air falabh bho Bhogotá agus 435km bho Bhucaramanga. Tha àirde meadhanach
dhe 151m os cionn ìre na mara aige. 'S e baile le gnàth-shìde theth a th’ ann le
teodhachd meadhanach dhe 28˚, rè na bliadhna, leis gu bheil e faisge air oirthir
na Roinn Charaibeach. 'S e Valledupar an 16mh baile as motha na dùthcha.Chaidh
am baile a stèidheachadh ann an 1550.

Ged a tha 10,171 nan tàmh anns a' bhaile, chan eil ach 3,036 dhuibh a' fuireach
anns na sgìrean dùthchasail am broinn crìochan a' bhaile. Tha fearann na dùthcha
sin ga roinn eadar na bailtean (Spàinntis: municipios) agus le sin tha gach
clachan agus croit fo stiùireadh baile air choireigin. Air adhbharan
trioblaidean poilitigeach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e Daoine geala agus mestizos a th' ann a' mhòr-chuid dhe na
daoine ann an Valledupar ‘S e Tùsanaich a th' ann an 8.4% agus tha 12.2% dhe
daoine le freumhan ann an Afraga. 'S urrainn dhan 88.2% dhe na daoine ann an
Valledupar leughadh agus sgrìobhadh. A tuilleadh air sin, tha fòn aig an taigh
aig 40.6% dhe na dachannan.

Thathar a’ cumail am iomadach seòrsa dhe fhèis ann an Valledupar. Chithear
fèilltean caitligeach, leis gur e dùthaich le mòr-chuid Chaitligeach a th' ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Valladolid_(provincia)

'S e provincia na Spàinne a tha ann am Valladolid (IPA: baʎaðoˈlið). Tha e na
laighe ann an Castilla y León, ann an ceann a tuath na dùthcha. 'S e Valladolid
a tha na phrìomh-bhaile. Chaidh an roinn a chruthachadh ann an 1833 le Javier de
Burgos, a bha na Rùnaire na Stàite agus Leasachaidh aig an àm. B' e an
siostam-riaghalaidh iondail na Frainge a chleachd e mar mhodal. Chuireadh
a-steach Coimhearsnachd fèin-riaghlaidh Chastilla y León i ann an 1978, nuair a
sgrìobhadh Bun-reachd ùr. Sìnidh Valladolid fad 8,110km² agus tha 534,874 duine
a' fuireach ann. Le sin, 's e an 28mh roinn as motha na Spàinne a thaobh
talmhainn agus an 29mh a thaobh àireimh-sluaigh. Tha crìochain aice le Ávila,
Burgos, León, Palencia, Salamanca, Segovia agus Zamora. 'S e dìreach Spàinntis a
tha ga bruidhinn an seo.

'S ann connspaideach 's a tha freumh-fhaclachd an ainm. Tha cuid dhen bheachd
gur ann à Vallis Tolitum (Gàidhlig: Gleann nan Uisgeachan), ann an
Ceilteach-ibearais. A dh'aindeoin sin, tha cuid eile a' cantainn gur mathaid gur
ann à Vallis Olivetum (Gàidhlig: Gleann nan Dearcan-ola) B' e Vallisoletum a bha
air fad nam meadhan aoisean. Chaidh an t-ainm arabachadh gu بلد الوليد (Balad
al-Walīd): Bheireadh sin Baile Walid dhuinn anns a' Ghàidhlig. Mar a b’àbhaist
san Spàinn, b’ e dìreach ainm a’ bhaile a bu motha sa sgìre a chuireadh air an
roinn.

Tha dà iadhtag ann a bhuineas do Valladolidː Roales y Quintanilla ann an ceann
air an àirde an iar-thuatha tuath na roinne, ann an Zamora agus Dehesa de San
Llorente, ann an León ann an ceann a tuath. 'S e adhbharan laghail agus
poileataigeach a tha as coireach gu bheil e na aite fa leth.



https://gd.wikipedia.org/wiki/Ur%C3%A0nus

Is Ùranas no Urànus (o Οὐρανός Sheann-Ghreugais tro Uranus Laideann) an
t-seachdamh planaid on ghrian. Tha an treas rèideas planaideach as motha agus an
ceathramh tomad planaideach as motha aige san rian-grèine againn. Tha stuthan
Ùranais coltach ri stuthan Neaptuin, ach tha na stuthan ceimigeach aca
diofraichte on fheadhainn aig na famhairean gasa nas motha, siud am Bliogh agus
Satarn. 'S ann air an adhbhar seo gun cuir na h-eòlaichean "fuamhairean deighe"
air Ùranas agus Neaptun gus an diofar eatorra is na fuamhairean gas a nochdadh.
Tha àile Ùranais coltach ri feadhainn a' Bhliogh agus Satairn on a tha a'
mhòrchuid dhe 'na hàidhdreaidean is hilium ach tha barrachd "deighean" aige mar
uisge, amòinia agus methan cho math ri lorgan hàidhdrea-charbonan eile. 'S e an
t-àile planaideach as fhuaire sa rian-ghrèine a th' ann agus is 49 K (−224.2 °C)
an teothachd as lugh agus tha breathan neòil iom-fhillte aige. Thathar dhen
bheachd gu bheil an t-uisge pailt sna neòil as ìsle agus methan sna neòil as
àirde. Tha a' mhòrchuid dhe mheadhan Ùranais 'na dheighean is clach.

Chan fhaicear Ùranas leis an t-siùil lom ach gu fann. Chaidh a lorg le William
Herschel. 'S e planaid uaine/glas a tha ann.



https://gd.wikipedia.org/wiki/Uisge_Beatha

Is e uisge-beatha spiorad dibhe làidir a tha air a dhèanamh le gràn. Gu
h-àbhaisteach, tha uisge-beatha à Alba neo Èirinn, is ann à Aimearaga a tha
bourbon. Tha uisge-beatha, mar is àbhaist, buidhe is trid-shoilleir.

Gu tradaiseanta, tha uisge-beatha air tarraing à braich, 's e sin eòrna a th'
air brachadh (toirnichte). Às dèidh sin, thèid a thiormachadh os cionn teine
mhòine, a chuireas blas so-aithnichte ris an deoch.

Is e an ath cheum a leaghadh na bracha tiormaichte ann an uisge a dhèanamh
brailis (ris an abrar, cuideachd, dile no mir). Sin, cuirear beirm gus an
toiseach am brachadh a dhèanamh caochan.

'S e deoch nàiseanta na h-Alba a tha ann an uisge-beatha. Tha uisge-beatha air a
dhèanamh ann an Alba o chionn barrachd air mìle bliadhna, air tighinn o thùs bho
Èirinn gu Dail Riada.

Faodaidh na braichean Albannach a dhealaichear ann an seachd roinnean
tìr-eòlasach: Ìle, a' Ghaidhealtachd, Srath Spè, a' Ghalltachd, na h-Eileanan
Siar, agus Ceann Loch Chille-Chiarain.



https://gd.wikipedia.org/wiki/Uilleam_Mac_Cong%C3%A1il

B' e Uilleam Topaz Mac Congáil (Màrt 1825 - 29 an t-Sultain 1902) breabadair,
bàrd rannaghaill agus cleasaiche à Dùn Dè. Fhuair e ainm mar fhìor dhroch bhàrd
nach do ghabh dragh sam bith ro bheachdan a choimpirean air a chuid sgrìobhaidh.
Is ann a tha e air a chlàradh ann an Leabhar Clàr-cunntais MhicAonghais mar aon
de na bàird Bheurla a bu mhiosa.

Sgrìobh e mu 200 dàn, nam measg sin, "Sgiorradh Drochaid Tatha" (The Tay Bridge
Disaster) agus "Muc-mhara ainmeil na Tatha" (The Famous Tay Whale), cuid de na
dàin as motha a chuirear suarach ann an saoghal litreachas na Beurla. Chaidh
fhastadh air feadh Alba airson a bhàrdachd aithris, rud a bha na chomharra gun
robh luchd-èisteachd a' moladh an liut aig Mac Congáil mar phearsa èibhinn talla
a' bhaile. 

Ged as e am bàrd Beurla a bu mhiosa a-riamh a bheirear air Mac Congáil , tha a
rannaidheachd air a cuimhneachadh 's air a h-aithris an-diugh air sgàth sin agus
gheibhear grunn leabhraichean dhith ann an clò fhathast. Is e na beuman as motha
a bheirear air, nach tuigeadh e meatafor bàrdail agus nach b'urrainn dha
meadarachadh. Gidheadh, fhuair e a chliù bhon bhuil àbhachdach a bha na
fàillinnean seo ag adhbharachadh. Le ruitheaman mì-iomchaidh, faclan fann, agus
ìomhaigheachd neo-ghlic a' tighinn còmhla, rinneadh gun robh a bhàrdachd-san,
gun fhios dha, am measg cuid de na duain dhràmadach a bu ghàireachdaile ann an
saoghal na Beurla. Tha obair Mhic Congáil stèidhichte ann an dualchas fada
bàrdachd-sgeòil na Beurla mu thachartasan is tubaistean mòra. Bhiodh na rannan
air an cur air bhlàr mar bhileagan-làimhe, oir ann an aimsir gun rèidio no
telebhisean, b' e an guthan-san aon dòigh air naidheachdan cudromach a
sgaoileadh am measg sluaigh a bha fìor dhèidheil air an leithid.



https://gd.wikipedia.org/wiki/Tunja

‘S e baile meadhananch ann an Coloimbia, agus prìomh-bhaile na roinne Boyacá, a
th’ann Tunja neo Santiago de Tunja. Tha e suidhichte ann an iar-mheadhan na
dùthcha anns an sgìre ris an canar Alto (Àrd) Chicamocha, 122km air falbh bho
Bhogotá.. Tha farsaingeachd dhe 118 km² aige, 87% dhuibh air an dùthaich agus
13% anns a’ bhaile fhèin. Tha meadhan a’ bhaile Tunja suidhichte aig 2,775m os
cionn ìre na mara, ach tha an t-àite as àirde am broinn crìochan a’ bhaile aig
3,200m os cionn ìre na mara, ri taobh Cucaita. Tha an t-àite as ìsle suidhichte
aig 2,400m os cionn ìre na mara, ri thaobh Moniquirá.

Bha àireamh-sluaigh dhe 154,096 aig a' bhaile fhèin ann an 2005, a-rèir a'
chunntais-sluaigh mu dheireadh. 'S e Tunja an 31mh baile as motha na dùthcha.

Tha crìochan aige leis na bailtean beaga dhe Motavita agus Cómbita air an ceann
a tuath, le Oicatá, Chivatá agus Soracá air an àirde an ear, le Boyacá,
Ventaquemada agus Samacá air an ceann a deas, agus mu dheireadh thall le Samacá,
Sora agus Cucaita air an àirde an iar. Chaidh e a steidheachadh leis na
Spàinntich 6mh an Lùnasdal 1539.

‘S ann às a’ chànan tùsanach Hunza a thàinig ainm a’ bhaile, a tha a’
ciallachadh "Fireannach Faiceallach". Cha robh an t-ainm Santiago de Tunja air
a-riamh, ged a tha feadhainn ga chreidsinn co-dhiù. Tha troimh-chèile ann taobh
an ainm air sàilleabh an dòigh mar a rinneadh parraistean a’ bhaile: Parraiste
Mhoire an Sneachda (Spàinntis: Señora de las Nieves) mu thuath; Naomh Barabail
(Spàinntis Santa Bárbara) mu dheas, agus Naomh Seamus à Tunja (Spàinntis:
Santiago de Tunja) dìreach ann am meadhan a’ bhaile. ‘S e Naomh Seamus an
Abstol, Sàr Naomh na Spàinne, a th’ ann Sàr Naomh a’ bhaile is tha an t-ainm
aige air a’ Chathair-eaglais cuideachd. Le sin ‘s e Parraiste na
Cathaire-Eaglais aig Naomh Seamus an t-Abstol a tha air a’ pharraiste, ach chan
air a’ bhaile.

Tha freumhan muisca an ainm Tunja ceangailte cuideachd ri fear dhe na
cinn-fheadhna (Spàinntis: cacique) na b’ainmeil a bh’ ann: Hunzahua. Mar sin,
nuair a steidhich Gonzalo Suárez Rendón am baile, thug e Tunja air, mar a
mhìnich na sgrìobhainnean dhen 6mh an Lùnasdal 1539. Dearbhaidh sgrìobhainnean
rìoghal an t-ainm sin nuair chaidh e a dh’ainmeachadh mar Bhaile, 29mh am Màrt
1541, is chuir Carlos V na Spàinne ainm dha:

...tha sinn ag iarraidh agus ag òrdachadh gur e Baile Mòr Tunja an tiotal a
bhios air a’ bhaile siud bhon latha an-diugh agus gum bith gach uile còir,
dìonachd agus sochair aige mar bhaile mòr.

Dh’fhàg an ceannsaiche Gonzalo Jiménez de Quesada am baile Santa Marta anns a’
Ghiblean 1536, is thog e airsan mu dheas. Bha e ag amas air El Dorado a lorg is
a chur an greim.

An ceann mòran mhìos air an rathad, choinnich e na rìoghachdan beaga a bha fo
bhuaidh an Zipa, is mhothaich e nach robh na bailtean sin air an tìr àrd eadar
Cundinamarca agus Boyacá cho inntinneach dhàsan fhèin. Fhad ‘s a bha e a’ lorg
El Dorado fhuair e naidheachdan mu dheidhinn smàragan ann an Somondoco, a
bharrachd air teachdaireachd neo dhà mu dheidhinn a’ chinn-chrìche aige anns an
tìr ìosal rèidh oithireach (Spàinntis: Los Llanos Orientales). Ràinig Jiménez de
Quesada Turmequé air 2 an t-Ògmhios 1537, a bha fo bhuaidh an Zaque. B’ fheudar
dhàsan buaidh a thoirt air na Muiscas (gun chudthrom, na bheachdsa), air sgàth
's gun do dh’fhàilig iomairtean airson a dhol a-mach dha na tìrean ìosal tro
thaobh an ear agus taobh an ear-thuath na tìrean àrda.

Mar iomadh sgìre Muisca, bha uiread mhòr dhe taighean gan sgaoileadh air feadh
na roinne anns an làrach far an do steidhich na Spàinntich am Baile. Bha dùn neo
dhà aig rìghrean (neo Zaque) mar Quemuenchatocha, Aquiminzaque (Aquim/Quiminza)
agus an ceann-fheadhna aig Boyacá, anns na h-àiteachan àrda air an àirde an iar
a' bhaile, ris an canar San Lázaro an latha an-diugh. A bharrachd air sin, bha
corra thaigh air leathadan na cnuic air an àirde an ear cuideachd, bhon an
t-slighe gu Santafé gu ruige làrach ann an ceann a tuath a' bhaile.

Ged a tha 154,096 nan tàmh anns a' bhaile, chan eil ach 7,475 dhuibh a' fuireach
anns na sgìrean dùthchasail am broinn crìochan a' bhaile. Tha fearrann na
dùthcha sin ga roinn eadar na bailtean (Spàinntis: municipios) agus le sin tha
gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th'ann a' mhòr-chuid dhe na daoine
ann am Tunja, ach tha 0.2% dhe Tùsanaich agus 0.2% dhe daoine le freumhan ann an
Afraga cuideachd. ' S urrainn dhan 94% dhe na daoine ann an Tunja leughadh agus
sgrìobhadh. A tuilleadh air sin, tha fòn aig an taigh aig 56.3% dhe na
dachannan.

Thathar a’ cumail am iomadach seòrsa dhe fhèis ann an Tunja. Chithear fèilltean
caitligeach, leis gur e dùthaich le mòr-chuid chaitligeach a th’ann fhathast,
fèisean na stàite agus tachartasan ionadail a sheallas cho làidir ‘s a tha
beairteas cultarail na dùthcha.

Tha dà sgioba proifeiseanta ball-coise anns a' bhaile. Cluichidh Boyacá Chicó
anns a' phrìomh lìog agus cluichidh Patriotas Fútbol Club anns an lìog B.
Compàirtichidh an dà sgioba an aon phàirc, Pàirc an Neo-Eiseimeileachd
(Spàinntis:Estadio de La Independencia), suidhichte ris an taobh thuath a'
bhaile.

'S e fear dhe na làraich oilimpeagach nas fheàrr na dùthcha a th'anns a' phàirc
sin, leis gun do deach na goiresan aige a leasachadh airson a' cho-fharpais
Libertadores ann an 2009: chaidh piseach a chur air an uiread dha
luchd-leantainn gu 20,630, is a h-uile càil fo mhion-chomharrachadh na FIFA.

Chuir am baile air dòigh an co-fharpais Sudamericano de Futsal Sub-20 ann an
2008. 'S e farpais fo 20 bliadhna aig ìre Aimearaga a Deas a bh'ann, is
bhuannaich Braisil. Cha d'fhuair Coloimbia ach an ceathramh àite.



https://gd.wikipedia.org/wiki/Torgny_Lindgren

'S e sgrìobhadair às an t-Suain a tha ann an Gustav Torgny Lindgren. Rugadh e
ann an Norsjö anns an sgìre Västerbotten ann an 1938.

Chaidh a thogail ann an teaghlach mòr. Thuirt e fhèin gun thug sin buaidh mhòr
air an stoidhle sgrìobhaidh aige, gu h-àraidh na seann sgeulachdan a chuala e
bhon a sheanmhair: "Bha i daonnan ag innse sgeulachdan gu slaodach, fhad 's a
bha an teaghlach na shuidhe còmhla timcheall oirre. Cha do chuir dad sam bith
stad oirre na dubh oidhcheannan fada a lìonadh le teacsaichean às a Bhìobaill,
sgeulachdan às a beatha is beul-aithris nan sinnsirean... Tha an t-seanchas leis
an deach mo thogail na phàirt mo bheatha". Fhuair e teisteanas teagaisg bhon
Institiud Trèanaidh Umeå.

Ged a thòisich e sgrìobhadh bàrdachd is sgeulachdan bho 1965 a-mach 's e "Ormens
väg på hälleberget", (Slighe na nathrach) a' chiad leabhar a bha soirbheachail.
Tha an leabhar seo a' cluich ann an Västerbotten, an sgìre far an do rugadh e.
Tha e a' dèiligeadh ris an aintighearnas anns an 19mh linn an aghaidh muinntir a
bha a' fuireach air an dùthaich ann an ceann a tuath na Suaine. Chleachd
Lindgren stoidhle dìreach làn dual-chainnt is abairtean agus ceanglaichean chun
a' Bhìobaill. Chaidh an leabhar fhoillseachadh ann an 1982 agus rinn Bo
Widerberg film dheth.

Canar gur e "Merabs skönhet" (Bòidhchead Mherab), cruinneachadh de sgeulachdan
goirid, an leabhar as fheàrr aige.



https://gd.wikipedia.org/wiki/Tom%C3%A1s_Cipriano_de_Mosquera

B’ e Tomás Cipriano de Mosquera y Arboleda ( Popayán, 26mh an t-Sultain 1798 -
Popayán, 7mh an Dàmhair 1878) saighdear, neach-poileataigs, leasachair agus
rìochdaire dioplòmasach à Coloimbia, a bha na Cheann-suidhe Poblachd Ghranada Ùr
eadar 1845 agus 1849 agus na Stàitean Aonaichte Choloimbia eadar 1861 agus 1864
agus bho 1866 gu ruige 1867. Thathar a’ tagradh gur e fear dhe na figearan na bu
chudromaiche ann an eachdraidh Choloimbia rè na 19mh Linne.

Rugadh e ann am Popayán 26mh an t-Sultain 1798. ‘S e mac an uachdaran-fearainn
beartach José María Mosquera y Figueroa, agus María Manuela Arboleda y Arrechea
a bh’ann, agus le sin bha e na bhall fear dhe na teaghlaich na bu chliùitiche na
dùthcha rè na 19mh linne. Fhuair na triùir bhràithrean aige (Joaquín, Manuel
José agus Manuel María) an cuid chliù cuideachd. Nan òige, ann an 1814, thoisich
e ann an iomairt an saorsa, fon Sheanailear Simón Bolívar. Fhad ‘s a bha e na
leas còrnaileir, ann an 1824 shabaid e an aghaidh na Guerrilla aig an Tùsanach
rìoghaire Agustín Agualongo, ann am Barbacoas, Nariño, far an d’ fhuair e
peilear a chaidh dìreach bho thaobh gu taobh tron bheul, is leig sin athailt
anns an aghaidh: an a dhèidh bhiodh e doirbh dhàsan bruidhinn is air sgàth sin
fhuair e am far-ainm "Mascachochas". Chaidh e a dh’ àrdachadh gu còrnaileir
airson a chuid obrach ghaisgeil agus thoisich a bhith os cionn an Riaghaltais
ann an caochladh cheàrna ann an ceann an iar-dheas na dùthcha: (Buenaventura,
Guayaquil, Cauca) ach aig an aon àm lean e air mar shaighdear ainmeil, is chaidh
e a dh’ainmeachadh na Sheanailear ann an 1829.

Ged nach do choileanadh e cùrsa ionnsachaidh sam bith aig an oilthigh Cauca, ‘s
e duine gu math foghlamaiche ann an Laideann, Beurla, Fraingis agus Eadailtis a
bh’ann, agus fiù’s thoisich e eadar-theangachadh dhe Tasso nan òige. A bharrachd
air sin, theagaisg e matamataig aig an oilthigh cuideachd.

Bha e na sheòltaire ann am Pearu (1829 - 1830), ann an caochladh dhùthaich na
Roinne Eòrpa agus anns na Stàitean Aonaichte (1830 - 1833). Nuair a thill e bha
e na bhall a’ mhòr-dhail (1834 - 1837) agus an Riaghaltas nan Tòraidh aig José
Ignacio de Márquez Barreto: chaidh Mosquera a dh’ainmeachadh rùnaire a’ Chogaidh
agus le sin stiùir is bhuannaich e Cogadh nan Àrdanach ann an 1840. An uair sin
bha e an sàs anns an dioplòmasaidh mar thosgair ann am Pearu, an t-Sile agus
Boilibhia eadar 1842 agus 1845.

Thug a’ Bhuidheann Ministreachd taic dha Mosquera airson an taghaidhean dhe 1845
(na Tòraidhean anns na bliadhnachan ri teachd), is bha esan ga thaghadh. Seo na
rudan a lorg a’ chiad Riaghaltas aige:

Fhuair na poileasaidhean aige fìor dhubh chàineadh bho na daoine a thug taic
dhàsan airson an ceannas fhaighinn, agus bha e a-nis na bu fhaisge air a’
Phàrtaidh Libearalach. Nuair a chrìochnaich an teirm aige chaidh e gu Eabhraig
Nuadh airson gnìomhachas an teaghlaich a dhèanamh agus steidhich e companaidh
malairt eadar-nàiseanta.

An dèidh corra bhliadhna anns na Stàitean Aonaichte, thill Mosquera ri sabaid an
aghaidh ar-a-mach na luchd-Cheàirde agus an deachdaire José María Melo a chuir
às a’ chathair ann an 1854. An uair sin, ri taobh nan Libearalach gu lèir, thug
e pàirt anns a’ mhòr-dhail mar riochdaire agus seanadair agus bha e na
thagraiche airson a’ chinneas ann an 1857, fhuair e an treas àite ri chùlaibh an
Tòraidh Mariano Ospina Rodríguez agus fear Libearalach raideagach (a chuir am
feadaraileas na dùthcha an cèill, a-nis fon ainm Co-chaidreachas Ghranada).
Chaidh e a thaghadh ceann-suidhe stàit a’ Chauca, is leis an dreuchd sin
thionndaidh e gu bhith os cionn na luchd-dùbhlain an aghaidh a’ chinn-suidhe
Ospina, nach onarachadh fèin-riaghladh na stàitean.

Ann an 1860 chuir e naomh-thrèigsinn a’ Chauca an cèill agus rinn e glaodhach a’
chogaidh an aghaidh a’ cho-chaidreachais. An ceann greiseag fhuair e taic bho na
stàitean Santander agus Tolima, a dh’ainmich iad Riaghladair e, agus an ceann
bliadhna is beagan, b’ urrainn dhàsan na Tòraidhean a chur a-mach às an
riaghaltas, agus an uair sin bha e fhèin na cheann-suidhe eadar-amail na
dùthcha. Ghairm e Co-chruinneachadh Bun-Reachdail, a thug àite ann an Rionegro
ann an 1863. Chuir e an comhstrìtheach Tòraidh aige às a’ chathair agus thug e
an riaghaltas fo làimhe. Ghairm an Seanalair Leonardo Canal González gur e esan
a bha os cionn an Riaghaltais, ach theich e thall thairis.

Anns an darna teirm aige anns a’ chinneas (1861 – 1863), dh’fhoillsich e sreath
dhe àithntean airson neart na Eaglaise Chaitligeach a chur fo smachd, gu
h-àraidh arfuntachadh an earrais làmh mharbh (mortmain), le sin chaidh
oighreachdan na h-eaglaise ga toirt air falbh, gus a bhith gan reic an uair sin
ann an rop poblach; a bharrachd air sin chuir e an Comann Iosaid a-mach às an
dùthaich.

Chaidh na sgaraidhean eadar na radaigich (le Manuel Murillo Toro os an cionn)
agus an fheadhainn aig Mosquera uabhasach follaiseach aig a’ Cho-chruinneachadh
ann an Rionegro, (a bha loma-làn dhe Libearalaich). Ach chaidh bun-reachd gu
math feadarail libearalach a rèiteachadh co-dhiù, a bheireadh barrantas dha
còirichean nan saoranach agus a thaitinn gach uile ball a’ co-chruinneachaidh. A
bharrachd air sin, chaidh Mosquera a thaghadh airson a’ chiad dhà bhliadhna
riaghaltas na Stàitean Aonaichte Choloimbia a choileanadh, gu ruige 1 an Giblean
1864.

Anns an treas teirm aige, b’ fheudar dhàsan a chur an aghaidh cogadh còmhla ris
an Eacuador: bha esan fhèin os cionn na feachdan Coloimbianach, agus fhuair e
buaidh dheireannach aig Blàr Cuaspud ann an Dùbhlachd 1863. Nuair a leig e an
ceannas chaidh e gu Paris mar thosgair.

Thill Mosquera buadhmhor dhan dùthaich ann an 1866 is chaidh e a thaghadh mar
cheann-suidhe airson an ceithreamh turas aige, a dh’aindeoin dùbhlain nan
Libearalach raideagach. Ach bha am Pàp a’ dol san eadraiginn gu dlùth air
sàilleabh an fhrionais a bh’ann taobh làimhseachaidh dàimhean leis an eaglaise,
agus leis gu robh an ceann-suidhe ga ghiùlain mar dheachdaire (dhùin e am
mòr-dhail ann an Giblean 1867) rud a spreag na luchd-dùbhlain ga chur às a’
chathair 23mh an Cèitean 1867, agus an latha ud sin chaidh e a chur an greim le
buidheann dhe shaighdearan fon chòrnaileir Daniel Delgado París agus le sin b’
urrainn dhan Sheanailear Santos Acosta Castillo, a bha os cionn na feachdan
armachd aig an àm, an riaghaltas a thoir fo làimh.

Bha e na fhògarrach thall thairis fad trì bliadhna ann an Lima. Nuair a thill e
ann an 1871 sheas e chun a’ chinneas gun shoirbheachas, ach chaidh e a thaghadh
ceann-suidhe a’ Chauca gu ruige 1873. Ann an 1876 fhuair e àite anns an
t-Seanaidh. Bhàsaich e aig 80 bliadhna a dh’aois air an oighreachd aige ann an
Coconuco, faisg air Popayán. Tha an duslach aige na laighe ann an Teampall nan
Curaidh (Panteón de los Próceres)) ann am Popayán, còmhla ris a’ mhòr-chuid dhe
na daoine ainmeil a rugadh anns a’ bhaile.

A’ leantainn na cleachdaidhean àbhaisteach a riaghladh giùlan nam morair aig na
linntean sin, phòs Mosquera a cho-ogha Mariana Arboleda y Arroyo ann an 1822.
Cha robh am pòsadh sin uabhasach sona agus tha fios againn gum faigheadh
Mosquera coinneachaidhean gu tric le mòran mhnathan rè a bheatha. Fhuair e
cloinne le mòran dhuibh agus thug e an sloinneadh aige chun a’ mhòr-chuid.
Fhuair e dithis chloinne leis a’ chiad bhean aige, Mariana: Aníbal agus Amalia
(Phòs Amalia Pedro Alcántara Herrán, a bhios na cheann-suidhe).

An ceann greiseag na bhantrach-duine, phòs e María Ignacia Arboleda Arboleda,
nighean pheathar a’ chiad bhean aige. A-rèir eachdraichean an àm, bha Mosquera
mothachail gu robh e uabhasach aosda agus nuair a ghairm a ghràidh chun a’
chaileig òg thuirt esan dhi: " Am bu thoil leat a bhith banntrach an
t-Seanaileir Mosquera?". Cha d’ fhuair iad ach aon mhac, José Bolívar Carlos
Dorico Mosquera y Arboleda, a rugadh ann an 1878, beagan an dèidh bàs an
t-Seanaileir.



https://gd.wikipedia.org/wiki/Tighearnas_nan_Eilean

B' e rìoghachd chumhachdach anns na linntean meadhanach a bh' ann an Tighearnas
nan Eilean no Rìoghachd nan Eilean (the Lordship of the Isles ann am Beurla).

Ann an 12mh linn, bha Somhairle Mac Gille Brìdhde (?1117-1164) na
thighearna-cogaidh cudromach. A rèir beul-aithris, b' e Lochlannach a bh' ann an
athair Shomairle, ach b' e bana-Ghàidheal a bh' anns a mhàthair. Ann an 1140,
phòs Somhairle Raghnailt, nighean Olaf Ruaidh, rìgh Eilean Mhanainn agus nan
Eilean. Ann an 1156, thoir Somhairle buaidh air Goraidh Dubh, mac Olaf Ruaidh
agus rìgh Lochlannaich nan Eilean, agus dh’ fhuair e cumhachd air Innse Gall
agus Eilean Mhanainn. Ach bha Somhairle ag iarraidh fearann ann an tìr-mòr
cuideachd. Ann an 1164, bha Somhairle a' dèanamh iomairt ann an Earra-Ghàidheal
agus chuir e roimhe ionnsaigh a thoir air Rinn Friù, ach chaidh Somhairle a
bhrathadh agus mharbhadh leis a dhàimheach fhèin. Nuair a bhàsaich Somhairle,
fhuir mac Shomhairle, Dùghall, agus dithis ogha aige, Ruairidh agus Dòmhnall, an
rìoghachd agus stèidhich gach fear dhiubh cinneadh aige fhèin: fhuair Dòmhnall
agus a chlann Ìle, agus ann an 14mh linn, b' e Clann Dòmhnaill an cinneadh a bu
chudromaiche.

Bha Aonghas Mòr MacDhòmhnaill, ogha Shomhairle, an làthair aig an tachartas a
bha anabarrach cudromach ann an eachdraidh na Rìoghachd agus na h-Alba air fad:
Blàr na Leargaidh Gallda, eadar Alasdair III, Rìgh na h-Alba, agus Haakon, Rìgh
na Nirribhidh. B' e Alasdair a bhuannaich anns a' chath agus chaill na
Nirribhich am buaidh ann an Alba. Cha do chaill Aonghas Mòr a rìoghachd, oir
ghabh e bòid dìlseachd do Rìgh Alasdair, ach bha Rìgh na h-Alba na àrd-uachdaran
os cionn Tighearnas nan Eilean as dèidh sin.



https://gd.wikipedia.org/wiki/Th%C3%BCringen

Is e saor-stàit Ghearmailteach a tha ann an Thüringen. Tha Erfurt ann am meadhan
na dùthcha na phrìomh-bhaile.

Tha Thüringen anns an taobh an ear na Gearmailt. Mu thimcheall tha na stàitean
Sagsainn Iosail, Sagsainn-Anhalt, Sagsainn, Bayern agus Hessen.

Is iad na bailtean as motha : Erfurt, Gera, Jena agus Weimar. Tha an àireamh
shluaigh de na bailtean eile nas lugha na 50.000.

Anns an tuath tha earran bheag de na beanntan Harz. Anns an earra-dheas tha an
Thüringer Wald (coille Thuringia), beanntan le tòrr choilltean. Tha slighe fhada
chliùiteach an-seo air a bheil “Rennsteig” mar ainm. Is e a’ bheinn as airde am
Großer Beerberg le 982 m. Anns an ear tha an dùthaich rèidh. Is e Thuringia ris
an canar „an cridhe uine na Gearmailt“.

Tha glainne, deideagan, poitean agus aodaich air an dèanamh agus tha tòrr
fhactoraidhean ag obair le fiodh agus meatailt. Tha Jena ainmeil airson inneal-
fradhairc. Ann an Eisenach tha factoraidhean Opel agus Bosch.

Tha àiteachas cudthròmach cuideachd. Tha cruithneachd, èorna agus biatas-siùcar
air am plantadh anns an dùthaich rèidh. Anns na gleanntann tha lusan agus measan
a’ fàs.

Gus am bliadhna 1920 bha Thüringen ri moinn ann an stàitean eadar-dhealaichte
agus air a riagladh le diùic. An dèidh a’ chiad cogadh chaidh na stàitean seo a
chuir ri cheile gu aon stàit leis a’ phrìomh-bhaile Weimar. Chaidh a’ chiad
Poblachd na Gearmailt a stèidheachadh a-mhàin ann am Weimar ann an 1919. Chaidh
crìoch a chur air ann an 1933 nuair a thàinig Hitler agus a’ phartaidh Nasach gu
cumhachd. An dèidh an Dàrna Cogadh dh’ fhuirich Thüringen anns a’ phàirt
Rùiseach agus an uair sin dh’ fhàs e na phàirt dhen DDR. Ann 1989 thuit Balla
Bherlin agus chaidh a' Ghearmailt aonachadh.

Is e àite-eachdraidheil ann an Thüringen a tha ann am Weimar. Dh’ fhuirich an
dithis sgrìobhadairean Gearmailteach as ainmeile, Johann Wolfgang von Goethe
agus Friedrich Schiller an-seo fàd bhliadhnachan. Tha na taighean aca nan
taighean–taisgaidh an-diugh. Tha an seann bhaile glè bhrèagha agus tha mòran
luchd-turais a’ tighinn airson fhaicinn.

Is e àite eile cliùiteach a tha anns a’ Wartburg. Is e caisteal a th’ ann air
cnoc àrd faisg air Eisenach. B’e Màrtainn Lùtair am fear-àiteachaidh a b’
ainmeile. Dh’ fhuirich e anns a’ chaisteal bho 1520 gu 1522 fo tèarmunn an
riaghladair de Weimar agus dh’eadar-theangaich e am Bioball an-seo.

Is e àite brèagha a th’ ann an seann bhaile Erfurt leis an eaglais mhòr, togte
anns an darna linn deug. Chaidh Màrtainn Lùtair don Oilthigh Erfurt.



https://gd.wikipedia.org/wiki/Teruel

’S e baile meadhanach faisg air Cuenca ann an cridhe na Spàinne a th’ ann an
Teruel (IPA: teˈɾwel). Tha e suidhichte aig 915m os cionn ìre na mara, 305km air
falbh bho Mhadrid, prìomh-bhaile na Spàinne, agus 428km bho Bharcelona. Tha
35,396 duine a’ fuireach ann an Teruel. A bharrachd air sin, ‘s e prìomh-bhaile
na Roinne Teruel a th’ann cuideachd.

Tha e coltach gur ann à Turboleta ann an Basgais-Ibearais a tha an t-ainm, agus
thathar dhen bheachd gu bheil sin a' ciallachadh Àite na Tobrach bho itur + olu
+ eta. Chaidh sin atharrachadh gu تيروال (Tirwaal) ann an Arabais. An dèidh nan
Arabach nochd an dà fhoirm a tha againne an latha an-diugh: Terol ann an
Catalanais agus Teruel ann an Spàinntis. Tha an fhuaimreag o air atharrachadh
dhan dhà-fhoghair ue (/ɔ/ gu /wo/), rud a tha a' tachairt daonnan sa chànan sin.
Mar a b’àbhaist san Spàinn, b’ e dìreach ainm a’ bhaile a bu motha sa sgìre a
chuireadh air an roinn.

Thathar dhen bheachd gun do ràinig na daoine dhan àite seo o chionn 90,000
bliadhna. B' e na Ceilt-ibearaich a bh' ann mus tug na Ròmaich seilbh air an
Spàinn air fadː chandah Lobetum ris aig an àm. Mar a b’àbhaist san Spàinn,
chuireadh ainm a’ bhaile air an roinn nuair a chaidh a stèidheachadh ann an
1833. Thuit am baile dha na reubaltaich Faisisteach beagan an dèidh an
ar-a-maich an aghaidh an Riaghaltais aig toiseach toisichidh Cogadh Sìobhalta na
Spàinne ann an 1936. A dh'aindeoin seo, dh'fheuch an Riaghaltas ris a' bhaile
fhaighinn air ais agus bha batal mòr fuilteach ann mu timcheall a' bhaile eadar
15 an Dùbhlachd 1937 agus 22 an Gearran 1938. Chaill còrr is 140,000 am beatha
san chòmhstri agus thug am batal làmh an uachdar dha na Faisistich. Ghèill
feachdan an Riaghaltais agus thoisich a' phoblach a' crìonadh.

A rèir figearan an Riaghlatais, 's e an t-Iuchar a' mhìos as teotha agus 's e am
Faoilleach a' mhìos as fhuaire ann an Teruel. Cha tuit ach 369mm de dh'uisge air
a' bhaile fad na bliadhna - 804mm nas lugha na Steòrnabhagh (1173) - leis gur e
àite uabhasach tioram a th' ann:



https://gd.wikipedia.org/wiki/Te%C3%B2irim

’S e smuanairt a tha dearbhte a th’ ann an teòirim. Ann am matamataig, ’s e ràdh
matamatagach a tha air a chur an cèill ann an riochd a ghabhas dearbhadh no
breugnachadh a th’ ann an smuanairt, agus ma tha e air a dhearbhadh fo
riaghailtean matamataige ’s e teòirim a th’ ann. Mur eil dearbhadh aig an
smuanairt ach thathar a’ creidsinn gu bheil e fìor agus thathar a’ sùileachadh
gun tig dearbhadh air a’ cheann thall, chan e teòirim ach baralachas a th’ ann.

Cha ghabh teòirim (no rudeigin eile) a dhearbhadh mar thà. Tha gach teòirim air
a stèidheachadh air grunnan ro-fhìrinnean agus cha ghabh a dhearbhadh mur eil na
ro-fhìrinnean seo fìor. ’S e sin ri ràdh gu bheil dearbhadh daonnan den riochd:
ma tha A fìor, ’s ann a tha B fior. Ri linn sin tha ro-fhìrinnean an teòirim nam
pàirt cudromach dheth. Tha gach teòirim an eisimeil air fìrinneachd a chuid
ro-fhìrinnean. Mar as cumanta ’s e beachd-bharailean an teòirim a chanar ris na
ro-fhìrinnean.

Is math a dh’fhaodte gum bi beachd-bharail(ean) an teòirim na theòirim fhèin is
gum bi an dara teòirim air a stèidheachadh air teòirim eile (no air grunnan
teòirimean eile). ’S ann mar seo a tha eòlas air a thogail. Ach aig bun an
eòlais seo bidh grunnan beachd-bharailean nach gabh an dearbhadh, agus tha an
t-eòlas air fad an eisimeil orra. Bhiodh an t-eòlas seo meallta mur biodh gach
aon de na beachd-bharailean bunaiteach fìor. Canar teòiridh ris an eòlas (.i.
seata theòirimean agus na co-dhùnaidhean a tha air an tarraing bhuapa) a tha an
eisimeil air grunnan beachd-bharailean gun dhearbhadh.

Tro na linntean b’ e iomairt nam matamataichean teòiridhean matamataige
stèidheachadh air grunnan aicseaman. Is iad seo beachd-bharailean a tha
fèin-fhollaiseach (aig a’ char as lugha ann an suidheachadh air leth).
Uaireannan, tha na h-aicseaman fhèin a’ dèanamh mìneachadh air an t-suidheachadh
anns a bheil an teòiridh fìor. Mar eisimpleir, tha Teòiridh Ghrùpa an eisimeil
air fìrinneachd an fhearta:

Nise, is cinnteach gu bheil seo fìor aig na h- àireamhan nàdarra, ach mur biodh
e fìor aig dà uimhir a agus b de sheòrsa eile, cha bhiodh Teòiridh Ghrùpa fìor
airson an t-seòrsa de dh’ uimhir a tha ann an a agus b. Ach aig an aon àm, cha
bhiodh grùpa a th’ ann an t-seòrsa seo idir oir ’s e feart grùpa a tha
fìrinneachd a’ cho-aontair seo. Tha Teòiridh Ghrùpa a’ buntainn ri grùpaichean
a-mhàin. Chan eilear a’ tagradh gu bheil i fìor anns a h-uile suidheachadh. Anns
am matamataig, canar Siostam Aicseamach ri teòiridh a tha stèidhichte air
aicseaman agus Foirmeileas ris a’ bheachd-smuainealas a chleachdas mhodailean
aicseamach a-mhàin. ’S e Teòiridh Dhearbhaidh an sgoilearachd shiostaman
foirmeil aicseamach agus na dearbhaidhean a thigeadh bhuapa.

Chan e pàirt de theòirim a th’ anns an dearbhadh, mar a thà anns na
beachd-bharailean. Faodaidh grunnan dearbhaidhean eadar-dhealaichte a bhith aig
an aon theòirim. Mar as cumanta, tòisichidh dearbhadh bho bheachd-bharailean an
teòirim. Leanaidh an dearbhadh ceum air cheum, agus gach ceum air a thuigsinn
bhon cheum a th’ ann roimhe, gus an ruigear an co-dhùnadh a bheir dearbhadh air
an smuanairt. Ach uaireannan tha feum aig an dearbhadh air ro-stèidhean eile. ’S
e smuanairtean eile a th’ anntasan agus feumar an dearbhadh air a’ chiad
dol-a-mach airson a’ phrìomh smuanairt a ghabhail dearbhaidh mar theòirim. Canar
lèama ri smuanairt den t-seòrsa. Thoir an aire gu bheil diofar eadar lèama agus
beachd-bharail. Tha lèama co-cheangailte ri dearbhadh an teòirim agus is math a
dh’fhaodte gum bi dearbhadh eile ann gun fheum air an lèama seo, no aig a bheil
feum air lèama(nnan) tur eadar-dhealaichte.

An uair ’s gu bheil teòirim air a dhearbhadh, uaireannan gabhaidh smuanairt eile
a dhearbhadh cuideachd gu sìmplidh. Canar co-chnuasachd ri seo. ’S e ath-thoradh
teòirim a th’ anns a’ cho-chnuasachd.

Mar a tha teòirim na smuanairt a tha na chuis-dhearbhte, ’s ann nach eil fìor
dhiofar eadar teòirim, lèama agus co-chnuasachd, ach a-mhàin an suidheachadh às
an èirich iad. Thathar a’ beachdachadh gu bheil teòirim nas cudromaich na lèama,
ach tha grunnan lèama ann (me. Lèama Ghauss is Lèama Zorn) a tha air leth
cudromach cuideachd. Corra uair tha teòirimean cudromach matamataig air an
ainmeachadh leis na faclan “riaghailt”, “lagh” no “prionnsabal” (me. Riaghailt
Chramer, Lagh nan Àireamhan Mòra, Prionnsabal Chot a’ Chalmain) ach sa chumantas
tha na faclan “teòirim” no “lèama” nas fheàrr. Uaireannan tha am facal
“frith-bharail” air a chleachdadh nuair a tha an smuanairt dearbhte ged tha tuar
meallta aige (me. Frith-bharail Bhanach-Tarski), ach thathar a’ cleachdadh an
fhacail seo cuideachd far a bheil smuanairt air a bhreugnachadh agus tuar aige
gu robh e fìor.



https://gd.wikipedia.org/wiki/Taistealachd

'S e cuairt, siubhal air neo turas a nithear air adhbharan creideimh gu àite
sònraichte cràbhach a th' ann an taistealachd air neo taisgealachd. Thathar a'
dèanamh thaistealachdan ann an iomadh cultar air feadh an t-saoghail, mar as
àbhaist air chois, gu àiteachan cudromach dha na creideamhan a th' aig na
luchd-taistealachd. Chithear fianais gun do rinneadh taistealachd gu Stonehenge
fiù 's 2,400 ro Iosa Chrìost. Tha luchd-rannsachaidh dhen bheachd gur e
tachartas gu ìre coitcheann ann an daonn-eòlas nan creideamhan a th' innte. 'S e
gun tachair an neach-taisealachd ris a' bhith os-nàdarra ann an àite ceart far a
ghabh e pàirt ann am fìorachd nach eil mì-naomha, mar am beatha làitheil.
Daonnan bheir an taistealachd mòran airgid - agus leasachadh - do thurasachd
anns na sgìrean far an tèid luchd-taisealachd. Cha biodh port-adhair
eadar-nàiseanta ann am Pau nach Lourdes faisg air làimh. Anns an sgìre mu
timcheall air A' Mhuir Mheadhan-thìreach, tha ceithir cultaran mòra na cruinne
ann, a tha ceangailte ri Crìosdaidheachd (Caitligich agus Ortadogsaich),
Iùdhachd agus Ioslam. 'S iad seo a tha air a' toirt buaidh mhòr air an sgìre a
thaobh thurasachd. Ann an 2013, sheall rannsachadh gu deach mu 130 muillean
duine air taistealachd, 70% dhiubh nan Crìostaidhean (90 muillean), agus an 30%
a tha air fhàgail a tha nam Muslamaich, nam Budaich agus nan Hionduthach.



https://gd.wikipedia.org/wiki/Taigh_Mh%C3%A0rtainn

‘S e baile beag dùthchasail faisg air Baile na h-Ùige, air an àirde an iar-dheas
na h-Alba a th' ann an Taigh Mhàrtainn (Beurla/Beurla Ghallta: Whithorn,
Laideann: Candida Casa). Tha e suidhichte aig 30m os cionn ìre na mara, ann an
ceann a deas Leth-eilean na Machrach, air an àirde an iar Dhùin Phris is
Gall-Ghaidhealaibh (Siorrachd Bhaile na h-Ùige ro 1975, eadar Port Rosnait agus
Cille Chainneir. Tha e 305km air falbh bho Obar Dheathain, 126km bho Ghlaschu,
64km bho Dhùn Phrìs agus 126km bho Dhùn Èideann, prìomh-bhaile na dùthcha. 'S e
Beurla agus Beurla Ghallta a th' aig a’ mhòr-chuid dhiubh ann am Taigh
Mhàrtainn. Tha Eaconomaidh a' bhaile gu math crochte air àiteachas,
leabhraichean agus turasachd. Taobh fhoghlaim, tha bun-sgoil ann ach feumar a
dhol dhan àrd-sgoil ann am Baile Ùr nan Stiùbhartach. Tha Taigh Mhàrtainn
ainmeil air feadh an t-saoghail mar chreathal Chrìosdaidheachd ann an Alba.

A rèir eòlaichean fhreumh-fhaclachd, tha a e coltach ann gur ann à taigh anns a’
Ghàidhlig fhèin agus ainm an Naoimh Martin de Tours san Fhraing a tha an t-ainm
againne. A dh'aindeoin sin, bha cuid a Ghàidheil san sgìre a' cleachd an ainm sa
Beurla air a gàidhealadh gu Futarne. Nochd a' Ghàidhlig ann an ceann a deas na
h-Alba anns an 7mh Linn agus bha an cànan fhathast làidir ann an Siorrachd
Bhaile na h-Ùige fhèin anns an 18mh Linn. Thathar dhen bheachd gur ann à hvit
(geal) a tha an t-ainm sa Bheurla. Bheireadh sin Ros Geal dhuinn sa Ghàidhlig an
latha an-diugh. Tha an t-ainm ann an Laideann a' measgachadh a' Ghàidhlig taigh
(casa) agus a' Beurla hvit (candida).

Chaidh an t-àite seo a chlàradh le Ptolomy mar Ptolemy AovKOTrifiia
[Loucopibia]. Chaidh an t-ainm ùr a chlàradh airson a' chiad turas mar St.
Martin's Kirk of Quitherne ann an 1497. Chuir Naomh Ninian bliadhnaichean
seachad a' searmonachadh an seo Bha e na Bhorgh Rìoghail le dleastanasan
riaghlaidh eadar 1855 agus 1930, nuair a chuireadh às dhan t-siostam. Ràinig an
Rèile dhan bhaile ann an 1875, a thug piseach mòr air malairt san sgìre.

'S ann gu Comhairle Choimhearsnachd Bhuirgh Rìoghail Thaigh Mhàrtainn a bhuineas
Taigh Mhàrtainn, a ghabhas a-steach an sgìre mu timcheall a' bhaile. Tha 961
duine a' fuireach san sgìre air fad. Tha 14 comhairlichean coimhearsnachd a'
riochdachadh na sgìre agus thathar a' cumail coinneamhan na Comhairle gach mìos
ann Talla Choimhearsnachd na Machrach a Deas, ann an Taigh Mhàrtainn. Tha e a'
buntainn dhan uàrd-taghaidh 03 (Meadhan Ghall-Ghàidhealaibh) airson Comhairle na
Roinne.

'S ann ann an sgìre mòran nas blàithe (Cuibheasachd bhliadhnail: 8.3 °C) agus
mòran nas fhliche (Cuibheasachd bhliadhnail: 1082mm) an coimeas ris an còrr dhen
dùthaich 's a tha Taigh Mhàrtainn. Tha sileadh uabhasach trom ann, fiù 's fad na
mìosan nas tioraim, leis nach eil e idir fad air falbh bhon mhuir air an àirde
an iar na h-Alba. 'S e àite Cfb ann an sgèile Köppen-Geiger a th' ann an Taigh
Mhàrtainn. Chan eil an t-sneachd idir pailt an seo. Tha diofar mhòr eadar am
mìos as fhliche agus am mìos as tioraim: 59mm eadar an Giblean (dìreach 62mm)
agus an Dàmhair/an t-Samhain (121mm). Fad na bliadhna, bidh an teothachd ann am
fiaradh mheadhanach: 11.8 °C.



https://gd.wikipedia.org/wiki/Taigh-solais_Orasaigh

Co-chomharran: 57°08′36″N 5°46′52″E﻿ / ﻿57.143436°N --5.781118°E﻿ / 57.143436;
--5.781118. Suirbhidh Òrdnais: NG 71350 12183

Tha Taigh-solais Orasaigh suidhichte air Eilean Sionnach, eilean beag ri taobh
Eilein Orasaigh, a tha e fhèin ri taobh coimhearsnachd Eilein Iarmain air taobh
an iar na Linne Slèitich. Tha Eilean Sionnach co-cheangailte ri Eilean Orasaigh
gach latha nuair a bhios an tràigh ann. Cuideachd, tha e comasach a bhith a
coiseachd fad an t-slighe bho thìr mòr an Eilein Sgitheanaich dhan Taigh-solais
nuair a bhios tràigh reothairt ann.

Ann an 1853, chaidh prìomhachas a thoirt dhan àite seo, còmhla ri seachd eile,
mar àiteachan far an robh feum air taigh-solais. Bʼ e David Stevenson,
bràthair-athar Robert Louis Stevenson a bha an sàs anns an gnothaich seo. Bha an
teaghlach Stevenson gu lèir ainmeil an a bhith aʼ togail thaighean solais:
Robert, seanair Robert Louis; Thomas, athair; agus David agus Alan, na
bràthairean aig Thomas.

Air 10 an t-Samhain, 1857, lasadh solais Taigh-solais Orasaigh còmhla ri Rubha
na Gall (Muile), Caol Acain agus Uisinis (Uibhist a Deas). Dhʼinnlich Thomas
Stevenson acainn ùr teannachaidh solais a chaidh a chleachdadh sna h-àiteachan
sin dhan chiad uair. Bha neart an t-solais ag atharradh a-rèir an astair air na
taobhan diofraichte bhom faiceadh an solas. Bʼ e leasachadh a bha seo ann an
sreath de leasachaidhean a thug e a-steach anns an t-siostam dioptric, far a
bheil gathan gan cuir tro mheasgachadh de mheudaichearan. Chaidh cuid de na
leasachaidhean sin a shealltainn anns an Fhèill-thaisbeanaidh Mòr ann an
Lunnainn ann an 1851.



https://gd.wikipedia.org/wiki/Taigh-solais_Bell_Rock

'S e an taigh-solais maireachdainn as sine air feadh an t-saoghail a tha
suidhichte air sgeir a tha ann an Taigh-solais Bell Rock. Chaidh a thogail eadar
1807 is 1810 le Robert Stevenson air Innis Cheap. Tha e anns a’ Mhuir a Tuath mu
11 mìle (18 km) san àird an ear an Linne Tatha. Tha e cho àrd ri 35 meatair (115
troigh) agus chithear an solas aige mu 35 mìle (56 km) chun na dùthcha.

Rinneadh obair clachaireachd cho math agus aig ìre cho luachmhòr, nach robh
leasachadh no ath-thogail a dhith air anns na 200 bliadhna sa chaidh. Chaidh
lampaichean ùra agus dealradairean ùra a chur an àite an seann fheadhainn anns
a' bhliadhna 1842, agus bho 1988 a-mach tha e ag obair fèin-obrachail.

Bha obair an taigh-solais ceangailte ri stèisean-obrach air tìr, Bell Rock
Signal Tower, a chaidh a thogail ann an 1813 aig obar port-mara Obar Bhrothaig.
An-diugh, thèid a chleachdadh mar ionad luchd-tadhail is taigh-tasgaidh gus
eachdraidh, dòigh-thogail, is dòigh-obrach an taigh-solais a thaisbeanadh.

Chaidh a' chreag ainmichte mar "Inchcope" ann an 1540 le Alexander Lindsay, ach
cha do nochd e air na seann chairtean oirthir an ear na h-Alba gus 1583, nuair a
chuir Wagenhaer, neach- dealbhadair mhapaichean às an Òlaind, an t-ainm "Tscaep"
ris. Le blàs Duitsis tha an t-ainm seo caran coltach ri "Shcopp", agus is dòcha
ceangailte ri "Inchcope". Tha beachd air bharrachd aig Scottish Place Names
Society gur dòcha gun cuala Wagenhaer na seòladairean Albannach ag ràdh "Scaup"
ris a’ chreag seo, seann ainm sa Bheurla Ghallda airson creag làin-mhara neo
leabaidh fheusgan.

Nochd e ann an 1693 air mapa foillsichte le Greenville Collins mar "Inchcape"
agus a rèir Haswell-Smith thàinig sin bho ainm Gàidhlig. (Gàidhlig: Innis Ceap)
Dh'atharraich ainm na creige a-rithist, ann an 1703 (mapa Adair) gu "Scape" agus
ann an 1785 (mapa Ainslie) gu "The Scape or Bell Rocks". Mu dheireadh thall
nochd e ann an 1792 (mapa Murdo Mackenzie) mar "the Cape or Bell Rock". Agus 's
e sin an t-ainm a chaidh a chleachdadh ann an Achd na Pàrlamaid anns an thugadh
cead gus an taigh-solais a thogail. Chithear e mar "Bell Rock Lighthouse" air a'
chiad mhapa ùghdaras a' chabhlaich ann an 1815 agus chaidh an t-ainm seo a
chleachdadh bhon uair sin.



https://gd.wikipedia.org/wiki/T%C3%AC_uaine

Tha tì uaine na gnè de theatha a th' air a dèanamh air duilleagan Carmellia
sinensis air nach deach ocsaideachadh tuilleadh 's a chòir. Buinidh tì uaine do
Shìona far a thathas ga h-òl bho chian nan cian, ach an-diugh, buinidh i do
Àisia gu lèir.

Tha am preas seo gach àm uaine. Tha e a' giùlan fras mu mheudachd spiligein
peasrach, bho bheil am preas a' fàs. Is ann air an deisear as fheàrr a chinneas
iad.

Is ainmig a tha am preas seo, a tha cosmhail ri seòrsa ròide, a' cinntinn nas
àirde na dris nan ròs, no mar as motha, sia no seachd troighean air àirde.

Is minig a shuidhichear e na shreathan, mu thuaiream trì no ceithir de
throighean bho chèile. Tha an duilleach as motha mu dhà òirleach air fad, agus a
h-aon air leud; tha iad a' fàs caol nam barr, mar dhuilleach dris nan ròs.

Ann an Iapan, tha iad air an trusadh leis an fhaicill as motha, agus cha bheir
iad oirre nan làmhan gun làmhan grinne bhi umpa. Nuair a chruinnichear an Tì
thaghta seo, cuirear fo fhreiceadan làidir i chum an Ìompaire, agus thèid an
duilleach as fheàrr a gleidheadh fa chomhair teaghlach an Ìompaire.

Tha iad a' meas gur ann a tha an dath uaine aig an t-seòrsa Tì seo ag èirigh
bhon àm sam buainear an duilleach, cosmhail ri meas an-abaich, a tha mar as
trice uaine agus geur sa bhlas.

Tha an treas tional a' tachairt ann am Mìos meadhanach an t-Samhraidh, nuair a
tha na duilleagan air teachd chun an làn mheudachd. 'S e seo an cruinneachadh as
tomadaich, ach chan eil an Tì cho math. An dèidh dhaibh na duilleagan a
chruinneachadh, tha iad air an toirt do na taighean caoineachaidh, chum an
ullachadh fa chomhair feum.

'S ann anns a' bhliadhna 1610 a thàinig a' chiad Tì don Roinn-Eòrpa, agus 's iad
na Duitsich a thug ann i. Anns a’ bhliadhna 1666 chosg aon phunnd dhi ann an
Lunnainn trì puinnd Shasannach, agus mhair i aig an luach sin gu 1707.

Tha muinntir na Roinn-Eòrpa agus Aimearaga ag òl tì dhubh ann am bitheantas, ach
uidh air n-uidh, tha tì uaine a' fàs nas measail anns na dùthchannan an iar, ged
nach do ghabh i làmh an uachdar air an teatha dhubh fhathast. Gidheadh, canar
gur i deoch a tha gu math ùr do dhùthchannan an iar ann an tomhas eachdraidh.
Mar eisimpleir, tha an rann seo a leanas bho òran de cheithir rannan, ag innse
mar a fhuair fear duilleagan tì uaine bho cheannaiche airson a' chiad uair
riamh. Chaidh a sgrìobhadh le Dòmhnall MacGilleaghlais air 8mh Samhain, 1882.



https://gd.wikipedia.org/wiki/T%C3%A1mesis_(Antioquia)

‘S e baile meadhanach agus sgìre-riaghlaidh (Spàinntis municipio) ann an
Antioquia, Coloimbia, a th’ ann an Támesis. Tha e suidhichte aig 1,632m os cionn
ìre na mara agus 110km air falbh bho Mhedellín, prìomh-bhaile na roinne. Tha
teodhachd meadhanach dhe 23˚ aige. Chaidh am baile a stèidheachadh ann an 1858.
'S ann gu math ainmeil 's a tha Támesis air feadh Antioquia o chionn 's gu bheil
tèarmann thùsanach ann.

Tha 6,488 duine nan tàmh anns a' bhaile fhèin, ach tha 16,387 uile gu lèir a'
fuireach ann, a' gabhail a-steach na clachain thall anns na sgìrean dùthchasail
am broinn crìochan a' bhaile. Tha fearann na dùthcha sin ga roinn eadar na
bailtean (municipios) agus le sin tha gach clachan agus croit fo stiùireadh
baile air choireigin. Air adhbharan trioblaidean poilitigeach air an dùthaich,
tha a' mhòr-chuid neo mòran nan daoine anns gach uile baile a-nis a' fuireach
anns nam bailtean fhèin, is na daoine a' fàgail na sgìrean dùthchasail.

Taobh chinnidh, ' s e daoine geala/mestizos a th' ann a' mhòr-chuid dhe na
daoine ann an Támesis, ach tha 0.8% dhe Tùsanaich agus 0.4% dhe daoine le
freumhan ann an Afraga. 'S urrainn dhan 85.3% dhe na daoine ann an Támesis
leughadh agus sgrìobhadh. A tuilleadh air sin, chan eil fòn aig an taigh ach aig
40.4% nan dachaigh.

Thathar a’ cumail am iomadach seòrsa dhe fhèis ann an Támesis. Chithear
fèilltean Caitligeach, leis gur e dùthaich le mòr-chuid Chaitligeach a th’ ann
fhathast, fèisean na stàite agus tachartasan ionadail a sheallas cho làidir ‘s
tha beairteas cultarail na dùthcha.



https://gd.wikipedia.org/wiki/Soills_air_Mo_Smuain

'S e “Soills' Air Mo Smuain” laoidh le freumhan a tha righinn air ais do
dh’Èireann agus na “Linntean Dorcha”. S’ ann bho sheann laoidh ann an Gàidhlig
na h-Èireann a chaidh a thionndadh gu Beurla nuair a dh’eadar-theangaich an
sgoilear Màiri Byrne e bhon t-seann-Ghàidhlig gu Beurla ann an 1905 agus i anns
a' bhliadhna mu dheireadh aice aig Oilthigh na h-Èireann. Greiseag bheag an
dèidh seo chaidh a sgrìobhadh ann an rannan le Eleanor Hull an 1912.

Chanadh cuid gur e Forgaill prìomh bhàrd, no filidh, na h-Èireann aig an àm a
bha seo agus cliù mhòr aige mar am bàrd ‘oifigeil’ is ainmeil air an eilean. Bha
Dallan cuideachd eòlach air Calum Cille agus ‘s e a sgrìobh Amra Chaluim Chille
mar cuimhneachan dhà.

Tha an laoidh air a sheinn ri seann fhonn Èireannach dhan ris an canar
“Slaine”/”Slane” a tha air ainmeachadh an dèidh cnoc faisg air Baile Shláine aig
a bheil àite sònraichte ann am beul-aithris/eachdraidh a’ Chrìosdaidheachd ann
an Èireann. An seo, tha e coltach, loisg Calum Cille teine air a' chnoc an dèidh
do dh’Àrd-Righ Laoire òrdugh a thoirt seachad nach fhaodadh neach sam bith teine
a losgadh roimhe agus fèis pàganach gus tòiseachadh ann an Tara. An àite fhàgail
feargach ‘s e am buaidh a bh’ aig na rinn Calum Cille ach an Rìgh fhàgail
measail air agus e a gabhail ioghnadh air mar a bha e gun eagal idir. Mar sin
thug e cead dhà cumail air leis an obair aige a sgaoileadh Crìosdaidheachd an
Èirinn.



https://gd.wikipedia.org/wiki/Soacha

'S e baile mòr ann an Cundinamarca, Coloimbia, a th' ann Soacha. Tha e
suidhichte dìreach ann am meadhan na dùthcha aig 400m os cionn ìre na mara agus
102km air falbh bho Bhogotá agus 30km bhon Abhainn Mhagdalena. 'S e baile le
gnàth-shìde gu math teth a th' ann an Tocaima, agus tha teodhachd mheadhanach
dhe 28˚ aige. Chaidh am baile a stèidheachadh ann an 1544.

Tha 17,196 nan tàmh anns a' bhaile fa leth, ach chan eil ach 7,220 a’ fuireach
thall anns na sgìrean dùthchasail am broinn crìochan a' bhaile. Tha fearann na
dùthcha sin ga roinn eadar na bailtean (Spàinntis: municipios) agus le sin tha
gach clachan agus croit fo stiùireadh baile air choireigin. Air adhbharan
trioblaidean poilitigeach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th' ann a' mhòr-chuid dhe na
daoine ann an Soacha, ach tha 0.02% dhe Tùsanaich agus 0.03% dhe daoine le
freumhan ann an Afraga. ' S urrainn dhan 82.9% dhe na daoine ann an Tocaima
leughadh agus sgrìobhadh. A tuilleadh air sin, chan eil fòn aig an taigh aig
31.9% dhe na dachannan.

Bha am baile na phàirt Co-chaidreachais nam Muisca agusa b' e an Zipa a bha na
rìgh an seo o chionn fhada. Chaidh Soacha a stèidheachadh ann an 1600 ann an
àite far an robh baile Tùsanach ann mar-thà. Phòs Francisco de Paula Santander,
curaidh cogadh na Neo-eisimeileachd, aig té à Soacha ann an 1800. Chaidh loighne
rèile a thogail tron bhaile ann an 1898. Chaidh am neach-poileataigs airson
Pàrtaidh Libearalach Choloimbia Luis Carlos Galán a mharbhadh ann an Soacha ann
an 1989. Loisg na daoine aig Pablo Escobar air, nuair a bha e ann an coinneamh
aig àm iomairt-taghaidh. B' e nàmhaideas a bha aig cnap na cùise: bha Galán ag
iarraidh bacadh a chur air luchd-reic dhrogaichean agus lagh a chur an gnìomh
airson gan cur thall thairis far an robh casaidean laghail an aghaidh mòran
dhuibh.

'S ann à dà fhacal ann am Muisca, ann cànan a bha ga bruidhinn san sgìre mus do
ràinig na Spàinntich a tha Soacha: Sua (Grian) agus Cha (Fireann). Bheireadh
Fear na Grèine sin dhuinn sa Ghàidhlig.

Thathar a’ cumail am iomadach seòrsa dhe fhèis ann an Soacha. Chithear fèilltean
caitligeach, leis gur e dùthaich le mòr-chuid Chaitligeach a th' ann fhathast,
fèisean na stàite agus tachartasan ionadail a sheallas cho làidir 's a tha
beairteas cultarail na dùthcha.



https://gd.wikipedia.org/wiki/Slighe_Costa_Sir_Benfro

Co-chomharran: 51°52′06″N 5°10′50″W﻿ / ﻿51.8684°N 5.1805°W﻿ / 51.8684; -5.1805﻿
(Pembrokeshire Coast Path)

'S e frith-rathaid astair agus National Trail ann an Sir Benfro, a' Chuimrigh a
th' ann an Slighe Costa Sir Benfro (Cuimris: Llwybr Arfordir Sir Benfro; Beurla:
Pembrokeshire Coast Path neo uaireanan Pembrokeshire Coastal Path). Chaidh a
stèidheachadh ann an 1970. Tha e mu 186 mìle (299 km) de dh'fhaid. Tha e a'
leantainn iomall-fairge na sgìre agus chithear a' mhuir cha mhòr ach fad na
h-ùine.

'S e Amroth, Sir Benfro ceann a deas na slighe. B' àbhaist ceann a tuath na
slighe a bhith ann am Poppit Sands, ach bho 2009 a-mach chaidh an cas-cheum a
leasachadh gu Dogmaels far a bheil e ceangailte ris an Ceredigion Coast Path,
slighe a leanas gu àird a tuath na Cuimrigh.

Tha Slighe Costa Sir Benfro na phàirt den t-Slighe Costa na Cuimrigh,
frith-rathaid astair anns a' Chuimrigh eadar Cas-gwent is Y Fferi Isaf a bhios
a' dol timcheall air costa na Cuimrigh air fad. Chaidh an cas-cheum seo le 870
mìle (1,400 km) de dh'fhaid fhosgladh gu oifigeil 5 an Cèitean 2012.

Chaidh am Pàirce Nàiseanta Costa Sir Benfro (Beurla: Pembrokeshire Coast
National Park) a stèidheachadh ann an 1952. An dèidh sin rinn Ronald Lockley
suirbhidh gus fhaighinn a-mach an gabh slighe a chruthachadh timcheall air a'
chosta. B' e àite iomallach a bh' ann aig a àm ud agus ged bha cuid bailtean
beaga sgapte air feadh a' chosta, cha robh slighe eatarra agus is gann a bha
cothrom conaltraidh do mhuinntir na sgìre. Mar as trice chaidh bàtaichean a
chleachdadh gus ceilidh air a chèile. Ann an 1953 chaidh aithisg airson
Countryside Commission le toraidhean na suirbhidh fhoillseachadh a bha a'
sealltainn, gum biodh slighe na cuideachadh do na h-àitichean iomallach. 'S e
fearann poblach a bha ann am pàirt bheag den dùthaich agus ged a bha a' chuid a
bu mhotha den fhearainn fo sheilbh phrìobhaidich, bha mòran de na h-uachdaranan
deònach cead a thoirt don t-sluaigh gus slighe airson coiseachd a thogail. Ach
tha fhathast feadhainn ann gus an latha an-diugh a bhios a' dol an aghaidh
chòraichean cothrom-dùthcha.

Uile gu lèir thug e 17 bliadhna, gus an cas-cheum a chur air bhonn. A bharrachd
air miltean de staidhrichean chaidh mu 100 drochaid-choise is 479 staidhle a
thogail.

Chaidh an t-slighe fhosgladh gu oifigeil ann an 16 an Cèitean 1970 le Wynford
Vaughan-Thomas. Chaidh a leudachadh anns na bliadhnaichean an dèidh sin bho 180
mìle (290 km) gu 186 mìle (299 km).

Tha a' chuid as motha den t-slighe suidhichte anns a' Phàirce Nàiseanta Costa
Sir Benfro agus tha i a' leantainn iomall fairge Cuan na h-Èireann. Uile gu lèir
tha e mu 186 mìle (299 km) de dh'fhaid. 'S e Pen yr afr (574 troigh (175 m)) an
t-àite as airde air an t-slighe, agus 's e Sandy Haven crossing an t-àite as
ìsle a bhios mu 6 troighean (2 m) fo mhuir-tràigh. Tha an cas-cheum a' dol tro
roinnean geòlasach le rubhannan à clach bholcànach mar a tha iad rim faicinn ann
an Ramsey agus aig ceann a deas an leth-eilean. Chithear clach-ghainmhich san
àirde a thuath air St. Brides Bay agus creagan à clach-aoil is clach ghrùideach
air taobh a deas an leth-eilean Marloes.

Thèid an luchd-coiseachd thairis air roinnean àrainneachdail eadar-dhealaichte
le inbhirean lùbach is tràighean mòra, uile gu lèir tha 58 tràigh agus 14
calachan suidhichte air an t-slighe. As t-earrach is as t-samhradh chìthear
mòran fhlùraichean fiadhaich fo bhlàth a bhios a' fàs gu sònraichte air a'
chosta. Tha torr eòin-mhara a' neadachadh air na creagan no air na h-eileanan
faisg air a' chosta, leithid Skomer, Skokholm agus Ramsey Island, eileanan far
nach eil duine sam bidh a' fuireach ann. Tha leumadairean-mara is peileagan rim
faicinn cuideachd.

Tha bailtean beaga suidhichte air an t-slighe, leithid Dinbych-y-pysgod, St
Davids, Solfach is Newport le taighean-òsta, taighean leabaidh is bracaist is
àitichean-campaidh.

Ged a tha a' chuid as motha den frith-rathaid furasta airson coiseachd, tha e a'
dol suas agus sìos fad na h-ùine. Air an t-slighe air fad bidh 35,000 troigh
(11,000 m) uile gu lèir de rathaidean-dìridh is teàrnaidhean ann. Canar gu bheil
iad uile gu lèir caran coltach ri sreap air Mount Everest. Mar sin bidh mòran
daoine a' coiseachd dìreach pàirt den chas-cheum neo a' cleachdadh aon den na
130 slighean cearcallach goirid ceangailte leis an frith-rathaid. Tha
seirbhisean bhusaichean ann don luchd-coiseachd air feadh na slighe, a ghabhas
a-steach am Puffin Shuttle, an Coastal Cruiser, an Celtic Coaster, St David's
Peninsula Shuttle Service, an Strumble Shuttle, agus am Poppit Rocket.

Bhon àm a chaidh an drochaid Cleddau Bridge a thogail thairis air a' Mhilford
Haven Waterway tha cothrom ann gus an frith-rathaid astair a choiseachd air fad,
ach uaireannan nochdaidh trioblaidean air sgàth 's nach eil soidhnichean na
slighe rim faicinn ann an cuid de na bailtean, leithid Aberdaugleddau, Doc
Penfro, Dinbych-y-pysgod agus Saundersfoot.

A rèir bhòthadh ann an 2111 le National Geographic tha an costa ann an Sir
Benfro san dàrna àite as fheàrr mar àitichean-siubhail a thaobh chostachan air
feadh an t-saoghail.



https://gd.wikipedia.org/wiki/Sincelejo

‘S e prìomh-bhaile na roinne Sucre, ann an Coloimbia, a th’ann Sincelejo, neo
San Francisco de Asís de Sincelejo. Tha e suidhichte aig àirde dhe 213m os cionn
ìre na mara ann an àirde an ear-thuath na dùthcha 987km air falbh bho Bhogotá.
Tha teodhachd meadhan dhe 27.1° aige, rè a’ bhliadhna. Chaidh am baile a
steidheachadh ann an 1535 dìreach ri taobh Oirthir na Cairibianach. Tha
eaconomaidh a’ bhaile gu math crochte air an àiteachas agus air gnìomhachas a’
chruidh. Tha àireamh-sluaigh dhe 237,618 aig a' bhaile fhèin ann an 2005, a-rèir
a’ chunntais-sluaigh mu dheireadh. 'S e Sincelejo an 23mh baile as motha na
dùthcha.

Ged a tha 237,618 nan tàmh anns a' bhaile, chan eil ach 17,979 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala/mestizos a th'ann a' mhòr-chuid dhe na daoine
ann am Sincelejo, ach tha 14.5% dhe Tùsanaich agus 9.4% dhe daoine le freumhan
ann an Afraga cuideachd. ' S urrainn dhan 87.5% dhe na daoine ann an Sincelejo
leughadh agus sgrìobhadh. A tuilleadh air sin, tha fòn aig an taigh aig 50% dhe
na dachannan.

Thathar a’ cumail am iomadach seòrsa dhe fhèis ann an Sincelejo. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.



https://gd.wikipedia.org/wiki/Sheffield

'S e baile ann an Siorrachd Eabhraig a tha ann an Sheffield. Tha an t-ainm a'
tighinn bhon abhainn Sheaf a tha a' ruithe tron bhaile.

Anns na 1740an chaidh dà phròiseas a thionnsgladh ann an Sheffield: Sheffield
plate agus stàilinn mhòlltaichte.

Ann an 1743 thionnsglaich Thomas Boulsover (1705-1788) dòigh-obrach gus duilleag
thana airgid a cho-leaghadh ri unga copair gus pleatadh airgid a dhèanamh.
Chaidh seo ainmneachadh Sheffield plate. Chaidh a chleachdadh gus bathar
taigheadais a dhèanamh, leithid miasan frithealaidh, sgianan, forcaichean,
spàinen, treidhean, pigidhean, coinnlearan agus putain. Chaidh saothrachadh an
airgid agus a’ bhathair phleataichte am meud cho mór agus gun deach an Sheffield
Assay Office a stéidheachadh sa bhliadhna 1773.

Tha dà oilthigh ann an Sheffield, Oilthigh Sheffield agus Oilthigh Sheffield
Hallam. Bha còig buannaichean na Duais Nobel, Lord Florey, Hans Krebs agus
Richard J. Roberts (Leigheas), agus George Porter is Sir Harold Kroto
(Ceimigeachd), nan ollamhan no oileanaich ann an Oilthigh Sheffield.



https://gd.wikipedia.org/wiki/Sg%C3%B9rr_na_C%C3%ACche

Co-chomharran: 57°00′46″N 5°27′26″W﻿ / ﻿57.0127°N 5.45718°W﻿ / 57.0127; -5.45718

’S e beinn ann an Cnòideart air a’ Ghàidhealtachd a th’ ann an Sgùrr na Cìche.
Tha e 1040m de dh’àirde agus ’s e Beinn Rothaich iomallach a th’ ann. Tha e
suidhichte eadar ceann Loch Nibheis agus ceann Loch Chuaich. Tha coltas cìche
air cruth na beinne agus chithear e bho Àird a’ Bhàsair anns an Eilean
Sgitheanach. Tha druim an ear na beinne a’ leantainn gu Garbh Chìoch Mhòr
(1013m), Garbh Chìoch Bheag (968m) agus Sgùrr nan Coireachan (953m). Tha ceum a’
dìreadh na beinne eadar Sgùrr na Cìche agus Garbh Chìoch Mhòr bho Ghleann
Deasaraidh, agus ’s e sin an dòigh as cumanta faighinn dhan mhullach, a’
tòiseachadh an latha aig ceann Loch Airceig. Tha e cumanta cuideachd a bhith a’
cur seachad na h-oidhche aig Sourlies agus streap Druim a’ Ghoirtein bhon
iar-dheas, ged nach eil ceum ann. ’S e coiseachd beinne a th’ anns a’ chuairt,
agus chan fheumar uidheam streap airson am mullach a ruigsinn, ge-tà, tha an
talamh bog-fliuch aig amannan, agus tha pàirtean den bheinn creagach is cas.



https://gd.wikipedia.org/wiki/Seumas_IV_Alba

Ghairmeadh Rìgh Alba dheth Seumas IV nuair a chaidh athair, Seumas III, a
mharbhadh le cuilbheirt às dèidh Bhlàr Allt nan Seileach (Beurla: Sauchieburn -
11 an t-Ògmhios 1488). Bha Seumas, mas fhìor, aig ceann nan reubaltach a rinn
ar-a-mach an aghaidh athar, ged nach robh e ach na ghille òg san àm. A-riamh
bhon uair sin gu latha a bhàis, chaith Seumas IV crios-iarrainn trom mu chneas
gach inid, mar nàdar de aithreachas.

Is fhada bho bha eachdraichean dhen bharail gur h-e a bu chomasaiche dhe na
rìghrean Stiùbhartach, agus shoirbhich le Alba fo riaghladh. Stèidhich e
oilthigh leighis ann an Obar Dheathain, agus bhrosnaich e malairteachd is na
h-ealain; bha e fhèin ionnsaichte is iomadach cànan aige, Gàidhlig nam measg.

Tha cuid a' cumail a-mach gun robh Seumas IV na Rìgh Alba mu dheireadh a bha
fileanta sa Ghàidhlig. Tha fios againn gun robh Gàidhlig aige bhon fhianais a
dh'fhàgadh le fear Pedro Ayala, an tosgaire Spàinnteach - uime sin, 's e Seumas
am fear mu dheireadh air a bheil fios le cinnt againn, ged a tha cuid eile ag
ràdh gun do bhruidhinn Seumas V i. Ach Gàidhlig ann no às, 's e Seumas IV a
chuir às do Thighearnas nan Eilean ann an 1493; bha an tighearnas air fàs ro
chumhachdach, chun na h-ìre far an do chuir e an rìgh fhèin gu dùbhlan.

Bha e a' mhiannachadh gum biodh sìth eadar Alba is Sasainn; air an dòigh sin
phòs e Mairead Tudor, nighean Eanraig VII, ann an 1503 - thuirte "pòsadh a'
chluarain san ròs" ris a' phòsadh seo.

Ach bhris cogadh a-mach a-rithist eadar an dà dhùthaich, agus chaidh Seumas IV a
mharbhadh a' sabaid aig ceann airm, latha Blàr Flodden (9 an t-Sultain 1513),
batail mòr an ceann a tuath Shasainn an aghaidh nan Sasannach. Bha e mar amas
aige cuideachadh a thoirt do na Fraingich, oir bha cogadh ann eadar an Fhraing
agus Sasainn aig an àm.

Dh'fhàgadh a mhac Seumas V na rìgh, ged nach robh e ach bliadhna a dh'aois.
Dh'fhosgail seo an doras gu amannan glè dhoirbh airson Alba.



https://gd.wikipedia.org/wiki/Seac_MacConaill

'S e neach poileataigs a tha ann an Seac MacConaill (Beurla: Jack McConnell).
Rugadh e 30 an t-Ògmhios, 1960 ann an Irbhinn, taobh a tuath Siorrachd Àir.

B' e ceann a' Phàrtaidh Làbarach Albannach a th' ann agus b' e Prìomh-Mhinistear
na h-Alba a bh' ann mus do bhuannaich Pàrtaidh Nàiseanta na h-Alba an taghadh
ann an 2007.

Ged a chaidh a bhreith an Irbhinn chuir e seachad òigridh air tuathanas chaora
air Eilean Arainn. Aig aois sia-deug ghabh e pàirt ri Pàrtaidh Nàiseanta na
h-Alba ach cha do dh'fhuirich e ann robh fhada. An deidh dhol gu Àrd Sgoil
Arainn chaidh e rannsachadh foghlam aig Oilthigh Sruighlea far an robh e na
cheannard tarsainn air a' Chomann Oileanach. A ceumnachadh ann an 1983 thoisich
e ag obair mar maighstir a' teagasg eòlas-àireamh ann an Alamhagh, Siorrachd
Chlach Mhanainn agus chum e an obair seo fhad 's a bha e na chomhairliche.

Ghabh e dreuchd mar Rùnaire am Pàrtaidh Làbarach ann an 1992. Rinn e adhartas
mòr le mar a dh'obair e mu an taghaidh an 1997 nuair a bhuannaich Làbor gu mòr.
Bho 1999 sheas e mar Ball-Pàrlamaid anns a' chiad thaghadh airson Pàrlamaid na
h-Alba ann an Tobar Mathar agus Wishaw Thug Dòmhnall Mac an Deòir, a' chiad
Prìomh Ministear na h-Alba, obair dha mar Rùnaire Ionmhasail. Le bàs Dewar an
2000 sheas MacDhòmhnaill an aghaidh Eanraig MacGillÌosa anns an taghaidh airson
ceannard ùr am Pàrtaidh agus Prìomh-Mhinistear ùr Alba ach chaill e. Na aite
dh'obair e mar Rùnaire Foghlam, an Roinn-Eòrpa agus Cùisean a-Muigh fo
MhacGillÌosa. An dèidh do MacGillÌosa a dhreuchd fhàgail an dèidh sgannal ghabh
MacConaill àite mar am Prìomh-Mhinistear as aonais co-fharpais sam bith. Thug i
na bhall Taigh nam Morairean ann an 2011 agus tha an tiotal Am Morair MacConaill
à Gleann Sgoradail aige.

Tha a h-uile teansa ann gur e MacDhòmhnaill a bh' air a theaghlach bho thùs a
chionn ’s gur e Arainneach a th’ ann is a chionn ’s gum biodh ùru ann an
Gàidhlig Arainn a dhèanadh fuaimneachadh MacConaill de MhacDhòmhnaill. Ach chan
eil fios no cinnte againn mu dheidhinn sin, agus is e “Seac MacConaill” an
t-ainm Gàidhlig a bh’ air aig a’ Phàrlamaid, agus anns na meadhanan Gàidhlig gu
léir nuair a bha e ’na Phrìomh-mhinistear.



https://gd.wikipedia.org/wiki/Se%C3%B2ras_Santayana

B' e bàrd agus feallsanaiche às an Spàinn agus às na Stàitean Aontaichte a bh'
ann an George Santayana (Madrid, 16 an Dùbhlachd 1863 - An Ròimh, 26 an
t-Sultain 1952). Aig a bhaisteadh fhuair e an t-ainm Jorge Agustín Ruíz de
Santayana y Borrás, ach tha e nas aithnichte an-diugh fon ainm George Santayana
a chleachd e airson a cuid sgrìobhaidhean.

Ged a chùm Santayana a nàiseantachd Spàinnteach fad a bheatha, thogadh agus
fhuair e foghlam anns an Stàitean Aonaichte agus thuirt e mu a dheidhinn fhèin
gur e Ameireaganach a bh' ann.

Rugadh Santayana ann am Madrid ach fhuair e a àrach òg ann an Ávila, baile na
mnà cràbhaich iomraiteach Teresa de Jesús.

Bha a mhàthair, Josefina Borrás, pòsta aig George Sturgis, marsanta bho Bhoston,
agus dh'fhuirich i anns a’ bhaile sin gu bàs Sturgis ann an 1857. Le triùir
chloinne, thill i do Mhadrid ann an 1861. Thachair i an sin ri seann charaid
Agustín Santayana. Phòs iad agus bha aon phàiste aca, Jorge (a bhiodh an uair
sin George). Ghabh an teaghlach còmhnaidh ann an Madrid agus Ávila.

Chaidh Santayana a dh’Oilthigh Harvard far an do rinn e ceum. As dèidh dà
bhliadhna ann am Berlin, thill e a Harvard far an do sgrìobh e tràchdas air
saothair Hermann Lotze. Thòisich e feallsanachd a theagasg an sin cuideachd agus
am measg a oileanaich bha T. S. Eliot, Robert Frost, Gertrude Stein, Horace
Kallen, Walter Lippmann, and W. E. B. Du Bois.

Anns a’ bhliadhna 1912, leig e dheth a dhreuchd agus chaidh e a dh’ fhuirich
anns an Roinn-Eòrpa (Ávila, Paris agus Oxford). Mu dheireadh, rinn e imrich don
Ròimh, far an do chaochail e ann an 1952. Rè a dhà fhichead bliadhna anns an
Roinn-Eòrpa sgrìobh e naoi leabhraichean deug. Cha do phòs e riamh.

A-measg a bhàrdachd, tha a dhàn fada Odes (5 earrannan agus 43 rann ) gu h-àraid
sgoinneil, domhainn, feallsanachail. Chaidh eadar-theangachadh Gàidhlig de Odes
fhoillseachadh ann an Gairm, Àireamh 109 (An Geamhradh 1979-80). Seo cuid de na
rainn às an eadar-theangachadh Gàidhlig:



https://gd.wikipedia.org/wiki/Santiago_P%C3%A9rez_de_Manosalbas

B’ e Santiago Pérez de Manosalbas, neo de Manosalbas ùghdair, tìdsear,
fear-naidheachd agus neach-poileataigs à Coloimbia. Rugadh e 23 an Cèitean 1830
ann an Zipaquirá, Cundinamarca (Coloimbia) agus a chaochail 5 an Lùnasdal 1900
ann am Paris (An Fhraing) Bha e na cheann-suidhe Coloimbia bho 1874 gu ruige
1876. Fhad ‘s a bha e os cionn an Riaghaltais thoisich e na h-obraichean air
rathaidean-iarainn ann an ceann an tuatha na dùthcha (Spàinntis: 'Ferrocarril
del Norte) agus bhrosnaich e am foghlam. ‘Se Libearalach a bh’ann.

‘S e mac Felipe Pérez agus Rosa Manosalva a bh’ann, agus bha dithis bhràthair
aige, Felipe Pérez agus Rafael Pérez.

Fhuair e a chuid fhoghlaim aig an sgoil Colegio del Espíritu Santo, a steidhich
agus ga stiùireadh leis a' charaid agus a neach-chomhairle aige Lorenzo María
Lleras, far an tug e dotaireachd ann an Lagh.

‘S e fear-aithris agus deasaiche aig pàipearan-naidheachd a bh'ann, mar El
Mensajero, La Defensa (far an robh e na dheasaiche ann an 1880), El Relator, a
bharrachd air La América, ann an Eabhraig Nuadh, far an do rinn e dubh chàineadh
air Oirceadal an Rothaich (Beurla: The Monroe Doctrine). Nuair a bha a 22 a
dh’aois, ann an 1852, bha e na Rùnaire ann an Coimisean Taisgleadh na Dùthcha
agus chaidh na sgrìobagan aige a chur sa chlò eadar 1853 agus 1854 anns a’
phàipear-naidheachd El Neogranadino.

Steidhich e sgoil, agus a bharrachd air sin stiùireadh e an Oilthigh air Astar
Coloimbia ann an 1891 agus thug e os làimhe Reachdadaireachd an Oilthigh
Nàiseanta Colombia, leis cho dìleas a bha a air brosnachadh an fhoghlaim.

Phòs e Tadea Triana Silva agus fhuair iad ceirthrear duine-chloinne còmhla:
Santiago, Paulina, Eduardo and Amelia. Phòs Amelia duine a ràinig ceannas na
dùthcha, Clímaco Calderón. ’S e riochdaire dioplòmasach a bh’ann Eduardo agus ‘s
e fear-poileataigs, ùghdair, fear-aithris agus riochdaire dioplòmasach a bh’ann
Santiago.

Bha e an sàs anns a’ Cho-chruinneachadh dhe Rionegro ann an 1863. ‘S e Rùnaire
an Riaghaltais agus na Dùthchannan Cèin anns a’ chiad Riaghaltas aig Manuel
Murillo Toro (1864 – 1866) a bh’ann, is an uair sin dh’fhàs e a bhith fear dhe
na ciad luchd-taic Àirde nan Raidigeach (Spàinntis: olimpo radical). Chaidh e an
aghaidh na Deachdaireachd aig Tomás Cipriano de Mosquera ann an 1867 agus ghabh
e pàirt anns an iomairt airson ga chur às a' chathair. Bha e os cionn Ceannas na
Stàitean Aonaichte Choloimbia an àite an t-Seanalair Santos Gutiérrez Prieto
eadar 22 agus 30 an t-Ògmhios 1869. Bha e na thosgair ann an Washington bho 1868
gu ruige 1873.

Chaidh e a thaghadh mar Cheann-suidhe na Stàitean Aonaichte Choloimbia ann an
1874 airson terim goirid dhe dà bhliadhna, nuair a bha e 44 bliadhna a dh’aois.
"’S e am foghlam, a’ mhorlatachd agus am beairteas a tha aig cridhe na Poblachd"
ars esan ann an òraid nuair a thug e an dreuchd os làimhe. ‘S e toiseachadh na
h-obrach air loighne an Ferrocarril del Norte, àrdachadh nan cosnadh (gu –àraidh
leis am piseach a fhuair an dùthaich taobh às-mhalairte), beagachadh na
cùl-mhùtaireachd agus lùghachadh cosagaisean an Riaghaltais a th’ann na nithean
na bu chodrmaiche a rinn e nuair a bha e os cionn an Riaghaltais.

An dèidh gun tug e an dreuchd seachad chun an Rùnaire an Ionmhais aige, Aquileo
Parra Gómez, ann an 1876 lean Pérez air is esan fhathast a’ sabaid anns a’
phoileataigs. Cho-dhùin e an dùthaich fhàgail gu saor-thoileach eadar 1885 gu
ruige 1891 air sgàth a chuid dhùbhlain an aghaidh Rafael Núñez. Chaidh e a
thaghadh ceannard a’ Phàrtaidh nam Libearalach Liberal ann an 1892. Chuir an
leas cheannard Miguel Antonio Caro Tovar às an dreuchd sin e ann an 1895.

Chaochail e na fhògarrach thall ann am Paris 5 an Lùnasdal 1900, nuair a bha e
70 bliadhana a dh’aois. Chaidh e a thiodhlachadh anns a’ Chladh aig Batignolles,
ann am Paris fhèin, far an robh e gu ruige 1952, nuair a a chaidh na luaithrean
aige a thoirt air ais chun na dùthcha aige is e a-nis ga thiodhachadh ann an
Cladh Meadhanach ann am Bogotá.



https://gd.wikipedia.org/wiki/Santa_Marta_(baile)

'S e baile ann an Magdalena, Coloimbia, a th'ann Santa Marta. Tha e suidhichte
dìreach air oirthir A' Chairibìan le tràighean òr-bhuidhe air a bheulaibh agus
beanntan na Sierra Nevada de Santa Marta air a chùlaibh, 904km air falbh bho
Bhogotá. Tha àirde meadhanach dhe 6m os cionn ìre na mara leis gur e port a
th’ann, ach tha am beinn leis an canar Pico Colón suidhichte aig 5,775 os cionn
ìre na mara. 'S e baile le gnàth-shìde gu math teth a th' ann le teodhachd mu
34˚ thar cheann, rè na bliadhna, ach tha gnàthan-shìde eile shuas air a’
mhòintich. Chaidh am baile a stèidheachadh ann an 1525. 'S e Santa Marta an 11mh
baile as motha na dùthcha.

Mar a b'àbhaist ann an Aimearaga, chruthachadh na Spàinntich ainmean-àite le
freumhan anns na creideamhan aca neo mar chuimhne air àiteachan agus daoine
ainmeil thall anns an Spàinn: m.e. Sante Fe de Bogotá, San Bonifacio de Ibagué
agus Santiago de Cali. Mar sin, fhuair am baile an t-ainm aige oir chaidh e a
steidheachadh air an latha aig Naomh Martha, neo Marta ann an Spàinntis. Tha
santo/a a' ciallachadh naomh.

Ged a tha 415,272 nan tàmh anns a' bhaile, chan eil ach 30,148 dhuibh a'
fuireach anns na sgìrean dùthchasail am broinn crìochan a' bhaile. Tha fearrann
na dùthcha sin ga roinn eadar na bailtean (Spàinntis: municipios) agus le sin
tha gach clachan agus croit fo stiùireadh baile air choireigin. Air adhbharan
trioblaidean poiliteagach air an dùthaich, tha a' mhòr-chuid dhe na daoine anns
gach uile baile a-nis a' fuireach anns na bailtean fhèin, is na daoine a' fàgail
na sgìrean dùthchasail.

Taobh chinnidh, ' s e daoine geala a th'ann a' mhòr-chuid dhe na daoine ann an
Santa Marta (is mòran dhuibh mestizos). ‘S e Tùsanaich a th’ann an 1% agus tha
7.6% dhe daoine le freumhan ann an Afraga. ' S urrainn dhan 91.6% dhe na daoine
ann an Santa Marta leughadh agus sgrìobhadh. A tuilleadh air sin, tha fòn aig an
taigh aig 46.2% dhe na dachannan.

Thathar a’ cumail am iomadach seòrsa dhe fhèis ann an Santa Marta. Chithear
fèilltean caitligeach, leis gur e dùthaich le mòr-chuid chaitligeach a th’ann
fhathast, fèisean na stàite agus tachartasan ionadail a sheallas cho làidir ‘s a
tha beairteas cultarail na dùthcha.

José María Campo Serrano (1832 - 1915): Ceann-suidhe na dùthcha eadar 1886 agus
1887.



https://gd.wikipedia.org/wiki/Sana%C3%A1

'S e prìomh-bhaile Iemein a tha ann an Ṣan‘ā’ (Arabais:صنعاء, uaireannan Sanaá
neo Sana'a) Tha San‘a’ suidhichte air àrd-thìr Iemein, tha beanntan mòra
timcheall air, m. e. Beinn Jabal Nuqum agus Beinn Aiban. 'S e aon de na bailtean
as aosda a tha ann an Iemen, canar gun deach am baile a thogail anns an 6mh linn
RC. Bha daoine a’ fuireach ann an seann bhaile Ṣan'ā' fad 's 2,500 bliadhna. Tha
mòran seann taighean ann, nas motha na 100 mosg agus seann bhallaichean airson
a’ bhaile a dhìon, cho àrd ri 20-30 troighean. Tha am Bāb al-Yaman (geata
Iemein) a tha anns a’ bhalla seo nas sine na 700 bliadhna. Tha am mosg al-Jami'a
l-Kabir aon de na mosgan as aosta air feadh an t-saoghail Ioslamach. Mar sin
dheth tha Ṣan'ā' air an dìon mar dualchas na cruinne leis an UNESCO. Tha am Suq
al-Milh (Margadh Salainn) cliùiteach airson a h-uile bathar as urrainnear
ceannachd an seo. 'S e am port-adhair eadar-nàiseanta, an Ṣan'ā' International
Airport, am fear as cudromaiche den dùthaich.



https://gd.wikipedia.org/wiki/Salm_23

Tha an treas salm air fhichead stèidhichte air an taing a thug an Rìgh Daibhidh
do Dhia an dèidh dha greim fhaighinn, gu sìtheil, air an rìoghachd aige agus e
beò ann an soirbheas agus dòigh.

Leis na facail “'S e an Tighearna Fhèin mo Chìobair” thathar ag aideachadh a'
chreideis a th’ aig Daibhidh ann an Dia. Tha an càirdeas eadar Iosrael agus Dia
air aithris mar gum b’ e aon neach a’ mothachadh a' cheangail a tha eadar e
fhèin agus an Tighearna. Tha ìomhaigh de chìobair a tha dìleas a’ seasamh mar
eisimpleir chumhachdach de chùram. Tha earbsa, gu nàdarrach, aig caoraich anns
a’ chìobair - gun ullaich e na tha dhìth orra airson an latha a-màireach agus na
lathaichean a tha ri tighinn.

Canaidh cuid gur e an treas salm air fhichead (23) an t-salm is grinn a th’ ann,
gu tric a’ chiad fhear a thèid ionnsachadh, am fear is tric a tha ri cluinntinn
agus am fear a mhaireas nar cuimhne. Chaidh a sgrìobhadh linntean ro àm Chrìosd
ach b’ ann a’ coimhead air adhart a bha an sgrìobhadair.

Thuirt Iain Calvin mun t-salm, agus e a’ tarraing air na thuirt an Naomh
Augustine roimhe, “Cha lorg sinn òran nas fheàrr, no nas freagarraiche, na na
Sailm aig Daibhidh, a chaidh an labhairt tron Spiorad Naoimh… Nuair a bhios sinn
gan seinn, faodaidh sinn a bhith cinnteach gur e Dia a tha a’ cur nam facail nar
beòil, mar gum biodh E Fhèin a’ seinn tromhainn gus a Ghlòir a mholadh.”



https://gd.wikipedia.org/wiki/Salamanca_(provincia)

'S e provincia na Spàinne a tha ann an Salamanca (IPA: salaˈmaŋka). Tha e na
laighe ann an Castilla y León, ann an ceann a tuath na dùthcha. 'S e Salamanca a
tha na phrìomh-bhaile. Chaidh an roinn a chruthachadh ann an 1833 le Javier de
Burgos, a bha na Rùnaire na Stàite agus Leasachaidh aig an àm. B' e an
siostam-riaghalaidh iondail na Frainge a chleachd e mar mhodal. Chuireadh
a-steach Coimhearsnachd fèin-riaghlaidh Chastilla y León i ann an 1978, nuair a
sgrìobhadh Bun-reachd ùr. Sìnidh Salamanca fad 12,349km² agus tha 352,986 duine
a' fuireach ann. Le sin, 's e an 16mh roinn as motha na Spàinne a thaobh
talmhainn agus an 37mh a thaobh àireimh-sluaigh. Tha crìochain aice le Ávila,
Cáceres, Valladolid, Zamora agus A' Phortagail. 'S e dìreach Spàinntis a tha ga
bruidhinn an seo.

'S ann connspaideach 's a tha freumh-fhaclachd an ainm. B' e Helmantike
(Gàidhlig: Tìr na Geaslanachd) a chanadh na Greugaich ris, agus sgrìobh
Ptolomaidh gu robh dùn Ceilteach san sgìre air an robh Salmatica/Salmantica.
Sgrìobhadh Livius Hermandica e. Tha teòiridh caran ùr ann, a tha a' dearbhadh
gur e ath a th' ann an t-eileamaid sala- (mar Salas de los Infantes ann am
Burgos no Salas de Pallars ann an Lleida), ged nach eil mòran dhaoine a' gabhail
ri sin fhathast. Tha cruth na tìre a' gabhail ris an teòiridh ùr. Mar a
b’àbhaist san Spàinn, b’ e dìreach ainm a’ bhaile a bu motha sa sgìre a
chuireadh air an roinn.



https://gd.wikipedia.org/wiki/Sagsainn_Iosail

Is e Sagsainn Ìosail (neo Niedersachsen anns a' Ghearmailtis agus Lower Saxony
sa Bheurla) an stàit as motha ach aon anns a' Ghearmailt. Tha Hànobhar (Hannover
anns a’ Ghearmailtis) anns an ear-dheas na phrìomh-bhaile.

Tha Sagsainn Ìosail ann an ceann a tuath na Gearmailt. Tha Cuan a Tuath (A'
Mhuir a Tuath) agus Schleswig-Holstein air tuath Sagsainn Ìosail. Tha an Òlaind
an iar air Sagsainn Ìosail, agus Mecklenburg-Vorpommern, Brandenburg agus
Sagsainn-Anhalt an ear air Sagsainn Ìosail. Anns a' dheas tha
Nordrhein-Westfalen, Hessen agus Thüringen.

Is e Hànobhar le 516.000 luchd-àiteachaidh am baile as motha ann an Sagsainn
Ìosail. Anns an dàrna àite tha Braunschweig (luchd-àiteachaidh: 245.220) anns an
ear-dheas Sagsainn Ìosail. Anns an treas àite is e Osnabrück (165.000) anns an
deas, baile cudthromach le oilthigh, agus is e àite-suidhe an easbaig
Caitligich. Tha Oldenburg (158.500) ann am meadhan Sagsainn Ìosail, agus tha
Göttingen (129.000) le oilthigh cliùiteach deas air Hànobhar. Tha Wilhelmhaven
(83.500) le port-mara domhainn do bhàtaichean bathair agus Emden (51.700) agus
Cuxhaven (52.000) le port-iasgaich anns an Tuath Sagsainn Ìosail aig Cuan a
Tuath. Is e Celle (71.300) agus Lüneburg (71.900) an geata don Lüneburger Heide.
Dh’fhàs Hameln (58.900) ainmeil leis an sgeulachd Der Rattenfänger von Hameln
(Pìobaire nan radan ann an Hameln) leis na bràithrean Grimm.

O chionn 's gu bheil an cuid as motha na dùthcha gu math rèidh, tha àiteachas
cudthromach ann an Sagsainn Iosail. Tha beagan iasgaich a’ dol ann ann an
Cuxhaven. Tha roinn na turasachd làidir ann an Sagsainn Ìosail, gu h-àraid anns
an tuath agus anns na h-eileanan. Ann an roinn na dèanadachd tha gnìomhachas
bhàtaichean agus chàraichean cudthromach. Tha roinn togail bhàtaichean ann am
Papenburg, Emden agus Wilhelmshaven. Tha am Meyer Werft ann am Papenburg a’
togail nam bàtaichean-cuairt-mara as motha air feadh an t-saoghail. Ann an
Wolfsburg tha mòran chosnaidhean anns an fhactaraidh Volkswagen. Agus tha trì
àitichean ann an Sagsainn Ìosail, far a bheil factaraidhean Airbus. Tha Hànobhar
uabhasach trang, ma bhitheas an CeBIT ann, fèill chudthromach anns an t-saoghal
–choimpiutaireachd.

Aig àm Iulius Caesar bha an cuid as motha na Roinn-Eòrpa fo smachd nan Ròmanach.
Anns a’ bhliadhna 9 as dèidh Chrìosda dh’fheuch na Ròmanaich na Gearmailtich ann
an ceann a tuath na dùthcha a chuir fo smachd a-rithist. Anns a’ bhlàr Kalkriese
faisg air Osnabrück chaill na Ròmanaich a-rithist. Cha b’ urrainn do dh’Ìompaire
sam bith eile a’ Ghearmailt a chur fo smachd gus an tàinig Tearlach Mòr
(742-814) 800 bliadhna an-dèidh sin. An-dèidh cogadh nan 30 bliadhna (1618-1648)
bhris an dùthaich às a chèile, cha robh dad air fhàgail ach sgìrean beaga gun
cumhachd. B’ urrainn do na Kurfürsten Hànobhair pìosan a chuir ri chèile
a-rithist ann a bhith a’ pòsadh agus mar dhìleab agus dh’fhàs iad na bu treasa
a-rithist, gus an robh Sèoras Ludwig (1660-1727) na rìgh ann am Breatainn Mòr
(1714-1727) bho thaobh a mhàthar. Mhair am aonadh pearsanta aonadh eadar
Breatainn agus Hànobhar gu ruige 1837. Bha rìoghachd Hànobhair ann bho
1814-1866, ach ann an 1866 ann an cogadh eadar Pruisia agus an Ostair chaidh a
ghabhail le Pruisia. Aig an aon àm bha trì sgìrean eile ann (Braunschweig,
Oldenburg und Schaumburg–Lippe), ach bha iad na bu ghlice. Ghabh iad san
Deutsches Reich mar stàitean neo-eisimeileach ann an 1871. An-dèidh an dàrna
cogadh chaidh Hànobhar, Braunschweig, Oldenburg agus Schaumburg–Lippe a chur ri
chèile agus chaidh Sagsainn Ìosail a stèidheachadh ann an 1946.

Tha Robert Koch à Clausthal faisg air Hànobhar iomraiteach ann an rannsachadh
air bitheagan ghabhaltach, gu h-àraid a thaobh lorg na caitheimh. Ann an 1905
fhuair e Duais Nobel eòlas-leighis.

Ma bhruidhnear mu chànanan beaga, bithear a’ smaoineachadh gur e Frìsis an Ear
(Ostfriesisch anns a’ Ghearmailtis) an cànan a tha aig na daoine ann an taobh
tuath a’ Ghearmailt. Ach chan eil sin fìor. Thàinig Friosais-an-Ear bho
Anglo-Friosais agus tha e ceangailte ris a' Bheurla Ghallda. Ann an Sagsainn
Ìosail chan eil dad air fhàgail ach sgìre bheag faisg air Cloppenburg, far a
bheil Saterfriesisch air a bruidhinn le 2000 daoine. Ann an taobh tuath a’
Ghearmailt bruidhnear Ostfriesisches Platt (Friosais-an-Ear ⁊ Sagsais Ìosail).
Thàinig an cànan seo à Niedersächsisches Platt (Northern Low Saxon) agus tha e
ceangailte ri Duitsis agus Friosais). Ged a bhàsaich Niedersächsisches Platt
seach ann an sgìrean iomallach, tha an Ostfriesisches Platt gu math làidir
fhathast an ann taobh tuath a’ Ghearmailt. Bidh 50% de na daoine a’ cleachdadh
Ostfriesisches Platt gach latha, gu h-àraid air an dùthaich. Tha iad a’
sealltainn gu bheil iad eadar-dhealaichte agus sònraichte. Ged a tha tòrr
dual-chainntean ann ann an Ostfriesisches Platt, tha faclair oifigeil ann, tha
rèidio ann, pàipearan-naidheachd cuideachd. Is urrainnear an cànan a’ cleachdadh
anns na seirbhisean. O chionn goirid chìthear sanasan-rathaid dà-chànanach, agus
tha tòrr ainmean-àite ann an Ostfriesisches Platt co-dhiù, m.e.: Rechtsupweg (
Slighe air do làimh deas 'sa Ghàidhlig) Tha Friesisch, Saterfriesisch agus
Ostfriesisches Platt air an dìon le European Charter for Minority Languages.

Seo eisimpleir le Ostfriesisches Platt, Àrd-Ghearmailtis oifigeil agus Gàidhlig:

Mar as àbhaist bidh an càl-greannach a’ buain an-dèidh a’ chiad reòthadh 'san
gheamhradh. An toiseach bidh na daoine a' coiseachd air na sràidean bheaga do
thaigh-seinnse a’ bhaile. Air an t-sràid cluichidh iad Boßeln, gèam sònraichte
coltach ri Roadbowling. Bidh iad a’ toirt troilidh le leann agus Schnaps neo
Korn (deoch làidir) còmhla riutha, agus ma bhios crois an rathaid ann neo
tachartasan sònraichte anns a’ ghèam, feumaidh a h-uile duine òl. Mar as trice
bidh na daoine air an deagh shunnd, mus ruig iad an taigh-seinnse. An uair sin
ithidh iad Grünkohlessen: Sin càl-greannach le buntàta agus Pinkel (isbean le
spìosrach às an àite fhèin) agus hama agus muicfheoil bruichte. Ma bhitheas iad
deiseil, bidh ceòl agus dannsa ann agus bidh iad a’ taghadh Rìgh-Càil.

Tha cupa tì uabhasach cudthromach ann an Ostfriesland anns an Tuath Sagsainn
Ìosail. Tha seann lagh ann ris an canar Reachd nam Friseach. Tha e math an
aghaidh eucairdeis. Seo e: Chan fhaodadh tu duine a thilg a-mach às do thaigh,
mura òladh tu trì cupannan tì le Kandis (siùcar cruaidh) agus uachdar còmhla
ris.

Is e taibhse a’ mhonadh an t-ainm a tha air Kornbrand le lusan, deoch làidir
eile. Bithear ga losgadh airson mionaid, mus òlar e.



https://gd.wikipedia.org/wiki/Sagsainn_%C3%8Cosail

Is e Sagsainn Ìosail (neo Niedersachsen anns a' Ghearmailtis agus Lower Saxony
sa Bheurla) an stàit as motha ach aon anns a' Ghearmailt. Tha Hànobhar (Hannover
anns a’ Ghearmailtis) anns an ear-dheas na phrìomh-bhaile.

Tha Sagsainn Ìosail ann an ceann a tuath na Gearmailt. Tha Cuan a Tuath (A'
Mhuir a Tuath) agus Schleswig-Holstein air tuath Sagsainn Ìosail. Tha an Òlaind
an iar air Sagsainn Ìosail, agus Mecklenburg-Vorpommern, Brandenburg agus
Sagsainn-Anhalt an ear air Sagsainn Ìosail. Anns a' dheas tha
Nordrhein-Westfalen, Hessen agus Thüringen.

Is e Hànobhar le 516.000 luchd-àiteachaidh am baile as motha ann an Sagsainn
Ìosail. Anns an dàrna àite tha Braunschweig (luchd-àiteachaidh: 245.220) anns an
ear-dheas Sagsainn Ìosail. Anns an treas àite is e Osnabrück (165.000) anns an
deas, baile cudthromach le oilthigh, agus is e àite-suidhe an easbaig
Caitligich. Tha Oldenburg (158.500) ann am meadhan Sagsainn Ìosail, agus tha
Göttingen (129.000) le oilthigh cliùiteach deas air Hànobhar. Tha Wilhelmhaven
(83.500) le port-mara domhainn do bhàtaichean bathair agus Emden (51.700) agus
Cuxhaven (52.000) le port-iasgaich anns an Tuath Sagsainn Ìosail aig Cuan a
Tuath. Is e Celle (71.300) agus Lüneburg (71.900) an geata don Lüneburger Heide.
Dh’fhàs Hameln (58.900) ainmeil leis an sgeulachd Der Rattenfänger von Hameln
(Pìobaire nan radan ann an Hameln) leis na bràithrean Grimm.

O chionn 's gu bheil an cuid as motha na dùthcha gu math rèidh, tha àiteachas
cudthromach ann an Sagsainn Iosail. Tha beagan iasgaich a’ dol ann ann an
Cuxhaven. Tha roinn na turasachd làidir ann an Sagsainn Ìosail, gu h-àraid anns
an tuath agus anns na h-eileanan. Ann an roinn na dèanadachd tha gnìomhachas
bhàtaichean agus chàraichean cudthromach. Tha roinn togail bhàtaichean ann am
Papenburg, Emden agus Wilhelmshaven. Tha am Meyer Werft ann am Papenburg a’
togail nam bàtaichean-cuairt-mara as motha air feadh an t-saoghail. Ann an
Wolfsburg tha mòran chosnaidhean anns an fhactaraidh Volkswagen. Agus tha trì
àitichean ann an Sagsainn Ìosail, far a bheil factaraidhean Airbus. Tha Hànobhar
uabhasach trang, ma bhitheas an CeBIT ann, fèill chudthromach anns an t-saoghal
–choimpiutaireachd.

Aig àm Iulius Caesar bha an cuid as motha na Roinn-Eòrpa fo smachd nan Ròmanach.
Anns a’ bhliadhna 9 as dèidh Chrìosda dh’fheuch na Ròmanaich na Gearmailtich ann
an ceann a tuath na dùthcha a chuir fo smachd a-rithist. Anns a’ bhlàr Kalkriese
faisg air Osnabrück chaill na Ròmanaich a-rithist. Cha b’ urrainn do dh’Ìompaire
sam bith eile a’ Ghearmailt a chur fo smachd gus an tàinig Tearlach Mòr
(742-814) 800 bliadhna an-dèidh sin. An-dèidh cogadh nan 30 bliadhna (1618-1648)
bhris an dùthaich às a chèile, cha robh dad air fhàgail ach sgìrean beaga gun
cumhachd. B’ urrainn do na Kurfürsten Hànobhair pìosan a chuir ri chèile
a-rithist ann a bhith a’ pòsadh agus mar dhìleab agus dh’fhàs iad na bu treasa
a-rithist, gus an robh Sèoras Ludwig (1660-1727) na rìgh ann am Breatainn Mòr
(1714-1727) bho thaobh a mhàthar. Mhair am aonadh pearsanta aonadh eadar
Breatainn agus Hànobhar gu ruige 1837. Bha rìoghachd Hànobhair ann bho
1814-1866, ach ann an 1866 ann an cogadh eadar Pruisia agus an Ostair chaidh a
ghabhail le Pruisia. Aig an aon àm bha trì sgìrean eile ann (Braunschweig,
Oldenburg und Schaumburg–Lippe), ach bha iad na bu ghlice. Ghabh iad san
Deutsches Reich mar stàitean neo-eisimeileach ann an 1871. An-dèidh an dàrna
cogadh chaidh Hànobhar, Braunschweig, Oldenburg agus Schaumburg–Lippe a chur ri
chèile agus chaidh Sagsainn Ìosail a stèidheachadh ann an 1946.

Tha Robert Koch à Clausthal faisg air Hànobhar iomraiteach ann an rannsachadh
air bitheagan ghabhaltach, gu h-àraid a thaobh lorg na caitheimh. Ann an 1905
fhuair e Duais Nobel eòlas-leighis.

Ma bhruidhnear mu chànanan beaga, bithear a’ smaoineachadh gur e Frìsis an Ear
(Ostfriesisch anns a’ Ghearmailtis) an cànan a tha aig na daoine ann an taobh
tuath a’ Ghearmailt. Ach chan eil sin fìor. Thàinig Friosais-an-Ear bho
Anglo-Friosais agus tha e ceangailte ris a' Bheurla Ghallda. Ann an Sagsainn
Ìosail chan eil dad air fhàgail ach sgìre bheag faisg air Cloppenburg, far a
bheil Saterfriesisch air a bruidhinn le 2000 daoine. Ann an taobh tuath a’
Ghearmailt bruidhnear Ostfriesisches Platt (Friosais-an-Ear ⁊ Sagsais Ìosail).
Thàinig an cànan seo à Niedersächsisches Platt (Northern Low Saxon) agus tha e
ceangailte ri Duitsis agus Friosais). Ged a bhàsaich Niedersächsisches Platt
seach ann an sgìrean iomallach, tha an Ostfriesisches Platt gu math làidir
fhathast an ann taobh tuath a’ Ghearmailt. Bidh 50% de na daoine a’ cleachdadh
Ostfriesisches Platt gach latha, gu h-àraid air an dùthaich. Tha iad a’
sealltainn gu bheil iad eadar-dhealaichte agus sònraichte. Ged a tha tòrr
dual-chainntean ann ann an Ostfriesisches Platt, tha faclair oifigeil ann, tha
rèidio ann, pàipearan-naidheachd cuideachd. Is urrainnear an cànan a’ cleachdadh
anns na seirbhisean. O chionn goirid chìthear sanasan-rathaid dà-chànanach, agus
tha tòrr ainmean-àite ann an Ostfriesisches Platt co-dhiù, m.e.: Rechtsupweg (
Slighe air do làimh deas 'sa Ghàidhlig) Tha Friesisch, Saterfriesisch agus
Ostfriesisches Platt air an dìon le European Charter for Minority Languages.

Seo eisimpleir le Ostfriesisches Platt, Àrd-Ghearmailtis oifigeil agus Gàidhlig:

Mar as àbhaist bidh an càl-greannach a’ buain an-dèidh a’ chiad reòthadh 'san
gheamhradh. An toiseach bidh na daoine a' coiseachd air na sràidean bheaga do
thaigh-seinnse a’ bhaile. Air an t-sràid cluichidh iad Boßeln, gèam sònraichte
coltach ri Roadbowling. Bidh iad a’ toirt troilidh le leann agus Schnaps neo
Korn (deoch làidir) còmhla riutha, agus ma bhios crois an rathaid ann neo
tachartasan sònraichte anns a’ ghèam, feumaidh a h-uile duine òl. Mar as trice
bidh na daoine air an deagh shunnd, mus ruig iad an taigh-seinnse. An uair sin
ithidh iad Grünkohlessen: Sin càl-greannach le buntàta agus Pinkel (isbean le
spìosrach às an àite fhèin) agus hama agus muicfheoil bruichte. Ma bhitheas iad
deiseil, bidh ceòl agus dannsa ann agus bidh iad a’ taghadh Rìgh-Càil.

Tha cupa tì uabhasach cudthromach ann an Ostfriesland anns an Tuath Sagsainn
Ìosail. Tha seann lagh ann ris an canar Reachd nam Friseach. Tha e math an
aghaidh eucairdeis. Seo e: Chan fhaodadh tu duine a thilg a-mach às do thaigh,
mura òladh tu trì cupannan tì le Kandis (siùcar cruaidh) agus uachdar còmhla
ris.

Is e taibhse a’ mhonadh an t-ainm a tha air Kornbrand le lusan, deoch làidir
eile. Bithear ga losgadh airson mionaid, mus òlar e.



https://gd.wikipedia.org/wiki/Sabhal_M%C3%B2r_Ostaig

Tha Sabhal Mòr Ostaig 'na colaiste Ghàidhlig na h-Alba agus 'na ionad nàiseanta
cànan is cultar na Gàidhlig, stèidhichte ann an Slèite san Eilean Sgitheanach.
Aig a' cholaiste, tha Sabhal Mòr Ostaig a' tabhainn chùrsaichean làn-tìde tro
mheadhan na Gàidhlig suas gu ìre ceum le urram, tro Sgeama na Gàidhlig aig
Oilthigh na Gàidhealtachd agus nan Eilean. Gabhaidh na cùrsaichean sin a
dhèanamh pàirt-ùine air astar cuideachd, agus am measg nan cùrsaichean eile air
astar tha an Cùrsa Inntrigidh airson luchd-tòiseachaidh na Gàidhlig, an Cùrsa
Adhartais a tha aig ìre a' chiad bliadhna oilthigh, agus BSc ann an Cultar
Dùthchasach agus Eachdraidh na h-Alba.

Tha iomadh phròiseact eile stèidhte air làraich na Colaiste: an companaidh
foillseachaidh Cànan; am pròiseact rannsachaidh Soillse; Faclair na Gàidhlig;
Ainmean Àite na h-Alba; stiùidio telebhisein. Chuidich SMO ri Ionad Chaluim
Chille Ìle a chur air chois agus tha ceanglaichean làidir eadar na colaistean.

Thòisich a' Cholaiste a' tabhann sgoiltean samhraidh is chlasaichean oidhche sa
Ghàidhlig, agus ann an 1983 bha Sabhal Mòr Ostaig deiseil gus a' chiad chùrsa
adhartach làn-thìde a thabhann. Chaidh Sabhal Mòr Ostaig sa bhliadhna 1997 'na
com-pàirtiche acadaimigeach ann an Institiud OGE na Mìle Bliadhna, agus chinnidh
e siud 'na Oilthigh na Gàidhealtachd agus nan Eilean sa bhliadhna 2011.

Thòisich Òraid an t-Sabhail sa bhliadhna 1990, agus tha i air a bhith a’
leantainn cha mhór gach bliadhna bhon uair sin.

'S ann an seo a chaidh a' Cholaiste a stèidheachadh an toiseach, ann an Seann
Togalach aiteachais a chaidh an togail timcheall air a’ bhliadhna 1827, le fear
Màidsear Ailean MacDhòmhnaill (Baile Fhionnlaigh agus Bhatarnais) a bha air
tilleadh bho chogadh Napoleon. Tha an An Talla Mòr ann, talla a thathar a’
cleachdadh airson céilidhean, cuirmean-ciùil agus dannsaichean. Anns a'
bhliadhna 1993, chaidh cur ris a' chiad toglach cloiche seo, le
àitichean-fuirich, oifisean agus seòmraichean teagaisg.

Bidh togalach ùr deiseal ann an 2015, agus is e an t-ainm Ionad Iain Nobail a
théid a chur air. Bidh seòmraichean teagaisg, oifisean luchd-teagaisg, agus na
h-oifisean ionmhais agus stiùiridh ann

Chaidh Àrainn Chaluim Chille fhosgladh ann an 1999, is i a' leudachadh
ghoireasan na Colaiste gu mòr le trì toglaichean: am Prìomh Thogalach; a'
Cheàrnag le seòmraichean-cadail; agus an Tùr le seòmraichean-cadail.

Chaidh an togalach ùr Fàs fhosgladh gu h-oifigeil ann an 2008. Tha stiùidio
telebhisean ann, ionad cùraim-chloinne (Fàs Mòr), an roinn Foghlam Fad-beatha
aig SMO, an companaidh Cànan, am pròiseact Soillse, Faclair na Gàidhlig,
Ainmean-Àite na h-Alba agus an companaidh telebhisein Sealladh.



https://gd.wikipedia.org/wiki/S%C3%A9amus_Ennis

B’ e ceòladair, seinneadair agus cruinniche-ciùil Èireannach a bh’ ann an Séamus
Ennis (Gaeilge: Séamas Mac Aonghusa; 5 an Cèitean 1919 – 5 an Dàmhair 1982), a
bha cudromach air ath-bheothachadh na pìoba-uilne ann an 20mh Linn, a ghabh
pàirt ann an stèidheachadh a’ bhuidhinn saor-thoilich Na Píobairí Uilleann, agus
a chruinnich còrr is 2,000 òrain is puirt Èireannach le Coimisiún Béaloideasa
Éireann. Choisinn e cliù is spèis mòr mar am pìobaire-uilne a b ’fheàrr a-riamh.

Bha athair, James Ennis, na sheirbheiseach sìobhalta anns an Aill, Contae Átha
Cliath. Ann an 1908 cheannaich e baga ann an Lunnainn le pìosan seann pìob-uilne
le Coyne Pipemakers , is dh’ionnsaich e a cluiche. Ann an 1912 bhuannaich e
duais le pìob-mhòr Èireannach (warpipes) anns a’ chiad àite, is duais eile anns
an dàrna àite le pìob-uilne ann an co-fharpais Oireachtais, agus bha e air duais
dannsa a bhuannachadh cuideachd. Ann an 1916 phòs e Mary Josephine McCabe, a bha
na fìdhlear à Contae Mhuineacháin. Trì bliadhna an dèidh sin, ann an 1919,
rugadh Séamus ann an Fionnghlas, Contae Átha Cliath, am measg còig bràithrean is
peathraichean eile (Angela, Barbara, Cormac, Ursula agus Desmond). Bhiodh
athair, James, a’ cluiche le Fingal Trio, còmhla ri Frank O'Higgins air an
fhìdheall agus John Cawley air an duiseil, is sheinneadh iad gu tric air an
rèidio. Nuair a bha Séamus trì bliadhna deug, thòisich athair a theagasg cluiche
na pìoba-uilne. Chaidh Séamus gu Gaelscoil Cholmcille, agus gu Coláiste Mhuire,
far an do dh’ionnsaich e Gàidhlig na h-Èireann, a bhiodh cho feumail dha
bliadhnaichean an dèidh làimh. Rinn e deuchainn airson a bhith na chlàrc, ach
cha d’ fhuair e an obair, is e gun chosnadh nuair a bha e fichead.

B’ e caraid teaghlach Ennis a bh’ ann an Colm Ó Lochlainn, a bha na
neach-deasachaidh air Irish Street Ballads, is dh’fhastaidh e Séamus aig The
Three Candles Press, nuair a thuirt e ris gun robh e gu falbh a Shasainn airson
aonachadh ri Arm Bhreatainn. Dh’ionnsaich Séamus mòran mu cheàrd clò-bhualaidh
an sin, m.e. sgrìobhadh ciùil air sgòran, is rachadh e gu còisir Ghaeilge, An
Claisceadal, a bha aig Colm fhèin. Ann an 1942, nuair a bha crìonadh-eaconomach
ann air sgàth a' chogaidh, thòisich Séamus obair ùr leis an Ollamh Séamus Ó
Duilearge aig Coimisiún Béaloideasa Éireann, far am biodh e a’ cruinneachadh
òran dìreach le peann, pàipear agus rothair. ‘S ann an sin nuair a chaidh e a
Chonamara.

Bho 1942 gu 1947 chruinnich e òrain ann an Iar Mhumhain, Gaillimh, Cabhán, Maigh
Eo, Dun nan Gall, Ciarraí, sna h-Eileanan Árainn agus sna h-Eileanan Siar na
h-Alba. A chionn ‘s gun robh Gàidhlig na h-Alba gu leòr aige, b’ urrainn dha a'
mhòr-chuid de na h-òrain a chruinnich Iain Latharna Caimbeul a thar-sgrìobhadh.
Bha Elizabeth Cronin cho measail air, 's gun do sgrìobh i sìos na h-òrain a bh’
aice mus deach e a chèilidh oirre, is bha deagh chòmhradh aca. A-rèir coltais
bhiodh e gu math càirdeil ris na ceòladairean is seinneadairean ris an tachradh
e. San Lùnastal 1947 thòisich e dreuchd mar neach-craolaidh airson Radio
Éireann, is bha guth domhain làidir aige, a bha gu math freagarrach air an
rèidio. Bha e na phreasantair, is chlàr e a’ chiad turas luchd-ciùil mar Willie
Clancy, Sean Reid and Micho Russell. Ann an 1951, chaidh Alan Lomax agus Jean
Ritchie à Ameireagaidh gus òrain is puirt a chlàradh, is bhiodh Séamus fhèin air
a chlàradh an uair sin Ghluais e a Lunnainn ann an 1951 airson obrachadh le
Brian George air BBC, is rinn e prògram ris an canar “As I Roved Out” gu 1958,
far am biodh e a’ siubhail air feadh Bhreatainn agus na h-Èireann gus ceòl
traidiseanta a chlàradh. Phòs e Margaret Glynn ann an 1952, is bha dithis
cloinne aca, Catherine agus Christopher.

An dèidh a chùmhnant le BBC a chrìochnachadh thòisich e obair neo-cheangailte
ann an Sasainn, ach dhealaich e bho a bhean agus thill e a dh’Èireann airson
obrachadh le Teilifis Éireann, sianail a bha ùr aig an àm. Bha caitheamh air
airson greis, ach dh’fhàs e slàn is b’ urrainn dha cluich aig “Newport Folk
Festival” ann an 1964. Fhuair e a’ phìob a cheannaich athair ann an 1908, is
bhiodh e ga cleachdadh gu moiteil, airson puirt de sheòrsa sam bith a chluich.
Bha e gu math comasach. Chaidh Na Píobairí Uilleann a stèidheachadh ann an 1964
ann am Baile an Bhiataigh, is gun teagamh bha Séamus ann. Chomharraich iad
cèilidh far an do chluich ceòladairean cliùiteach aig an àm, mar Breandán
Breathnach is Liam Óg Ó Floinn. A-rèir na thuirt Séamus air agallamh, dh’iarr
cuideigin port bhuaithe, is chosg e còrr is fichead mionaid airson a’ phìob a
ghleusadh, pìob a bha an sin 130 bliadhna, ach cho fad sa bha e deiseil, chluich
e fad uair, is chuir e iongnadh mòr air a h-uile duine a bha ann. Ged a bha e an
sàs ann an pìobaireachd fad a bheatha, cha do stèidhich e sgoil a-riamh. Bhiodh
e a’ fuireach còmhla ri i Liam Óg Ó Floinn gu toiseach nan 70an, ach cheannach e
pìos talamh anns an Aill, far an do dh’fhuirich e ann an taigh-gluasaid gu 1982,
nuair a chaochail e. Chluich e an turas mu dheireadh aig sgoil samhraidh a bha
aig Willie Clancy ann an 1982, is an dèidh e bàsachadh, fhuair Liam Óg Ó Floinn
a phìob-uilne. Airson a chuimhneachadh, chaidh sràid ann an Fionnghlas agus
ionad cultarail anns an Aill air an ainmeachadh mar Séamus Ennis.



https://gd.wikipedia.org/wiki/S%C3%A0mais

'S ann ann an teaghlach-chànan Fionno-Ugrach (Finno-Ugric) a tha Sàmais. 'S e
Laplannais neo Lapais a thathas a' toirt oirre cuideachd. Tha e ga bruidhinn ann
an Ceann a Tuath Lochlainn, a' gabhail a-steach Nirribhidh, an t-Suain, Suòmaidh
agus pìos beag dhen Ruis.

‘S e cànan Finno-Iugraig a th‘ ann an Sàmais. Tha e a‘ tighinn fon mheur Fionach
agus tha Sàmi fhèin a‘ dealachadh gu Sàmais an Ear agus Sàmais an Iar. Tha cuid
a dèanamh diofar eadar Sàmi an Iar, an Ear agus an Tuath. An-diugh tha naoi
cànanan Sàmais air fhàgail:

5. Sàmais Tuathach 7. Sàmais Inari 6. Sàmais Skolt 8. Sàmais Kildin 9. Sàmais
Ter B' àbhaist Sàmais Kemi agus Sàmais Akkala a bhith ann cuideachd. Chan eil
eòlaichean ag aontachadh an e cànanan no dualchainntean a th‘ anns na cànanan
Sàimi.

‘S e cànan le gràmair iomadh-fillte a th‘ ann an Sàmais. Tha 7 no 8 tuislean
aice (a rèir dualchainnt). ‘S e cànan agglutinative a th‘ ann, a tha a‘
ciallachadh gun tèid pìosan a chur gu deireadh an fhacail airson diofar ciall a
chur air an rann.

Tha còir aig gach pàiste ann an Sapmi (ach anns an Ruis) foghlam bun-sgoile agus
toiseach àrd-sgoile fhaighinn tro mheadhan na Sàimis. Chan eil mòran
àrd-sgoiltean Sàmi ann fhathast air sgàth 's nach eil tidsearan gu leòr ann. Tha
na planaichean teagaisg a’ gabhail a-steach cuspairean cultarail Sàmi. Tha
Colaiste Sàmi ann an Kautokeino.



https://gd.wikipedia.org/wiki/Rufino_Cuervo_y_Barreto

B’ e Rufino Cuervo y Barreto neach-poileataigs, fear-lagha agus neach-aithris à
Coloimbia, a rugadh ann an Tibiritá, Cundinamarca 28 an t-Iuchar 1801, agus a
chaochail ann am Bogotá, 21 an t-Samhain 1853. Dh’ionnsaich e lagh aig a’
Cholaiste Rosario, ann am Bogotá. A bharrachd air sin, fhuair e deagh fhoghlaim
aig Oilthigh Cauca cuideachd. An dèidh sin thòisich e anns a’ bheatha poblach,
anns a’ chiad dol a-mach mar sheirbheiseach-stàite aig Rùnaireachd a’
Mhaoineachaidh agus an uair sin mar bhall pàrlamaid agus Probhaist Bhogotá. ‘S e
Rùnaire a’ Mhaoineachaidh agus tosgair ann an Eacuador a bh’ann rè a’ chinneas
aig Pedro Alcántara Herrán. Bha e na thagraiche airson a’ chinneas ann an 1845,
agus fhuair e an treas àite; ged nach do thaghaich am mòr-dhàil e o chionns nach
robh mòr-chuid aig duine sam bith, chaidh e a roghainn mar leas ceann-suidhe,
agus an Seanailear Tomás Cipriano de Mosquera mar cheann-suidhe.

B’ fheudar dhàsan ceannas na Poblachd a fhaighinn eadar 14mh an Lùnasdal agus
14mh an Dùbhlachd 1847, leis gu robh an Seanailear Mosquera às an làthair. Ann
an 1849 sheas e airson a’ chinneas a-rithist, fhuair e an treas àite a-rithist,
ach b’ fheudar dhan Mhòr-dhail an gnothach a dheànamh a-rithist, is iad a’
taghadh eadar na triùir tagraichean a fhuair an taic na bu treasa. Chaidh
tagrasan an t-Seanaileir José Hilario López (Pàrtaidh Libearalach Choloimbia),
an t-seann mhinisteir Joaquín Gori agus Cuervo (an dithis sin bhon a’ Phàrtaidh
Tòraidh Choloimbia) a sgrùdadh leis a’ Mhòr-dhail agus mu dheireadh thall, an
dèidh fhìor dhroch chòmhstri eadar na daoine aig López agus an fheadhainn aig
Cuervo (Ghèill na daoine aig Gori), chaidh López a thaghadh.

Bha e an sàs anns na pàipearan-naidheachd bho na 1820an gus an do bhàsaich e.
Phòs e Dolores Urisarri, agus thug dithis dhen chuid chloinne aca pàirt anns an
eachdraidh poileataigeach (Antonio Basilio Cuervo) agus cultarail (Rufino José
Cuervo) na dùthcha.



https://gd.wikipedia.org/wiki/Roinn_E%C3%B2rpa

Is mòr-thìr an Roinn-Eòrpa, aon de na seachd tìrean mòra, agus e na pàirt Siar
de Euràisia. Tha i air a dealachadh bho Àisia le crìoch thradiseanta a tha air a
cumadh leis na Beanntan Uralach 'san Ruis, am Bosphorus 'san Tuirc agus bho
Afraga leis a' Mhuir Meadhanach. Tha an an Cuan Siar air taobh an Iar na
Roinn-Eòrpa. Tha mu leth-cheud dhùthaich 'san Roinn-Eòrpa.

Anns an Eòlas-sgeulachd na Greug, bha Europa 'na ban-phrionnsa Fhèniseach a bha
air a goid air falbh le Zeus, agus e ann an dreach tarbh, 's gun tug e do
dh'eilean Chrèat i, far an do rug i Minos.

Chan eil stàitean na Roinn-Eòrpa ceangailte ri chèile le cruinn-eòlas a-mhàin:
dh'fhàs iad gu bhith ceangailte ann eachdraidh cuideachd, a bharrachd air
ceanglaichean eile tha ann, m.e.: cultar, gniomhachas, poileataigs, lagha.

Is e seo liosta nan stàitean agus dùthchannan na Roinn-Eòrpa a chleachdar aig na
Dùthchannan Aonaichte. Ach tha liostaichean eile ann. Mar sin s' urrainn do na
stàitean neo na h-àireamhan a bhith eadar-dhealaichte.



